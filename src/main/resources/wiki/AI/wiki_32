{"id": "1491907", "url": "https://cs.wikipedia.org/wiki?curid=1491907", "title": "Sung Žen-čchiung", "text": "Sung Žen-čchiung\n\nSung Žen-čchiung (; 11. července 1909 – 8. ledna 2005) byl generál Čínské lidově osvobozenecké armády, blízký spolupracovník vojenského velitele a maršála Liou Po-čchenga (pchin-jin Liú Bóchéng) a politicky aktivní osobnost 20. století v Číně.  \n\nSung Žen-čchiung se narodil 11. července 1909 v Liou-jangu, v provincii Chu-nan. V roce 1926 se stal členem Komunistické strany Číny (KS Číny), vystudoval Vojenskou akademii Whampoa () a v roce 1927 začal sloužit v čínské Rudé armádě. V roce 1932 pracoval na politickém oddělení 5. pluku Rudé armády, který vznikl reorganizací 26. armády, která přeběhla ke komunistům od Nacionalistické revoluční armády. V letech 1934–1935 se Sung Žen-čchiung účastnil Dlouhého pochodu jako komisař kádrového sboru Rudé armády, v roce 1936 sloužil ve 28. skupině armád Rudé armády a v roce 1938 v jezdeckém pluku v provincii Che-pej. Od roku 1943 vyučoval na Ústřední Akademii Komunistické strany Číny a v roce 1945 byl na VII. sjezdu KS Číny zvolen kandidátem ústředního výboru KS Číny. Během čínské občanské války v letech 1946–1949 byl velitelem severního a centrálního vojenského regionu v Che-peji a komisařem čtvrtého armádního sboru Rudé armády, která se v posledních letech občanské války přejmenována na Čínskou lidově osvobozeneckou armádou. Když Liou Po-čcheng s lidově osvobozeneckou armádou okupoval v roce 1949 tehdejší kuomintangské hlavní město Nanking, byl Sung Žen-čchiung zvolen předsedou Nankingské vojenské kontrolní komise.\n\nPo založení Čínské lidové republiky v roce 1949 až roku 1967 vystřídal Sung Žen-čchiung mnoho významných funkcí a působil například jako tajemník provinčního výboru KS Číny v Jün-nanu (1950), zástupce tajemníka jihozápadního byra ÚV KS Číny (1952–1953), člen Národního obranného výboru (1954), členem politbyra ÚV KS Číny (1956-1966), zástupcem generálního tajemníka Ústředního výboru KSČ (1956), ministrem strojírenství (1956–1958), tajemníkem severovýchodního byra ÚV KS Číny (1961),  člen delegace KSČ do Severní Koreje (1963), místopředseda Ústředního poradního výboru Čínské lidové republiky (1965) a další. Mimo jiné byl v roce 1955 jmenován armádním generálem a vyznamenán Řádem 1. srpna za zásluhy při osvobození Číny během první čínské občanské války, Řádem nezávislosti a svobody za zásluhy během druhé čínsko-japonské války, a francouzským Řádem osvobození (English: Order of Liberation) za zásluhy při osvobození Francie a jejího okolí během druhé světové války, když se Čína přidala na stranu Spojenců.\n\nBěhem Kulturní revoluce v roce 1967 byl však Sung Žen-čchiung opakovaně napadán Rudými gardami, označen za přeběhlíka, zrádce a kapitalistu, a v roce 1968 byl veřejně lynčován v Pekingu. Po tomto incidentu se na chvíli ztratil z veřejného života. Zpět do veřejného života se vrátil zase v roce 1978 a opět vystřídal mnoho veřejných funkcí. V letech 1978–1980 působil jako vedoucí Organizačního oddělení KS Číny a hrál důležitou roli v rehabilitaci osob politicky stíhaných během Kulturní revoluce v letech 1966–1976. Sung Žen-čchiung byl také řazen mezi „osm nesmrtelných Komunistické strany Číny“, kteří stáli u založení ČLR v roce 1949, a kteří určovali politiku ČLR po smrti Mao Ce-tunga v roce 1976.\n\nSung Žen-čchiung zemřel v 95 letech v Pekingu na následky nemoci.\n"}
{"id": "1491908", "url": "https://cs.wikipedia.org/wiki?curid=1491908", "title": "Grand Prix Velké Británie 2013", "text": "Grand Prix Velké Británie 2013\n\nGrand Prix Velké Británie 2013 (oficiálně 2013 Formula 1 Santander British Grand Prix) se jela na okruhu Silverstone v Northamptonshire ve Velké Británii dne 30. června 2013. Závod byl osmým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491911", "url": "https://cs.wikipedia.org/wiki?curid=1491911", "title": "Grand Prix Německa 2013", "text": "Grand Prix Německa 2013\n\nGrand Prix Německa 2013 (oficiálně Formula 1 Großer Preis Santander von Deutschland 2013) se jela na okruhu Nürburgring v Nürburgu v Německu dne 7. července 2013. Závod byl devátým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491920", "url": "https://cs.wikipedia.org/wiki?curid=1491920", "title": "Attala", "text": "Attala\n\nAttala (vyslovováno [atala]) je vesnice v Maďarsku v župě Tolna, spadající pod okres Dombóvár. Nachází se asi 3 km západně od Dombóváru. V roce 2015 zde žilo 820 obyvatel, z nichž jsou (dle údajů z roku 2011) 88,7 % Maďaři, 2,8 % Romové, 0,2 % Chorvati a 0,2 % Němci.\n\nSousedními vesnicemi jsou Csoma, Kapospula a Nak.\n"}
{"id": "1491921", "url": "https://cs.wikipedia.org/wiki?curid=1491921", "title": "Grand Prix Maďarska 2013", "text": "Grand Prix Maďarska 2013\n\nGrand Prix Maďarska 2013 (oficiálně Formula 1 Magyar Nagydíj 2013) se jela na okruhu Hungaroring v Budapešti v Maďarsku dne 28. července 2013. Závod byl desátým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491923", "url": "https://cs.wikipedia.org/wiki?curid=1491923", "title": "Páty", "text": "Páty\n\nPáty (vyslovováno [páť], ) je obec v Maďarsku v župě Pest, spadající pod okres Budakeszi. Nachází se asi 8 km západně od Budapešti. V roce 2015 zde žilo 7 075 obyvatel. Dle údajů z roku 2011 tvoří 89,6 % obyvatelstva Maďaři, 2,3 % Němci, 2 % Romové, 0,4 % Rumuni, 0,2 % Poláci a 0,2 % Slováci.\n\nSousedními obcemi jsou města Biatorbágy, Budakeszi, Zsámbék a obec Telki. Blízko obce prochází dálnice M1.\n"}
{"id": "1491927", "url": "https://cs.wikipedia.org/wiki?curid=1491927", "title": "Biggles – Před prvním vzletem", "text": "Biggles – Před prvním vzletem\n\nBiggles – Před prvním vzletem (v originále \"Biggles goes to school)\" je dobrodružná kniha od autora W. E. Johnse z roku 1951. V Česku ji vydalo nakladatelství Toužimský & Moravec v Praze v roce 2003.\n\nPřestože kniha vyšla až v roce 1951, jde o prequel, dějově druhou knihu z období před první světovou válkou.\n\nKniha vypráví o Bigglesově dětství v Anglii. V knize je vypsáno několik příhod, které se mu staly, když mu bylo kolem 14 let. Když poprvé vstoupil do školy, hned se seznámil s ředitelem, který mu ukázal, jak to tam chodí. Seznámil se se svým novým přítelem jménem Smith, avšak i s nepřáteli Herveym a Brickwellem. Byli jimi dlouho týráni, avšak Biggles na ně jednou nastražil lest a přemohl je. Bigglesovi se zde uplatnili zkušenosti z Indie, odkud pocházel, neboť se mu podařilo zkrotit splašeného medvěda, díky čemuž si získal menší úctu. Biggles poprvé v životě společně s ostatními dětmi uviděl letadlo a hned si ho zamiloval. Pilot letadla jménem Morris se bohužel krátce poté s letadlem zabil. To však Bigglese od jeho snu létat neodradilo.\n\nDalší příhoda byla o vojenském cvičení, do kterého se zapojila i jeho škola. Bigglesovi se Smithem se zde podařilo ukořistit \"nepřátelský\" povoz seržanta Buckla. Místo obdivu však sklidili spíše kritiku. Na jedné pouťové akci se Bigglesovi podařilo přelstít jednoho podvodníka, který šidil lidi při házení koule na cíl. Paradoxně mu v tom hodně pomohl sám seržant Buckle, díky němuž Biggles vyhrál hlavní cenu, kterou byla jedna půlkoruna. Potom, co se Bigglesovi se Smithem podařilo vyřešit záhadu ztraceného prstenu, díky čemuž byla sestra jejich kamarádky (paní Grantové) propuštěna z vyšetřování ohledně krádeže toho prstenu, si kluci z nudy začali hrát na hledání pokladu, který se záhy zvrhl na hledání skutečného pokladu. Lidi ze širokého okolí hledali u jedné zříceniny, kde kluci začali kopat. Žádný poklad tam ale samozřejmě nebyl. Když se to Bigglesovi konečně podařilo všem vysvětlit, byl polovinou lidí nenáviděn, avšak ta druhá to vzala s humorem.\n\nV další příhodě Biggles dostal chuť na kaštany a rozhodl se pro ně dojít do zakázaného Foxleyova lesa, který hlídal hajný Barnes. V lese však spatřil pytláka a dva své soky Herveyho a Brickwella, kteří zde kradli bažanty (později se však ukázalo, že Hervey a Brickwell pouze sbírali chycené bažanty do ok, které sami nenastražovali a prodávali je hned řezníku Sigginsovi). Barnes však pytláka pronásledoval a hned druhý den bylo ve škole vyslýchání, načež se Biggles přiznal, že v lese byl, avšak Herveyho s Brickwellem neudal. Bylo mu však rozkázáno, aby se hajnému omluvil, což také udělal a díky tomu se z nich stali přátelé. Biggles mu v lese pomáhal hlídat, avšak jednoho rána se dozvěděl, že Barnes byl v lese nalezen zastřelený. V zármutku společně se Smithem, se mu podařilo usvědčit vraha, jenž byl onen pytlák jménem Dunnage, díky mrtvému bažantu koupeného u Sigginse. S akcí jim pomáhal sám ředitel školy a za pomoci policie a hlavně díky Bigglesově včasnému jednání se podařilo Dunnaga dopadnout. Jako odměnu si Biggles přál svést se v letadle, což mu bylo také vyhověno. Biggles si let užil, i když trval jenom pět minut.\n\n\n\n\n"}
{"id": "1491928", "url": "https://cs.wikipedia.org/wiki?curid=1491928", "title": "General Electric GE9X", "text": "General Electric GE9X\n\nGeneral Electric GE9X je dvouproudový motor s vysokým obtokovým poměrem, vyvíjený firmou GE Aviation pro Boeing 777X. K prvnímu rozběhu došlo v dubnu 2016 a zálet se uskutečnil 13. března 2018. Je určen jako pohonná jednotka pro verzi 777-9 při jejím prvním letu, který proběhl v lednu 2020. Vyvinut je z motoru General Electric GE90 s větším dmychadlem, pokročilejšími materiály jako jsou keramické kompozity, dále vyšší obtokovým a kompresním poměrem. Oproti předchůdci by se měla snížit spotřeba paliva o více než 10%. Motor má tah 10 500 lbf (470 kN).\n\n"}
{"id": "1491934", "url": "https://cs.wikipedia.org/wiki?curid=1491934", "title": "Parlamentní volby ve Španělsku v dubnu 2019", "text": "Parlamentní volby ve Španělsku v dubnu 2019\n\nParlamentní volby ve Španělsku v roce 2019 se konaly v neděli 28. dubna. Ve volbách se obsazovalo všech 350 křesel v Kongresu poslanců a 208 z 266 křesel v Senátu. Volby se konaly necelé tři roky po volbách v roce 2016 a opět se jedná o volby předčasné.\n\nVolby vyhlásil Pedro Sánchez ze Španělské socialistické dělnické strany, který se stal premiérem 1. června 2018, když inicioval vyslovení nedůvěry pravicové vládě Lidové strany tehdejšího premiéra Mariana Rajoye a sám se v logice konstruktivního vyjádření nedůvěry stal novým premiérem. Sánchezova vláda byla ovšem od počátku menšinová (v hlasování o důvěra byla část hlasů spíš protestní proti Rajoyovi než podporou Sáncheze) a obtížně získávala pro své kroky podporu v parlamentu. Sánchez se rozhodl svolat nové volby v únoru 2019, když jeho vláda neobhájila v parlamentu návrh státního rozpočtu. Volby se konaly jen měsíc před 26. květnem, kdy ve Španělsku současně proběhly volby do Evropského parlamentu, lokální volby a regionální volby. \n\nVoleb se účastnilo 75,8 % voličů. Vítězem byla Sánchezova Španělská socialistická dělnická strana (28,7 % hlasů a 123 mandátů), která si v Kongresu poslanců od posledních voleb polepšila o 38 mandátů. Na druhém místě skončila Lidová strana, kterou od poloviny roku 2018 vedl její nový předseda Pablo Casado. Lidová strana získala 16,7 % hlasů a 66 mandátů. Na třetím místě skončila strana Ciudadanos s 15,9 % hlasů a 57 mandáty. Čtvrtou příčku obsadila levicová koalice Unidos Podemos s 14,3 % hlasů a 42 mandátů. Podemos jsou druhou nejvýraznější stranou, pro které volby znamenaly propad podpory. Od minulých voleb ztratili 29 mandátů. Pátou nejúspěšnější byla v parlamentu nová strana Vox (10,3 % hlasů a 24 mandátů), kterou v roce 2013 založili bývalí členové Lidové strany. Strana se svou ideologií řadí na krajní pravici a je tak prvním takovým hnutím ve španělském parlamentu od pádu frankismu v roce 1977.\n\nV povolebním vyjednávání se Španělské socialistické dělnické straně nepodařilo najít koaličního partnera. Vyjednávání probíhala až do září 2019, kdy byl rozpuštěn parlament. Nové předčasné volby byly vyhlášeny na 10. listopadu 2019. Jednalo se již o čtvrté volby za čtyři poslední roky. V mezidobí vládli socialisté v menšinové vládě v demisi.\n\nSocialisté (PSOE) v Kongresu obdrželi 123 mandátů, Lidová strana (PP) 66 mandátů, Ciudadanos 57 mandátů, Unidos Podemos 44 mandátů, Vox 24 mandátů a Esquerra Republicana de Catalunya (ERC-Sobiranistes) 15 mandátů. Kvůli složitému systému regionů a voleb poté tradičně několik stran získalo zcela odlišné zastoupení na počet hlasů. Regionální Junts per Catalunya (JxCat–Junts) obdržela s 497 000 hlasy 7 mandátů. Strana PACMA neobdržela za 326 000 hlasů žádný mandát, ale za podobný výsledek získala regionální baskická strana Partido Nacionalista Vasco šest mandátů a regionální baskická strana EH Bildu za 258 000 hlasů získala mandáty čtyři. V grafu níže je šestnáct nejúspěšnějších uskupení, přesto strany PACMA, Front Republicà a Bloque Nacionalista Galego (BNG) neobdržely mandát, zatímco ostatní uvedené získaly alespoň jeden.\n\nI volby do senátu byly pro socialsity velkým vítězstvím ve volbách obsadili 121 mandátů (+18 jmenovaných); získali tak v senátu většinu. Naopak Lidová strana ztratila 71 mandátů a obsadila 56 + 19 míst. Unidos Podemos ztratili všech svých 11 senátorů a zůstalo jim jen 6 jmenovaných. \n"}
{"id": "1491936", "url": "https://cs.wikipedia.org/wiki?curid=1491936", "title": "Banságar", "text": "Banságar\n\nBanságar () je přehrada na řece Són, pravém přítoku Gangy, v Madhjapradéši, jednom ze svazových států Indie.\n\nNachází se přibližně osmatřicet kilometrů jižně od Rewy na jihovýchodě Madhjapradéše. Byla vystavena v letech 1978–2006 a zaplavila 336 vesnic. Má plochu 587,5 km². Přehradní hráz má výšku 67,5 m a délku 405 m. Přehrada jednak zásobuje vodou, a to Madhjapradéš (2490 km²), Uttarpradéš (1500 km²) a Bihár (940 km²), jednak je na přehradě vodní elektrárna s výkonem 425 MW.\n"}
{"id": "1491937", "url": "https://cs.wikipedia.org/wiki?curid=1491937", "title": "Ľubomír Roháčik", "text": "Ľubomír Roháčik\n\nĽubomír Roháčik (* 20. května 1954, Poprad) je bývalý slovenský hokejista, obránce. \n\nV československé lize hrál za Slovan Bratislava CHZJD a Duklu Jihlava. Se Slovanem získal v roce 1979 mistrovský titul. Za reprezentaci Československa nastoupil v září 1977 ve 2 utkáních proti Sovětskému svazu v Praze. Reprezentoval Československo na mistrovství světa juniorů do 20 let v roce 1974, kde tým skončil na 5. místě a na mistrovství Evropy juniorů do 19 let v roce 1973, kde tým skončil na 3. místě.\n\nPo skončení aktivní kariéry vedl jako hlavní trenér týmy HK Spišská Nová Ves, Podhale Nowy Targ, HSC Csíkszereda a STS Sanok.\n\n"}
{"id": "1491950", "url": "https://cs.wikipedia.org/wiki?curid=1491950", "title": "Kantonská komuna", "text": "Kantonská komuna\n\nKantonská komuna (JT: 广州起义; FT: 廣州起義; PY: Gǔangzhōu Qǐyì; anglicky: \"Guangzhou uprising\") bylo povstání ve dnech 11.–13. prosince roku 1927. Povstání probíhalo v provincii Kuang-tung ve městě Kanton, které je kolébkou nacionalistického hnutí a domovem bouřící se dělnické třídy.\n\nV reakci na puč v Šanghaji z 12. dubna 1927, kdy Čankajšek rozhodl o zlikvidování účastníků dělnických manifestací brutálním způsobem, se 18. dubna 1927 rozhodl postavit sám sebe do čela strany a sídlem čínské vlády, bez zástupců komunistů, učinil Nanking. Těmito událostmi skončila první komunisticko-kuomingtanská aliance z roku 1924, při které komunisté utrpěli četné ztráty. Zbytek roku 1927 se nesl v duchu mnoha katastrofálně zakončených povstání. Jedním z nich je i povstání Kantonské komuny vedené Komunistickou stranou Číny. Hlavním cílem komuny bylo nastolení vlády pracující třídy a vyhnání Kuomintangu z Kantonu.\n\nPůvodně bylo plánované využít neúspěšných povstalců Nan-čchangského povstání při přesunu do Kantonu a lokálních rolníků a dělníku jako pomocníků. Kantonskou komunu vedl člen Kominterny Heinz Neumann a finální plán povstání byl zpracovávaný již od září 1927 Čang Taj-lejem v Šanghaji, který byl později při povstání zavražděn. Vzbouření začalo v noci z 10. na 11. prosince, když se soudruh Čang Taj-lej v půl třetí ráno vydal do kasáren jednoho z pluků, kde rozdal čekajícím vojákům instrukce a slogany s nápisy, které reprezentovaly potřeby pracující třídy a to: svoboda tisku, osvobození politických vězňů, zvýšení platového ohodnocení vojáků z 12 na 20 dolarů měsíčně aj. V 6 hodin ráno měla Komunistická strana vojenská stanoviska pod kontrolou a povstání započalo vyhlašením Sovětského svazu Kantonu. Ten měl být potvrzen následující den na masovém shromáždění, avšak v tu dobu bylo povstání Kuomintangem značně potlačeno. Čankajšek označil za podněcovatele pracovníky sovětského konzulátu. Vypovědel proto sovětské zástupce ze Šanghaje a vláda v Nankingu přerušila diplomatické styky se SSSR. Kanton se stal místem krvavého masakru a několika tisíc obětí převážně z řad Komunistické strany, několik zástupců bylo pohřešováno. Mladí revolucionáři, kteří se na Kantoské komuně podíleli přišli při Bílém teroru o život. Pro název Kantonská komuna byla inspirací Pařížská komuna z roku 1871. Po Nan-čchangském povstání a Povstání podzimní sklizně byla Kantonská komuna třetí porážkou revolučního hnutí, která vedla ke značným ztrátám v Komunistické straně Číny, ale byly to začátky nových strategií a revolučních sil.\n\n"}
{"id": "1491957", "url": "https://cs.wikipedia.org/wiki?curid=1491957", "title": "Gobihadros", "text": "Gobihadros\n\nGobihadros („Hadrosauroid z Gobi“) byl rod malého hadrosauroidního ornitopodního dinosaura z období pozdní křídy (geologické věky cenoman až santon, asi před 96 až 89 miliony let), žijícího na území dnešního Mongolska.\n\nFosilie tohoto dinosaura byly objeveny v sedimentech souvrství Bajan-šire (centrální až východní část pouště Gobi) a sestávají z téměř kompletní lebky i postkraniální kostry. Typový druh \"Gobihadros mongoliensis\" byl formálně popsán mezinárodním týmem paleontologů v dubnu roku 2019. Délka tohoto ornitopoda je odhadována asi na 3 metry, což je na poměry hadrosauroidů velmi málo. Jednalo se tedy o malý druh hadrosauroida.\n\nDruh \"G. mongoliensis\" představuje sesterský taxon k čeledi Hadrosauridae a byl blízce příbuzný druhům \"Bactrosaurus johnsoni\" a \"Gilmoreosaurus mongoliensis\".\n\n"}
{"id": "1491959", "url": "https://cs.wikipedia.org/wiki?curid=1491959", "title": "Grand Prix Belgie 2013", "text": "Grand Prix Belgie 2013\n\nGrand Prix Belgie 2013 (oficiálně 2013 Formula 1 Shell Belgian Grand Prix) se jela na okruhu Circuit de Spa-Francorchamps ve Spa v Belgii dne 25. srpna 2013. Závod byl jedenáctým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491960", "url": "https://cs.wikipedia.org/wiki?curid=1491960", "title": "Urbanův figurální test tvořivého myšlení", "text": "Urbanův figurální test tvořivého myšlení\n\nUrbanův figurální test tvořivého myšlení (TSD-Z) je screeningový nástroj umožňující identifikaci jedinců s vysokými tvořivými schopnostmi, nebo naopak jedinců s podprůměrnou měrou těchto schopností. Pochází z poloviny 80. let a autory jsou H. G. Jellen, který metodu rozpracoval, a K. K.Urban, který po Jellenově smrti s metodou výzkumně pracoval. Test byl následně po standardizaci a validizaci vydán v roce 1993 Univerzitou v Hannoveru. Jeho původní německý název je \"Test zum Schöpferischen Denken – Zeichnerisch\", od něj jeho zkratka TSD-Z. V roce 2002 vyšla v Bratislavě slovenská verze, jejíž autorem je T. Kováč, a v roce 2003 následovala i česká verze vydaná v Brně, kterou ze slovenštiny přeložila L. Šilerová. Manuál testu obsahuje německé a slovenské normy, české prozatím nejsou k dispozici.\n\nTest je určen pro široké spektrum populace od 4 do 95 let a lze jej použít jak individuálně, tak i skupinově. Má vysokou úroveň napříč kulturami. Lze ho uplatnit ve spoustě oblastí, především v oblasti vývojové, klinické, diferenciální, pracovní a poradenské psychologii. Urbanův figurální test tvořivého myšlení tvoří dva testové archy, a to forma A a B. Obě formy jsou totožné, jen forma B je o 180 stupňů otočená. Důvod dvou forem je ten, že autoři došli k názoru, že různí lidé na test reagují specificky. Někteří začínají kreslit ihned, někteří si řešení více rozmýšlejí a mají v hlavě více námětů. Z toho důvodu přidali pro porovnání \"druhý pokus\" testu. Každý arch obsahuje čtvercový rám a šest figurálních fragmentů: půlkruh, tečku, pravý úhel, vlnovku, přerušovanou čáru a malé hranaté „u“ v prostoru mimo rám. Úkolem testovaného jedince je potom dokreslit dle své vůle danou kresbu, nejprve tedy formu A, a po jejím dokončení i formu B. Na závěr mohou být probandi vyzvání k pojmenování své kresby.\n\nCílem této metody není postihnout pouze kvantitativní aspekty tvořivého myšlení, ale soustředí se i na kvalitativní, obsahové a elaborativní aspekty tvořivosti. Urbanovo pojetí tvořivosti je komplexnější a při konstruování testu se zaměřil mimo kognitivních aspektů (divergentní myšlení, obecné a specifické vědomosti) i na osobnostní komponenty jedince (zaměřenost a cílevědomost, motivaci a otevřenost a toleranci k víceznačnosti). \n\nTento test lze administrovat individuálně i skupinově. Administrace trvá maximálně 15 minut pro jednu formu a účastník smí při vyplňování testu používat pouze černou psací potřebu. Ostatní nástroje, jako např. guma či pravítko nejsou povoleny. Po zadání přesné instrukce: \"„Před Vámi je kresba, kterou někdo začal, ale skončil dřív, než věděl, co chtěl nakreslit. Vaším úkolem je obrázek dokreslit tak, jak chcete. Neexistuje správné nebo nesprávné řešení, vše, co nakreslíte, je správné.“\", je úkolem účastníka neúplnou kresbu dokončit podle sebe.\n\nVýsledek tohoto testu se následně hodnotí na základě 14 kritérií:\n\nSečtením bodů všech položek získáme celkové skóre TSD-Z. Maximální bodový zisk je 72 bodů nebo 66 bodů, nepřihlížíme-li k poslednímu časovému faktoru. Výsledek testu, kromě schopnosti smysluplně, originálně dokreslit předložené fragmenty a obohatit je o nové prvky či detaily, vypovídá i o otevřenosti vnímání a schopnosti přeměnit předložené fragmenty, riskovat a překračovat hranice nebo schopnosti obohatit téma o humorné, expresivní nebo abstraktní prvky.\n\nK. K. Urban popsal na základě svého nástroje tvořivosti tato vývojová stadia:\n\nTest má vysokou reliabilitu vyhodnocování, korelační koeficienty posuzování stejných řešení různými posuzovateli dosahovaly hodnot 0,89 – 0,97. Různé studie zaměřené na reliabilitu test – retest při opakovaném měření odhalily vysoké korelace (0,71 – 0,81), a i diferenciální reliabilita (rozlišování mezi vysoce a nízce skórujícími probandy) vyšla vysoce signifikantní (χ = 33,54, C. = 0,92). Ukázalo se, že TSD-Z koreluje např. s výkonem v Shoppeho verbálním testu tvořivosti (r = 0,36, p < 0,5). V manuálu je zmíněna i pravděpodobnost chyby měření, maximální odchylka činí +/- 5 bodů. Testování německé i slovenské verze neprokázaly žádné rozdíly mezi pohlavími. Co se týče věku, bylo zjištěno, že s rostoucím věkem „výkonnost“ stoupá, což by měly zohlednit dané normy při převodu na percentily a T-skóry.\n"}
{"id": "1491968", "url": "https://cs.wikipedia.org/wiki?curid=1491968", "title": "Grand Prix Itálie 2013", "text": "Grand Prix Itálie 2013\n\nGrand Prix Itálie 2013 (oficiálně 2013 Formula 1 Gran Premio d'Italia) se jela na okruhu Autodromo Nazionale Monza v Monze v Itálii dne 8. září 2013. Závod byl dvanáctým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491970", "url": "https://cs.wikipedia.org/wiki?curid=1491970", "title": "Delta Amacuro", "text": "Delta Amacuro\n\nDelta Amacuro je jedním ze 23 spolkových států Venezuely. Nachází se na severovýchodě země. Má rozlohu 40 200 km² a žije v něm okolo 170 000 obyvatel (druhý nejméně lidnatý stát Venezuely). Hlavním městem je Tucupita (80 000 obyvatel). Dělí se na čtyři okresy. Státní heslo zní „La Paz en la Federación“ („Mír ve federaci“), státním stromem je kořenovník obecný.\n\nStát se nachází u pobřeží Parijského zálivu a zahrnuje rozsáhlou deltu řeky Orinoko, porostlou tropickým deštným pralesem, patří k němu i Corocoro a další ostrovy. Řeka Amacuro tvoří státní hranici mezi Venezuelou a Guyanou. Území je rovinaté, nejvyšším bodem je Monte Indira (687 m). Pěstuje se rýže, kukuřice, maniok a banánovník, loví se ryby, ekonomicky významná je těžba ropy, zlata a bauxitu. Turistickou atrakcí je národní park Delta del Orinoco-Mariusa a vodopád Salto el Mono.\n\nPůvodními obyvateli jsou indiáni z kmene Warao, většinu populace tvoří mestici. Roku 1498 zde přistál Kryštof Kolumbus. Region byl původně součástí provincie Guayana, pak federálním teritoriem a v roce 1991 získal postavení jednoho ze států federace.\n\n"}
{"id": "1491972", "url": "https://cs.wikipedia.org/wiki?curid=1491972", "title": "Grand Prix Singapuru 2013", "text": "Grand Prix Singapuru 2013\n\nGrand Prix Singapuru 2013 (oficiálně 2013 Formula 1 SingTel Singapore Grand Prix) se jela na trati Marina Bay Street Circuit v Singapuru dne 22. září 2013. Závod byl třináctým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491973", "url": "https://cs.wikipedia.org/wiki?curid=1491973", "title": "Deutsche Eishockey Liga 2013/2014", "text": "Deutsche Eishockey Liga 2013/2014\n\nSezóna 2013/2014 byla 66. sezónou Německé ligy ledního hokeje. Vítězem ligy se stal tým ERC Ingolstadt.\n\n Oficiální stránky ligy\n"}
{"id": "1491976", "url": "https://cs.wikipedia.org/wiki?curid=1491976", "title": "Vizuální programovací jazyk", "text": "Vizuální programovací jazyk\n\nVizuální programovací jazyk ( → zkratka VPL) je druh programovacího jazyka, ve kterém nejsou příkazy znázorněny textem (jako třeba u Pythonu, Javy či C), nýbrž nějakým grafickým znázorněním. Většinou mají příkazy podobu takzvaných bloků, které dohromady tvoří program. Bloky vypadají jako barevné kostičky, kde každý druh bloků plní jinou funkci. Každý VPL jazyk má svůj systém. Mezi nejznámější VPL jazyky patří Scratch nebo jazyky pro programování Lega Mindstorms.\n\nMnoho vizuálních programovacích jazyků je založeno na systému boxů a šipek, kde se s boxy a dalšími objekty na obrazovce zachází jako s entitami, které jsou propojené šipkami, čarami nebo oblouky, které představují spojení.\n"}
{"id": "1491980", "url": "https://cs.wikipedia.org/wiki?curid=1491980", "title": "Hra o trůny (8. řada)", "text": "Hra o trůny (8. řada)\n\nOsmá řada amerického fantasy televizního seriálu \"Hra o trůny\" měla premiéru v USA dne 14. dubna 2019 na stanici HBO, v Česku 15. dubna 2019 na HBO. Jedná se o poslední řadu seriálu. Natáčení bylo zahájeno 23. října 2017 a skončilo v červenci 2018. První díl s názvem Zimohrad měl v Česku premiéru 15. dubna 2019 na HBO.\n\nNa rozdíl od prvních šesti řad, z nichž každá měla deset dílů a sedmé, která měla sedm dílů, má osmá řada pouze šest dílů. Řadu pro televizi upravili David Benioff a D. B. Weiss.\n\n<onlyinclude>\n</onlyinclude>\n"}
{"id": "1491981", "url": "https://cs.wikipedia.org/wiki?curid=1491981", "title": "Deutsche Eishockey Liga 2014/2015", "text": "Deutsche Eishockey Liga 2014/2015\n\nSezóna 2014/2015 byla 67. sezónou Německé ligy ledního hokeje. Vítězem ligy se stal tým Adler Mannheim.\n\n Oficiální stránky ligy\n"}
{"id": "1491982", "url": "https://cs.wikipedia.org/wiki?curid=1491982", "title": "Deutsche Eishockey Liga 2015/2016", "text": "Deutsche Eishockey Liga 2015/2016\n\nSezóna 2015/2016 byla 68. sezónou Německé ligy ledního hokeje. Vítězem ligy se stal tým EHC Red Bull München.\n\n Oficiální stránky ligy\n"}
{"id": "1491983", "url": "https://cs.wikipedia.org/wiki?curid=1491983", "title": "Leonardo Salvucci", "text": "Leonardo Salvucci\n\nLeonardo Mario Salvucci Faraggi (* 5. července 1971) je bývalý argentinský zápasník – judista.\n\nV argentinské mužské reprezentaci se pohyboval od konce osmdesátých let dvacátého století v superlehké váze do 60 kg. V roce 1992 uspěl v argentické olympijské nominaci a startoval na olympijských hrách v Barceloně. V Barceloně prohrál v úvodním kole s Irem Keithem Goughem na wazari-ippon. V dalších sezonách se v argentinské reprezentaci neprosazoval.\n\n\n"}
{"id": "1491985", "url": "https://cs.wikipedia.org/wiki?curid=1491985", "title": "Deutsche Eishockey Liga 2016/2017", "text": "Deutsche Eishockey Liga 2016/2017\n\nSezóna 2016/2017 byla 69. sezónou Německé ligy ledního hokeje. Vítězem ligy se stal tým Mnichov.\n\n Oficiální stránky ligy\n"}
{"id": "1491986", "url": "https://cs.wikipedia.org/wiki?curid=1491986", "title": "Mata mata", "text": "Mata mata\n\nMata mata, mata-mata nebo matamata (\"Chelus fimbriata\") je sladkovodní želva žijící v Jižní Americe, zejména v povodí Amazonky a Orinoka. Je to jediný existující druh z rodu Chelus.\nMata mata byla poprvé popsána francouzským přírodovědcem Pierre Barrèrem v roce 1741 jako \"velká želva se špičatými a rýhovanými šupinami\" (překlad). Poprvé ji zařadil německý přírodovědec Johann Gottlob Schneider v roce 1783 jako \"Testudo fimbriata\". Během dvou staletí byla 14krát přejmenována a nakonec v roce 1992 dostala jméno \"Chelus fimbriata\".\nMata mata je velká, má velkou trojúhelníkovou, zploštělou hlavu s mnoha \"tuberkulemi\" a \"rohem\" na dlouhém trubkovitém čenichu. Na bradě se jí vyskytují tři barbely a na horní čelisti další čtyři, které nejsou ani zahnuté ani vroubkované. Mata mata je hnědá nebo černá. Její podlouhlý krunýř může v dospělém věku měřit až 45 cm. Celková hmotnost dospělého je 15 kg. Plastron želvy mata mata je redukovaný, zúžený, bez kloubů, zkrácený směrem dopředu a vzadu hluboce vroubkovaný s úzkými mosty. Díky těmto znakům se želva podobá kusu kůry, což ji chrání před predátor\\. Plastron a mosty jsou krémové až žluté nebo hnědé. Hlava, krk, ocas a končetiny jsou u dospělých šedavě hnědé. Krk je delší než obratle pod jejím krunýřem a je lemován malými koženými chlopněmi po obou stranách. Každá přední noha má pět popruhů. Samci mají konkávní plastrony a delší, tlustší ocasy než samice.\nMata mata se vykytuje v pomalých tocích černých vod, stojatých rybnících a bažinách v oblasti severní Bolívie, východního Peru, Ekvádoru, východní Kolumbie, Venezuely, Guyany a severní a centrální Brazílie. Mata mata je vodní druh želvy, ale raději stojí v mělké vodě, kde se její čenich může dostat na povrch, aby mohla dýchat.\n\nVzhled jejího krunýře se podobá kusu kůry a hlava se podobá spadlým listům. Když zůstane nehybná ve vodě, snaží se splynout s okolní vegetací dokud se ryba nepřiblíží. Poté \"mata mata\" vystrčí hlavu a otevře co nejvíce velkou tlamu, čímž vytvoří podtlak a nasaje kořist do úst, mluvíme o krmení sáním. Potom zavře tlamu, vodu pomalu vypudí a rybu spolkne vcelku; \"mata mata\" nemůže žvýkat, konstrukce její tlamy to nedovoluje. \n\n\"Mata mata\" je masožravá, krmí se výhradně vodními bezobratlými a rybami .Želvy \"mata mata\" používají specifický způsob chytání kořisti. Zaženou kořist do mělčích oblastí vody, obklopí ji, a mávají předníma nohama, aby jim neunikla. Poté otevře tlamu, stáhne hltan a proud vody žene kořist do jejich tlam.\n\nŽelvy \"mata mata\" jsou ke koupi v obchodech s exotickými zvířaty, ale jsou poměrně drahé. Díky svému jedinečnému vzhledu jsou zajímavými výstavními zvířaty. Dosahují poměrně velkých rozměrů. \"Mata mata\" však není aktivní lovec, takže podobně jako kajmanka supí, nepotřebuje tolik místa jako velký aktivní druh.\n\nJako u všech vodních želv, kvalita vody je jedním z klíčů k úspěšnému udržení tohoto druhu v zajetí. Teplá, kyselá voda je nejlepším typem s vysokým obsahem taninu, který by měl být udržován po celý rok. Doporučuje se střední až silná filtrace.\n"}
{"id": "1491987", "url": "https://cs.wikipedia.org/wiki?curid=1491987", "title": "Dům čp. 420 (Štramberk)", "text": "Dům čp. 420 (Štramberk)\n\nDům čp. 420 stojí na ulici Horní Bašta ve Štramberku v okrese Nový Jičín. Roubený dům byl postaven počátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 420 byl postaven počátku 19. století, je přisazen k městské hradební zdi a je spojen s domem čp. 304. První písemná zmínka pochází z roku 1824. Na konci osmdesátých let 20. století byla k roubené části připojena zděná přístavba. V letech 2010–2011 byl dům rekonstruován. Na objektu byly vyměněny poškozené trámy napadené hnilobou a tesaříkem krovovým. V době oprav byl proveden dendrochronologický průzkum, který určil stáří pokácených stromů u vybraných vzorků na zimu 1780–1781, 1786 a 1820. Podle dendrochronologického průzkumu byl dům pravděpodobně postaven v osmdesátých letech 18. století. Objekt je součástí původní předměstské zástavby ve Štramberku.\n\nDům je přízemní zděná a roubená stavba na obdélném půdorysu, je orientovaná jižním okapovou stranou do ulice a severním je přisazena k městské hradební zdi. Je roubena z hraněných trámů a půlkuláčů. Nejmohutnější trám měl průměr 45 cm. Dispozice je dvojdílná se síní a jizbou. Stavba je postavena na nízké kamenné podezdívce, která vyrovnává svahovou nerovnost. Okapové průčelí má dvě okna v jednoduchých rámech a vchod. Zděná část je dvouosá s vysokými kaslíkovými okny. Východní štítové průčelí přiléhá k domu čp. 304 a k západnímu zděná část na vysoké podezdívce. Svahový rozdíl mezi roubenkou a zděnou částí způsobuje, že roubenka je o jedno patro níže než zděná část. Propojení obou částí je vyřešeno bedněným schodišťovým přístavkem s oknem. Střecha je pultová krytá plechem na zděné části, nad roubenou části je krytá šindelem a je prolomena vikýřem s pultovou střechou a dvěma okny. V roubené části je zachován trámový strop.\n\n\n"}
{"id": "1491988", "url": "https://cs.wikipedia.org/wiki?curid=1491988", "title": "Deutsche Eishockey Liga 2017/2018", "text": "Deutsche Eishockey Liga 2017/2018\n\nSezóna 2017/2018 byla 70. sezónou Německé ligy ledního hokeje. Vítězem ligy se stal po 3. za sebou tým EHC Red Bull München.\n\n Oficiální stránky ligy\n"}
{"id": "1491990", "url": "https://cs.wikipedia.org/wiki?curid=1491990", "title": "Grand Prix Koreje 2013", "text": "Grand Prix Koreje 2013\n\nGrand Prix Koreje 2013 (oficiálně 2013 Formula 1 Korean Grand Prix) se jela na trati Korean International Circuit v Koreji dne 6. října 2013. Závod byl čtrnáctým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491992", "url": "https://cs.wikipedia.org/wiki?curid=1491992", "title": "Deutsche Eishockey Liga 2018/2019", "text": "Deutsche Eishockey Liga 2018/2019\n\nSezóna 2018/2019 byla 71. sezónou Německé ligy ledního hokeje. Vítězem ligy se stal tým Adler Mannheim.\n\n Oficiální stránky ligy\n"}
{"id": "1491993", "url": "https://cs.wikipedia.org/wiki?curid=1491993", "title": "Gustavo Pascualini", "text": "Gustavo Pascualini\n\nGustavo José Pascualini Stimolo (* 18. dubna 1967 Córdoba) je bývalý argentinský zápasník – judista.\n\nV argentinské mužské reprezentaci se pohyboval od druhé poloviny osmdesátých let dvacátého století ve střední váze do 86 kg. V roce 1988 a 1992 se do argentinského olympijského týmu nevešel na úkor Sandro Lópeze. Po skončení sportovní kariéry pracuje jako trenér v sportovním středisku CeNARD. V roce 2012 vedl mužskou reprezentaci na olympijských hrách v Londýně.\n\n\n"}
{"id": "1491994", "url": "https://cs.wikipedia.org/wiki?curid=1491994", "title": "Grand Prix Japonska 2013", "text": "Grand Prix Japonska 2013\n\nGrand Prix Japonska 2013 (oficiálně 2013 Formula 1 Japanese Grand Prix) se jela na okruhu Suzuka Circuit nedaleko města Suzuka v Japonsku dne 13. října 2013. Závod byl patnáctým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491998", "url": "https://cs.wikipedia.org/wiki?curid=1491998", "title": "Babarcszőlős", "text": "Babarcszőlős\n\nBabarcszőlős (vyslovováno [babarcséléš], ) je malá vesnička v Maďarsku v župě Baranya, spadající pod okres Siklós. Nachází se blízko hranice s Chorvatskem, asi 15 km severozápadně od Siklóse. V roce 2015 zde žilo 109 obyvatel, z nichž jsou (dle údajů z roku 2011) 95,7 % Maďaři, většinu obyvatel (53 %) však tvoří Romové.\n\nSousedními vesnicemi jsou Diósviszló, Garé, Ócsárd, Siklósbodony a Szava.\n"}
{"id": "1492001", "url": "https://cs.wikipedia.org/wiki?curid=1492001", "title": "Grand Prix Indie 2013", "text": "Grand Prix Indie 2013\n\nGrand Prix Indie 2013 (oficiálně 2013 Formula 1 Airtel Indian Grand Prix) se jela na okruhu Buddh International Circuit nedaleko města Greater Noida v Indii dne 27. října 2013. Závod byl šestnáctým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1492005", "url": "https://cs.wikipedia.org/wiki?curid=1492005", "title": "Katolická církev ve Venezuele", "text": "Katolická církev ve Venezuele\n\nKatolická církev ve Venezuele je součástí všeobecné církve na území Venezuely, pod vedením papeže a místních biskupů sdružených do Venezuelské biskupské konference (je součástí Rady latinskoamerických biskupských konferencí (CELAM)). Papež je ve Venezuele zastupován apoštolským nunciem v Caracasu. Ve Venezuele žije přes 24 miliónů pokřtěných katolíků, asi 88 % populace. Ve 33 (arci)diecézích je 1256 farností, v nichž působí téměř 1500 diecézních kněží, přes 1000 řádových kněží a 3 800 sester.\n\n\n"}
{"id": "1492009", "url": "https://cs.wikipedia.org/wiki?curid=1492009", "title": "Emiliano Sosa", "text": "Emiliano Sosa\n\nEmiliano Sosa (* 17. ledna 1978 Buenos Aires) je bývalý argentinský zápasník – judista.\n\nV argentinské mužské reprezentaci se pohyboval na přelomu dvacátého a dvacátéhoprvního století. V roce 1999 a 2000 zaskakoval za tehdejší reprezentační jedničku v superlehké váze do 60 Jorgeho Lencinu a vybojoval stupně vítězů na Panamerickém mistrovství. Po skončení sportovní kariéry se přesunul do Španělska, kde pracuje jako učitel tance nedaleko Barcelony v Tarrase.\n\n\n"}
{"id": "1492010", "url": "https://cs.wikipedia.org/wiki?curid=1492010", "title": "Macroelongatoolithus", "text": "Macroelongatoolithus\n\nMacroelongatoolithus (v překladu zhruba \"velké prodloužené zkamenělé vejce\") je oorod, tedy fosilní rod zkamenělých vajec, objevovaných na území východní Asie a Severní Ameriky. Spádá do oočeledi Elongatoolithidae. Dnes víme, že tato vajíčka zřejmě patřila velkým teropodním dinosaurům ze skupiny Oviraptorosauria, jako byly čínské druhy \"Gigantoraptor erlianensis\" nebo \"Beibeilong sinensis\". \n\nNejvětší oodruh tohoto oorodu \"M. xixanensis\" (popsaný formálně v roce 1995) představuje obří exempláře o délce až 61 centimetrů, což znamená, že se jedná o nejdelší dosud známá vejce v historii života na Zemi. Tyto obří exempláře byly poprvé objeveny v 90. letech 20. století.\n\n\n"}
{"id": "1492012", "url": "https://cs.wikipedia.org/wiki?curid=1492012", "title": "Grünská kyselka", "text": "Grünská kyselka\n\nGrünská kyselka (dříve též \"Luční kyselka\") je jediný volně přístupný zdroj z minerálních pramenů využívaných pro výrobu komerční minerálky Magnesia. Vyvěrá severozápadně od vesnice Louka, části obce Nová Ves v okrese Sokolov v Karlovarském kraji.\n\nGrünská kyselka vyvěrá v centrální části Slavkovského lesa uprostřed CHKO Slavkovský les v k. ú. \"Louka u Mariánských Lázní\".\n\nHorninové podloží tvoří pásmo hadců (tzv. Mnichovských hadců) mariánskolázeňského metabazitového komplexu, největšího tělesa metamorfovaných bazických hornin v celém Českém masivu.\n\nLokalitou protéká potok Kyselka, pramen Grünské kyselky vyvěrá při jeho levém břehu. Přibližně 500 metrů severozápadně od pramene se nachází přírodní památka Dominova skalka, 900 metrů jižně národní přírodní rezervace Pluhův bor.\n\nPramen pravděpodobně znali místní obyvatelé již v 17. století. Poté, co bečovské panství koupili v roce 1813 od Kouniců Beaufort-Spontinové, nechal hrabě Jindřich Beaufort-Spontin místo vývěru upravit a začal jej využívat. Na počest jeho druhé manželky byl krátce nazýván jako Arnoštin pramen. Později se vžilo pojmenování Grünská kyselka podle obce Louka (německy Grün).\n\nRoku 1893 koupil prostor pramene bohatý statkář Engelbert Zuleger z Louky, který nechal provést důkladný chemický rozbor. Po potvrzení vysoké kvality začal vodu od roku 1899 stáčet do láhví a rozvážet do okolí.\n\nPo statkáři Zulegerovi patřila kyselka několika majitelům a nájemcům. Roku 1928 ji získali manželé Löserovi z Karlových Varů. Rozšířili stáčírnu a nad pramenem postavili osmiboký pavilon. K vlastnímu prameni s trojitým kohoutkem v 6 metrů hluboké šachtici vedlo 21 kamenných schodů. Místo odběru muselo být kvůli koncentraci uvolňovaného oxidu uhličitého odvětráváno ventilátorem s elektrickým pohonem. K transportu prázdných a plných láhví sloužil řetězový výtah. Vedle pramene byla postavena výletní kavárna \"Café Almbrünnl\" s terasou a tančírnou, která byla hodně navštěvovaná, a pro lázeňské hosty sem byla zavedena autobusová linka z Mariánských Lázní. V době hospodářské krize došlo ke značnému omezení podnikání s kyselkou, ale později se výroba minerálky vrátila na původní úroveň. Nastal však problém s klesající vydatností pramene. K zvýšení jeho vydatnosti se zvažovalo prohloubení, ke kterému však již nedošlo. \n\nNásledovalo obsazení Sudet po Mnichovské dohodě a území zabrala německá armáda. Za druhé světové války zde prováděly stáčení nejprve německé ženy z okolních obcí, později francouzští váleční zajatci. V blízkosti stáčírny byl asi sto metrů jižním směrem od samotného pramene vybudován tábor pro francouzské válečné zajatce. Ti stáčeli vodu z Grünské kyselky a nedaleké Novoveské kyselky. Přesný počet zajatců není znám, je odhadován mezi 100–150. Minerálka se pod názvem \"Sudenquell\" dodávala německé Rommelovo armádě Afrikakorps v Africe a údajně také do koncentračního tábora v Osvětimi. Nedaleko tábora se měl nacházet menší hřbitov, kam se pohřbívali zemřelí zajatci. Místo hřbitova je však neznámé.\n\nPo druhé světové válce došlo k vytvoření Vojenského prostoru Prameny a do roku 1950 se zde minerálka stáčela pro účely Československé armády. Poté byl pramen opuštěn a minerálka vytékala volně bez užitku do potoka. Zchátralé budovy byly na počátku 80. let 20. století zbourány.\n\nV letech 1958–1959 byly na lokalitě provedeny dva průzkumné vrty do hloubky 80 metrů, z nichž jeden měl vydatnost 50 litrů/min při snížení hladiny o 3 metry. V letech 1964–1965 byl ve vzdálenosti 22 metrů od původního pramenního jímání proveden vrt BJ-1 do hloubky 100 metrů. Při snížení hladiny o 15 metrů poskytoval 68 litrů/min. \n\nV roce 1991 území koupila firma Karlovarské minerální vody, která nedaleko původního vývěru vyhloubila nové jímací vrty. Minerálka se vozila autocisternami do stáčíren v Karlových Varech a Kyselce. Na počátku 21. století byla vybudována nová stáčírna v nedalekém Mnichově, kam se přivádí čerpaná minerálka podzemním potrubím. Ve stáčírně se Grünská kyselka míchá s minerálními vodami z dalších vrtů z hadcové oblasti v okolí potoka Kyselka, Mnichovského a Pramenského potoka, takže výsledný produkt minerálka Magnesia se od původní Grünské kyselky mírně liší.\n\nCelková mineralizace činí 1920 mg/litr až 3000 mg/litr (odběr 19.4.1968).\nVlivem specifického složení horniny hadce, kterým pramen po puklinách proniká na povrch, získala minerálka ojedinělé složení, zejména velmi silné obohacení hořčíkem. Jeho obsah se uvádí nejčastěji v hodnotě 290 mg/litr, kde se vychází z odběru ze dne 10.7.1972 z vrtu BJ-1. Při chemických rozborech odběru ze dne 19.4.1968 byla laboratorně zjištěna hodnota obsahu Mg dokonce 450,6 mg/litr. Obsah dalších kationtů je nízký až zanedbatelný, výhodou je zejména nízký obsah iontů železa. Proto v uzavřené lahvi vydrží minerálka dlouho bez zákalu oxidů železa.\n\nPramen Grünské kyselky je někdy mylně uváděn jako pramen minerálky Magnesie. Je však jen jednou z jejích složek. Místo původního vývěru minerálky se nachází v oploceném areálu s jímacími vrty, veřejnosti nepřístupném. Za účelem možnosti odběru minerálky pro veřejnost byl z jednoho jímacího vrtu vyveden přepad mimo oplocený areál.\n\nKe Grünské kyselce vede upravená lesní cesta, která odbočuje ze silnice z Nové Vsi do Louky. Veřejnosti přístupné místo odběru je kryté altánem u kterého se nachází informační tabule s historií pramene. Okolo Grünské kyselky je vedena (v terénu neznačená) 12 km dlouhá Naučná stezka Mnichovské hadce.\n\n"}
{"id": "1492016", "url": "https://cs.wikipedia.org/wiki?curid=1492016", "title": "Freebike", "text": "Freebike\n\nFreebike je systém sdílených bezstanicových elektrokol fungující v několika zemích světa. Majitelem a provozovatelem je česká společnost Homeport sídlící v pražském Karlíně. K roku 2019 fungují kola Freebike v Praze, slovenské Trnavě, finském Kuopiu a v Helsinkách, v kanadské Kelowně a v Londýně. \n\nJde o kolo 4. generace vyvinuté společností Homeport. Má elektromotor, jehož intenzitu výpomoci si uživatel nastaví v aplikaci, maximální rychlost s motorem je 25 km/h. Váží 35 kg, na jedno dobití ujede přibližně 120 km. Má systém zpětné rekuperace, při brždění se baterie dobíjí. Kromě toho je uvnitř zabudovaná GPS, alarm proti krádeži či čtečka karet. Většina dílů ze kterých je kolo složeno jsou vyráběny v České republice. Životnost jednoho Freebiku je předpokládána na maximálně šest let.\n\nV Praze začalo sdílení kol Freebike 1. dubna 2019. Jde o první město, kde Freebike není dotovonán městem, ani nebyl předmětem městského výběrového řízení. Před spuštěním projektu firma dbala na komunikaci s městskými částmi, kde zřizovala virtuální stanice. Stanic po Praze na začátku vzniklo 250, do provozu bylo rozmístěno 500 kol. Investice na spuštění tohoto systému v hlavním městě byla 25 milionů korun. Zóny jsou v Praze 1 až 8, dále v Horních Počernicích.\n\n\n"}
{"id": "1492018", "url": "https://cs.wikipedia.org/wiki?curid=1492018", "title": "Pablo Elisii", "text": "Pablo Elisii\n\nPablo Marcelo Elisii (* 14. října 1971 Buenos Aires) je bývalý argentinský zápasník – judista.\n\nV argentinské mužské reprezentaci se pohyboval od počátku devadesátých let dvacátého století ve střední váze do 86 kg. Od roku 1993 nahradil v reprezentaci na pozici reprezentační jedničky Sandro Lópeze. V roce 1996 startoval na olympijských hrách v Atlantě, kde prohrál ve druhém kole s Kubáncem Yosvani Despaignem po verdiktu sudích (hantei) na praporky. Po skončení sportovní kariéry koncem devadesátých let se věnuje trenérské práci. \n\n\n"}
{"id": "1492019", "url": "https://cs.wikipedia.org/wiki?curid=1492019", "title": "C. Thomas Howell", "text": "C. Thomas Howell\n\nChristopher Thomas Howell (7. prosince 1966, Los Angeles, USA) je americký herec a režisér, nejvíce známý díky rolím ve filmech \"Stopař\" (1986) a \"Ztracenci\" (1983).\n\n\n\n\n\n"}
{"id": "1492023", "url": "https://cs.wikipedia.org/wiki?curid=1492023", "title": "John Sheffield, 1. vévoda z Buckinghamu a Normanby", "text": "John Sheffield, 1. vévoda z Buckinghamu a Normanby\n\nJohn Sheffield, 1. vévoda z Buckinghamu a Normanby (\"John Sheffield, 1st Duke of Buckingham and Normanby, 1st Marquess of Normanby, 3rd Earl of Mulgrave, 5th Baron Sheffield\") (8. září 1647, Londýn, Anglie – 24. února 1721, Londýn, Anglie) byl anglický dvořan a politik ze starobylého šlechtického rodu. Patřil k toryům a stoupencům Stuartovců. S velkými časovými odstupy zastával přední funkce u dvora (nejvyšší komoří 1685-1688, nejvyšší hofmistr 1710-1711), byl také členem vlády. Celkem čtyřikrát musel z politických i soukromých důvodů rezignovat na své postavení, během své kariéry nicméně dosáhl titulů markýze (1694) a vévody (1703), byl též rytířem Podvazkového řádu. Uplatnil se jako spisovatel a básník. Nejvýznamnějším odkazem na jeho osobnost je Buckinghamský palác, který nechal postavit po roce 1703. Palác prodali potomci v roce 1761 králi Jiřímu III. a dnes je oficiálním sídlem královské rodiny.\n\nPocházel ze starobylého rodu Sheffieldů připomínaného od 13. století, narodil se v Londýně jako jediný syn Edmunda Sheffielda, 2. hraběte z Mulgrave (1611-1658), po matce Elizabeth Cranfield byl vnukem prvního ministra 1. hraběte z Middlesexu. V dětském věku zdědil po otci rodové tituly, po obnovení monarchie vstoupil do Sněmovny lordů (1660). V osmnácti letech vstoupil do námořnictva a zúčastnil se anglo-nizozemských válek, brzy dostal samostatné velení válečné lodi. Souběžně sloužil v armádě a dosáhl hodnosti plukovníka (1673), krátce působil pod velením francouzského maršála Turenna. V roce 1674 získal Podvazkový řád a zastával hodnosti u dvora. V letech 1676-1682 byl guvernérem v Hullu a v roce 1680 namísto nečekaně zemřelého hraběte z Ossory převzal velení expedice do Tangeru. Od roku 1681 byl též členem Tajné rady.\n\nV roce 1682 se musel vzdálit od dvora kvůli příliš důvěrnému vztahu s princeznou Annou a ztratil některé své funkce, ale po nástupu Jakuba II. opět zaujal přední pozice a podporoval královu katolickou politiku. V letech 1685-1688 byl lordem nejvyšším komořím, obdržel také řadu čestných postů ve správě hrabství York, Northumberland, a Durham. Po slavné revoluci se sice podřídil nové vládě Viléma Oranžského, ale ztratil své vlivné postavení a byl i vyloučen z Tajné rady. Až v roce 1694 byl znovu jmenován členem Tajné rady a získal titul markýze z Normanby. K vysokým úřadům se dostal znovu až po nástupu královny Anny, což pramenilo z jejich blízkého vztahu v minulosti. V letech 1702-1705 byl lordem strážcem tajné pečeti a jako jeden z hlavních aktérů jednání o anglicko-skotské unii získal v roce 1703 titul vévody z Buckinghamu a Normanby. Kvůli sňatku s nemanželskou dcerou Jakuba II. musel v roce 1705 opět rezignovat na své postavení, ale v závěru vlády královny Anny jako stoupenec toryů znovu zastával vysoké funkce. Byl lordem nejvyšším hofmistrem (1710-1711) a prezidentem Tajné rady (1711-1714), mimoto získal post lorda místodržitele v hrabství Middlesex (1711-1714). Po smrti královny Anny byl členem regentské rady, ale po nástupu Jiřího I. musel jako přední tory odejít do ústraní.\n\nJeho první manželkou byla Ursula Stawell (1661-1697), dcera plukovníka George Stawella, podruhé se oženil s Catherine Greville (1665-1703), vdovou po 3. hraběti z Gainsborough. Jeho třetí manželkou byla od roku 1705 Catherine Darnley (1682-1743), nemanželská dcera Jakuba II. a vdova po 3. hraběti z Anglesey. Ze třetího manželství pocházeli tři synové, z nichž dva zemřeli v dětství (John Sheffield, markýz z Normanby, 1710-1710; Robert Sheffield, markýz z Normanby, 1711-1715). Třetí syn Edmund Sheffield, 2. vévoda z Buckinghamu a Normanby (1716-1735), sloužil v armádě a byl pobočníkem svého strýce vévody z Berwicku, zemřel na tuberkulózu v Itálii. Jeho úmrtím titul vévody zanikl.\n\nVévoda z Buckinghamu a Normanby měl také početné nelegitimní potomstvo, nemanželský syn Sir Charles Sheffield (1704-1774) zdědil v roce 1735 část rodových statků a v roce 1755 získal titul baroneta. V roce 1761 prodal králi Jiřímu III. Buckinghamský palác za 21 000 liber.\n\nKromě Buckinghamského paláce byl jeho sídlem zámek \"Mulgrave Castle\" (Yorkshire), který sňatkem přešel na rodinu Phippsů. Phippsové později získali titul hrabat z Mulgrave (Henry Phipps, 1. hrabě z Mulgrave) a nakonec i titul markýzů z Normanby (Constantine Phipps, 1. markýz z Normanby), i když zámek \"Normanby Hall\" (Lincolnshire) byl až do roku 1963 v majetku nemanželského potomstva vévody z Buckinghamu v linii baronetů Sheffieldů.\n\n\n\n\n\n"}
{"id": "1492024", "url": "https://cs.wikipedia.org/wiki?curid=1492024", "title": "Henry Phipps, 1. hrabě z Mulgrave", "text": "Henry Phipps, 1. hrabě z Mulgrave\n\nHenry Philip Phipps, 1. hrabě z Mulgrave (\"Henry Philip Phipps, 1st Earl of Mulgrave, 1st Viscount Normanby, 3rd Baron Mulgrave\") (14. února 1755, Mulgrave Castle, Anglie – 7. dubna 1831, Londýn, Anglie) byl britský generál a státník. V první fázi napoleonských válek se uplatnil jako důstojník, poté jako stoupenec W. Pitta mladšího patřil k předním osobnostem toryů. V několika funkcích byl členem vlády, vynikl jako ministr zahraničí (1805-1806) a ministr námořnictva (1807-1810). Od roku 1794 zasedal ve Sněmovně lordů, v roce 1812 získal titul hraběte z Mulgrave.\n\nPocházel ze šlechtického rodu Phippsů, který zdědil část majetku vymřelého rodu Sheffieldů, patřil také k nemanželskému potomstvu Jakuba II., byl jeho prapravnukem. Narodil se jako třetí syn Constantina Phippse, 1. barona Mulgrave (1722-1775), po matce byl spřízněn s rodem Herveyů. Studoval v Etonu a krátce práva, v roce 1775 vstoupil do armády a zúčastnil se války v severní Americe, bojoval také v Karibiku. Rychle postupoval v hodnostech a již v roce 1790 byl plukovníkem. Mezitím se stal členem Dolní sněmovny (1784-1794), kde podporoval politiku W. Pitta mladšího a stal se i jeho přítelem. V parlamentu často vystupoval k vojenským tématům a proslul jako obhájce zájmů armády, v letech 1784-1791 byl komisařem kontrolního úřadu Východoindické společnosti. Po starším bratrovi zdědil v roce 1792 irský titul barona a v roce 1794 získal titul barona s platností pro celou Británii, s tímto titulem v roce 1794 přešel do Sněmovny lordů. Mezitím v roce 1793 velel anglické armádě u Toulonu a v roce 1794 byl povýšen na generálmajora. V roce 1799 byl velitelem pomocné vojenské mise k rakouské armádě a po pádu Pittovy vlády získal hodnost generálporučíka (1801). Pitta podporoval i v době jeho opozice a v druhé Pittově vládě se stal členem kabinetu. Nejprve byl lordem kancléřem vévodství lancasterského (1804-1805), od roku 1804 byl zároveň členem Tajné rady. Po zdravotní indispozici lorda Harrowbyho převzal úřad ministra zahraničí (1805-1806). V této funkci pomáhal zformovat tzv. třetí protifrancouzskou koalici, která skončila Napoleonovým vítězstvím u Slavkova. Po nástupu whigů přešel do opozice, ale brzy se do vlády vrátil. V letech 1807-1810 byl prvním lordem admirality a v letech 1810-1818 generálním polním zbrojmistrem. Po roce 1810 byl jeho vliv na politiku již podružný, v roce 1812 byl ale povýšen na hraběte z Mulgrave, z kurtoazních důvodů získal v roce 1809 hodnost generála, i když aktivně v armádě již nepůsobil. \n\nZastával také řadu čestných funkcí, od roku 1796 až do smrti byl guvernérem Scarborough Castle (za město Scarborough byl předtím poslancem), v letech 1807-1824 byl lordem místodržitelem v hrabství Yorkshire. V roce 1820 obdržel velkokříž Řádu lázně. \n\nJeho manželkou Martha Maling (1771-1849) z rodiny úspěšně podnikajicí ve výrobě keramiky. Její bratr Thomas James Maling (1778-1849) sloužil u námořnictva a dosáhl hodnosti admirála. Z jejich manželství pocházelo pět dětí, čtyři synové a jedna dcera. Nejstarší syn Constantine Henry (1797-1863) byl významným státníkem a diplomatem, v roce 1838 byl povýšen na markýze. Druhorozený syn Sir Charles Phipps (1801-1866) byl plukovníkem a působil ve dvorských službách prince Alberta. Nejmladší syn Augustus Phipps (1809-1896) byl kaplanem královny Viktorie. \n\nHlavním rodovým sídlem byl zámek \"Mulgrave Castle\" (Yorkshire) z někdejšího majetku vévody z Buckinghamu. K zámku patřilo panství o rozloze přibližně 6 500 hektarů půdy. První hrabě z Mulgrave nechal zámek přestavět počátkem 19. století.\n\nJeho nejstarší bratr Constantine Phipps, 1. vikomt Mulgrave (1744-1792) proslul jako námořník a objevitel, později působil také v politice. Další bratr Charles Phipps (1753-1786) byl poslancem Dolní sněmovny (1779-1786), nejmladší bratr Edmund Phipps (1760-1837) sloužil v armádě a dosáhl hodnosti generála. \n\n\n\n\n"}
{"id": "1492025", "url": "https://cs.wikipedia.org/wiki?curid=1492025", "title": "Constantine Phipps, 1. markýz z Normanby", "text": "Constantine Phipps, 1. markýz z Normanby\n\nConstantine Henry Phipps, 1. markýz z Normanby (\"Constantine Henry Phipps, 1st Marquess of Normanby, 2nd Earl of Mulgrave, 2nd Viscount Normanby, 4th Baron Mulgrave\") (15. května 1797 – 28. července 1863, Londýn, Anglie) byl britský státník, byl synem generála a ministra 1. hraběte z Mulgrave. Politicky náležel k whigům, tím se již v mládí odcizil otci. Během své kariéry byl místokrálem v Irsku, ministrem vnitra a kolonií, nakonec působil jako diplomat a byl velvyslancem ve Francii a Toskánsku. V roce 1838 získal titul markýze a byl rytířem Podvazkového řádu. Pokračovatelem rodu byl jeho nejstarší syn George Phipps, 2. markýz z Normanby (1819-1890), který zastával funkce u dvora a ve správě kolonií.\n\nPocházel ze šlechtického rodu Phippsů, mimo jiné patřil k nemanželskému potomstvu Jakuba II. Narodil se jako nejstarší syn generála a ministra Henryho Phippse, 1. hraběte z Mulgrave (1755-1831). Studoval v Etonu a Cambridge, v rodinné tradici byl poslancem Dolní sněmovny za Scarborough (1818-1820). V roce 1820 kvůli nesouhlasu s politickými názory svého otce dočasně opustil Anglii a v letech 1820-1822 žil v Itálii. Znovu byl členem Dolní sněmovny v letech 1822-1830, brzy si získal reputaci svými projevy a uplatnil se jako politický publicista, napsal také několik románů. Ve volbách v roce 1830 nekandidoval s ohledem na zdravotní stav svého otce a předpokládaný přechod do Sněmovny lordů. Rodové tituly zdědil v roce 1831 a stal se členem Horní sněmovny (do té doby jako otcův dědic vystupoval pod jménem \"vikomt Normanby\").\n\nV letech 1832-1834 byl guvernérem na Jamajce, po návratu do Anglie zaujal funkci lorda strážce tajné pečeti (1834). V druhé Melbournově vládě byl místokrálem v Irsku (1835-1839), mezitím byl v roce 1838 povýšen na markýze. Od února do září 1839 zastával funkci ministra války a kolonií, poté byl ministrem vnitra (1839-1841). Po několika letech v opozici se s návratem liberálů k moci stal velvyslancem v Paříži (1846-1852), svou kariéru završil jako vyslanec ve Florencii (1854-1857). Z Toskánska byl odvolán poté, co podle názoru parlamentu projevoval nepřípustné sympatie rakouské politice v Itálii. V roce 1847 obdržel velkokříž Řádu lázně, v roce 1851 získal Podvazkový řád.\n\nV roce 1818 se oženil s Mary Liddell (1798-1882), která pocházela ze staré šlechtické rodiny a byla dvorní dámou královny Viktorie. Její blízký vztah ke dvoru byl jedním z impulsů pro udělení titulu markýze jejímu manželovi v roce 1838. Měli spolu jediného syna Georga (1819-1890), který zastával vysoké funkce u dvora a ve správě kolonií. Hlavním rodovým sídlem byl zámek \"Mulgrave Castle\" (Yorkshire) z někdejšího majetku vévody z Buckinghamu. Z jeho bývalé titulatury také pocházel markýzát Normanby.\n\nJeho synovec Sir Constantine Phipps (1840-1911) byl vyslancem v Brazílii (1894-1900) a Belgii (1900-1906). Prasynovec Sir Eric Clare Edmund Phipps (1875-1945) byl také diplomatem a patřil k významným osobnostem meziválečného období jako velvyslanec v Německu (1933-1937) a Francii (1937-1939).\n\n\n\n\n"}
{"id": "1492028", "url": "https://cs.wikipedia.org/wiki?curid=1492028", "title": "Zdeněk Štěpán", "text": "Zdeněk Štěpán\n\nZdeněk Štěpán (někdy označován jako \"dabérská legenda českého dabingu\") je herec, filmový a seriálový režisér českého dabingu, asistent režie, dabér. Zdeněk Štěpán také upravuje dialogy do filmů a seriálů. Vystudoval Střední průmyslovou školu filmovou v Čimelicích.\n\nV seriálu Simpsonovi a ve filmu Simpsonovi ve filmu nadaboval postavu Patty Bouvierové a Hanse Krtkovice. Ve filmu Auta 3 nadaboval šerifa a Kinga. Zdeněk Štěpán také daboval v těchto filmech:\n\n\nZdeněk Štěpán režíroval český dabing mnoha filmů a seriálu. Zdeněk Štěpán režíroval všech 30. řad seriálu Simpsonovi. Český dabing Simpsonových je hodnocen jako jeden z nejlepších dabingů Simpsonových. V následujícím seznamu je uvedena hrstka seriálů nebo filmů, které režíroval.\n\n"}
{"id": "1492029", "url": "https://cs.wikipedia.org/wiki?curid=1492029", "title": "Oscar Strático", "text": "Oscar Strático\n\nÓscar Salvador Nicolas Strático (* 19. ledna 1956) je bývalý argentinský zápasník.\n\nS judem začínal počátkem sedmdesátých let dvacátého století v Buenos Aires v tréninkové skupině Norberta Áspery. V roce 1976 se účastnil olympijských her v Montréalu, kde prohrál v lehké váze do 70 kg ve druhém kole s Italem Ezio Gambou. V dalších letech kombinoval několik zápasnických stylů. \n\nV roce 1980 přišel o start na olympijských hrách v Moskvě kvůli bojkotu. \n\nV roce 1984 startoval na olympijských hrách v Los Angeles v olympijském zápasu ve volném stylu a řecko-římském stylu. V obou stylech prohrál zápasy technickou převahou svých soupeřů. Na stejných olympijských hrách v Los Angeles reprezentoval Argentinu v judu jeho mladší bratr Alejandro.\n\n\n"}
{"id": "1492033", "url": "https://cs.wikipedia.org/wiki?curid=1492033", "title": "Babócsa", "text": "Babócsa\n\nBabócsa (vyslovováno [babóča], ) je velká vesnice v Maďarsku v župě Somogy, spadající pod okres Barcs. Nachází se asi 11 km severozápadně od Barcse a asi 4 km severovýchodně od chorvatských hranic. V roce 2015 zde žilo 1 510 obyvatel, z nichž jsou 84 % Maďaři, 13,2 % Romové, 0,4 % Němci, 0,2 % Chorvati a 0,1 % Rumuni.\n\nSousedními vesnicemi jsou Bolhó, Csokonyavisonta, Háromfa, Komlósd, Rinyaújnép a Somogyaracs.\n"}
{"id": "1492036", "url": "https://cs.wikipedia.org/wiki?curid=1492036", "title": "HC Čáslav", "text": "HC Čáslav\n\nHC Čáslav (celým názvem: Hockey Club Čáslav) je český klub ledního hokeje, který sídlí v Čáslavi ve Středočeském kraji. Od sezóny 2017/18 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou červená, bílá a černá.\n\nZaložen byl v roce 2016 po otevření prvního zimního stadionu ve městě. Dříve ve městě působil hokejový oddíl Slavoje Čáslav, který ovšem hrával pouze okresní soutěže na přírodním ledě. Po jejich definitivním vymizení z okresu Kutná Hora v roce 2004 byla ukončena i jeho činnost. Současný klub je účastníkem krajských soutěží již od svého založení. Největšího úspěchu pak dosáhl po vítězství v Krajské lize v sezóně 2018/19. Následnou účast v kvalifikaci o 2. ligu pak musel klub z důvodu špatného rozvržení data kvalifikace odmítnout.\n\nSvé domácí zápasy odehrává na zimním stadionu Čáslav s kapacitou 800 diváků.\n\n\nZdroj: \n\n\n\nZdroj: \n\n"}
{"id": "1492038", "url": "https://cs.wikipedia.org/wiki?curid=1492038", "title": "Svenska hockeyligan 2014/2015", "text": "Svenska hockeyligan 2014/2015\n\nSezóna 2014/2015 byla 40. sezónou nejvyšší švédské ligy ledního hokeje. Vítězem se stal tým Växjö Lakers HC. \n\n Oficiální stránky ligy\n"}
{"id": "1492039", "url": "https://cs.wikipedia.org/wiki?curid=1492039", "title": "Svenska hockeyligan 2015/2016", "text": "Svenska hockeyligan 2015/2016\n\nSezóna 2015/2016 byla 41. sezónou nejvyšší švédské ligy ledního hokeje. Vítězem se stal tým Frölunda HC.\n\n Oficiální stránky ligy\n"}
{"id": "1492040", "url": "https://cs.wikipedia.org/wiki?curid=1492040", "title": "Miroslava Holoubková", "text": "Miroslava Holoubková\n\nMiroslava Holoubková (* 10. dubna 1964, Praha) je česká spisovatelka a nakladatelka, zabývající se ve svých knihách především osobním a duchovním rozvojem, partnerskými a rodinnými vztahy, astrologií a sebepoznáním. \n\nNarodila se v Praze jako nejstarší ze tří dětí. Dětství prožila ve středočeské obci Středokluky. \nVystudovala školu společného stravování v Praze (maturita 1984), poté nastoupila na mateřskou dovolenou. Od roku 1990 se intenzivně věnovala studiu psychologie, astrologie, numerologie, regresní terapie a dalších ezoterických oborů formou samostudia. \n\nV letech 1990 až 1993 pracovala ve vydavatelství a nakladatelství Práce. Od roku 1994 do roku 1997 pracovala na letišti Praha-Ruzyně ve výpočetním středisku.\n\nOd roku 1997 se věnuje psaní populárně naučných knih v oblasti osobního a duchovního rozvoje, partnerských, rodinných a mezilidských vztahů a astrologie a také poradenské a přednáškové činnosti (na oborových akcích) v oblasti komunikace, výchovy dětí, partnerských, rodinných i mezilidských vztahů a v oblasti seberozvoje. \n\nOd roku 2001 provozuje také vlastní vydavatelství a nakladatelství s názvem \"Miroslava Holoubková\". \n\nPublikovala např. v časopisech Regenerace, Astro, Vital, Spirit, Vesmír, aj. \n\nZ prvního manželství má dva syny – Zdeněk (* 1984), Pavel (* 1986). Podruhé se vdala v roce 2016, manžel Pavel Černý.\n\n\n\n"}
{"id": "1492041", "url": "https://cs.wikipedia.org/wiki?curid=1492041", "title": "Bábonymegyer", "text": "Bábonymegyer\n\nBábonymegyer (vyslovováno [báboňmeděr]) je vesnice v Maďarsku v župě Somogy, spadající pod okres Tab. Vznikla v roce 1927 sloučením dvou obcí Nagybábony a Koppánymegyer. Nachází se asi 3 km severovýchodně od Tabu. V roce 2015 zde žilo 790 obyvatel, z nichž jsou 91,8 % Maďaři, 1,4 % Němci, 0,4 % Romové a 0,4 % Rumuni.\n\nSousedními vesnicemi jsou Iregszemcse, Nagyberény a Som, sousedním městem Tab.\n"}
{"id": "1492042", "url": "https://cs.wikipedia.org/wiki?curid=1492042", "title": "Josef Matura", "text": "Josef Matura\n\nA.R.D. Josef Matura (20. dubna 1923 Semily – 20. března 2012 Světlá pod Ještědem) byl český římskokatolický kněz, osoba pronásledovaná komunistickým režimem a držitel titulu Osobnost Českodubska za rok 2009.\n\nNarodil se v domku na okraji lesa zvaného Slap v Lešákově, který je ve 21. století již součástí Semil. Již v dětství ministroval, ale tehdy si ještě nepomyslel, že by se chtěl stát knězem. Středoškolské vzdělání absolvoval na arcibiskupském gymnáziu v Bubenči v Praze. Během okupace byl internát vystěhován, a prostory byly uvolněny pro Hitlerjugend. Určitý čas studoval v gymnáziu na Smíchově v Drtinově ulici, a poslední půlrok studoval na Jiráskově gymnáziu, kde také složil maturitní zkoušku. Během studií pomáhal rodičům na poli, protože otec musel pracovat v továrně až 90 hodin týdně, a matka doma šila. Až do roku 1945 navštěvoval kněžský seminář v Dolních Břežanech. Po válce nastoupil do semináře v Praze, v klášteře na Strahově. Poslední rok studoval v Litoměřicích.\n\nPo absolvování studií byl 29. června 1947 biskupem Antonínem Aloisem Weberem v Litoměřicích vysvěcen na kněze. Prvních let po vysvěcení působil jako kaplan v Kostomlatech u Nymburka. V padesátých letech se postavil proti vyvlastňování církevních pozemků, dostal pokutu a byl podmíněně odsouzen. Nakonec ale musel za trest narukovat v roce 1952 na vojnu, kde byl do roku 1954. Po absolvování vojenské služby uvažoval o civilním zaměstnání, ale také na přání matky se dál věnoval duchovní službě. Původně měl nastoupit do Nové Vsi u Liberce, ale došlo ke změně a byl ustanoven jako administrátor od 1. listopadu 1954 do Nového Města pod Smrkem a Jindřichovice pod Smrkem, kde zatkli a odsoudili duchovního správce Vojtěcha Martinů za protikomunistickou činnost na osm let. V Novém městě pod Smrkem a dalších obcích začal učit náboženství.\n\nOd 5. června 1955 byl ustanoven duchovním správcem ve Světlé pod Ještědem a v Osečné, kde se usadil bytem. Po čtyřech měsících se přestěhoval do Světlé pod Ještědem. V roce 1970 mu bylo komunistickým režimem zakázáno vyučovat náboženství a měl tak více času na sekání a sušení farních luk. V průběhu dalších let spravoval excurrendo navíc ještě od 6. března 1962 farnosti Český Dub, Hlavice, Křižany, Jítrava, Žibřidice a Rynoltice. V pokročilém věku požádal uvolnění ze správy v Jítravě a administroval pouze Světlou pod Ještědem a Osečnou, v které se zasloužil o opravu kostela. V průběhu dalších let v obecném povědomí začal neodmyslitelně patřit k symbolům kraje pod Ještědem. V roce 1999 byl jmenován farářem a v roce 2011 osobním arciděkanem.\n\nZemřel 20. března 2012 ve Světlé pod Ještědem. Pohřební mši svatou sloužil v úterý 27. března 2012 v kostele sv. Mikuláše ve Světlé pod Ještědem litoměřický biskup Jan Baxant. Poté bylo je tělo uloženo do hrobky v Chuchelně.\n\n"}
{"id": "1492045", "url": "https://cs.wikipedia.org/wiki?curid=1492045", "title": "František Antonín Nickerl", "text": "František Antonín Nickerl\n\nFrantišek Antonín Nickerl (4. prosince 1813, Praha – 4. února 1871, Praha) byl český lékař a entomolog německého původu, profesor zoologie. \n\nNarodil se v Praze. Studoval filozofii a medicínu na pražské Karlo-Ferdinandově universitě a od mládí se vydával za hmyzem do pražského okolí, hlavně do Prokopského a Břežanského údolí a na vrch Šance. Specializoval se převážně na studium motýlů (Lepidoptera). Podařilo se mu objevit několik nových druhů. Už v mládí objevil můru, která byla pojmenována na jeho počest \"Luperina nickerlii\" Frr. Také jediného denního motýla, který byl popsán z území Čech – \"Hnědáska černýšového (Melitaea aurelia)\" – našel a popsal právě Nickerl. Později také objevil ještě 5 nových druhů ze skupiny malých motýlů (Mikrolepidoptera). Zasloužil se o publikování prvních seznamů motýlů z území Čech. Už během studií vydal pojednání: „Tagfalter Böhmens (Denní motýli Čech)“, které později rozšířil o ďalší čeledě. Studoval a sbíral hmyz také na různých místech Evropy. Svoje práce publikoval v celé řade časopisů, mimo jiné i v časopise: Lotos. \n\nRoku 1842 se stal asistentem zoologie a mineralogie na univerzitě i na technice. Řádným profesorem zoologie byl jmenovaný v roku 1852 na univerzitě ve Štýrském Hradci, ale na toto místo nenastoupil a stal se roku 1854 profesorem přírodovědy na polytechnice v Praze. V Českém museu zastával místo správce přírodopisných sbírek a na jeho návrh se po roce 1849 ve sbírkách vedle latinských názvů hmyzu zařadili také názvy české. \n\nFrantišek Antonín Nickerl publikoval rovněž informace o pěstování Bource morušového (Bombyx mori) v Čechách a zasloužil se o propagaci hedvábnictví v Čechách. Známé byly jeho sbírky motýlů a brouků, které převzal po jeho smrti jeho syn Otakar (Ottokar) Nickerl starší.\n\nProfesor MUDr. František Antonín Nickerl byl členem německého přírodovědeckého spolku „LOTOS“ a také členem „Klubu přírodovědeckého v Praze“.\n\n\n"}
{"id": "1492046", "url": "https://cs.wikipedia.org/wiki?curid=1492046", "title": "Velveteen Dream", "text": "Velveteen Dream\n\nS wrestlingovým tréninkem začal ve společnosti Maryland Championship Wrestling (MCW). Po čtyrech měsících tréninku debutoval 3. října 2014 pod jménem Rick Powers. První titul získal v říjnu 2015, když spolu s Lio Rushem získali MCW Tag Team Championship. Během roku 2015 také začal zápasit pro více společností, jmenovitě například World Xtreme Wrestling, Combat Zone Wrestling, Marvelous Puroresu USA a Lancaster Championship Wrestling. \n\nV červnu 2015 byl společností WWE vybrán jako jeden z účastníku šesté série soutěže Tough Enough. Vzhledem k předchozím wrestlingovým zkušenostem byl jedním z favoritů na celkové vítězství, byl však eliminován hned v páté epizodě z důvodu \"nedostatku pokory\" a skončil tak na celkovém devátém místě. \n\nI přes vypadnutí z Tough Enough s ním 17. října 2015 WWE podepsalo kontrakt a následně byl poslán do vývojového střediska. Debutoval 5. února 2016 v zápase proti Riddick Mossovi. Zápas prohrál. Televizní debut si odbyl 20. července, když prohrál zápas s Austinem Ariesem. 19. října konfrontoval a vyzval k zápasu tehdejšího NXT šampióna Shinsuke Nakamuru, ještě před zápasem jej však Nakamura napadl a zápas se neuskutečnil. Na televizní obrazovky se vrátil až 1. března 2017, když porazil Seana Malutu. \n\nV show NXT 24. května 2017 se objevil s kompletně novým charakterem, inspirovaným hudebníkem Prince, a s novým ringovým jménem - Velveteen Dream. V září začal feud s Aleisterem Blackem, kterého neustále sledovat a obtěžoval aby docílil toho, že Black vysloví jeho jméno. To vedlo k zápasu na placené akci (PPV) , který Dream sice prohrál, ale po zápase Black vyslovil jeho jméno a Dream tak dosáhl svého cíle. 6. prosince v show NXT měl zápasit proti Kassius Ohnovi v zápase o možnost vyzvat NXT šampióna, z důvodu zranění však k zápasu nedošlo a Dream byl nahrazen Johnny Garganem, který Ohna následně porazil. 10. ledna se Dream vrátil když přerušil Garganovo interview a vysmál se mu za to, že mu trvalo porazit Ohna celých dvacet minut, zatímco on sám by to zvládl za třicet sekund. 24. ledna vyzval Gargana k zápasu, který ale prohrál. Následně ho po zápase v zákulisí napadl Ohno. Zápas mezi Dreamem a Ohnem se uskutečnil na PPV NXT TakeOverː Philadelphia. Velveteen Dream zápas vyhrál. \n\nZbytek roku 2018 strávil v povětšinou krátkých feudech, které vrcholily na shows TakeOver. Na PPV byl součástí žebříkového zápasu o nový titul NXT North American Championship, který nakonec vyhrál Adam Cole, na PPV prohrál zápas s Ricochetem, na PPV vyhrál zápas proti EC3 a na PPV zápasil o NXT Championship s Tommaso Ciampou, titul ovšem po prohře nezískal. \n\n27. ledna 2019 na show Royal Rumble Axxess porazil ve finále turnaje Worlds Collide Tylera Bate a získal tak možnost vyzvat libovolného šampióna k zápasu o titul. Dream se rozhodl vyzvat Johnnyho Gargana k zápasu o NXT North American Championship. Zápas 20. února 2019 Dream vyhrál a stal se novým NXT North American šampiónem. \n\n"}
{"id": "1492048", "url": "https://cs.wikipedia.org/wiki?curid=1492048", "title": "HC Domažlice", "text": "HC Domažlice\n\nHC Domažlice (celým názvem: Hockey Club Domažlice) je český klub ledního hokeje, který sídlí v Domažlicích v Plzeňském kraji. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou zelená, černá a červená.\n\nZaložen byl v roce 2008 s otevřením nového zimního stadionu ve městě. Založen byl původně jako čistě mládežnický klub s cílem výchovy mladých hráčů v okolí a kraji. Před sezónou 2014/15 došlo ke spolupráci s klubem HC Lyons Kdyně, kde začali působit domažličtí odchovanci, kteří již nemohli působit na mládežnické úrovni. Vlastní mužský tým byl založen před sezónou 2016/17 po sloučení s původním kdyňským klubem. Po tomto týmu také zdědil soutěž působnosti v Krajské soutěži, skupiny B.\n\nSvé domácí zápasy odehrává na zimním stadionu Domažlice, který byl slavnostně otevřen v roce 2008.\n\n\nZdroj: \n\n\n\nZdroj: \n\n"}
{"id": "1492049", "url": "https://cs.wikipedia.org/wiki?curid=1492049", "title": "Hugo Strachwitz", "text": "Hugo Strachwitz\n\nHugo Bedřich Josef Strachwitz (26. února 1900, Zdounky – 21. února 1978, Vídeň) byl příslušníkem rodu Strachwitzů a do roku 1948 majitelem zámku Zdounky. V období druhé světové války se aktivně zapojil do protinacistického odboje, po válce mu byl majetek předtím zabavený nacisty v roce 1948 zabaven znovu. V letech 1958–1964 byl vězněn ve Valdicích, pak pracoval jako topič v kotelně a v roce 1968 emigroval do Rakouska.\n\nStrachwitzové jsou starý šlechtický rod pocházející ze Slezska a doložený už roku 1285. V roce 1630 získali stav svobodných pánů, na konci 18. století pak hraběcí stav s titulem \"hrabě Strachwitz von Gross-Zauche und Camminetz\". V 19. století se rod rozdělil do několika větví, z nichž jedna se usadila na Moravě, kde získal Bedřich Strachwitz (1867–1927) sňatkem statek a zámek ve Zdounkách. \n\nHugo Strachwitz vystudoval zemědělství na vysokých školách v Praze a ve Vratislavi. Po smrti otce se v roce 1927 ujal správy velkostatku Zdounky. V roce 1929 si vzal v Dymokurech za manželku Annu Marii Czerninovou (31. července 1905, Dymokury – 10. listopadu 1993, Vídeň), se kterou měl pět dětí: Bedřicha (* 1930), Marii (* 1931), Karla (1933–1998), Josefa Rudolfa (1938–2008) a Františka (* 1939). \n\nV letech 1938 a 1939 byl Hugo Strachwitz účastníkem všech tří deklarací zástupců české a moravské šlechty, které vyjádřily podporu české státnosti. Následně ho potom nacisté potrestali uvalením tzv. vnucené správy na jeho majetek. Přesto se aktivně účastnil odbojové činnosti na Kroměřížsku – působil jako zpravodajský důstojník a člen odbojové skupiny vedené zdounským farářem Vojtěchem Králem. \nV červnu 1945 požádal pro sebe i rodinu o změnu příjmení \"Strachwitz\" na česky psané \"Strachvic\". Některými občany Zdounek byl ale po válce neprávem obviňován ze spolupráce s nacisty, v letech 1948 – 1952 postupně přišel o veškerý majetek a rodina byla vystěhována do Bařic. Hugo Strachvic vystřídal různá zaměstnání a v roce 1958 se s manželkou Annou odstěhoval do Olomouce, ale vzápětí byl uvězněn – údajně, i když už byl bez majetku, pro neplacení milionářské daně, a za držení a šíření nepřátelské literatury. Propuštěn byl až v roce 1964 a potom pracoval jako topič. \n\nV roce 1968 se na čas uvolnily možnosti cest do západních zemí a manželé Strachvicovi dostali povolení k tříměsíčnímu pobytu v Rakousku a západním Německu. Shodou okolností odjeli 21. srpna 1968 a pak už se rozhodli zůstat natrvalo ve Vídni, kde Hugo Strachvic v roce 1978 zemřel. \n\n\n\nZámek ve Zdounkách byl po roce 1948 ve správě Místního národního výboru a budova sloužila jako domov důchodců. Zabavený majetek byl v roce 1993 dědicům rodu Strachwitzů – Strachviců restituován, ti se ale rozhodli jej prodat.\n\n"}
{"id": "1492050", "url": "https://cs.wikipedia.org/wiki?curid=1492050", "title": "Georg Hackenschmidt", "text": "Georg Hackenschmidt\n\nGeorg Karl Julius Hackenschmidt (Георг Карл Юлиус Гаккеншмидт, 1. srpna 1877 Dorpat – 19. února 1968 Londýn) byl propagátor těžké atletiky, původem baltský Němec. Měřil 175 cm a vážil 99 kg, věnoval se gymnastice, plavání, cyklistice, zápasu, vzpírání a kulturistice.\n\nAbsolvoval reálné gymnázium v Dorpatu a pracoval v Lausmannově továrně v Revalu. Jako reprezentant Ruska v roce 1898 ve Vídni vyhrál neoficiální mistrovství Evropy v zápasu. Vytvořil také světový rekord ve vzpírání, když jednou rukou zvedl 115,4 kg. Pak absolvoval armádní službu u Preobraženského pluku a od roku 1900 jezdil po světě jako profesionální zápasník s přezdívkou „Ruský lev“. Stal se sportovním idolem své doby, Theodore Roosevelt o něm prohlásil: „Kdybych nebyl prezidentem Spojených států, chtěl bych být Georgem Hackenschmidtem.“ \n\nV roce 1905 se stal historicky prvním profesionálním mistrem světa ve wrestlingu. Neporažen zůstal do roku 1908, kdy ho o titul připravil Frank Gotch. Gotch vyhrál také odvetu v roce 1911, po níž Hackenschmidt ukončil sportovní kariéru a usadil se v Londýně (v roce 1946 získal britské občanství). Vyvinul moderní metody posilování, je po něm pojmenován \"hack squat\", dřep s činkou za zády. Zdůrazňoval, že pro vrcholové sportovce je nutná psychická i fyzická pohoda, k níž vede správná životospráva. Z toho vycházel i jeho filozofický a mystický systém, který propagoval v řadě knih. Ovládal sedm jazyků, známé bylo také jeho přátelství s Harry Houdinim a Georgem Bernardem Shawem. Byl porotcem soutěže Mr. Universe.\n\nV roce 2016 byl posmrtně uveden do Síně slávy World Wrestling Entertainment. \n\n"}
{"id": "1492063", "url": "https://cs.wikipedia.org/wiki?curid=1492063", "title": "Aballava", "text": "Aballava\n\nPevnost se nachází téměř 9 km na západ od Stanwixu, předměstí města Carlisle (hrabství Cumbria, severozápadní Anglie), na místě vzdáleném přibližně o dva a půl kilometru na jih od Solway Firth.\nJméno pevnosti, a to v podobě Aballaba, se poprvé objevuje v dokumentu z počátku 5. století zvaném \"Notitia Dignitatum\"; mezi pevnostmi Petrianis (Stanwix, Cumbria) and Congavata (Drumburgh, Cumbria, tj. Coggabata).\n\nDále figuruje v ravennské Kosmografii ze 7. století, a to jako Avalana, mezi pevností Uxelludamo (zvanou též Stanwix) a \"Maia\" (tj. Mais, Bowness on Solway, Cumbria).\n\nSlovo 'Aballava' znamená \"sad\". Může však také pocházet ze jména, které se podobá některé z číslovek ve staré angličtině (jako názvy Abba, Eadburg, Eadbeorht nebo Eadbeald). Druhá část může vycházet ze staroanglického \"hlaw\" ‘hill’.\n\nAlternativní název: Burgh II.\n\nPevnost měla obdélníkový tvar. Ležela přímo na valu, měřila 150 m v severojižním směru a 120 m ve směru z východu na západ. Zabírala plochu 20 000 m. S  jistotou je pouze známo, kde stála její východní zed'. Pevnost pravděpodobně postavili na místě věžičky 71b.\n\nFungovala přibližně od poloviny 2. století do druhé poloviny 4. století a byla snad nástupcem pevnosti Burgh  I (směrem k jihu). Nezbyly po ní žádné zdi, jen silnice výrazně poklesne na místě, kudy se táhl obranný val na západní straně, poblíž křižovatky.\nV 2. století tam měla základnu jednotka Ala I Tungrorum a po ní smíšený oddíl jezdectva první kohorty Nerviorum (Nerviové; \"Cohors Primae Nervana Germanorum milliaria equitata\"). Ve 3.  století tam byl oddíl Frísů (\"Cuneus Frisiorum Aballavensium)\" a později jednotka pěchoty (Maurové z Maroka, \"Numerus Maurorum Aurelianorum\").\nNa jihozápad od pevnosti vyrostla civilní osada (vicus), u níž se dále k jihu nacházel hřbitov.\n\nV moderní době stojí na místě pevnosti opevněný pohraniční kostel̟. Zdi má téměř výhradně z římských kamenů a pravděpodobně byl postaven tam, kde bývalo velitelství pevnosti (principia).\nVykopávky probíhaly v roce 1922, během nichž bylo zjištěno, že pevnost ležela na Hadriánově valu. Později byly v této lokalitě objeveny další dvě pevnosti, a to díky leteckým snímkům (v roce 1976 a 1977). Druhá pevnost, objevená v roce 1976, je pravděpodobně starší než Hadriánův val. Mohla patřit k systému pevností Stanegate, ale to se zatím nepotvrdilo.\n\nVykopávky malého rozsahu, které 200 metrů jižně od pevnosti provedla společnost Headland Archeology, odhalily pozůstatky civilní osady (vicus), z poloviny 2. století. Není žádný důkaz o osídlení pozdějším, ke konci 2. století nebo ve století třetím.\nAmerická spisovatelka Gillian Bradshawová vydala v roce 2007 knihu \"Dark North\". Jde o historický román z římské Británie z roku 208, z doby vlády císaře Septimia Severa. Jeho pokus dobýt Skotsko je zobrazen očima Memnona, etiopského zvěda kavalérie z jednotky, která má základnu právě v pevnosti Aballava.\n\n"}
{"id": "1492066", "url": "https://cs.wikipedia.org/wiki?curid=1492066", "title": "Vuddžan Šaharkáníová", "text": "Vuddžan Šaharkáníová\n\nVuddžan Šaharkáníová (* 1. srpna 1996 Mekka) je saúdskoarabská judistka, soutěžící v těžké váze. Judu se věnuje od čtrnácti let pod vedením svého otce. V roce 2012 získala modrý pás. Startovala na letních olympijských hrách, kam tato konzervativní absolutistická monarchie poprvé v historii vyslala na naléhání Mezinárodního olympijského výboru ženské reprezentantky. Mezinárodní judistická federace jí udělila výjimku z pravidel, díky níž mohla nastoupit k zápasu s hlavou krytou hidžábem. Šaharkáníová vypadla v prvním kole váhové kategorie přes 78 kg, kde ji porazila Melissa Mojicová z Portorika po 82 sekundách na ipon.\n\n"}
{"id": "1492068", "url": "https://cs.wikipedia.org/wiki?curid=1492068", "title": "SHKM Hodonín", "text": "SHKM Hodonín\n\nSHKM Hodonín (celým názvem: Sportovní hokejový klub mládeže Hodonín) je český klub ledního hokeje, který sídlí v Hodoníně v Jihomoravském kraji. Od sezóny 2018/19 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou zelená a černá.\n\nZaložen byl v roce 2001 po obnově hodonínského ledního hokeje a jeho stadionu ve městě. Na rozdíl od předchozího městského klubu byla pro tentokráte mládež oddělena od mužského týmu do samostatného subjektu. Tím pádem mužský tým SHK Hodonín začal působit pouze v soutěžích pro dospělé. SHKM v následujících letech působila jako farma mladých hráčů pro hlavní hodonínský klub. Teprve v roce 2018 se vedení klubu po rozhovorech s Martinem Vyrůbalíkem rozhodlo založit vlastní mužský tým. Místo oranžovomodré kombinace dresů, který upřednostňuje hodonínský SHK, se rozhodlo nové vedení zvolit tradiční zelenočernou kombinaci dresů, která navazuje na barvy zaniklého Baníku Hodonín. Nově složený mužský tým si pak ve své historicky první sezóně našel ve městě překvapivě mnoho příznivců, což se zřetelně ukázalo v play-off, kdy se průměrná návštěvnost dostala přes hranici 1 000 diváků.\n\nSvé domácí zápasy odehrává na zimním stadionu Václava Nedomanského s kapacitou 3 500 diváků.\n\n\nZdroj: \n\n\n\nZdroj: \n\n"}
{"id": "1492073", "url": "https://cs.wikipedia.org/wiki?curid=1492073", "title": "Serie A 1940/41", "text": "Serie A 1940/41\n\nSoutěžní ročník Serie A 1940/41 byl 41. ročník nejvyšší italské fotbalové ligy a 12. ročník od založení Serie A. Soutěž začala ve válečných dobách 6. října 1940 a skončila 4. května 1941. Účastnilo se jí 16 týmů z toho 14 se kvalifikovalo z minulého ročníku. Poslední dva týmy předchozího ročníku, jimiž byli AC Liguria a Modena Calcio sestoupili do druhé ligy. Opačným směrem putovali dva týmy, jimiž byli Atalanta Bergamo (vítěz druhé ligy) a US Livorno.\n\nTitul v soutěži obhajoval klub AS Ambrosiana - Inter, který v minulém ročníku získal své 5. prvenství v soutěži.\n\n\nNejlepším střelcem tohoto ročníku Serie A se stal uruguayský útočník Héctor Puricelli. Hráč Bologna AGC vstřelil 22 branek.\n"}
{"id": "1492075", "url": "https://cs.wikipedia.org/wiki?curid=1492075", "title": "Kailer Yamamoto", "text": "Kailer Yamamoto\n\nKailer Yamamoto (* 29. září 1998) je profesionální americký hokejista, hrající na pravém křídle. Momentálně nastupuje za tým Bakersfield Condors v kanadsko-americké American Hockey League (AHL), v farmářském týmu Edmontonu Oilers (NHL). Byl vybrán v prvním kole jako 22. volba draftu týmem Edmonton Oilers.\n\nYamamoto hrál v roce 2009 na turnaji Quebec International Pee-Wee Hockey Tournament s klubem Los Angeles Selects. Později hrál za tým Los Angeles Jr. Kings na první úrovni Elite Hockey League. Yamamoto si připsal 40 bodů v pouhých 34 zápasech. Poté chtěl hrát v Western Hockey League. \n\nYamamoto byl vybrán v prvním kole, jako desátá volba draftu Western Hockey League týmem z jeho domovského města Spokane Chiefs. V jeho premiérové sezóně v Chiefs v sezóně 2014–15 nastřílel 23 gólů a získal celkem 57 bodů v 68 zápasech. Byl také nejlepší střelec z amerického týmu na Memoriálu Ivana Hlinky v roce 2015.\n\nYamamoto byl jeden ze tří hráčů WHL, kteří byli pozváni, aby se zúčastnili CCM/USA Hockey All-American Prospects Game 2016. Na začátku sezóny byl Yamamoto jmenován WHL hráčem týdne, za týden 23.–30. října, poté co posbíral sedm bodů ve čtyřech zápasech. Byl zařazen do druhého All-Star týmu západní konfernce 2016–17, poté co skončil na šestém místě v počtu branek s 42 góly a 57 góly nasbíral celkem 99 bodů.\n\n23. června 2017 byl Yamammoto draftován jako dvacátá druhá volba v prvním kole NHL vstupního draftu 2017, týmem Edmonton Olilers. Byl srovnáván s Johnym Gaudreauem, zejména kvůli jeho výšce a hernímu stylu. Po působivém výkonu na předsezónním tréninkovém kempu Oilers se Yamamoto dostal na soupisku pro úvodní přípravný zápas sezóny 2017–18. V NHL poté debutoval 4. října 2017 v zápase proti Calgary Flames, který Oilers vyhráli 3:0. Svůj první bod si připsal, když 14. října v zápase proti Ottawa Senators přihrál na gól Adamu Larssonovi. Po devíti odehraných zápasech za Oilers, ve ktrerých nasbíral 3 body za asistence se Yamamoto vráltil 6. listopadu 2017 do Spokane, kde pokračoval na svém vývoji v hlavní juniorské lize.\n\nNa začátku sezóny 2018-19 zařadili Oilers Yamamota do širšího kádru čítajícího 25 hráčů. Svůj první gól v NHL si připsal 18. října v zápase proti Boston Bruins, když skóroval v prodloužení a Oilers vyhráli 3:2.\n\nNa Mistrovství světa U18 2016 v Grand Forks v Severní Dakotě posbíral Yamamoto 13 bodů v 7 zápasech. S jeho 7 góly pomohl získat pro Team USA bronz. \n\nYamamoto byl vybrán do národního mužstva USA do 20 let, aby reprezentoval na Mistrovství světa juniorů v Buffalu, kde získal se svými spoluhráči bronz.\n\nJeho dědeček z otcovy strany je Japonec a jeho babička z matčiny strany pochází z Hawaie. Yamamoto a jeho starší bratr Keanu se učili bruslit s matkou Taylera Johnsona a po skončení Johnsonovy sezóny také s ním. Jeho bratr Keanu aktuálně působí v týmu McGillovy Univerzity v Montrealu.\n"}
{"id": "1492076", "url": "https://cs.wikipedia.org/wiki?curid=1492076", "title": "Giangiacomo Feltrinelli", "text": "Giangiacomo Feltrinelli\n\nGiangiacomo Feltrinelli (19. června 1926 Milán – 14. března 1972 Segrate) byl italský radikálně levicový aktivista a zakladatel nakladatelství Feltrinelli, známý jako „Giangi“ nebo „Soudruh milionář“.\n\nPocházel z aristokratické rodiny, jeho otec Carlo Feltrinelli byl majitelem velké dřevařské firmy. V osmnácti letech se pod vlivem novináře Antonella Trombadoriho zapojil do protifašistického odboje a pod krycím jménem Osvaldo bojoval v partyzánské jednotce Legnano.\n\nPo válce vstoupil do Italské komunistické strany, kterou také štědře podporoval z rodinného dědictví. V roce 1949 založil v Miláně rozsáhlou knihovnu marxistické literatury a družstevní nakladatelství Colip, které se v roce 1954 transformovalo v soukromý podnik Giangiacomo Feltrinelli Editore. V listopadu 1957 šokoval vydáním prózy Borise Pasternaka \"Doktor Živago\", která byla v Sovětském svazu zakázána pro kritické zobrazení bolševické revoluce. Důsledkem aféry bylo Feltrinelliho vyloučení z komunistické strany. V roce 1958 zaznamenal velký komerční úspěch s románem Giuseppeho Tomasiho di Lampedusy \"Gepard\", který za autorova života odmítla vydat všechna velká italská nakladatelství. Publikoval také knihy Henryho Millera, které měly problémy s mravnostní cenzurou, romány Jacka Kerouaca, Saula Bellowa, Friedricha Dürrenmatta nebo autobiografii Džaváharlála Néhrúa. \n\nV šedesátých letech pobýval Feltrinelli na Kubě, v roce 1967 se vydal do Bolívie, aby se přidal k jednotkám Che Guevary, ale byl zatčen a vypovězen ze země (Feltrinelliho nakladatelství pak jako první vydalo Guevarův \"Bolivijský deník\"). Podporoval sardinské separatisty a v roce 1970 založil Gruppi di Azione Partigiana, která se stala jednou z hlavních ultralevicových teroristických skupin takzvaných olověných let. V březnu 1972 byl nalezen mrtvý pod stožárem vysokého napětí v Segrate nedaleko Milána. Podle oficiální verze zahynul při nepovedeném pokusu o sabotáž na elektrickém vedení, v levicových kruzích se však spekuluje o to, že se stal obětí vraždy. \n\nNakladatelství po něm převzala manželka Inge Feltrinelliová a po její smrti syn Carlo Feltrinelli. \n\n"}
{"id": "1492078", "url": "https://cs.wikipedia.org/wiki?curid=1492078", "title": "Paulína Snopková", "text": "Paulína Snopková\n\nPaulína Snopková (též Pavlína, rozená Šalátová; 22. června 1932, Udavské – 3. března 2019, Bratislava) byla slovenská paleontoložka, odbornice na palynologii.\n\nNarodila se 22. června 1932 v obci Udavské u Humenného. Její starší bratr Ján Šalát vystudoval geologii a působil jako pedagog na Vysoké škole technické v Košicích. Absolvovala „Dívčí gymnázium“ v Bratislavě, kde maturovala v roce 1952. Následně nastoupila ke studiu biologie na Přírodovědecké fakultě Univerzity Komenského v Bratislavě, které úspěšně ukončila v roce 1957. V roce 1967 získala hodnost doktora přírodních věd (RNDr.)\n\nPo skončení studia geologie v roce 1957 nastoupila do Geologického ústavu Dionýza Štúra, kde v biostratigrafickém výzkumu neogénních, paleogénních a starších sedimentů začala uplatňovat palynologickou metodu. Výsledky první etapy jejího palynologického výzkumu byly pozitivní. Poprvé stanovila základní pylová spektra z miocénních sedimentů z východní části Podunajské nížiny (eger – panon) a z Pováží (eggenburg – baden). Velkým přínosem bylo zařazení sladkovodních a brakických sedimentů, které se jinými biostratigrafickými metodami nepodařilo datovat. Taktéž vytvořila rekonstrukci paleoekologických a paleoklimatických poměrů. V roce 1978 sumarizovala svou práci a získala hodnost kandidáta geologických věd (CSc.)\n\nOd roku 1961 se zabývala paleopalynologickým, paleoekologickým a paleoklimatologickým studiem sedimentů centrálněkarpatského paleogénu a paleogénu karpatského flyšového pásma východního Slovenska. Získané výsledky korelovala s výsledky stejně starých souvrství z území Čech, Německa, Polska, Ukrajiny a Maďarska. Tyto výsledky jsou stále platné a přesahují regionální rámec.\n\nSpolu se svým manželem Laurencem Snopkem se pokusila paleopalynologické metody aplikovat i v paleozoických komplexech Spišsko-gemerského rudohoří (hlavně v gelnické skupině gemerika). V roce 1961 se jí podařilo zjistit palynomorfy (vzorky pylu, tedy mikrofosilie) v staropaleozoických, epizonálně metamorfovaných komplexech (do té doby považovaných za bezfosilní) z období svrchního kambria, ordoviku, siluru až spodního devonu. Výsledky byly kladně hodnoceny Ústředním ústavem geologickým v Praze a byly konzultovány se zahraničními palynology, zejména z Sovětského svazu (Leningrad), Rumunska a Bulharska. Stáří těchto mikrofosilií bylo o několik desítek let později potvrzeno i radiometrickými metodami datování. Paulina Snopková se věnovala i palynologickému výzkumu černých břidlic z vrtů podloží Vídeňské pánve, v nichž prokázala jejich převážně svrchnětriasové (karnské) stáří. Doložila svrchněkřídové (santon-kampanský) stáří tmavých jílovců, vyskytujících se ve vápencích gombaseckého lomu a též stáří sedimentů u Dobšinské ledové jeskyně ve Slovenském ráji.\n\nPozději, začátkem 90. let 20. století, vypracovala na základě palynologického korelačního studia paleogénu Západních Karpat s paleogénem Maďarska a Čech 10 korelačních tabulek, v nichž jsou uvedeny stratigraficky významné druhy pro korelační oblasti, a to od spodního eocénu až do svrchního oligocénu.\n\nVýzkumem získané výsledky publikovala ve více než 60 odborných pracích v domácích a zahraničních časopisech. Mnohé jsou obsaženy (asi 150) v archivních zprávách uložených v Archivu ŠGÚDŠ (geofondu) v Bratislavě. Z jejích významnějších prací jsou to, např.:\n"}
{"id": "1492083", "url": "https://cs.wikipedia.org/wiki?curid=1492083", "title": "Svenska hockeyligan 2016/2017", "text": "Svenska hockeyligan 2016/2017\n\nSezóna 2016/2017 byla 42. sezónou nejvyšší švédské ligy ledního hokeje. Vítězem se stal tým HV71.\n\n Oficiální stránky ligy\n"}
{"id": "1492084", "url": "https://cs.wikipedia.org/wiki?curid=1492084", "title": "Svenska hockeyligan 2017/2018", "text": "Svenska hockeyligan 2017/2018\n\nSezóna 2017/2018 byla 43. sezónou nejvyšší švédské ligy ledního hokeje. Vítězem se stal tým Växjö Lakers HC.\n\n Oficiální stránky ligy\n"}
{"id": "1492086", "url": "https://cs.wikipedia.org/wiki?curid=1492086", "title": "Josef Veřmiřovský", "text": "Josef Veřmiřovský\n\nJosef Veřmiřovský (1896 – 1983) byl montér, zkušební jezdec a automobilový závodník. Jeho životní příběh byl spjat s kopřivnickou automobilkou Tatra.\n\nJosef Veřmiřovský se vyučil strojním zámečníkem. Od roku 1912 pracoval jako montér v kopřivnické automobilce, která se v letech 1891 až 1923 ovšem jmenovala \"Nesselsdorfer Wagenbau-Fabriks-Gesellschaft\".\n\nNa začátku roku 1919 se Josef Veřmiřovský účastnil zkoušek vojenských automobilů typu TL 4 (určených pro československou armádu) na Slovensku v zasněžených Vysokých Tatrách. Při jedné ze zkušebních jízd se kopřivnický vůz dostal až do Tatranské Lomnice.\n\nU zkoušek ve Vysokých Tatrách byl přítomen i tehdejší vedoucí firemního automobilového oddělení Jan Novák. A byl to právě on, kdo přišel s myšlenkou, že název TATRA by byl vhodný pro pojmenování kopřivnických vozů. A tak již v polovině 30. let dvacátého století kopřivnická automobilka registrovala ochannou známku a jako autor značky TATRA je v dokladech označován Jan Novák. Podle zakázky číslo 60439 v historické knize zakázek (v kopřivnickém Technickém muzeu) opustilo 29. března 1919 závod v Kopřivnici prvních deset vojenských automobilů typu TL 4 s označením TATRA. \n\nOd roku 1920 se Josef Veřmiřovský věnoval závodění. V roce 1921 na sebe upozornil v prvním samostatném závodu do vrchu Ecce Homo ve Šternberku, jenž se konal 2. října 1921 na trati s délkou 7750 metrů. V roce 1921 postavila Tatra dva závodní vozy typu T. Byly poháněny řadovým čtyřválcem OHC s objemem 3,5 litru a výkonem 40 kW (55 k). S tímto vozem obsadil Josef Veřmiřovský druhé místo. (Stačila mu na to maximální rychlost 120 km/h.) \n\nV roce 1925 se Josef Veřmiřovský stal předváděcím řidičem u firmy Kopřivnická vozovka, která byla tehdy začleněna do koncernu Ringhoffer. Josef Veřmiřovský se úspěšně účastnil mnoha tuzemských i zahraničních závodů.\n\nV automobilovém závodě Targa Florio (jezdil se v sicilském pohoří Madonie, start a cíl byl ve městě Cerda.) v roce 1925 dojely na 1. a 2. místě v kategorii do 1 100 cm³ vozy Tatra 11. V tomtéž roce zvítězil Josef Veřmiřovský ve velké ruské jízdě spolehlivosti. Ta se jela na trati dlouhé 5 300 km. Veřmiřovský porazil téměř 90 soupeřů. \n\nPo druhé světové válce se Josef Veřmiřovský stal členem Tatra veterán klubu. V řadách jeho členů absolvoval nespočet historických jízd. Také sbíral a archivoval dokumenty a fotografie o osobnostech, výrobcích i o samotném podniku Tatra - českém výrobci automobilů se sídlem v Kopřivnici. Pro kopřivnické Technické muzeum zachránil Josef Veřmiřovský několik historických automobilů a také se podílel na založení tohoto muzea.\n\n"}
{"id": "1492087", "url": "https://cs.wikipedia.org/wiki?curid=1492087", "title": "Deperditum", "text": "Deperditum\n\nDeperditum (z latinského \"deperdere\" – ztratit) je v pomocných vědách historických označení pro písemnost, která se nedochovala (byla v minulosti ztracena). Její existence je doložena jen nepřímo, zmínkami v jiných historických pramenech. V diplomatice se pojem deperditum užívá od poloviny 19. století.\n\nObsah ztracených listin a dalších dokumentů lze v zásadě získat ze dvou typů zdrojů: narativních pramenů (jako jsou kroniky apod.) a později vydaných listin, ve kterých se odkazuje na dřívější dokumenty. V obou případech však zůstává zásadním problémem, že není vždy jisté, zda se jednalo o pravé listiny, nebo falza.\n\nMetoda použitá k odhalení obsahu ztracených listin z pozdějších pramenů byla původně aplikována na raný středověk, konkrétně na období Merovejců a Karlovců. V německé historiografii se jimi zabývali např. Edmund Ernst Stengel (1879–1968), Paul Fridolin Kehr (1860–1944) nebo Theodor Schieffer (1910–1992).\n"}
{"id": "1492089", "url": "https://cs.wikipedia.org/wiki?curid=1492089", "title": "Musica sacra – Jednota na zvelebení církevní hudby na Moravě", "text": "Musica sacra – Jednota na zvelebení církevní hudby na Moravě\n\nMusica sacra je občanským sdružením chrámových hudebníků. Stanovy jednoty byly ministerstvem vnitra schváleny 25. listopadu 1992. Ustavující valná hromada se konala 6. března 1993. Je členem CEDAME – Evropské konference sdružení pro chrámovou hudbu. Otevřeno je v kanceláři jednoty ve 2. poschodí budovy, v níž sídlí Základní umělecká škola varhanická Brno, na Smetanově 14 v Brně ve středu, kdy jsou návštěvní hodiny, od čtvrt na deset do poledne a od 13. do 16. hodiny odpoledne.\n\nPředchůdkyní Musica sacra – Jednoty na zvelebení církevní hudby na Moravě byla \"Jednota pro zvelebení církevní hudby na Moravě\", na niž navazuje. Ta byla založena v roce 1881. Podnět k jejímu vzniku vyšel od hudebního skladatele Leoše Janáčka. Téhož roku Leoš Janáček společně se svým tchánem Emiliánem Schulzem a s pomocí členů aristokracie a církevních osobností v rámci Jednoty pro zvelebení církevní hudby na Moravě a za pomoci nadace Thurn-Valsassina kvůli nespokojenosti se způsobem hudební výuky na jiných školách založil Varhanickou školu Leoše Janáčka. V roce 1919 z Varhanické školy na základě návrhu jejího zakladatele a prvního uměleckého ředitele Leoše Janáčka vznikla nejprve soukromá, v následujícím roce postátněná Státní hudební a dramatická konservatoř (Konzervatoř Brno). Tato škola pak z iniciativy jednoty realizovala v letech 1929–1948 úspěšný Dvouletý kurs pro vzdělání venkovských varhaníků při Státní hudební a dramatické konservatoři v Brně, který se z důvodu politických změn v roce 1948 osamostatnil v Tříletý varhanní kurs Jednoty pro zvelebení církevní hudby na Moravě. Zrušena byla Jednota pro zvelebení církevní hudby na Moravě úředně po sedmi desetiletích v roce 1951. Předtím, než v roce 1992 vznikla dnešní jednota Musica sacra, jejímž duchovním otcem je Karel Cikrle (stál u jejího založení a byl jejím předsedou až do roku 2010), konaly se v Brně dva cykly Instruktáží varhaníků, nejprve v letech 1967–1974 na Petrově pod vedením Antonína Láníka a v letech 1983–1992 pak v Brně na Křenové v kooperaci Cikrle, Láník. \n\nLiturgická hudba (musica sacra) byla a je vzorem pro hudební kulturu. Usiluje o oslavu Boha a povznesení člověka. Její velikosti přispěli skvělí hudebníci. Úpadek liturgické hudby ve společnosti je ztrátou jak pro věřící, tak pro nevěřící kulturní veřejnost, v jejichž zájmu je její obnova.\n\nČleny jednoty Musica sacra, jichž je přes 550, jsou kantoři, varhaníci, sbormistři, zpěváci, skladatelé, pedagogové, hudební vědci z celé České republiky. Nejvýznamnějšími členy jsou hudební historik Jiří Sehnal, hudební skladatel Zdeněk Pololáník, katedrální varhaník Petr Kolař, choralista Josef Gerbrich a diecézní organolog Ondřej Múčka. Nejvyšším orgánem jednoty je valná hromada. Je řízena předsedou – Willi Türkem, učitelem ZUŠ Znojmo. Předsednictvo má sedm členů. Tříčlenná dozorčí rada představuje kontrolní orgán. \n\nJednota na zvelebení církevní hudby na Moravě usiluje o zlepšení hudební složky liturgie. Dělá to zvláště pomocí zvýšení liturgické a hudební úrovně kantorů – varhaníků, pro něž pořádá různé druhy kurzů a seminářů. V květnu se koná zájezd za varhanami, v listopadu Svatocecilské setkání. Vydává dvouměsíčník Zpravodaj Musica sacra a nezbytné publikace, texty a noty. Jednota dále provozuje archiv hudebnin a hudební knihovnu. Brněnská diecéze v roce 1996 přijala jednotou vytvořený kvalifikační systém, který byl v roce 2001 doporučen Českou biskupskou konferencí pro celou Českou republiku. V dubnu je pro chrámové sbory dětí a mládeže jednotou pořádáno ekumenické setkávání dětských sborů Setkání. V červnu se koná setkávání chrámových sborů Sborování, jež je určeno sborům dospělých. Jednota podněcuje vznik nových liturgických skladeb.\n\nPětkrát ročně vychází Zpravodaj, jehož obsahem jsou články z oblasti liturgické hudby a články a informace se zaměřením na varhanickou službu. Významnými přispěvateli jsou: Jiří Sehnal, světově uznávaný hudební historik, Karol Frydrych, muzikolog a Karel Cikrle, farář. Součástí každého čísla Zpravodaje jsou notové přílohy. V roce 2013 jednota vydala \"Zpravodaj Musica sacra: Zvláštní vydání k 20. výročí\" o rozsahu 72 stran.\n\n\nS jednotou spolupracuje Středisko pro liturgickou hudbu brněnské diecéze a Základní umělecká škola varhanická Brno, což je škola se zaměřením na církevní hudbu. Přispěvateli jednoty jsou Biskupství brněnské, její členové a příznivci, kteří jí pro její hospodaření poskytují dary. Jednotlivé akce jsou dotovány.\n\nStředisko pro liturgickou hudbu bylo Biskupstvím brněnským zřízeno 1. října 1995. S jednotou Musica sacra je propojeno místně a personálně. Oborem jeho působnosti jsou záležitosti varhaníků, chrámových sborů a ostatních hudebníků v oboru liturgické hudby, kde spolupracuje hlavně s jednotou. Má na starosti hudbu při liturgii a hudbu v kostelích mimo liturgii. Zvláště jde o poradenství a povolování koncertů a jiných kulturních událostí v kostelech. Pečuje o varhany i jiné nástroje nacházející se na kůrech, o noty a o zvony. V jeho péči je také spolupráce s dalšími fyzickými i právnickými osobami činnými v oblasti liturgické a náboženské hudby.\n\n\n"}
{"id": "1492091", "url": "https://cs.wikipedia.org/wiki?curid=1492091", "title": "Henry Mountains", "text": "Henry Mountains\n\nHenry Mountains je pohoří na jihu Utahu, v kraji Garfield County. Nejvyšší horou pohoří je Mount Ellen (3 507 m).\nHenry Mountains je součástí Koloradské plošiny. \nDříve bylo pohoří označováno jako \"Neznámé hory\" (\"Unknown Mountains\"). Udává se, že „bylo objeveno“ až v roce 1869 jako poslední pohoří ve Spojených státech. Do map bylo zaneseno v roce 1872.\n"}
{"id": "1492092", "url": "https://cs.wikipedia.org/wiki?curid=1492092", "title": "Carlos Cisneros", "text": "Carlos Cisneros\n\nCarlos Adrian Cisneros (* 4. srpna 1980) je bývalý argentinský zápasník – judista a sumista.\n\nVrcholově se připravoval v Buenos Aires v sportovním tréninkovém centru CeNARD pod vedením Tigrana Karganjana. V argentinské mužské reprezentaci se pohyboval od roku 1999 v těžké váze nad 100 kg, jako reprezentační dvojka za Orlandem Baccinem. Vedla juda se účastnil též turnajů v sumó. Sportovní kariéru ukončil v roce 2008.\n\n\n"}
{"id": "1492093", "url": "https://cs.wikipedia.org/wiki?curid=1492093", "title": "Tomel viržinský", "text": "Tomel viržinský\n\nTomel viržinský (\"Diospyros virginiana\") je severoamerický, vysoký, opadavý, převážně dvoudomý strom plodící ve své původní, nešlechtěné podobě nechutné ovoce, kterým se odedávna živí divoce žijící zvěř a později, po kolonizaci Severní Ameriky Evropany, i chovaná domácí zvířata. Dřevina je původním druhem a je rozšířena hlavně ve východní části Spojených států amerických, vyskytuje se od Alabamy, Floridy, Georgie, Louisiany a Mississippi na jihu až po Indianu, Illinois, New York, Ohio a Pensylvánii na severu.\n\nTento druh je poměrně adaptabilní, roste na plném slunci i v polostínu, na suché, jílovité i bahnité půdě, dokáže se přizpůsobit i písčitému až vápencovém kamenitému stanovišti. Roste v horských i lužních lesích nad záplavovou zónou, na neplodných půdách savan a bývalých pastvinách. Patří mezi průkopnické stromy osídlující opuštěná stanoviště s malou rostlinnou konkurenci. Roste až po nadmořskou výšku 1200 m. n. m, na místech s průměrným ročním spadem srážek od 460 do 1220 mm, dobře přežívá delší období sucha i krátkodobé záplavy. Snáší podnebí se širokým teplotním rozsahem, v létě i průměrnou měsíční teplotu +35 °C a v zimě -12 °C.\n\nKvete v pozdním jaru a počátkem léta, obvykle od března do června, plody dozrávají koncem léta a počátkem podzimu, v září až listopadu, doba je silně ovlivněna situováním stanoviště. Tomel viržinský má ploidii 2n = 60 nebo 90.\n\nOpadavý, dvoudomý strom dorůstající v přírodě do výše 15 až 25 m a mající rovný a dlouhý kmen o průměru do 40 cm. Kůra kmene je červenohnědě, později téměř černě zbarvená a hluboce zvrásněná do nepravidelných čtvercových nebo obdélníkových šupin, koruna je v mládí vzpřímená, kuželovitá a s věkem poklesává. Větve s hladkou, hnědou nebo šedou kůrou jsou porostlé krátce řapíkatými listy s čepelemi široce vejčitými až eliptickými, 6 až 15 cm dlouhými a od 2,5 po 8 cm širokými. Čepele jsou na vrcholu zašpičatělé, po obvodě celistvé, na svrchní straně jsou tmavě zelené a lesklé, na spodní straně světlejší a někdy kratičce chlupaté, listovou žilnatinu mají zpeřenou.\n\nStrom má světle žluté, vonné květy, které jsou buď samčí (s prašníky), nebo samičí (s bliznami). Samčí květy jsou na stopkách a vyrůstají ve shlucích po dvou až třech, jsou asi 8 mm velké, mají krátký kalich se čtyřmi zuby a korunu tvořenou čtyřmi zahnutými laloky a šestnáct tyčinek s podélně pukajícími prašníky. Samičí květy vyrůstají jednotlivě, jsou asi 16 mm velké, mají čtyřzubý, 8 mm velký kalich a korunu tvořenou čtyřmi zahnutými laloky, osmipouzdrý semeník a pestík se čtyřmi čnělkami s bliznami. U všech květů bývá kalich světle zelený a koruna žlutá. Květy poskytují opylovačům nektar i pyl, pro opylení je nejúčinnější létající hmyz s dlouhým sosákem, jako čmelák a ze včel pelonoska (\"Anthophora\"), stepnice (\"Synhalonia\"), zednice (\"Osmia\"), čalounice (\"Megachile\") a nomáda (\"Nomada\"). Květy pro pyl navštěvují i drobnější včely ploskočelky (Halictidae) a mouchy pestřenky (Syrphidae), které jsou ale považované za málo účinné opylovače. Na opylení se mnohdy podílí i vítr. Některé stromy mají současně květy samčí i samičí, u jiných se zase plody vzniknou i bez opylení, partenokarpicky; poznají se podle toho, že plody nemají semena.\n\nZe samičích květů se vytvoří plody, což jsou kulovité nebo zploštělé, hladké bobule velké 3,5 až 5 cm. Nezralé plody jsou světle zelené, kdežto ve zralosti se zbarví obvykle žlutavě oranžově, oranžově, nebo načervenalé oranžově, někteří jedinci produkují plody barvy tmavě fialové až černé. Dužinu mají oranžovou nebo žlutou a obsahují 0 až 8 semen, která jsou hnědá, 1,5 cm velká a plochá. Plody mají v době zrání svíravou chuť, v plné zralosti jsou ale lahodné, sladké a vonící.\n\nSemena rozptyluje do okolí mnoho konzumentů plodů, což jsou ptáci i savci, kteří klíčivost semen nesnižují. Z ptáků to jsou hlavně brkoslav, drozd, drozdec, krocan, křepelka, špaček, vrána a ze savců pak hlavně jelenec, kojot, králík, liška, mýval, prase, vačice, veverka, zajíc a drobní hlodavci. Roznášení semen zajišťuje také voda z přívalových dešťů.\n\nPo vypadání z plodů semena klíčí následný nebo přespříští rok, obvykle v dubnu až květnu, po zvýšení teploty půdy nad 15 °C. Při přípravě umělého jarního vysetí se semena uchovávají při 10 °C ve vlhkém prostřední po dobu tři měsíců a tři dny před výsadbou se namáčejí do teplé vody. Sází se do hloubky asi 1,5 cm, klíčí ale velmi nepravidelně, nejčastěji za jeden až šest měsíců. Další rok se počátkem léta semenáče přesazují na trvalé stanoviště, prvé dvě zimy se mulčem chrání před chladem, později jsou mrazu odolné. Dřevina má hluboko sahající hlavní kořeny a proto ji lze později jen ztěží přesazovat.\n\nSemenáče si nezachovávají vlastnosti rodičů a většinou bývají přeroubovávány na vyšlechtěné kultivary, které mají zralé plody jak chutnější, tak i lépe odolné k transportu. Pro zajištění vzrůstající poptávky po nově zaváděném ovoci je tomel viržinský pěstován na plantážích, kde se vysazuje do sponu 6 × 6 m. V počátku růstu bývají mladé stromy za účelem získání včasné plodnosti a snížení výšky pro snazší sklizeň tvarovány do otevřené koruny. Stromy rostou poměrně pomalu, prvé plody přinášejí obvykle až v 10 létech, nejvíce plodí ve věku od 25 do 50 roků, vyšší úrodu dávají obvykle periodicky v intervalu dvou let.\n\nDřevo stromu je těžké, tvrdé, houževnaté, trvanlivé, jemnozrnné a dobře se leští. Jeho tmavohnědé, téměř černé jádro je využíváno pro výrobu nábytku, hudebních nástrojů a různých dřevěných nástrojů, např. pro golfové hole. Vývar z kůry se používal jako prostředek proti úplavici a horečkám, nebo jako kloktadlo při bolestech v krku.\n\nTomel viržinský patří k dřevinám mírného podnebného pásma, které se nově začínají pěstovat pro své plody. Koncem 19. století byl z volné přírody získán kultivar 'Early Golden', který místo klasických trpkých plodů dává ovoce příjemné chuti. S příchodem 20. století byly vyšlechtěny desítky nových odrůd s přijatelnými vlastnostmi, jež mají plody dobře chutnající, snášejí transport a jsou způsobilé růst v chladnějších podmínkách. Tyto plody se ale plně nevyrovnají ovoci získávaného z blízce příbuzného tropického druhu tomelu japonského, jsou drobnější, tužší i méně odolné proti otlačení, přesto se v plné zralosti v severoamerické domovině běžně jedí syrové, vyrábějí se z něj pudinky, marmelády, používají se jako náplň do koláčů, nebo se obdobně jako křížaly suší, někdy se nechávají kvasit na víno či jiný alkohol. Mají nízkou energetickou hodnotu, ze sušených listů se v zimním období vaří čaj s vysokým obsahem vitamínu C. Ze semen se lisuje olej podobné chuti a vlastností jako má olej arašídový. Pro své do hlouby sahající kořeny jsou stromy také využívány pro snížení eroze půdy na svažitých a nestálých půdách.\n\n"}
{"id": "1492095", "url": "https://cs.wikipedia.org/wiki?curid=1492095", "title": "Tunika svatého Ludvíka", "text": "Tunika svatého Ludvíka\n\nTunika svatého Ludvíka (též nazývaná košile svatého Ludvíka) je relikvie uložená v katedrále Notre-Dame v Paříži. Jedná se o údajný oděv sv. Ludvíka, který je součástí chrámového pokladu.\n\nJedná se o košili, která měla patřit francouzskému králi Ludvíkovi IX., který ji nosil na znamení své zbožnosti.\n\nJe z bílé lněné tkaniny s osnovou z 31 nití na cm² s 27 útky. Je 43 cm široká a 111,4 cm dlouhá. Chybí jí jeden rukáv.\n\nNa košili je přišitý pergamen s textem: „\"C'est la chemise de mons. saint Louis jadis Roy de fran et nya que une manche\"“. (Toto je košile sv. Ludvíka, kdysi krále Francie, a má jen jeden rukáv).\n\nDatace oděvu do období vlády Ludvíka IX. (tj. 13. století) je nejistá. Tunika se vyskytuje v inventáři Sainte-Chapelle z roku 1480. Dne 12. března 1791 byla přenesena do baziliky Saint-Denis a v listopadu 1793 do Francouzské národní knihovny.\n\nTunika je od roku 1804 uchovávána v katedrále Notre-Dame a od 11. září 1974 je zařazena mezi historické památky. V roce 2014 byla restaurována.\n\nBěhem požáru katedrály dne 15. dubna 2019 byla zachráněna před ohněm stejně jako relikvie Trnové koruny. Na záchraně se podílel kněz Jean-Marc Fournier, kaplan pařížských hasičů.\n\n"}
{"id": "1492096", "url": "https://cs.wikipedia.org/wiki?curid=1492096", "title": "Mount Ellen", "text": "Mount Ellen\n\nMount Ellen je s nadmořskou výškou 3 507 metrů nejvyšší hora pohoří Henry Mountains. Leží na severovýchodě Garfield County, v jižním Utahu.\nMount Ellen je třetí nejprominentnější hora v Utahu.\n"}
{"id": "1492100", "url": "https://cs.wikipedia.org/wiki?curid=1492100", "title": "Smíšený sbor Jitro", "text": "Smíšený sbor Jitro\n\nSmíšený sbor Jitro působí v Hradci Králové od roku 1997. Věnuje se hudbě z dob středověkých kancionálů po novodobou tvorbu českých i zahraničních skladatelů. Po většinu roku koncertuje převážně v České republice, při cestách do zahraničí míří převážně, nikoliv však výhradně, do evropských zemí. Účastní se řady hudebních festivalů (Pražské jaro, Smetanova Litomyšl, Letohrad, Šumava - Bayerischer Wald, festivalu v čínském Ťi-nanu a dalších), má zkušenosti s natáčením filmové a divadelní hudby, přispěl k uvedení dvou hudebních světových premiér. Během svého působení neopomíjí ani charitativní činnost. Sbor zkouší dvě a čtvrt hodiny týdně, zpěváci pravidelně prochází individuální hlasovou průpravou. Sbor je členem Unie českých pěveckých sborů. V první polovině roku 2019 tvoří jeho základnu 40 členů, 28 ženských a 12 mužských hlasů.\n\nSmíšený sbor Jitro z Hradce Králové byl založen v roce 1997. Jeho zakladateli jsou prof. PhDr. Jiří Skopal, CSc., a jeho syn Mgr. Jiří Skopal, Ph.D. Původně ženský sbor sestával z absolventek Královéhradeckého dětského sboru Jitro, které chtěly pokračovat ve sborové práci i po ukončení členství v dětském sboru. O rok později přibyla i mužská složka, jejímž základem se stali bývalí členové Chlapeckého pěveckého sboru Boni Pueri, rovněž založeného prof. Skopalem v Hradci Králové. Sestavení sboru ze zpěváků, kteří již měli bohaté zkušenosti a potřebné technické dovednosti (oba dětské sbory přivedl prof. Skopal na špičkovou úroveň, dětský sbor Jitro začal být brzo řazen mezi světovou špičku), dovolilo sboru od počátku pracovat na významných projektech. Prof. Skopal velmi záhy svěřil vedení sboru svému synovi.\n\nJako hlavní sbormistr absolvoval Jiří Skopal ml. se Smíšeným sborem Jitro mnoho koncertů v České republice a v evropských státech (Itálie, Francie, Německo, Švýcarsko a dalších), podílel se na natáčení hudby k filmu Kytice (hudba Jan Jirásek, režie Juraj Jakubisko), muzikálu Pinokio, představení Poutník v Labyrintu ve spolupráci s královéhradeckým divadlem (na Mezinárodním festivalu Divadla evropských regionů). V roce 2003 sbor uskutečnil s Komorní filharmonií Pardubice světovou premiéru nové redakce díla \"Missa Solemnis C dur\" Wolfganga Amadea Mozarta na mezinárodním hudebním festivalu Pražské jaro. Sbor spolupracoval se soubory KOS (Litomyšl) a Gybon (Hradec Králové) na projektu rockového oratoria \"Eversmiling liberty\" (2008–10) a Celebration Jazz Mass Karla Růžičky, kterou předvedl i na Mezinárodním hudebním festivalu Letohrad 2012. S koncem roku 2012 skončil u sboru i zakládající sbormistr a svěřil zbylých 15 členů do rukou svého nástupce.\n\nSoučasný (2019) dirigent Mgr. et Bc. Jan Fajfr začal postupně budovat nový kmenový repertoár sboru z oblasti světské i církevní. První koncert se uskutečnil už v květnu 2013 a byl zaměřen na renesanční duchovní hudbu. Následovala série koncertů \"Stabat Mater\" od Antonína Dvořáka. Pilířem nového vánočního CD vydaného v roce 2014 se stala \"Missa Pastoralis\" od současného skladatele Jiřího Laburdy v úpravě pro sóla, sbor a varhany. Sám autor byl jejím provedením natolik potěšen, že dokomponoval orchestrální part a v novém zpracování byla \"Missa Pastoralis\" ve světové premiéře uvedena v katedrále Sv. Ducha v Hradci Králové a v Sukově síni v Pardubicích v roce 2015, ve spolupráci se sborem a orchestrem při Konzervatoři Pardubice. Smíšený sbor Jitro se začal pravidelně účastnit Evropského festivalu duchovní hudby Šumava - Bayerischer Wald. Mezi větší projekty sboru se zařadilo podzimní turné v roce 2017 s projektem Koncerty francouzské hudby v katedrálách, s varhanním doprovodem, následující rok potom vystoupení na Mezinárodním hudebním festivalu Smetanova Litomyšl a koncertní cesta do Číny, kde byl sbor hlavním hostem Mezinárodního hudebního festivalu Jinan 2018. Členská základna se postupně rozrostla na 40 členů.\n\n\n"}
{"id": "1492103", "url": "https://cs.wikipedia.org/wiki?curid=1492103", "title": "Pendro", "text": "Pendro\n\nPendro ( \"Pêndro\", česky \"Pěndro\") je kurdská vesnice v iráckém Kurdistánu, nachází se v guvernorátu Arbíl, v blízkosti hranic s Tureckem. Leží přibližně 15–18 km severně od Barzanu. K roku 2017 ve vesnici žilo více než 2 540 obyvatel.\n\n"}
{"id": "1492110", "url": "https://cs.wikipedia.org/wiki?curid=1492110", "title": "Alejandro Clara", "text": "Alejandro Clara\n\nAlejandro Federico Clara Santia (* 16. října 1990 Buenos Aires) je argentinský zápasník – judista a sambista.\n\nS judem začínal v 6 letech v rodném Buenos Aires v barriosu (čtvrti) Caballito v Clubu Italiano pod vedením Pabla Díaze. Vrcholově se připravuje v sportovním tréninkovém centru CeNARD pod vedením Tigrana Karganjana a Gustava Pascualiniho. V argentinské mužské reprezentaci se pohybuje od roku 2009 v lehké váze do 73 kg. V roce 2012 a 2016 se na olympijské hry nekvalifikoval. \n\nV roce 2013 reprezentoval Argentinu v zápasu sambo na Letní univerziádě v Kazani a na druhých Světových úpolových hrách v Petrohradu. V obou přípradech vybojoval třetí místo.\n\n\n"}
{"id": "1492117", "url": "https://cs.wikipedia.org/wiki?curid=1492117", "title": "Fernando Ariel González", "text": "Fernando Ariel González\n\nFernando Ariel González (* 2. dubna 1982 Buenos Aires) je argentinský zápasník – judista a sambista.\n\nS judem začínal v 5 letech v rodném Buenos Aires v barriosu (čtvrti) Valentín Alsina. Vrcholově se připravuje v sportovním tréninkovém centru CeNARD pod vedením Tigrana Karganjana a Gustava Pascualiniho. V argentinské mužské reprezentaci se pohybuje od roku 2004 v pololehké váze do 66 kg. V roce 2008, 2012 a 2016 se na olympijské hry nekvalifikoval. V letech 2012 až 2014 reprezentoval Argentinu v příbuzném sportu sambo.\n\n\n"}
{"id": "1492119", "url": "https://cs.wikipedia.org/wiki?curid=1492119", "title": "Svenska hockeyligan 2018/2019", "text": "Svenska hockeyligan 2018/2019\n\nSezóna 2018/2019 byla 44. sezónou nejvyšší švédské ligy ledního hokeje. Vítězem se stal tým Frölunda HC.\n\n Oficiální stránky ligy\n"}
{"id": "1492126", "url": "https://cs.wikipedia.org/wiki?curid=1492126", "title": "Moravská národní strana (1861)", "text": "Moravská národní strana (1861)\n\nMoravská národní strana byla politická strana na Moravě činná v letech 1861 až 1911.\n\nStrana vznikla v roce 1861 před volbami do Moravského zemského sněmu. Krystalizačním jádrem strany se stal volební výbor. Tento zpočátku nevolený orgán sestávající z malé skupiny osob (Alois Pražák, Vincenc Brandl, Jan Lachnit, Jan Helcelet, Josef Wurm, František Mathon, Jan Helcelet, Jan Kozánek) zůstával po desetiletí spolu s poslaneckým klubem jediným viditelným ústředím strany.\n\nDlouholetým předsedou strany byl Alois Pražák. V roce 1879 Aloise Pražáka v čele strany nahradil František Alois Šrom, od počátku 80-let byl předsedou Jan Žáček, od roku 1887 Antonín Mezník.\n\nTiskovým orgánem strany se stal list Moravská orlice, založená 11. března 1863.\n\nNárodní strana jako všenárodní seskupení různých názorových proudů, nebyla nikdy názorově ani organizačně jednotná. V programu měla jazykové a školské požadavky, ochranu drobného podnikání a hospodářské posílení českého obyvatelstva. V 60. letech byl program doplněn požadavkem státoprávního spojení českých zemí a rovnoprávnosti obou národů (Čechů a Němců) na Moravě. Prosazení státoprávního programu nebylo nicméně v rozporu s požadavkem na autonomii Moravy.\n\nStrana byla označována jako „Hofratspartei\", někteří její předáci dosáhli totiž povýšení do šlechtického stavu (Alois Pražák), udělení hodnosti dvorského rady (Antonín Mezník), byli povoláni do panské sněmovny (František Alois Šrom, Alois Pražák) či do vlády — Alois Pražák (1879–1892) a Jan Žáček (1908–1909).\n\nPřes četné kontakty svých představitelů Moravská národní strana formálně ani organizačně nesouvisela se staročeskou národní stranou v Čechách. (Spolkový zákon, kterým se politické strany řídily, umožňoval sdružování pouze v rámci jedné země.)\n\nV celonárodních otázkách a při postupu v říšské radě se strana přimykala k národní straně v Čechách. Probíhaly společné porady poslanců z Čech a Moravy i návštěvy předáků obou stran, jako byla např. návštěva Františka Palackého a Františka Ladislava Riegra r. 1863 při cyrilometodějských oslavách v Brně nebo Aloise Pražáka a Františka Aloise Šroma v Praze při položení základního kamene k Národnímu divadlu roku 1868 nebo moravské delegace roku 1876 při Palackého pohřbu v Praze.\n\nStrana se programovým prohlášením na moravském zemském sněmu 9. 4. 1861 přihlásila k myšlence státoprávní sounáležitosti českých zemí, postupovala v souladu s českými staročechy, nicméně si uchovávala prostor pro samostatnou politiku nejen na zemské, ale i říšské úrovni.\n\nOd šedesátých let se strana snažila spolupracovat i se šlechtou. Byla proto ochotna rezignovat na solidární politiku s národní stranou v Čechách. Jak 16. 5. 1863 sděloval Antonín Mezník Aloisi Pražákovi — „bude přece jen důležitější udržet výsledek sblížení se šlechtou na Moravě, jak to ve sněmu docíleno; ohled na Čechy, pokud sami nejsou srozuměni, je tentokráte sekundárním\".\n\nV 60. letech již někteří liberárně orientovaní poslanci (Bedřich Rozehnal, Jan Izák) kritizovali vedení strany.\n\nV roce 1873 se strana proti přání konzervativní šlechty i staročechů v Čechách odmítla podřídit taktice pasivní rezistence.\n\nV Říšské radě Moravané v letech 1874–1879 byli součásti Hohenwartova klubu, který sdružoval i polské a německé katolické poslance. Alois Pražák se stal místopředsedou klubu a za Hohenwartovy nepřítomnosti klub vedl.\n\nV roce 1879 se Alois Pražák stal českým ministrem – krajanem (viz Seznam ministrů bez portfeje Předlitavska) ve vládě Eduarda Taafeho. \n\nPo volbách r. 1879 byl vytvořen společný Český klub, kam kromě staročechů, mladočechů a konzervativních velkostatkářů obou zemí vstoupili i poslanci Moravské národní strany. Deklarovala se tak potřeba „solidarity celého národa našeho v Čechách, na Moravě a ve Slezsku\". Moravští poslanci však přechod z Hohenwartova do Českého klubu chápali jako oběť.\n\nV průběhu 80. let se začala rodit agrární ideologie, část poslanců (František Skopalík, Josef Hoch, Josef Vysloužil, Tomáš Podivínský, Jan Jestřábek) zůstávali ještě věrni vedení strany, část (Jan Rudolf Demel, Ignát Vrba, T. Kandus) však již začala vytvářet vlivnou opoziční agrární skupinu ve straně.\n\nKvůli ukončení spolupráce moravských staročechů a šlechty se Český klub po volbách do Říšské rady v roce 1891 rozpadl. Moravští staročeši vytvořili samostatný Moravský klub, z něhož pak v roce 1896 přešli do mladočeského klubu. To urychlilo rozpad relativní jednoty české politiky na Moravě.\n\nStaročeši postupně ztráceli převahu v řadě spolků na Moravě, někteří říšští (Ignác Seichert, Josef Svozil) i zemští poslanci (František Lízal, Josef Vysloužil, Josef Tuček) přešli k opozici. Ztrátu prestiže pak moravští staročeši utrpěli kvůli demisi ministra Aloise Pražáka 4. 8. 1892.\n\nV roce 1891 vznikla Lidová strana na Moravě, která ze národní strany odvedla hlavně liberálnější rolnictvo, konzervativnější část rolníků sympatizovala většinou s katolickým hnutím. V zemské politice se strana snažila o dohodu s lidovou stranou. V roce 1895 dokonce strana jednala s lidovci o sloučení obou stran.\n\nV r. 1896 se katolické křídlo definitivně transformovalo v samostatný politický subjekt (Katolická strana národní na Moravě), osamostatnila se frakce Mladá Morava a zformováním pokrokového hnutí se od strany odpoutalo pokrokářského křídlo.\n\nPozice si nicméně strana uchovávala v komunální politice, její představitelé zůstávali starosty významných moravských měst: Josef Stancl v Uherském Hradišti, Vojtěch Kulp v Kroměříži, Josef Wait v Prostějově, František Tropper v Přerově, Josef Galusek v Kyjově.\n\nV zemských volbám roku 1896 strana získala jen 13 oproti 18 mandátům Lidové strany, musela se tak o vedení české politiky na Moravě stále více s touto stranou dělit.\n\nNárodní strana se však nevzdávala svého základního postulátu — jednoty české politiky. Její úsilí, „aby všichni poslancové českého lidu na Moravě na sněmu bez rozdílu odstínů všelikých utvořili společný klub za účelem jednotného hájení společných zájmův národních,\" bylo přes počáteční odpor Lidové strany korunováno úspěchem, neboť do společného poslaneckého klubu lidových a národních poslanců byli 9. 1. 1898 přijati i 4 poslanci národně katoličtí.\n\nPo zemských volbách v roce 1902 zůstalo rozložení sil mezi českými stranami v podstatě nezměněno, přes úsilí staročechů se však nepodařilo obnovit společný poslanecký klub.\n\nNa stranickém sjezdu svolaném po 13 letech na 20. 5. 1906 do Brna se strana pokusila o svou modernizaci. Za účasti všech významných činitelů strany (Jan Žáček, Otakar Pražák, František Šromota, Michal Ursíny, Jan Kelbl, Vojtěch Kulp, Josef Stancl, F. Miller, J. Donát, J. Sedláček, František Beneš, Karel Bubela) přijala svůj první oficiální program strany.\n\nV letech 1907 až 1914 se na říšské úrovni strana ztotožnila s mladočeskou pozitivní politikou, na zemském sněmu se orientovala na konzervativně katolický blok.\n\nVe volbách do zemského sněmu v roce 1913 uspěli pouze Jan Žáček a Otakar Pražák a to jako samostatní kandidáti. Staročeská stranická struktura na Moravě přestala totiž po roce 1911 existovat.\n\n"}
{"id": "1492131", "url": "https://cs.wikipedia.org/wiki?curid=1492131", "title": "Pravěká osada v Zoologické a botanické zahradě města Plzně", "text": "Pravěká osada v Zoologické a botanické zahradě města Plzně\n\nPravěká osada v Zoologické a botanické zahradě města Plzně slouží jako archeologický skanzen k celoroční venkovní prezentaci pravěkých staveb. Jde o rekonstrukce obytných a dalších staveb starší doby kamenné až doby železné. V areálu osady probíhá experimentální činnost spolku Oživená (pre)historie, který zde pravidelně pořádá Dny pravěkých technologií pro širokou veřejnost.\n\nJádro pravěké osady v Zoologické a botanické zahradě města Plzně sestávající ze tří domů starší doby železné (tzv. doby halštatské) bylo založeno roku 1999 za výrazné pomoci pracovníků Západočeského muzea v Plzni. Osada byla založena ve výšinné poloze nedaleko statku Lüftnerka, mezi výběhy vlků a medvědů. V roce 2000 osada nakrátko ožila, ale poté zůstala deset let vystavena nepřízni počasí a nešetrnému zacházení ze strany návštěvníků. Radikální opravy provedené stavební firmou ubraly areálu na autentičnosti. Roku 2009 spolu s oživením Západočeské pobočky České archeologické společnosti vzešly plány na záchranu a obnovu osady a její využití pro experimentální činnost a popularizaci archeologie. Roku 2010 vzniká občanské sdružení Oživená (pre)historie, které se tohoto úkolu naplno ujalo a jako spolek působí (nejen) v areálu osady dodnes. Halštatská osada sestávající z většího domu nadzemní sloupové konstrukce a dvou polozemnic byla opravena a postupně doplněna o další objekty – různá ohniště, hrnčířskou pec, přístřešky a záhony pro pěstování bylinek, zeleniny a užitkových rostlin. V letech 2012 až 2013 byly ve spolupráci se ZOO/BZ města Plzně a Západočeským muzeem v Plzni vyrobeny nové informační tabule (neolit, eneolit, doba bronzová a doba železná) naučné stezky vedoucí podél výběhu medvědů nahoru do osady, které navázaly na informační panel o počátcích člověka ve starší době kamenné (paleolitu). V návaznosti na tabule naučné stezky byla v roce 2014 založena další dvě stanoviště – tábořiště lovců a sběračů doby kamenné a metalurgická dílna na odlévání bronzových artefaktů doby bronzové. Chátrající mezolitická chýše inspirovaná etnografickými prameny byla v roce 2018 definitivně stržena a nahrazena novou lehkou chýší proutěné konstrukce. Dodnes ve všech areálech probíhají archeologické experimenty i ukázky pravěkých technologií pro širokou veřejnost.\nVýšinná osada doby halštatské (tj. 800/750 – 480 př. Kr.) byla založena roku 1999 jako uskupení tří domů, jejichž předlohy byly odkryty při archeologických výzkumech v západních Čechách (Křimice, Mašovice). Nadzemní dům má obdélný půdorys (cca 6,3 x 3 m), sloupovou konstrukci nesoucí sedlovou střechou krytou rákosem a stěny vyplétané proutím a omazané mazanicí. Také obě polozemnice byly založeny na obdélném půdoryse (cca 4 x 3 m), se sloupy nesoucími sedlovou střechu krytou rákosem a stěnami vyplétanými pruty a omazanými mazanicí. Polozemnice blíže výběhu medvědů byla po delším chátrání v minulosti nešetrně opravena stavební firmou, současný stav udržuje spolek Oživená (pre)historie. Polozemnice blíže statku byla od roku 2010 renovována Oživenou (pre)historií, která zařídila a vybavila také její interiér, který slouží jako expozice (otevřený je však pouze při akcích určených široké veřejnosti).\n\nSpolek Oživená (pre)historie využívá areál pro svou zážitkovou a experimentální činnost, jejíž průběh i výsledky jsou prezentovány v rámci akcí pro širokou veřejnost (tzv. Dny pravěkých technologií). Kromě stavebních oprav a experimentů jsou pro potřeby osady vyráběny keramické nádoby a další užitkové artefakty, které jsou vypalovány v hrnčířské peci (založené 2012) nebo na otevřeném ohništi. Na záhonech v areálu osady jsou pěstovány původní druhy plodin (bylinek i zeleniny) sloužící přípravě potravy, ale také další užitkové rostliny sloužící již v pravěku k barvení látek apod. K pečení (nejen) chleba slouží chlebová pec (založená 2016). V oživené osadě je k vidění, případně k vyzkoušení, také textilní výroba (od přípravy vláken, přes předení až po tkaní na různých stavech), ale i zpracování dalších organických materiálů (dřeva, apod.) a zaznívají také repliky hudebních nástrojů.\n\nMetalurgický areál určený k tavení bronzu a odlévání replik bronzových předmětů byl založen roku 2014 u informační tabule o době bronzové. Areál sestává z malé kruhové výhně, v níž dochází k tavbě bronzu a další kruhové jámy určené k vyhřívání odlévacích forem před vlastním litím, nebo naopak k jejich následnému pozvolnému vychladnutí. Údržba areálu i vlastní experimentální činnost probíhá před zraky návštěvníků, v případě okamžiku lití bronzu do odlévací formy se jedná o velmi netradiční zážitek.\n\nTábořiště lovců a sběračů doby kamenné bylo založeno roku 2014 na skalnatém výběžku u informační tabule o starší době kamenné. Čistě experimentálními postupy za využití původních materiálů i technologií byla postavena proutěná chýše krytá rákosem. Tato chýše inspirovaná etnografickými prameny zde mohla existovat ve střední době kamenné (mezolitu). Interiér chýše byl vybaven lůžkem, ohništěm a dalšími předměty denní potřeby doby kamenné. V roce 2018 byla chátrající chýše stržena a vystavěna nová. Opět se jedná o proutěnou konstrukci krytou rákosem inspirovanou etnografickými předlohami, typově je však stavba mírně odlišná. Kromě vlastní stavební činnosti poskytuje tábořiště prostor pro provádění dalších archeologických experimentů (např. výrobu kamenných nástrojů).\n\n"}
{"id": "1492132", "url": "https://cs.wikipedia.org/wiki?curid=1492132", "title": "Veřmiřovský", "text": "Veřmiřovský\n\nVeřmiřovský je příjmení, jež nosí více osobností:\n\n"}
{"id": "1492133", "url": "https://cs.wikipedia.org/wiki?curid=1492133", "title": "Stanley Tretick", "text": "Stanley Tretick\n\nAaron Stanley Tretick (21. července 1921 – 23. července 1999) byl americký fotožurnalista, který pracoval pro společnost United Press International, \"časopisy Look\" a \"People\". Byl oficiálním prezidentským fotografem od Harryho S. Trumana po George H. W. Bushe. Tretick také pořídil fotografie z natáčení pro mnoho filmů, včetně \"Všichni prezidentovi muži\". Nejznámější je díky fotografiím Johna F. Kennedyho z jeho prezidentské kampaně a následného období ve funkci prezidenta z roku 1960. V závěrečném vydání \"Look\" v roce 1971 byl Tretick nazván „fotografickým Boswellem prezidenta Kennedyho.”\n\nTretick se narodil v Baltimore a vyrostl ve Washingtonu, v roce 1940 absolvoval střední školu. Následně přepisoval novinové články jako copy boy pro deník \"Washington Post\", pak se v roce 1942 připojil k Námořní pěchotě Spojených států amerických. Jako vystudovaný fotograf sloužil během druhé světové války v Tichomoří. Tretick se připojil k \"Acme Newspictures\" a fotografoval boje během korejské války.\n\nV roce 1951 byly Tretickovy válečné fotografie na výstavě \"Korea – The Impact of War (Dopad války v Koreji)\" v Muzeu moderního umění v New Yorku. Jeho fotografie vojáka zkrouceného zoufalstvím, jak si drží rukama zablácený obličej byla vybrána \"Military Times\" jako jedna ze stovky nejtrvalejších snímků zachycených v boji.\n\nStanley Tretick přešel ke společnosti United Press, která v roce 1952 absorbovala firmu ACME Newspictures, mající zkušenosti s telefotografií. Fotografoval pro Capitol Hill, Bílý dům a dokumentoval prezidentské kampaně padesátých let. V roce 1952 televizní publikum vidělo neohroženého fotografa, kterého násilím ohrožoval šéf mafie před senátem. Po celé zemi se objevila fotografie Treticka, kterého pěstí zasáhl gangster Johnny Dio před výslechovou místností soudu. Tretick si postěžoval: „Nejhorší na tom bylo, že ve chvíli Vašeho napadení nějaký jiný fotograf pořídí exkluzivní reportáž, zatímco Vy máte svázané ruce.“\n\nV roce 1958 byla UP přejmenována na United Press International (UPI), jelikož se sloučila s Hearstovou agenturou International News Service (INS). V roce 1960 pro ně Tretick cestoval se senátorem Johnem F. Kennedym. Tretick měl podle svého cestovního deníku během prezidentské kampaně více kilometrů než kterýkoli jiný fotograf. Fotograf a kandidát se stali přáteli a Tretick během této doby pořídil mnoho důležitých snímků.\n\nKdyž v roce 1961 Kennedy nastoupil do úřadu prezidenta, společnost UPI žádosti Bílému domu postoupit jim výhradně Treticka nevyhověla. Kennedy řekl Tretickovi, aby získal práci s takovou publikací, která by mu slibovala rozsáhlý dosah. Na tomto základě najal Treticka magazín \"Look\". V důsledku toho se stal Tretick známý fotografiemi prezidenta Kennedyho s jeho dětmi.\n\nAčkoli prezidentova manželka Jacqueline bojovala za to, aby ochránila mladou Carolinu a Johna juniora před velkou popularitou. Kennedy však věděl, že pro dobré vztahy s veřejností mají fotografie zobrazující jeho mladou rodinu velkou hodnotu. Jak napsala Laura Bergquist z \"Look\" o bitvě o Tretickovy fotky Caroliny, Kennedy „byl rozumný muž, otevřený přesvědčování, zvláště v oblasti vlastního zájmu.“ Podle Philipa Brookmana z Corcoranovy galerie umění:\n\nV říjnu 1963 Tretick pořídil svou nejslavnější fotografii pro článek o prezidentovi a jeho synovi. Zatímco Jacqueline Kennedyová byla v zahraničí, Tretick měl dovoleno se připojit k otci a synovi při jejich procházkách po chodbách Bílého domu a hraní v Oválné pracovně. Fotografie momentu, kdy John junior vykukoval z pod pracovního stolu prezidenta, zatímco Kennedy seděl vzadu. Když byl Kennedy 22. listopadu 1963 zavražděn, tyto fotografie byly na většině novinových stáncích a pomáhaly vytvořit trvalé vzpomínky na Johna F. Kennedyho.\n\nV roce 1968 Tretick dokumentoval prezidentskou kampaň Roberta F. Kennedyho. Svůj poslední snímek Bobbyho Kennedyho pořídil, když Kennedy šel dolů promluvit ke svým příznivcům po jeho vítězství v primárkách v Kalifornii. J. F. Kennedy byl po této řeči zavražděn. Jedna z Tretickových fotografií Roberta F. Kennedyho byla použita na pamětní známku vydanou v lednu roku 1979.\n\nV pozdnějších letech Tretick začal trávit více času fotografováním pro filmový průmysl. Kromě své zpravodajské práce Tretick fotografoval pro filmy, přátelil se s Robertem Redfordem, Warrenem Beattym, Dustinem Hoffmanem a dalšími. Jeho první obálka pro časopis \"Look\" byla fotografie z filmu \"Údolí panenek\" z roku 1967. V roce 1996 časopis \"Washingtonian\" napsal, že „jeho kariéra byla jakousi metaforou pro spojení Washington – Hollywood.“\n\nKdyž se v roce 1971 zakládal časopis \"Look,\" patřil Tretick mezi zakládající fotografy časopisu \"People,\" ve kterém byl až do roku 1995, kdy odešel do důchodu. Dokumentoval hlavní události jako byly například Aféra Watergate, Írán-Contra nebo jmenování Clarence Thomase Nejvyšším soudcem.\n\nJimmy Carter nabídl práci Stanleymu Tretickovi, ale tento fotožurnalista prezidenta odmítl se slovy: „Neměl jsem pocit, že by chtěl mít kolem sebe intimního osobního fotografa.“ Výsledkem bylo, že Carter dvorního fotografa neměl až do roku 1981, kdy se do Bílého domu dvorní fotograf vrátil.\n\nTretick zemřel 21. července 1999 ve věku 77 let, jen několik dní po havárii letadla Johna F. Kennedyho juniora na pobřeží Martha's Vineyard.\n\nTretick řekl o svém snímku Johna F. Kennedyho juniora pod stolem jeho otce: „Pravděpodobně si mě lidé budou pamatovat díky snímku John Johna.“ A skutečně - většina nekrologů v novinách se o této fotografii zmínila nebo ji otiskly. Ale Dick Stolley z \"Time\", který znal Treticka z časopisů \"Look\" a \"People\", znal rozsah Tretickovy práce: „Byl to ten nejneobvyklejší fotograf - muž, který mohl dělat cokoliv – jemné subjekty jako Kennedyho děti, ale i velmi těžké věci.“\n\n\n\n\n\n\n"}
{"id": "1492139", "url": "https://cs.wikipedia.org/wiki?curid=1492139", "title": "Trifluorjodmethan", "text": "Trifluorjodmethan\n\nTrifluorjodmethan je organická sloučenina, halogenovaný derivát methanu. Je možnou náhradou bromtrifluormethanu jako hasiva či chladiva. Lze jej použít k hašení požárů v letadlech a při požárech elektronických zařízení.\n\nTrifluorjodmethan se používá při α trifluormethylaci α,β-nenasycených ketonů.\n\nJe možnou složkou nové generace hasiv, ve kterých nahrazuje bromtrifluormethan. Mechanismus účinku této látky spočívá hlavně v zamezení řetězové reakce v plamenu „negativní katalýzou“. Rovněž může sloužit jako náhrada fluoridu sírového v elektronickém průmyslu.\n\nNa světle a nebo při teplotách nad 100 °C reaguje tfifluorjodmethan s vodou za vzniku nebezpečných produktů jako jsou fluorovodík (HF), jodovodík (HI) a karbonylfluorid (COF).\n\nV molekule trifluorjodmethanu se nacházejí atomy uhlíku, fluoru a jodu. I když jod poškozuje ozonovou vrstvu několikasetkrát účinněji než chlor, tak se vazba C-I díky své nízké energii a vysoké elektronegativitě fluoru snadno rozpadá působením vody a trifluorjodmethan tak má oproti bromtrifluormethanu více než tisíckrát menší potenciál k ničení ozonové vrstvy (0,008 až 0,01). V atmosféře se rozpadne za méně než 1 měsíc, tedy za méně než setinu času oproti bromtrifluormethanu, což je dokonce méně než u chlorovodíku uvolňovaného ze sopek.\n\nVazby C-F absorbují infračervené záření. Potenciál globálního oteplování je však u této látky jen asi 0,4, tedy o 60 % nižší, než u oxidu uhličitého.\n"}
{"id": "1492146", "url": "https://cs.wikipedia.org/wiki?curid=1492146", "title": "Abderrahman Samba", "text": "Abderrahman Samba\n\nAbderrahman Samba (* 5. září 1995 Saúdská Arábie) je katarský atlet, specializující se na běh na 400 metrů překážek. Narodil se v Saúdské Arábii otci pocházejícímu z Mauritánie, v roce 2015 se usadil v Dauhá a o rok později získal katarské občanství.\n\nVyhrál závod Diamantové ligy 2017 v Dauhá. Na mistrovství světa v atletice 2017 obsadil sedmé místo. Na Halovém mistrovství Asie v atletice 2018 byl členem vítězné katarské štafety na 4×400 metrů a na Asijských hrách v tomtéž roce vyhrál 400 m překážek i čtvrtkařskou štafetu. Na Meeting Areva 30. června 2018 vytvořil rekord Diamantové ligy časem 46,98 s a stal se po Kevinu Youngovi druhým v historii, kdo zaběhl 400 m překážek pod hranici 47 sekund. Vyhrál také 400 m překážek na Kontinentálním poháru v Ostravě.\n\n"}
{"id": "1492149", "url": "https://cs.wikipedia.org/wiki?curid=1492149", "title": "Wagtail", "text": "Wagtail\n\nWagtail (v angličtině konipas) může mít různé významy:\n\n"}
{"id": "1492150", "url": "https://cs.wikipedia.org/wiki?curid=1492150", "title": "Sósthenés", "text": "Sósthenés\n\nSósthenés ( \"Σωσθένης\") (4. století př. n. l. - 277 př. n. l.) v období vlády dynastie Antipatridovců byl makedonským generálem, který se později stal makedonským králem. Za vlády Lýsimacha byl guvernérem v Malé Asii. Bojoval s Galaty, nejprve s vůdcem Bolgiem, kterého porazil a v létě roku 279 př. n. l. s dalším galatským vůdcem Brennem, který podnikl invazi do Řecka. V roce 278 př. n. l. se Antigonus II. Gonatas pokusil napadnout Makedonii, ale byl Sósthenésem poražen.\n"}
{"id": "1492151", "url": "https://cs.wikipedia.org/wiki?curid=1492151", "title": "Marcelo Mazzarello", "text": "Marcelo Mazzarello\n\nMarcelo Rodolfo Mazzarello (* 13. února 1965 Buenos Aires, Argentina) je argentinský herec.\n\nOd počátku 90. let 20. století hraje v divadle, za své výkony v inscenacích \"El H. de P. del Sombrero\" a \"Mamá decía\" získal v letech 2013 a 2016 cenu Estrella de Mar. V televizi se poprvé představil v drobné roli v roce 1993, pravidelně tam působí od roku 1997, kdy ztvárnil jednu z hlavních rolí v seriálu \"Naranja y media\", za což dostal cenu Martína Fierra. Dále hrál například v seriálech \"Divoký anděl\", \"Buenos vecinos\", \"Jsi můj život\", \"Los Únicos\" či \"Simona\". Příležitostně se objevuje také ve filmech, například ve snímcích \"La herencia del tío Pepe\", \"Felicidades\", \"Sedm na útěku\" nebo \"La leyenda\".\n\n"}
{"id": "1492153", "url": "https://cs.wikipedia.org/wiki?curid=1492153", "title": "Hernán Birbrier", "text": "Hernán Birbrier\n\nHernán Daniel Birbrier (* 6. ledna 1993) je brazilský zápasník – judista, který na mezinárodní scéně reprezetuje Argentinu.\n\nNarodil se do argentinsko-brazilské rodiny. Vyrůstal v Lindóia ve státě São Paulo. S judem začal v pěti letech pod vedením svého otce Gerarda. Připravuje se na předměstí São Paula v São Caetano do Sul. Již v dorosteneckém věku využil původ svého otce ke startu za Argentinu, kde na rozdíl Brazílie není vysoká konkurence v jednotlivých váhových kategoriích. Do roku 2012 startoval v neolympijské váze do 55 kg. V roce 2016 bojoval neúspěšně o možnost startovat na olympijských hrách v Riu v superlehké váze do 60 kg.\n\n\n"}
{"id": "1492154", "url": "https://cs.wikipedia.org/wiki?curid=1492154", "title": "Bakoye", "text": "Bakoye\n\nBakoye (nebo také \"Bakoy\") je řeka v západní Africe, která protéká na území Guineje a Mali. Název řeky v jazyce Mandinků znamená \"bílá řeka\". U města Bafoulabé se Bakoye spojuje s řekou Bafing a vytváří veletok Senegal. Délka toku činí 560 km. Povodí řeky má rozlohu 85 600 km².\n\nŘeka pramení v severovýchodní části Guineje v pohoří Monts Ménien v nadmořské výšce okolo 760 m. Horní tok řeky, který směřuje převážně na sever, tvoří v krátkém úseku přirozenou hranici mezi Guineou a Mali. Na středním a dolním toku proudí na severozápad až k soutoku s řekou Bafing u města Bafoulabé. Na řece se nachází velké množství peřejí a vodopádů.\n\nNejvětším přítokem je řeka Baoulé, která přitéká zprava. V místě soutoku je delší a má mnohem větší povodí než samotná řeka Bakoye. Je však méně vodná, neboť protéká srážkově chudší oblastí.\n\nPrůměrný průtok řeky u ústí činí 170 m³/s. Nejnižší množství vody má v dubnu a v květnu, kdy téměř pravidelně vysychá. Nejvyšších vodních stavů dosahuje v srpnu a v září.\n\nPrůměrné měsíční průtoky řeky ve stanici Toukoto v letech 1952 až 1990:\n\nPrůměrný průtok řeky ve stanici Toukoto (nad soutokem s řekou Baoulé) během let 1952 až 1990 činil 76 m³/s.\n"}
{"id": "1492159", "url": "https://cs.wikipedia.org/wiki?curid=1492159", "title": "Varhany katedrály Notre-Dame v Paříži", "text": "Varhany katedrály Notre-Dame v Paříži\n\nVarhany katedrály Notre-Dame v Paříži jsou chrámové varhany v pařížské katedrále Notre-Dame. V interiéru jsou celkem troje varhany, mezi nimiž vynikají velké varhany, které upravil v roce 1868 mistr Aristide Cavaillé-Coll. Ty byly prvotně vyrobeny v 15. století a v průběhu doby se postupně zvětšovaly, až v 18. století dosáhly současného rozsahu a podoby. S celkem pěti manuály (klaviaturami), 109 rejstříky a téměř 8 000 píšťalami jsou jedním z největších a nejzvučnějších nástrojů ve Francii.\n\nVarhany datují svou historii od roku 1402, kdy Frederik Schambanz na kůru postavil první nástroj. Na podobě současného nástroje se podílelo mnoho významných varhanářů, kteří provedli řadu významných rekonstrukcí a rozšíření. Většina zásahů ale respektovala předchozí práce, ponechala většinu staršího píšťalového fondu, doplňovala rejstříky nové a původní spíše reorganizovala. Nejvýznamnější zásahy provedli Pierre Thierry v roce 1733, François-Henry Clicquot roku 1788.\n\nVůbec nejvýznamnější přestavbu realizoval Aristide Cavaillé-Coll v roce 1868, kdy získaly varhany následující dispozice:\n\nDílčí změny se odehrály v letech 1902 a 1932. Ve druhé polovině 20. století došlo k významným rekonstrukcím a změnám, které inicioval varhaník Pierre Cocherau. V letech 1959–1963 začala proměna elektrifikací a úpravami v duchu plánů Louise Vierna (předešlého varhaníka). Druhá vlna realizovaná mezi lety 1965–1972 přinesla nový hrací stůl v anglo-americkém stylu, částečné přeskupení mixtur a doplnění rejstříků – vzniklo např. 32′ plenum v barokním stylu, přibyly pedálové rejstříky a dále horizontální jazyky \"en chamade\", které podle Cocheraua dosahovaly hlasitosti 110 dB.\n\nV prosinci roku 1992 byla dokončena restaurátorská rekonstrukce doplňující počítačovou elektroniku a upravující nástroj do stavu, ve kterém by bylo možné využít symfonický potenciál z romantické éry a zároveň zachovat historickou část ze 17. a 18. století. K datu dokončení rekonstrukce měl nástroj celkem 7 800 píšťal, celkem 111 tónových rejstříků na pěti 56klávesových manuálech a jednom 32klávesovém pedálu. Z toho 80 rejstříků pocházelo z nástroje, který v roce 1868 postavil Aristide Cavaillé-Coll (zahrnoval i starší píšťalové fondy), zbývající pocházely z úprav, které inicioval Pierre Cocherau a z rekonstrukce 1990–1992. Ta doplnila mj. horizontální jazyky \"en chamade\" v romantickém duchu varhan. Vznikly jako kopie původních rejstříků Trompette harmonique en chamade 8′ a Clairon harmonique en chamade 4′, kterými Cavaillé-Coll v roce 1889 vybavil velké varhany v kostele svatého Saturnina (st. Sernin). Tyto podle Oliviera Latryho lépe naplňují symfonicky-estetické hledisko, zatímco Cocherauovy ze 70. let považuje Latry za neoklasicistní.\n\nKolem roku 2000 nastal zásadní problém s počítačovou výbavou varhan. Společnost Synaptel, která ji v letech 1989–1993 realizovala, již neexistovala, mnoho náhradních dílů bylo nedostupných a bez dobrovolné pomoci jednoho z bývalých zaměstnanců by byly varhany po řadu let nehratelné. Na roky 2012 a 2014 se proto naplánovaly další úpravy. V první vlně došlo k instalaci nové elektroniky, nového varhanního stolu a celkové stabilizaci stavu, aby byl nástroj k příležitosti oslav 850 let katedrály plně provozuschopný. Druhá vlna byla dokončena roku 2014. Celkový počet znějících rejstříků stoupl na 115, vznikla nová (šestá) divize \"resonance\" a nástroj získal níže uvedené dispozice:\n\nBěhem požáru z 15. na 16. dubna 2019 nebyly varhany dotčeny ohněm. Zpočátku však nebylo jasné, zda a jakou škodu mohla způsobit voda a další faktory. Podle jednoho ze tří katedrálních varhaníků Philippa Lefevra je zasypala suť, prach a natekla do nich voda. Malé varhany, nacházející se pod sanktusníkem, tedy v centru požáru, oheň podle něj silně poškodil.\n\n\n"}
{"id": "1492163", "url": "https://cs.wikipedia.org/wiki?curid=1492163", "title": "Konference 7000 osob", "text": "Konference 7000 osob\n\nKonference 7000 osob (čínsky 七千人大会, pinyin qīqiānrén dàhuì) se konala od 11. ledna do 7. února 1962 v Pekingu. Během konference kritizoval Liou Šao-čchi Velký skok vpřed. O rok dříve v květnu 1961 se Liou se svoji ženou vrátil do své rodné provincie Chu-nan, aby lépe porozuměl neúspěchu lidových komun. Během konference svoji zprávu přednesl Stálému výboru, kdy navrhoval přehodnocení ekonomických plánů a ohlédnutí za předchozími roky. Požadoval okamžité ukončení projektů, u kterých se neočekávaly žádné ekonomické výsledky a navrhoval uzavření podniků, které nevynášely žádný zisk. Zároveň navrhoval aplikování volného trhu a zvýšení cen za produkci v zemědělství. V neposlední řadě požadoval, aby se zastavilo hladovění rolníků. Kromě toho slíbil, že provede rehabilitaci těch, kteří utrpěli během kampaně proti pravičákům z roku 1959-60. I když měl podporu většiny stranické elity, zároveň byl opatrný, aby nekritizoval přímo Mao Ce-tunga.\nMao následně provedl sebekritiku, ale i přesto tvrdil, že 70 % hladomoru bylo způsobeno přírodními katastrofami a pouze 30 % lidskými chybami. Liou Šao-čchi ihned tvrdil, že čísla byla naopak. Lin Piao a Teng Siao-pching vyjádřili podporu Maovi.\n\nBěhem konference byl zbaven svých funkcí Ceng Si-šeng, který byl tajemníkem Komunistické strany Číny v provincii An-chuej. Ceng byl kritizován za přílišnou podporu k Velkému skoku vpřed a za následná extrémní opatření po skončení Velkého skoku.\n\nMao po konferenci odjel do Wu-chanu. Za jeho nepřítomnosti v Pekingu se snažili Čou En-laj a Čchen Jün obnovit některé ekonomické myšlenky z 1. pětiletky z roku 1953. Chtěli zmírnit národní deficit, zavést zemědělské reformy a navrhnout plány pro těžký průmysl.\n"}
{"id": "1492182", "url": "https://cs.wikipedia.org/wiki?curid=1492182", "title": "Tupilak", "text": "Tupilak\n\nTupilak (též tupilaq, tupilait, inuktitutským písmem ᑐᐱᓚᒃ ) je v mytologii grónských Inuitů bytost stvořená čarodějníkem či šamanem z různých zvířecích částí, například kostí, kůže, srsti či šlach, nebo také částí těl mrtvých dětí. Stvoření je dán život pomocí zaklínadla a poté je umístěno do moře aby nalezlo a zabilo určeného nepřítele. V případě že má protivník větší magickou moc než tvůrce tupilaka může ho poslat zpět, čaroděj se poté může zachránit pouze tím že veřejně oznámí co učinil.\n\nTupilak je znám nejen Inuitům z Grónska, ale i žijícím v jiných oblastech, jeho pojetí se však může lišit. Například Inuité z kanadského ostrova Igloolik znají tupilaqa jako neviditelného ducha osoby která porušila nějaké tabu, který může být zahnán šamanem.\n"}
{"id": "1492188", "url": "https://cs.wikipedia.org/wiki?curid=1492188", "title": "Babosdöbréte", "text": "Babosdöbréte\n\nBabosdöbréte (vyslovováno [babošdebréte]) je vesnice v Maďarsku v župě Zala, spadající pod okres Zalaegerszeg. Nachází se asi 6 km jihozápadně od Zalaegerszegu. V roce 2015 zde žilo 473 obyvatel, přičemž (dle údajů z roku 2011) 98 % obyvatelstva tvoří Maďaři.\n\nSousedními vesnicemi jsou Bocfölde, Böde, Dobronhegy, Gellénháza, Hottó, Nagylengyel, Sárhida a Teskánd, sousedním městem Zalaegerszeg.\n\n"}
{"id": "1492201", "url": "https://cs.wikipedia.org/wiki?curid=1492201", "title": "Teskánd", "text": "Teskánd\n\nTeskánd (vyslovováno [teškánd]) je velká vesnice v Maďarsku v župě Zala, spadající pod okres Zalaegerszeg. Bezprostředně sousedí se Zalaegerszegem a jeho městskými částmi Virágszer a Vorhota. V roce 2015 zde žilo 1 135 obyvatel, přičemž (dle údajů z roku 2011) 98 % obyvatelstva tvoří Maďaři a 1,4 % Němci.\n\nSousedními vesnicemi jsou Babosdöbréte, Böde, Boncodfölde, Dobronhegy a Hottó, sousedním městem Zalaegerszeg.\n"}
{"id": "1492203", "url": "https://cs.wikipedia.org/wiki?curid=1492203", "title": "Fokker C.X", "text": "Fokker C.X\n\nFokker C.X byl nizozemský dvouplošný průzkumný a lehký bombardovací letoun s dvoučlennou osádkou, složenou z pilota a pozorovatele. Vznikl v roce 1933 u společnosti Fokker. \n\nFokker C.X byl původně navržen pro leteckou složku armády Nizozemské východní Indie (), u níž měl nahradit Fokker C.V. Stejně jako ostatní letouny firmy Fokker tohoto období měl smíšenou konstrukci, s křídly dřevěné konstrukce potaženými překližkou a trupem svařeným z ocelových trubek potaženým v přední části hliníkovými plechy a zadní plátnem.\nPrototyp poháněl vidlicový motor Rolls-Royce Kestrel V s dvoulistou dřevěnou vrtulí byl zalétán v roce 1934.\n\nArmáda Nizozemské východní Indie objednala 13 kusů, které ale byly v průzkumné i bombardovací roli brzy nahrazeny letouny americké výroby Martin 139, a Fokkery C.X až do japonského útoku v roce 1941 sloužily jako cvičné a vlečné.\n\nArmádní letectvo Nizozemska objednalo 16 C.X a později další čtyři s motory Kestrel IIS, které ale i u nich byly později nahrazeny spolehlivějšími Kestrely V.\n\nDva stroje byly zakoupeny Španělskem a čtyři (evidenční označení FK-78 až FK-81) Finskem. Finské letouny byly poháněny hvězdicovými motory Bristol Pegasus XII o výkonu 610 kW, které v licenci vyráběla firma Tammerfors. Dodány byly v roce 1936, z nichž dva převzala továrna Valtion Lentokonetehdas v Tampere jako vzorové pro licenční výrobu. Ta v letech 1936-37 vyrobila 30 kusů ve dvou sériích (FK-82 až FK-94 a FK-95 až FK-111). V roce 1942 společnost V.L. obnovila výrobu typu třetí pětikusovou sérií (FK-111 až FK-115), přičemž FK-111 se opakovalo za stroj ponechaný v továrně v demontovaném stavu jako vzor. Finské letouny byly vyzbrojeny jedním synchronizovaným kulometem L-33 ráže 7,62 mm, pozorovatel/střelec obsluhoval pohyblivou identickou zbraň.\n\nBritský výrobce Airspeed Ltd. získal licenční práva k typu, který chtěl vyrábět pod označením Airspeed AS.22, ale nepodařilo se mu získat žádnou objednávku. \n\nPo přepadení Nizozemska Wehrmachtem v květnu 1940 typ C.X působil jako průzkumný a lehký bombardovací, a za pomoci taktiky kopírování terénu se mu podařilo dosáhnout některých úspěchů. Po nizozemské kapitulaci se osádkám dvou strojů podařilo uniknout do Francie.\n\nFinské C.X se bojově uplatnily během zimní, pokračovací a laponské války. Na počátku zimní války 29 bojeschopných Fokkerů C.X představovalo početně nejvýznamnější průzkumný a střemhlavý bombardovací typ Finského letectva. 12 C.X sloužilo u jednotky T/LeLv č. 10 na letišti Lapeenranta jako bombardovací, 13 bylo u T/LeLv č. 12 operující jako průzkumné ze základny Suur-Merijoki a další čtyři byly dislokované v Laikko u T/LeLv č. 14. „Frans-Kalle“, jak byl typ přezdíván, byl pomalý, ale disponoval robustní konstrukcí, a ve střemhlavém letu dosahoval rychlosti až 540 km/h, která mu umožňovala unikat sovětským stíhačkám I-16 a I-153. S pokračováním konfliktu ale začaly jeho ztráty narůstat, a jen během zimní války bylo ztraceno 8 strojů. Druhou světovou válku ve službě přežilo sedm kusů, z nichž poslední havaroval v roce 1958. Stroj trupového označení FK-111, který sloužil k vlekání cvičných terčů, se 21. ledna 1958 zřítil do lesa, přičemž zahynul pilot por. Aimo Allinen i operátor vlečného zařízení por. Antti Kukkonen. \n\n\n\nÚdaje platí pro letouny nizozemského armádního letectva\n\n\n\n"}
{"id": "1492208", "url": "https://cs.wikipedia.org/wiki?curid=1492208", "title": "Jiří Dvořák (fotbalista, 1944)", "text": "Jiří Dvořák (fotbalista, 1944)\n\nJiří Dvořák (* 1944) je bývalý český fotbalový útočník a mládežnický reprezentant Československa.\n\nV československé lize hrál za Spartak Hradec Králové, vstřelil jednu prvoligovou branku.\n\nDo Hradce Králové přišel v roce 1962 ze Železáren Prostějov.\n\n"}
{"id": "1492210", "url": "https://cs.wikipedia.org/wiki?curid=1492210", "title": "Meleager (král)", "text": "Meleager (král)\n\nMeleager ( Μελέαγρος) (1. století př. n. l. Pella - 279 př. n. l.) byl makedonský král, bratr Ptolemaia Kerauna a syn Ptolemaia I Sótéra a jeho ženy Eurydiky. Vládl po dobu dvou měsíců v roce 279 př. n. l., než ho makedonské vojsko donutilo vzdát se koruny.\n"}
{"id": "1492214", "url": "https://cs.wikipedia.org/wiki?curid=1492214", "title": "Soconusco", "text": "Soconusco\n\nSoconusco je region v jižní části mexického státu Chiapas. Nachází se mezi pobřežím Tichého oceánu a pohořím Sierra Madre de Chiapas, které dosahuje nadmořské výšky přes čtyři tisíce metrů. Na jihovýchodě teče řeka Suchiate, tvořící mexicko-guatemalskou hranici. Region má rozlohu 5827 km² a žije v něm okolo 677 000 obyvatel, hlavním městem je Tapachula.\n\nNázev pochází z výrazu \"Xoconochco\", což v jazyce nahuatl znamená „země hořkého nopálu“. Již před čtyřmi tisíci lety zde vzkvétala kultura Mokaya, později v oblasti žili Olmékové a Mayové. Roku 1486 se stala součástí Aztécké říše, za španělské nadvlády byla součástí Generálního kapitanátu Guatemala. Po vyhlášení nezávislosti latinskoamerických zemí se Soconusco stalo sporným územím, od roku 1823 patřilo Federativní republice Střední Ameriky. V roce 1842 dobyl kraj generál Antonio López de Santa Anna a připojil jej k Mexiku, což stvrdila dohoda mezi oběma státy podepsaná v roce 1882. Přírodní bohatství do regionu přilákalo německé, japonské a čínské přistěhovalce.\n\nDíky úrodné půdě a tropickému podnebí patří Soconusco k nejvýznamnějším zemědělským oblastem Mexika, kde se pěstuje kávovník, kakaovník, cukrová třtina, mango, banánovník, papája, rambutan, kukuřice a kastila. Na mořském pobřeží nedaleko Mazatánu se nachází biosférická rezervace La Encrucijada s rozsáhlými mangrovy. V horských lesích žijí trogoni.\n\n"}
{"id": "1492237", "url": "https://cs.wikipedia.org/wiki?curid=1492237", "title": "Wheeler Peak (Nové Mexiko)", "text": "Wheeler Peak (Nové Mexiko)\n\nWheeler Peak je hora v kraji Taos County, na severu Nového Mexika. S nadmořskou výškou 4 011 metrů je nejvyššího horou horského pásma Taos Mountains a současně nejvyšší horou státu Nové Mexiko.\nWheeler Peak je jedinou čtyřtisícovkou v Novém Mexiku. Vrchol leží v nejjižnější části Skalnatých hor.\n"}
{"id": "1492247", "url": "https://cs.wikipedia.org/wiki?curid=1492247", "title": "Jorge Di Nocco", "text": "Jorge Di Nocco\n\nJorge Omar Di Nocco (* 27. března 1966) je bývalý argentinský zápasník – judista.\n\nV argentinské mužské reprezentaci se pohyboval od poloviny osmdesátých let dvacátého století. V roce 1984 startoval v 18 letech na olympijských hrách v Los Angeles, kde prohrál ve druhém kole s domácím Edem Liddiem v boji na zemi držením. V roce 1988 a 1992 se do argentinského olympijského týmu nevešel. Sportovní kariéru ukončil v polovině devadesátých let dvacátého století. Žije na předměstí Buenos Aires v Berazategui a věnuje se trenérské práci.\n\n\n"}
{"id": "1492254", "url": "https://cs.wikipedia.org/wiki?curid=1492254", "title": "Wheeler Peak", "text": "Wheeler Peak\n\nWheeler Peak je hora ve Spojených státech amerických. Může se jednat o:\n\n"}
{"id": "1492270", "url": "https://cs.wikipedia.org/wiki?curid=1492270", "title": "Kryptografické rozhraní OpenBSD", "text": "Kryptografické rozhraní OpenBSD\n\nKryptografické rozhraní OpenBSD bylo vyvinuto v rámci operačního systému OpenBSD jako jednotné rozhraní poskytující nejpoužívanější kryptografické funkce. \n\nSoučástí oficiálního vydání OpenBSD je kryptografické rozhraní od verze 2.8 vydaného v prosinci 2000. Později bylo portováno i na jiné operační systémy, například na FreeBSD a NetBSD. \n\nByl vytvořen i port pro Linux, respektive pro jádro Linuxu ve větvi 2.6, ale ten nebyl začleněn do hlavní větve. Jádro Linuxu pro stejné účely nabízí od verze 2.5.45 své vlastní kryptografické rozhraní vyvíjené nezávisle.\n\nKryptografické rozhraní nabízí jednak softwarové implementace, jednak nabízí i podporu kryptografického hardwaru, například hardwarových generátorů náhodných čísel nebo šifrovacího hardwaru.\n\nKryptografické rozhraní se v OpenBSD například podílí na vytváření náhodných hodnot v /dev/random, může být využito programem OpenSSL pro hardwarově urychlený výpočet šifry RSA, Diffieho–Hellmanovy výměny klíčů nebo výpočet podpisu algoritmem DSA.\n\nZároveň samotné OpenBSD využívá své kryptografické rozhraní pro implementaci protokolu IPsec.\n\n"}
{"id": "1492276", "url": "https://cs.wikipedia.org/wiki?curid=1492276", "title": "Bromtrifluormethan", "text": "Bromtrifluormethan\n\nBromtrifluormethan, též známý jako Halon 1301, R13B1, je organická sloučenina se vzorcem CBrF. Používá se jako hasivo a chladivo. Při vniknutí do lidského organismu může ovlivnit centrální nervovou soustavu i jiné tělesné funkce. Má rovněž podíl na poškozování ozonové vrstvy, kvůli čemuž se začala používat jiná hasiva.\n\nBromtrifluormethan byl vyvinut spoluprácí armády Spojených států amerických a firmy DuPont v roce 1954 a v 60. letech 20. století začal být používán v letadlech, sálových počítačích a telefonních ústřednách.\n"}
{"id": "1492282", "url": "https://cs.wikipedia.org/wiki?curid=1492282", "title": "Útěk z Kanady", "text": "Útěk z Kanady\n\nÚtěk z Kanady (v anglickém originále D'oh Canada) je 21. díl 30. řady amerického animovaného seriálu Simpsonovi. Scénář napsal Tim Long a Miranda Thompsonová. V USA měl premiéru 28. dubna 2019 na televizní stanici Fox, v Česku 24. června 2019 na stanici Prima Cool.\n\nSimpsonovi jedou na výlet na Niagarské vodopády za věrnostní body, které Homer nasbíral a projíždí přes New York. Bart s Lízou si zahrají Bitvu o vodopády a při hře Líza omylem spadne do vodopádů. Kupodivu přežije a popluje až do Kanady. Líza pojede do nemocnice a zjistí, že zdravotní péče v Kanadě je zdarma. Za její názory bude umístěna do politického azylu v Kanadě. To se samozřejmě Marge a Homerovi Simpsonovým nelíbí. Líza je u dvou kanadských pěstounů a navštěvuje kanadskou školu. Líza si Kanadu zamilovala. Marge půjde zachránit Lízu. Kanadsko-americké hranice projede bez větších komplikací, protože se schová do kufru auta. Marge se snaží Lízu přesvědčit, aby se vrátila zpět do Springfieldu. Marge se snaží s Lízou o návrat do Spojených států, ale nedaří se jim to. Marge s Lízou se rozhodnout přejít hranici tajně a povede se jim to. Líza je ráda, že je zpět doma. \n"}
{"id": "1492283", "url": "https://cs.wikipedia.org/wiki?curid=1492283", "title": "Kriminálka Springfield", "text": "Kriminálka Springfield\n\nKriminálka Springfield (v anglickém originále Woo-Hoo Dunnit?) je 22. díl 30. řady amerického animovaného seriálu Simpsonovi. Scénář napsal Brian Kelley. V USA měl premiéru 5. května 2019 na televizní stanici Fox, v Česku 1. července 2019 na stanici Prima Cool.\n\nDíl začíná tím, že vypravěč pořadu \"Kriminálka Springfield\" dorazí do nahrávacího studia a vypráví příběh Simpsonových. V pořadu řeší případ, kdy záhadně zmizelo 670 amerických dolarů.\n\nKdyž se Marge s Lízou vrací z obchodu, tak chtějí neutracené peníze přidat na Lízin fond na vysokou školu, ale zjistí, že všechny ušetřené peníze někdo ukradl. Líza zavolá na tísňovou linku a přijede místní policie, která případ řeší. Policie nenajde žádné stopy násilného vzniknutí do domu a televizní pořad začne podezřívat rodinu Simpsonových. Policie si s případem neví rady a požádá veřejnost o pomoc. Po chvíli zatelefonuje Milhouse, že podezřívá Nelsona. Poté zavolá Mel, že podezřívá opičáka Teenyho. Policie ani na jeden z těchto telefonátů nebere vážně. Jako třetí zatelefonovala Margeina sestra, že podezřívá Marge Simpsonovou (neboť je údajně závislá na hazardních hrách) a policie označí Marge za hlavní podezřelou. Po chvíli ale zjistí, že Marge v kasinu nehrála a opustí tím seznam podezřelých. Dalším podezřelým je Homer Simpson, který ale nebyl vinen. Nyní je podezříván Bart Simpson, který si za peníze údajně chtěl koupit sliz. Cena slizu ale klesla a Bart si sliz nekoupil. Další osobou na seznamu podezřelých je Líza Simpsonová. Je podezřelá z krádeže, protože si chtěla koupit nový saxofon. Ukáže se ale, že si Líza nový saxofon nekoupila.\n\nKriminálka Springfield ani springfieldská policie případ nevyřeší. Na konci dílu se Marge přizná, že peníze kradla ona, protože vynalezla a nechala vyrobit podtácky pro sklenice na víno v celkové hodnotě 650 amerických dolarů. Rodiče (Marge a Homer) sdělí dětem, že peníze sežraly krysy.\n"}
{"id": "1492287", "url": "https://cs.wikipedia.org/wiki?curid=1492287", "title": "Serie A 1929/30", "text": "Serie A 1929/30\n\nSoutěžní ročník Serie A 1929/30 byl 30. ročník nejvyšší italské fotbalové ligy a 1. ročník nově založené Serie A. Soutěž začala 6. října 1929 a skončila 13. července 1930. Účastnilo se jí 18 týmů, které nesestoupily z minulého ročníku. \n\n\nNejlepším střelcem tohoto ročníku Serie A se stal italský útočník Giuseppe Meazza. Hráč AS Ambrosiana vstřelil 31 branek.\n"}
{"id": "1492288", "url": "https://cs.wikipedia.org/wiki?curid=1492288", "title": "Mount Taylor", "text": "Mount Taylor\n\nMount Taylor je rozlehlý vyhaslý vulkán na severovýchodě Cibola County, na západě Nového Mexika.\nS nadmořskou výškou 3 445 metrů tvoří jednu z dominant západu a severozápadu Nového Mexika.\nHora leží 80 kilometrů západně od města Albuquerque, v řídce osídlené pouštní oblasti. Je součástí Koloradské plošiny.\n"}
{"id": "1492289", "url": "https://cs.wikipedia.org/wiki?curid=1492289", "title": "Krypta v Colònii Güell", "text": "Krypta v Colònii Güell\n\nKrypta v Colònii Güell ( Cripta de la Colònia Güell, Cripta de la Colonia Güell) je nedokončený fragment kostela v dělnické kolonii Güell v Santa Coloma de Cervelló jižně od Barcelony. V roce 2005 byla stavba zařazena do souboru Gaudího staveb zařazených do Světového dědictví UNESCO.\n\nGaudího přítel a mecenáš Eusebi Güell postavil v roce 1890 v Santa Coloma de Cervelló textilní továrnu. Po smrti zakladatele rodina provozovala továrnu dále. V období druhé španělské republiky v roce 1936 byla továrna znárodněna, později rodině vrácena. V roce 1945 prodala rodina Güell továrnu rodině Bertrand Serra. Textilní výroba sametu a manšestru zde byla ukončena v roce 1973.\n\nSoučasně postavil Güell v její blízkosti i dělnickou kolonii zvanou Colònia Güell. Tím chtěl předejít tehdy častým sociálním nepokojům. Projekt kolonie má rozlohu asi 6 hektarů a sestává z patrových domků se zahradami, dále jsou zde penzion, škola, obchody, nemocnice i divadlo. Gaudí se věnoval celkové koncepci a projektu kostela. Další stavby kolonie projektovali jeho asistenti, architekti Francisco Berenguer, Juan Rubio a José Canaleta.\n\nDochovaly se skici a fotografie provázkové konstrukce, pomocí které Gaudí vytvořil základní podobu stavby. Tento model sloužil rovněž k vyřešení statiky stavby. Z té byla realizována pouze krypta, protože po smrti Eusebi Güella v roce 1918 jeho potomci další práce na stavbě kostela zastavili.\n\nZ plánovaného kostela byla postavena pouze krypta. Projekt má několik charakteristických Gaudíovských prvků: parabolické věže projektovaného kostela odkazují k věžím chrámu Sagrada Família i k nerealizovanému projektu hotelu v New Yorku. Rozvlněná linie půdorysu je obdobou teras Güellova parku. Nepravidelné šikmé sloupy, ze kterých vycházejí zalomená klenební žebra, se opět opakují na konstrukci Güellova parku, který vznikal ve stejných letech.\n\nVnitřní prostor krypty je sklenut cihlovou klenbou, sloupy se často rozvětvují a vybíhá z nich síť cihlových žeber. Okna krypty mají tvary převzaté z přírody.\n"}
{"id": "1492291", "url": "https://cs.wikipedia.org/wiki?curid=1492291", "title": "Serie A 1930/31", "text": "Serie A 1930/31\n\nSoutěžní ročník Serie A 1930/31 byl 31. ročník nejvyšší italské fotbalové ligy a 2. ročník nově založené Serie A. Soutěž začala 28. září 1930 a skončila 28. června 1931. Účastnilo se jí 18 týmů z toho 16 se kvalifikovalo z minulého ročníku. Poslední dva týmy předchozího ročníku, jimiž byly AC Padova a US Cremonese, sestoupily do druhé ligy. Opačným směrem putovaly dva týmy, jimiž byly Casale FC (vítěz druhé ligy) a FC Legnano.\n\nTitul v soutěži obhajoval klub AS Ambrosiana, který v minulém ročníku získal své 3. prvenství v soutěži.\n\n\nNejlepším střelcem tohoto ročníku Serie A se stal italský útočník Rodolfo Volk. Hráč AS Řím vstřelil 29 branek.\n"}
{"id": "1492306", "url": "https://cs.wikipedia.org/wiki?curid=1492306", "title": "Úsek H-33 lehkého opevnění vz. 37", "text": "Úsek H-33 lehkého opevnění vz. 37\n\nÚsek H-33 je úsek čs. lehkého opevnění vzor 37 vybudovaný od 20. 9. 1937 do 17. 12. 1937 (objekty č. 17-24 byly postaveny v blíže nezjištěných dnech do uvedeného termínu) jihozápadně od Prachatic jako součást Prachatických uzávěr na kótě Libín.\nÚsek lehkého opevnění H-33 Prachatice je situován jihozápadně od Prachatic ve směru na Albrechtovice. Podle původního záměru měly být objekty úseku H-33 součástí později rozděleného (po 12. září 1937) úseku H-42, který měl tvořit uzávěru silnice z Libínského Sedla do Prachatic. Celkem byla v tomto úseku naplánována výstavba 40 objektů. Poloha objektů úseku H-33 (stejně jako H-42) využívá nadmořské výšky terénu Šumavského podhůří, zejména okolí Albrechtovického kopce (839,4 m. n. m.) a Libína (1093 m. n. m.). Objekty jsou situovány v nadmořské výšce od 651 do 930 m. n. m.. Ve výsledném a dochovaném stavu úsek H-33 tvoří 16 objektů nového typu vz. 37, z toho:\n\nPodnikatel, kterému byla stavba zadána postupoval podle schválené výkresové dokumentace nazývané Polírní plán, kterou uvádíme na příkladu z úseku II. sboru:A120N. V rámci ověření kvality materiálu byla v průběhu výstavby úseku na pořízených kontrolních kostkách objektů úseku H-33 destruktivními zkouškami prováděnými v Kloknerově ústavu v Praze (Výzkumný a zkušební ústav hmot a konstrukcí stavebních (při ČVUT)) zjištěna krychelná pevnost použitého betonu od 280 do 486 kg/cm (45 MPa) podle ČSN 1039:1935. Na úseku H-33 však jsou doloženy výsledky měření pouze u 15 objektů (č. 2 – 16). Vojenská správa požadovala krychelnou pevnost 450 kg/cm a za nedodržení snižovala cenu za provedení stavby. Všechny objekty byly podle následně upraveného plánu postaveny a s výjimkou zničených se dochovaly do současnosti. Vzhledem k poloze objektů 1 – 8 v katastru obce Jelemek na území pozdějšího Protektorátu Čechy a Morava, byly tyto objekty po okupaci ČSR 15. březnu 1939 v červnu 1939 německou okupační správou zcela zničeny s použitím velkého množství trhavin.\n\nÚsek byl plánován a realizován jako součást obrany jihozápadní hranice Československa s Německou říší zajišťované I. armádním sborem Československé armády. V terénu byl vytýčen v květnu 1937 velitelem 9. pěší brigády plk. gšt. Františkem Lančem a jako stavební úsek H-42 měl původně zahrnovat 40 lehkých objektů postavených v délce 12 km. Takticky byl určen pro zachycení útoku Wehrmachtu na Prachatice a dále na Strakonice a Písek. Vzhledem k předpokládanému směru úderu Wehrmacht z jihozápadu měla tedy prachatická uzávěra přispívat ke zdržení útoku a na pražskou čáru na Prahu. Výstavba byla naplánována po obou stranách kóty 1096 Libín, kde měl úsek palbou přetínat silnici z Volar do Prachatic. V době plánování a výstavby tvořil první linii lehkého opevnění ve směru od Volar na Prachatice.\n\nPo dokončení výstavby úseku H-33 (stejně jako úseku H-42) na konci roku 1937 bylo rozhodnuto o výstavbě dalších úseků v bezprostřední blízkosti státní hranice. Byly vyměřeny a zadány k výstavbě\nNa úseku Volary - Křenov tedy bylo zadáno 465 (!) objektů. S ohledem na překotný politický vývoj v roce 1938 se podařilo do termínu odstoupení pohraničí, ve kterém všechny byly všechny nově plánované objekty postaveny, dokončit jen 199 z plánovaného počtu. V případě reálného konfliktu by se včleněním těchto těchto úseků při čs.-německé hranici úseky H-42 a H-33 staly druhou linií (sledem) lehkého opevnění a změnilo se tak i taktické určení obou úseků v kontextu zamýšlené strategie a taktiky čsl. armády po mobilizaci v prostoru Prachatic.\n\nV době výstavby úseku H-33 byla nejbližší vojenská posádka v Prachaticích v Žižkových kasárnách, kde byla dislokována část (rota) hraničářského praporu 4 z Vimperka. Tyto jednotky zajišťovaly v rámci výstavby pouze pochozí hlídky a logistiku (činnost vojenského stavebního dozoru) a při mobilizaci nebyly včleňovány do obrany hranice. Vlastní ochranu hranice v míru zajišťovala v politickém okrese Prachatice (Strakonice a Vimperk) v době míru družstva stráže obrany státu (SOS) z praporu 10 se sídlem ve Strakonicích, jehož velitelem byl pplk. Jaroslav Rejžek z velitelství 10. pěší brigády.\n\nVelitelství ženijního vojska I. sboru vyzvalo k účasti na soutěži o výstavbu původního úseku H-42 v červenci 1937 šest prověřených stavebních firem, z nichž jedna účast odmítla. Podmínkou bylo provedení stavby 39 lehkých objektů ve lhůtě 90 dnů, maximálně do 31. 10. 1937 (40. objekt byl do projektu zahrnut až po zadání prací). Jako vojenský stavební dozor (VSD) byl určen kpt. pěch. Soběslav Koblic z pěš. pluku 11 a technikem dozoru byl určen čet.asp. Ing. František Svoboda (od podzimu 1937 ppor. prez. služby) z ženijního pluku 5. Ze soutěže o zadání výstavby úseku vyšla vítězně firma Arch. František Fína v Plzni, která nabídla nejnižší cenu 836 749,34 Kč. Po schválení výběru ŘOP byla stavba vítězné firmě zadána dne 29. 7. 1937 a 2. 8. 1937 jí bylo předáno staveniště. Před zahájením prací ještě došlo k upřesnění podmínek a navýšení počtu objektů na 40. V průběhu výstavby došlo k souhře technických a organizačních obtíží. Vybraná firma sice nabídla nejnižší cenu za zhotovení úseku v původním rozsahu (tedy včetně dosud neplánovaného úseku H-33), ale neměla dostatečné manažerské schopnosti a zkušenosti. Nedokázala zajistit potřebný počet dělníků české národnosti (nebo německých odpovídajících bezpečnostním požadavkům), protože poměry na jihozápadní hranici se dramatizovaly sílícími provokacemi henleinovských bojůvek a Sudetoněmeckého Freikorpsu. Kromě toho zadržovala dělníkům příplatky za přesčasy, které byly vzhledem k termínu zhotovení díla a technologickému požadavku na kontinuální betonáž nezbytné. Vznikl konfliktní vztah majitele firmy k vojenskému stavebnímu dozoru i k vlastním zaměstnancům. Dalším faktorem průtahů ve výstavbě objektů byly velmi nepříznivé geografické a dopravní podmínky, protože staveniště bylo dostupné pouze nezpevněnými komunikacemi vedoucími z Prachatic do strmého kopce (nadmořská výška Prachatic je 561 m. n. m.). Deštivý podzim roku 1938 tyto problémy ještě umocnil. Postupně též narůstaly neshody mezi důstojníky stavebního dozoru – kpt. Koblicem a ppor. prez. služby Ing. Svobodou. Konflikt vyvrcholil na konci října 1937, kdy si na kpt. Koblice stěžovala stavební firma, technik Svoboda i mužstvo vojenského stavebního dozoru. Šetření zpravodajských orgánů I. armádního sboru prokázalo, že se kpt. Koblic dopustil řady přečinů, např. že se stravoval v kuchyni mužstva, aniž za stravu platil. 15. 11. 1937 byl proto odvelen nazpět k pěšímu pluku 11 a nahrazen por. žen. Ing. Otakarem Gráfem, který byl zároveň vojenským stavebním dozorem úseku H-33. Technikem obou úseků zůstal ppor. Ing. Fr. Svoboda.\n\nVzhledem k narůstajícím průtahům ve výstavbě objektů H-42 velitel ženijního vojska I. sboru rozhodl 12. září 1937 o odejmutí části objektů firmě Fína: nejprve 10, následně 14 a nakonec 24 objektů. Z odejmutých objektů na východním křídle původního úseku H-42 byl vytvořen nový úsek H-33 lehkého opevnění vz. 37. Výstavba úseku H-33 byla svěřena firmě Jenč, Hladeček a Kroft, která úspěšně realizovala výstavbu 19 objektů úseku E-21 Čerňovice a 47 objektů úseku E-22 Stříbro. Ta nasadila na stavbu vyčleněného úseku zhruba 100 dělníků, což stavbu urychlilo. Naproti tomu na zbytku úseku H-42 i za této redukce počtu objektů se podařilo staviteli Fínovi dokončit konečný počet 16 objektů (původně číslovaných jako č. 24 – 39) až 4. 12. 1937 a část objektů byla betonováno po sjednané mezní lhůtě předání do konce října.\n\nPo mobilizaci byly k dislokaci do úseků Prachatické uzávěry určeny jednotky 5. divize, jejímž velitelem byl brigádní generál Bedřich Neumann. Původně Hraniční oblast 31. Obranu zajišťoval pěší pluk 11. Úkolem 5 divize byla obrana hlavního obranného postavení na západ od toku Vltavy u Zlaté Koruny po Stachy o celkové délce 98 km. Druhé obranné postavení v úseku Netolice-Hluboká zajišťoval pěší pluk 51. Druhé obranné postavení v úseku Lhenice - Libínské Sedlo zajišťoval záložní pěší pluk 61 pěšího pluku 11 z Písku. V Prachaticích bylo také velitelské stanoviště pěšího pluku 61.\nPo Mnichovské dohodě byly Prachatice přičleněny k Německé říši. Úsek H-33 je názorným příkladem toho, jak německá vojenská a politická správa prosazovala po 1. říjnu 1938 korigování území původně stanoveného k odstoupení Německé říši podle místních politických, dopravních, vojenských a geografických podmínek. Objekty úseku H-33 s výjimkou 9 objektů č. 1 – 9 byly zahrnuty do území, které ČSR byla nucena odstoupit podle Mnichovské dohody. Z mapy opevnění je zřejmé, že zcela osamocené objekty východního křídla Prachatické uzávěry se staly z vojenského hlediska zcela bezcennými. Toto řešení vedlo k úplnému zachování řopíků, které připadly na území Německé říše. 9 objektů u obce Jelemek bylo po 15. březnu 1939, kdy jejich území přešlo do Protektorátu německou vojenskou správou zničeno. Do historie obou úseků spadá i vyúčtování nákladů obou stavebních firem, ke kterému došlo paradoxně až v květnu 1939, tedy po vytvoření Protektorátu Čechy a Morava a po okupaci bývalé ČSR nacistickým Německem, které tyto objekty měly zabránit. Firmě Fína byl zaplacen doplatek za úsek H-42 389 109,50 Kč a firmě F. Jenč, F. Hladeček a F. Kroft za úsek H-33 1 553 239,71 Kč. Celkové náklady na výstavbu úseku H-33 a H-42 činily 1.576.401,91 Kč.\n\nVzhledem k poloze směrem k hranici se Spolkovou republikou Německo byl úsek H-33 (stejně jako úsek H-42) po roce 1948 zahrnut do československého opevnění během studené války jako součást obrany státní hranice. V rámci reaktivace řopíků na nich byly provedeny úpravy pro boj v podmínkách jaderné války. Úsek H-33 (stejně jako H-42 a úseky v okolí Volar) se stal součástí obranné linie zajišťované 62. motostřeleckým plukem dislokovaným od 1.10.1958 do 1. 11. 1991 v Prachaticích (jeho předchůdcem byl 62. střelecký pluk dislokovaný tamtéž), který byl součástí 15. motostřelecké divize v Českých Budějovicích.\nObjekty H-33, které nebyly likvidovány v průběhu II. světové války prošly v letech 1958 - 1962 tzv. protiatomovými opatřeními (PAO) zajišťujícími pasivní ochranu před tlakovou vlnou a pronikavou radiací. Úprava spočívala v čistění a bílení vnitřních stěn objektu. Týlová (vchodová) stěna byla obložena rovnaninou a záhozem zeminou po úroveň stropu. Vchod do objektu byl opatřen tlakovými dveřmi. Pro instalované filtroventilační zařízení byl vyzděn cihlový komínek. Zemina na týlové straně si vyžádala vložení vchodové chodbičky z betonových prefabrikátů. Opatření omezila palebnou sílu objektu, protože byla zrušena vchodová střílna a granátový skluz. Tyto úpravy spolu s původní homogenizací záhozu z doby výstavby objektů, maskovací nátěr a eroze viditelných betonových stěn splnily požadavek na dokonalé splynutí objektu s terénem.\n\nČeskoslovenská lidová armáda k reaktivaci objektů nejprve v padesátých letech využívala původní předválečnou výzbroj a vybavení, zejména těžký kulomet vz. 37. Postupné zavádění sovětských kulometů vz. 43 Gorjunov, čs. lehkého kulometu vz. 52/57 od roku 1952 a zejména plošné zavádění nového čs. univerzálního kulometu UK vz. 59 od roku 1961 vedlo od roku 1952 k vývoji a osazování nové lafety označované UL1, která zbraň vyvažovala pružinou.\n\nKromě úpravy LO 37 byla v okolí Prachatic budována stálá ženijní opevnění, zejména úkryt ženijní ÚŽ-6. Tyto práce zajišťovala (spolu s údržbou reaktivovaných lehkých objektů) zejména ženijní rota 62. motostřeleckého pluku v jeho záložních prostorech ve Zbytinách a ve VVP Boletice. Až do roku 1990 byla reaktivovaným objektům věnována 62. motostřeleckým plukem pravidelná péče, byly osazeny lafetami, ventilátory a periskopy. Vnitřní nátěry byly obnovovány, kovové části byly konzervovány, takže objekty byly plně bojeschopné a po nástupu osádky s výzbrojí připraveny k boji.\n\nDokumentace a prezentace objektů lehkého opevnění je zejména po roce 1989 předmětem zájmu dobrovolníků, amatérských badatelů a výzkumníků, jejichž přínos pro výzkum čs. lehkého opevnění v kontextu historie pohraničí je značný. Oba prachatické úseky jsou důležitým dokladem o historii města Prachatic a jeho okolí od roku 1918. V širším kontextu patří k hmotným dokladům o proměnách česko-německého pohraničí v době historických mezníků do roku 1938, v letech 1938 – 1945 a v letech 1948 – 1989.\n\nBudování a problematice čs. opevnění v letech 1935 – 38 je věnována rozsáhlá odborná literatura. Komunita sdružená kolem portálu ropiky.net zajišťuje fotografickou dokumentaci dochovaných objektů, jejich lokalizaci, akvizici vojenských dokumentů z doby plánování a výstavby objektů, zveřejňuje mapy, technické a taktické detaily. Významným tématem je výzkum opevnění na Šumavě před rokem 1938 i po roce 1945, jehož výsledky jsou publikované v renomovaných nakladatelstvích a jehož autory jsou vojenští (\"pevnostní\") historici zaměřující se na čs. pohraniční fortifikaci. Vzrůstá i zájem veřejnosti o historii opevňování Šumavy v době studené války.\n\nPo roce 1989 se lehké objekty staly předmětem profesionálního i amatérského zájmu, na který navazuje \"pevnostní turistika\" a pořádání prezentací opevnění a významných událostí spojených s opevňovacími pracemi a záříjovou mobilizací v roce 1938. S ohledem na politické souvislosti se oba úseky lehkého opevnění u Prachatic dochovaly bez destrukce v době německé okupace (jako tomu bylo u úseků tvořících ústupové příčky a vojenské opevnění Prahy). Zatím zde vzniklo jedno muzeum v objektu H-33/10/A-140N Nezajištěné a nevyužívané \"řopíky\" jsou i bezpečnostním a hygienickým rizikem, které se snaží Město Prachatice a další obce řešit.\n\n\n\n\n"}
{"id": "1492308", "url": "https://cs.wikipedia.org/wiki?curid=1492308", "title": "Balthasar Permoser", "text": "Balthasar Permoser\n\nBalthasar Permoser (13. srpna 1651, Kammer (Traunstein) – 18. února 1732, Drážďany) byl barokní sochař a řezbář, jehož jméno je spojeno především se sochařskou výzdobou drážďanského Zwingeru a vůbec spoluprací s architektem Matthäusem Danielem Pöppelmannem. Permoserovo umělecké dílo vznikalo nejčastěji na objednávku jeho hlavního mecenáše, jímž byl saský kurfiřt a polský král August II. Silný. Padesát Permoserových tvůrčích let, které se vyznačují kontinuálním vývojem jeho sochařského stylu, se zakládá v jeho patnáctiletém pobytu v Římě a Florencii, jakož i v znalosti antického umění, z něhož až do pozdních let formálně i tématicky čerpal. Drážďanským dvorním sochařem se stal v roce 1689 na žádost Augusta II., který při své návštěvě Itálie projevil zájem o italský dvorský „vysoký“ barok. První Permoserovy drážďanské realizace se svou dramatičností odvracejí od barokního klasicismu. Vedle větších plastik vytvořil rovněž četné kabinetní řezby z ebenu a slonoviny. Vrcholné období Permoserovy tvorby spadá do let 1711–1728, kdy spolupracoval s Pöppelmannem na výstavbě Drážďan jako rezidenčního města. Vliv Permoserova stylu, který se šířil zvláště prostřednictvím jeho žáků, je doložen také v Praze, Vídni, v Karlsruhe a Kodani. Repliky jeho soch sloužily jako předlohy v porcelánových manufakturách ještě v období rokoka.\nBalthasar Permoser byl pokřtěn 13. srpna 1651 v hornobavorském Kammeru v okrese Traunstein, který ovšem v době jeho narození patřil k panství kláštera Nonnberg u Salzburku, proto Permoser později své práce signoval přídomkem „von Salzburg“. Balthasar byl synem sedláka Christiana Permosera a jeho manželky Anny, roz. Pendl. Po počátečním vyučení u místního řezbáře započal dvanáctiletý Balthasar přibližně v letech 1663–1665 svá učňovská léta v Salzburku v dílně sochaře Wolfa Weißenkirchnera. Po té asi v roce 1671 nastoupil jako učedník ve Vídni u sochaře Tobiase Krackera. Kolem roku 1675 odešel do Itálie, kde zůstal téměř 15 let. Jeho cesta vedla patrně přes Benátky a Florencii do Říma, kde se seznámil s antickými sochami ve sbírkách Vatikánu a rodu Farnese stejně jako s díly Giana Lorenza Berniniho. Poté jej ke spolupráci přizval florentský sochař Giovanni Battisto Foggini (1652–1725), v jehož ateliéru vznikla Permoserova raná italská díla, např. řezby ze slonoviny a dřeva. S Fogginiho pomocí pak získal již jako samostatný umělec zakázku na sochařskou výzdobu fasády kostela Chiesa dei Santi Michele e Gaetano s monumentálními kamennými plastikami. Permoserovy kontakty s drážďanským dvorem započaly patrně již v letech 1684/1985, když v Itálii pobýval saský kurfiřt Jan Jiří III. Jako zprostředkovatel připadá v úvahu vévoda Anton Ulrich von Braunschweig, jehož ve Florencii portrétoval a jemuž později dodal nejméně osm slonovinových řezeb. Rozhodnutí však padlo až roku 1689, kdy Florencii v rámci své kavalírské cesty navštívil uměnímilovný saský kurprinc Fridrich August, pozdější August II. Silný. V tomto roce se Permoser prokazatelně stal dvorním sochařem kurprincova otce Jana Jiřího III.\n\nV předaugustovských Drážďanech byla poptávka po kvalitní moderní architektuře, což bylo panovnickému rodu Wettinů i drážďanským měšťanům vlastní už od přestavby městského zámku Arnoldem von Westfalen. Permoser, ve Florencii nepřehlédnutelný, byl tehdy do rezidenčního města pozván především jako autor slonovinových řezeb. Jeho postavení u dvora se podobalo úřednímu postu. To, že byl katolík, evidentně nebylo žádnou překážkou. Přesto je jeho první desetiletí v Drážďanech zahaleno nejasnostmi. Vedle několika datovaných a signovaných prací je zřejmé, že podnikal delší cesty, zvláště do Salzburku a Itálie. Od roku 1692 se pole jeho působnosti rozšiřovalo, což souviselo s příchodem zlatníka Melchiora Dinglingera, jenž spolupracoval např. na Permoserových ebenových soškách Maurů. Kromě toho vytvořil několik zahradních plastik pro vícero zadavatelů. Zlom přišel až v roce 1694, kdy nastoupil na trůn čtyřiadvacetiletý kurfiřt Fridrich August I., který po své konverzi ke katolicismu roku 1697 získal polskou korunu. Po Permoserově cestě do Ottingu v rodném Salzbursku, kde v roce 1692 při salzburské konzistoři založil a financoval podpůrnou školní nadaci, již nic nebránilo tomu, aby svým nadáním přispěl k výstavbě i uměleckému lesku rezidenčního města. Ve svých uměleckých maximách byl ovšem vždy neúprosný a na svých dílech nic nepřepracovával ani na přání krále. Soudě podle dochovaných svědectví a portrétů byl na svou dobu výstřední, nosil plnovous a odlišoval se také šedým pláštěm připomínajícím hunského krále Attilu, což bylo u agustovského dvora přinejmenším nezvyklé. Svůj plnovous, který měl od roku 1710, považoval za účinnou ochranu před nemocemi, jak to sám popsal v knize \"Der ohne Ursach verworffene und dahero von Rechts wegen auf den Thron der Ehren wiederum erhabene Barth\" (1714) podepsané průhledným pseudonymem \"M. Barbatius Schönbarth\". Vzorem mu zde byly příklady z antiky a renesance, neboť plnovous býval znakem „důstojnosti a odvahy“. Jako svůj nedostatek pak sám přiznával cholerický temperament. August II. byl ale jako suverén ke svým umělcům tolerantní, takže jim dopřával plné tvůrčí svobody.\n\nKolem roku 1700 návázal Permoser kontakty s berlínskými umělci a zadavateli, vzhledem k nedostatku dokumentů jsou však jeho berlínské práce obtížně datovatelné. Historik umění Cornelius Gurlitt považoval za jisté, že se podílel na sochařské výzdobě někdejšího berlínského městského zámku, kde lze usuzovat na jeho autorství několika herm, které byly jakousi předehrou k hermám v drážďanském Zwingeru. K dalším zakázkám patřily zřejmě také některé plastiky v zámku Charlottenburg, jež byly rovněž zničeny v závěru druhé světové války. Není blíže známo, zda tyto sochy byly donací Augusta II. nebo realizacemi na ukázku.\n\nVrcholné období Permoserovy tvorby nastalo s koncem ruského tažení v rámci Severní války v roce 1709, kdy začala plánovitá výstavba Drážďan, načež Matthäus Daniel Pöppelmann zahájil stavbu Zwingeru (1711–1728). Mezi svým šedesátým a sedmdesátým rokem tehdy Permoser vedl sochařské práce na stovkách figur, váz, hlavic, kartuší, ornamentů a kašen. Jeho nejdůležitějšími spolupracovníky byli Benjamin Thomae, Paul Heermann, Christian Kirchner, Johann Joachim Kretzschmar a Mathäus Oberschall, tedy saští sochaři nastupující generace, kteří se pod jeho vedením rozvinuli v nejvýznamnější z německých sochařských škol pozdního baroka. V pozdním Permoserově díle (asi od roku 1720) vynikají monumentální sousoší, jako je např. mramorová Apoteóza prince Eugena (1718/21, Vídeň, Dolní Belveder) a obě apotéozy Augusta II. Silného z pískovce (ca. 1722/23 a 1723/25, obě zničeny v roce 1945) stejně jako sochy sv. Ambrože a sv. Augustina koncipované pro oltář bývalého katolického zámeckého kostela a dnešní katedrály Nejsvětější Trojice nazývané také \"Hofkirche\" (1724/25, lipové dřevo patinované na bílo). Neobyčejně naddimenzovaná 3,42 m vysoká skupina Ukřižování z pískovce, kterou Permoser vytesal ve věku 80 let, byla určena pro jeho náhrobek (dnes je po restaurování součástí interiéru kaple Starého katolického hřbitova v Drážďanech). Právě v pozdním věku se ukazuje síla tohoto barokního umělce obzvlášť zřetelně. Sochařské výrazové formy se sice přizpůsobují požadavkům zadavatele a smlouvy, nestávají se však eklektickými. Vedle ozdobných a projasněných figur Maurů, které vytvořil ve spolupráci s Dinglingerem ve zlatě a drahokamech, je těžiště dvorského „vysokého“ baroka zvláště v apoteózách; vedle oduševnělých církevních otců stojí v parku svobodného pána von Fletscher ve Wiederau u Pegau Venuše Anadyoméné z pískovce v životní velikosti. Tato „vícestylovost“ je pro drážďanský barok v Augustově době typická. Regionální zvláštnosti a nejrůznější konfesionální vlivy z původního Saska a katolického Polska se v ní prolínají s představami příznačnými pro osvícenský absolutismus.\n\n\n\n\n\n"}
{"id": "1492310", "url": "https://cs.wikipedia.org/wiki?curid=1492310", "title": "Bromid antimonitý", "text": "Bromid antimonitý\n\nBromid antimonitý je anorganická sloučenina s vzorcem SbBr. Jedná se o bezbarvou tuhou látku.\n\nVytváří dvě krystalové modifikace. Jehlice α;-SbBr vznikají prudkým ochlazením zahřátého sirouhlíkového roztoku, ten pak pomalu přechází na stabilnější formu β-SbBr.\n\nV přítomnosti vody hydrolyzuje na oxid antimonitý a kyselinu bromovodíkovou:\n\nBromid antimonitý je možné připravit reakcí bromu s kovovým antimonem nebo reakcí oxidu antimonitého s kyselinou bromovodíkovou. Také lze využít reakci bromu se směsí sulfidu a oxidu antimonitého při teplotě 250 °C.\n\nPřidává se do polymerů, např. polyethylenu, jako zpomalovač hoření. Také může sloužit jako výchozí látka pro přípravu jiných sloučenin antimonu a jako ustalovač barev.\n"}
{"id": "1492320", "url": "https://cs.wikipedia.org/wiki?curid=1492320", "title": "Sylveon", "text": "Sylveon\n\nSylveon (japonsky ニンフィア \"Nymphia\") je pokémon vílího typu představeného v VI. generaci. \nVyvíjí se z Eevee, pokemona normálního typu. Mezi další evoluce Eevee patří Flareon (ohnivý typ), Jolteon (bleskový typ), Vaporeon (vodní typ), Espeon (psychický typ), Umbreon (temný typ), Glaceon (ledový typ) a Leafeon (travní typ). Eevee se v Sylveona vyvine v případě, že zná útok vílího typu a má stav Affection alespoň na úrovni 2. \nSylveon je drobný savec, pokrytý krémově bílou srstí s nádechem růžové na nohou, uších a ocase. Na těle má dvě mašle - jedna na levém uchu, druhá pod krkem. Obě mašle jsou krémově bílé s narůžovělým středem. Z mašle pod krkem vychází dvě stuhy, které používá jako ruce. Stuhy jsou také krémově bílé s růžovým a modrým pruhem. Z nich je schopný vysílat uklidňující auru, kterou uklidňuje zápasy, nebo jimi ,drží trenéra za ruku.\" Má čtyři krátké, tenké nohy s malými tlapkami, na nichž jsou viditelné tři prsty na každé noze. Jeho oči jsou modré s bílými panenkami. V otevřené tlamě jsou viditelné dva tesáky trčící z horního patra. Chlupatý růžový ocas je zatočen do tvaru půlměsíce. Sylveon využívá své stuhy k rozptýlení nepřátel, než zaútočí, aby se tak dostal do výhody.\n\nV seriálu pokémon XY&Z ve 12. díle se Serenina Eevee vyvinula v Sylveona v dvojitém zápase s Ashovým Pikachu proti vyzyvatelům Miette a Jamesovi. Dále se vyskytoval v několika dalších dílech či filmech o pokémonech, někdy i s jinými trenéry. Několikrát se objevil i v komiksech (manga) o pokémonech pod názvem Veevee.\n\nMezi jeho schopnosti patří \"Cute charm\" a \"Pixilate\". Je odolný proti dračím, hmyzím, temným a bojovým útokům, naopak velmi slabý proti jedovým a železným útokům. \n"}
{"id": "1492321", "url": "https://cs.wikipedia.org/wiki?curid=1492321", "title": "Petriana", "text": "Petriana\n\nUxelodunum (s alternativním římským jménem Petriana a moderním názvem pevnost Stanwix) byla starověká římská pevnost, největší v Hadriánově valu. Nachází se pod předměstím Stanwix města Carlisle v anglickém hrabství Cumbria.\n\nV dokumentu \"Notitia Dignitatum\" se nazývá Petrianis, ale v ravennské Kosmografii Uxellodamo. Na poháru Rudge Cup je uvedeno VXELODVM. Na bronzové míse Amiens Skillet, nalezené ve francouzském městě Amiens, se nazývá VXELODVNVM (stejně jako na nádobě zvané Staffordshire Moorlands Pan).\n\nPojmenování Petrianis se vztahuje k názvu kohorty, která tam byla umístěna. Podoba Petriana pravděpodobně vznikla chybou písaře, který si název pevnosti spletl s jednotkou v ní sídlící; pravé jméno pevnosti znělo Uxelodunum.\nExistuje další možnost výkladu názvu: v římském pojmenování keltského původu se suffixem \"dunum\" vidí s jistotou \"opevněné místo\", ale s významem předpony je to složitější. Prefix \"Axe/Uxe\" mohl být odvozen z keltského slova \"voda\", které je základem mnoha názvů britských řek (např. Exe, Axe, Usk, Esk), nebo může být spojen s \"Uxellinus\", což byl v době železné bůh podobný římskému Jupiterovi. Název proto lze vykládat buď jako \"Pevnost u vody\", anebo 'Uxellinova pevnost\".\n\nPřeklad moderního názvu je o něco snazší, výrazy ze staré angličtiny \"stane-wic\" znamenají \"kamenná osada\", pravděpodobně proto, že byla postavena na pozůstatcích pevnosti římského jezdectva.\n\nPevnost se nachází přibližně 64 km na západ od pevnosti Castlesteads (Camboglanna) a necelých 9 km na východ od vesnice Burgh by Sands (kde bývala římská pevnost Aballava). Stojí na přírodní plošině nad řekou Eden. Pevnost měří zhruba 180 m od severu k jihu a 210 m od východu k západu; zabírá téměř 4 ha. Její rozloha je tedy mnohem větší než u ostatních pevnosti Hadriánova valu.\nV době, kdy pevnost ještě byla ze dřeva, ležela za Hadriánovým valem (na jih od něj), takže tvořil její severní obranný systém. Dlouhá osa pevnosti běžela rovnoběžně s valem. Toto uspořádání je analogické situaci v Housesteads v hrabství Northumberland a nasvědčuje tomu, že posádku pevnosti původně měla tvořit pěchota. Tuto pevnost potom postavili znovu, a to z kamene, ve stejné době, kdy kamennou podobu dostával Hadriánův val.\n\nJejím úkolem pravděpodobně bylo chránit předmostí Eden a kontrolovat důležitou západní trasu do Skotska a z něj.\nNa místě pevnosti stojí budovy moderního předměstí Carlisle Stanwix.\nV době přebudovávání pevnosti bylo zřejmě rozhodnuto, že tam bude sídlit regiment kavalérie o tisíci mužích. Téměř jistě šlo o \"Ala Petriana\", která jako jediná jednotka dosahovala této velikosti, což platí nejen pro pevnosti Hadriánova valu, ale pro celou římskou provincii Británii. Šlo o význačný pomocný sbor (Auxilia), jehož vojáci získávali římské občanství za statečnost na bitevním poli. Pevnost zřejmě dostala jméno podle své posádky a nový název nahradil dřívější Uxelodunum.\n\nVykopávky proběhly v roce 1932–1934 a bylo zjištěno, kudy vedl příkop jižní hradby a Hadriánův val, který tvořil severní stěnu pevnosti. V pevnosti byly nalezeny kasárenské budovy. V roce 1939 byla při rozšiřování místní školky nalezena velká sýpka, položená od východu k západu. V roce 1940 byla nalezena jihozápadní věž v rohu pevnosti a jižní a východní hradby.\n\nV roce 1934 bylo objeveno několik předmětů, které se z pevnosti pravděpodobně dostaly do řeky. Jednalo se o brože, úchyty pro uniformy jezdců a postroje.\n\nNásep (Vallum) byl vysledován až k bodu těsně u jihovýchodního rohu pevnosti.\n\nVykopávky v roce 1984 odhalily zhruba 24 m dlouhé základy severozápadní hradby \"Castra Petriana\", včetně základů věže, a to na parkovišti za hotelem Cumbria Park Hotel u Scotland Road na předměstí Stanwix; krátký úsek obranné linie byl zpevněn a je přístupný očím veřejnosti. Větší část římské pevnosti \"Uxelodunum/Petrianum\" leží pod kostelem sv. Michaela, kde lze na hřbitově zhlédnout část jihovýchodního valu.\n\nV roce 2017 se podařil významný objev lázní pevnosti, u řeky pod areálem kriketového klubu Carlisle. Dobře zachované zbytky zahrnovaly hypokaust pro vytápění. Také se našel nápis s věnováním matce císaře Caracally, která se jmenovala Iulia Domna. Byla také manželkou císaře Septimia Severa, kterého provázela po Británii od roku 208 až do jeho smrti v roce 211 v Yorku. Nápis vedl k myšlence, že Iulia Domna a její manžel možná navštívili i Petrianu.\n\n\n"}
{"id": "1492322", "url": "https://cs.wikipedia.org/wiki?curid=1492322", "title": "Pietro Ottoboni (kardinál)", "text": "Pietro Ottoboni (kardinál)\n\nPietro Ottoboni (2. července 1667 Benátky – 29. února 1740 Řím) byl italský kardinál, mecenáš umění a libretista. Pocházel z benátského šlechtického rodu Ottoboniů. Je považován za posledního kardinála nepota v dějinách církve, protože ho kardinálem 7. listopadu 1689 jmenoval jeho prastrýc Alexandr VIII., který se původně jmenoval rovněž Pietro Ottoboni. \n"}
{"id": "1492323", "url": "https://cs.wikipedia.org/wiki?curid=1492323", "title": "Sítina trojklaná", "text": "Sítina trojklaná\n\nSítina trojklaná (\"Juncus trifidus\") je vytrvalá, v trsech rostoucí bylina s tenkými stonky a úzkými listy, kterými se podobá některým travám. Je považována za ukazatele výrazně chladného klimatu. Je jedním z asi dvaceti původních druhů rodu sítina rostoucích v přírodě České republiky. Tato rostlina z české přírody ustupuje; kvůli stále méně a méně častému výskytu byla proto zařazena do Červeného seznamu cévnatých rostlin České republiky mezi druhy silně ohrožené (C2b).\n\nPodle novějších údajů je sítina trojklaná součástí nového rodu \"Oreojuncus\" a získává vědecké jméno \"Oreojuncus trifidus\". Tento nový rod byl popsán roku 2013 na základě molekulární analýzy a morfologie odchylující se od rodu \"Juncus\". K odlišným znakům se řadí: papilnatě pilovitý okraj listů, třásnitá ouška, prašníky s nasazenou špičkou a semena s volným vnějším osemením s přívěsky.\n\nJe arkticko-alpínským druhem rozšířeným především v severní Evropě, ve Skandinávii, na severu Britských ostrovů a Islandu. Jižněji roste jen ve vyšších polohách, konkrétně v pohořích Sudety, Karpaty, Alpy, Pyreneje a v horách na Balkáně. Je dále rozšířena v Asii v západní a centrální Sibiři a v Severní Americe na jihu Grónska, severovýchodě Spojených států amerických a na jihovýchodě Kanady.\n\nV České republice roste na Šumavě, v Krkonoších, na Králickém Sněžníku a v Hrubém Jeseníku, hlavně v subalpínském stupni.Těžiště jejího výskytu se nacházívá v Evropě i v Severní Americe až na horní hranici lesa. Vyskytuje se nejčastěji v nadmořské výšce 1500 až 3000 m.\nJe hemikryptofyt rostoucí na vlhkých alpínských trávnících, mezi kameny horských sutí i v příhodných skalních štěrbinách, nejčastěji na silikátových podkladech. Vyskytuje se na stanovištích slunných, ale často velmi větrných, obvykle v kyselých půdách, s nevysokou a nedlouhou zimní sněhovou pokrývkou. Kvete v červenci a srpnu. Ploidie druhu je 2n = 30.\n\nVytrvalá, hustě trsnatá bylina vysoká 10 až 30 cm s listy bazálními i lodyžními, která vyrůstá z krátkého, vodorovného, šupinatého oddenku. Lodyha je přímá, tenká, oblá, lysá a ve spodní části má žlutohnědé pochvy. Lodyžní listy jsou niťovité, žlábkovité, vyrůstají střídavě, bývají 5 až 12 cm dlouhé, jsou po obvodě papilárně pilovité a rostou z pochev, které vybíhají v dlouhá, třásnitá a zubatá ouška. Na straně listu přiléhající k čepelí vyrůstá, zvláště u horních listů, brvitý jazýček. Na bázi lodyhy je několik bazálních listů s nevyvinutou čepelí. Listy zůstávají zelené i v průběhu zimy, nemají řapíky ani palisty.\n\nKvětenství je vrcholový stažený kružel tvořený jedním až čtyřmi oboupohlavnými květy, podepřený třemi štětinovitými, dlouhými listenci značně převyšující květenství; podle této vlastnosti dostala rostlina druhové jméno „trojklaná“. Stopkatý květ se dvěma listeny má nahnědlé, blanité, volné, šestičetné okvětí vyrůstající ve dvou přeslenech. Dále obsahuje šest 2 mm dlouhých tyčinek s  prašníky se špičkou, přisedlý semeník složený ze tří plodolistů a čnělku s trojitou bliznou. Květy neprodukují nektar a přenos pylu nutný k opylení zajišťuje vítr, mohou se příležitostně opylit i vlastním pylem.\n\nPlod je temnohnědá, lesklá, asi 3 mm dlouhá a 1,5 mm široká, na vrcholu hrotitá, pukající tobolka se zobánkem, která je delší než okvětní lístky. Obsahuje 5 až 25 hnědých, eliptických, hladkých semen asi 1 mm dlouhých s blanitými přívěsky na obou koncích. Vypadaná semena bez masíčka jsou roznášena větrem nebo vodou.\n\n"}
{"id": "1492327", "url": "https://cs.wikipedia.org/wiki?curid=1492327", "title": "Babót", "text": "Babót\n\nBabót je velká vesnice v Maďarsku v župě Győr-Moson-Sopron, spadající pod okres Kapuvár. Nachází se asi 1 km jihovýchodně od Kapuváru. V roce 2015 zde žilo 1 128 obyvatel, přičemž (dle údajů z roku 2011) 82,5 % obyvatelstva tvoří Maďaři, 1,4 % Němci, 0,2 % Romové a 0,2 % Rumuni.\n\nSousedními vesnicemi jsou Bogyoszló, Jobaháza, Kisfalud, Mihályi, Rábatamási, Szárföld a Veszkény, sousedním městem Kapuvár. V budoucnu má kolem vesnice procházet dálnice M85.\n"}
{"id": "1492328", "url": "https://cs.wikipedia.org/wiki?curid=1492328", "title": "Biggles – Vzdušný komodor", "text": "Biggles – Vzdušný komodor\n\nBiggles – vzdušný komodor (v originále: \"Biggles – Air Commodore\") je dobrodružná kniha anglického autora W. E. Johnse z roku 1937. V Česku šla do tisku v roce 1939, kdy byla přeložena z anglického originálu Antonínem Kyzlinkem. Vydalo ji nakladatelství Toužimský & Moravec v Praze.\"\n\nBiggles byl pověřen úkolem, aby vyřešil záhadu mizení britských obchodních lodí, směřujících do Austrálie v Bengálským zálivu . Biggles dostal pro tuto akci hodnost komodora a byl mu do velení svěřen britský konvoj a jedna falešná obchodní loď, jako návnada. Ta však byla záhy potopena a z celé posádky přežil jenom jeden námořník, který jim ještě před smrtí pověděl, že byli potopeni neznámou ponorkou. Po dopise od svého přítele Toma byl naveden na souostroví Mergui a tam také předpokládal místo tajné nepřátelské základny. Po několika problémových situacích, kdy se museli utkat s podivným nepřátelským letounem (tomuto letounu se mezitím podařilo sestřelit Toma, který zahynul), džunglí a domorodými kmeny Dajáků se jim podařilo lokalizovat přibližné místo výskytu základny na Sloním ostrově. Bigglesovi společně s Gingrem se podařilo do této základny ukryté v jeskyni ostrova dostat a dokonce potopili za pomoci miny i onu ponorku. Základna byla poté velmi krátce po jejich odchodu z ostrova vybombardována britským vojenským letectvem a Biggles společně s Algym a Gingrem odlétli zpět po úspěšné akci do Anglie, kde si vysloužili osobní poděkování od různých ministrů britské vlády.\n\n\n\n"}
{"id": "1492329", "url": "https://cs.wikipedia.org/wiki?curid=1492329", "title": "Koroncó", "text": "Koroncó\n\nKoroncó je obec v Maďarsku v župě Győr-Moson-Sopron, spadající pod okres Győr. Nachází se asi 5 km jihozápadně od Ménfőcsanaku (součást Győru), od samotného Győru se nachází asi 9 km jihozápadně. V roce 2015 zde žilo 2 074 obyvatel. Dle údajů z roku 2011 zde žili 83,5 % Maďaři, 1,9 % Romové, 0,7 % Němci, 0,6 % Rumuni a 0,2 % Slováci.\n\nKoroncó leží u řeky Marcal. Sousedními vesnicemi jsou Felpéc, Győrszemere, Kajárpéc, Rábapatona, Rábaszentmihály a Tényő, sousedními městy Győr a Tét.\n\n13. června 1704 se zde odehrála bitva u Koroncó, během níž se střetli Kuruci a Habsburkové. Kuruci byli během bitvy poraženi.\n"}
{"id": "1492330", "url": "https://cs.wikipedia.org/wiki?curid=1492330", "title": "Volné psaní", "text": "Volné psaní\n\nVolné psaní je technika, během které autor píše určitou dobu bez ohledu na gramatiku, větnou skladbu (syntax) nebo téma. Produktem volného psaní je obvykle materiál nepoužitelný k publikaci, ale pomáhá autorovi překonat nejrůznější mentální bloky jako například přehnanou sebekritiku a je skvělým zdrojem nových nápadů.\n\nDorothea Brandeová byla jednou z prvních, která ve své knize \"Becoming a Writer\" (1934) navrhovala spisovatelům psát každé ráno po dobu 30 minut co nejrychlejším tempem. Poté Peter Elbow vylepšil pojetí volného psaní v jeho knize \"Writing Without Teachers\" (1973) a následně volné psaní zpopularizovala Jilia Cameronová v knize \"The Artist's Way\" (1992).\n\nVolné psaní je založeno na myšlence, že každý má co říct a má schopnost to říct, jenže často tyto své myšlenky uzavíráme v sobě kvůli přílišné sebekritice (ta se projevuje přílišným souzením a zkoumáním sebe a vlastních výkonů), úzkosti, strachu z neúspěchu nebo odsouzení. Volné psaní by právě mělo způsobit to, že se autor rozepíše, přestane své myšlenky kontrolovat a překoná tyto mentální překážky ve své tvorbě.\nVolné psaní je hlavně o překonání mentálních bloků, oproštění se od sebekritiky a naučení se nechat své myšlenky volně proudit. Není o výsledném textu a jeho hodnocení.\n\nLidé si často myslí, že vše, co napíší, musí být od začátku skvěle formulované a smysluplné. Kreativita však takto nefunguje – potřebuje prostor a čas, aby mohla vytvořit nové a zajímavé spojení a viděla svět v jiném světle. A my se můžeme vždy podívat zpátky na to, co jsme napsali během našeho volného psaní a přeformulovat to do něčeho smysluplného, najít v původně nesmyslném textu skvělé myšlenky a nápady, které bychom nikdy nevymysleli, pokud bychom zůstávali příliš svázaní naší touhou po tom, aby byl každý náš psaný projev perfektní.\n\nDobré je vymezit si určitý časový úsek – běžně kolem 15 minut (ale může vám vyhovovat kratší či delší časový úsek), ve kterém píšete bez přestání. Je důležité se skutečně oprostit od přemýšlení nad pravopisem nebo nad tím, že vámi napsaná věta nejspíš nedává smysl. Také se nesmíte vracet k již napsanému textu a opravovat ho, či přemýšlet o navázání na daný text. Toto by akorát přerušilo váš tok myšlenek a začali byste se dívat na text kriticky.\nVolné psaní je právě o tom psát přesně to, co vás napadá, nechat skrz pero proudit na papír vaše myšlenky a pocity, necenzurovat se.\nPokud narazíte na to, že skutečně nevíte, co napsat, tak nepřestávejte psát. Napište to, že nevíte, co napsat, pište cokoli vás napadá, nebo zkrátka piště dokola poslední slovo. Také není dobré se vázat na jedno jediné téma a striktně se ho držet. Pokud vás myšlenky zavádí jinam, nebraňte se jim a zkrátka piště, co vás napadá.\nPo dokončení psaní si můžete text přečíst a například si poznamenat zajímavé myšlenky, které vás napadaly.\n\nPokud nevíte, jak s psaním začít, můžete si vybavit situaci, která se vám stala v nedávné době a začít popisovat, jak jste se při ní cítili, nebo můžete zkrátka popisovat, co se vám honí hlavou, jak se cítíte v tuto chvíli a proč se takto nejspíš cítíte.\n\nProbuzení kreativity – pokud vás nenapadá, co psát, může být volné psaní velmi efektivní činnost, která vás rozepíše a může vám dodat nové nápady. Nemusí se jednat pouze o psaní prózy, ale nechat volně proudit myšlenky může pomoci najít inspiraci například i hudebním skladatelům, nebo básníkům. Malíři například zas používají techniku volného malování či kreslení.\n\nBrainstorming – tato metoda se dá využít individuálně nebo skupinově k sepsání nových nápadů. Pomáhá omezit strach z toho případné kritiky.\n\nProces učení se – volné psaní se dá využít také k opakování si naučené látky. Zkrátka začnete psát všechno, co si z daného tématu pamatujete, čímž si látku zopakujete, můžete lépe pochopit spojitosti mezi naučenými věcmi a také odhalíte mezery v porozumění nebo zapamatování si učiva. \n\nV pedagogické práci je volné psaní možné využívat jako nástroj k formulaci myšlenek, rozvíjení slovní zásoby, odbrzdění fantazie, a v případě prezentace obsahu i k rozvoji komunikačních dovedností.\n"}
{"id": "1492331", "url": "https://cs.wikipedia.org/wiki?curid=1492331", "title": "USS Little Rock (CG-4)", "text": "USS Little Rock (CG-4)\n\nUSS Little Rock (CLG-4) byl raketový křižník námořnictva Spojených států amerických třídy \"Galveston\". Původně byl postaven jako lehký křižník USS Little Rock (CL-92) rozsáhlé druhoválečné třídy \"Cleveland\". Jako lehký křižník sloužil v letech 1945–1949. Ve druhé polovině 50. let byl přestavěn na raketový křižník (CLG-4, od roku 1974 pouze CG-4). V této podobě sloužil v letech 1960–1976. Dne 1. června 1977 byl křižník darován instituci Buffalo and Erie County Naval & Military Park, která jej v Buffalu zpřístupnila jako muzejní loď. Je to jediný dochovaný americký druhoválečný křižník a zároveň jedin dochovaný křižník třídy \"Cleveland\" (potažmo USS \"Little Rock\").\n\n\"Little Rock\" byl jedním z 28 dokončených lehkých křižníků třídy \"Cleveland\". Křižník postavila americká loděnice William Cramp and Sons Shipbuilding ve Filadelfii. Kýl byl založen 6. března 1943, na vodu byla loď spuštěna 27. srpna 1944 a do služby byla přijata 17. června 1945.\n\nZákladní výzbroj tvořilo dvanáct 152mm kanónů ve třídělových věžích, doplněných stejným počtem 127mm kanónů ve dvoudělových věžích, dvaceti osmi 40mm kanóny a deseti 20mm kanóny. Neseny byly dva katapulty a čtyři hydroplány (Curtiss SOC Seagull, Vought OS2U Kingfisher). K roku 1946 křižník nesl radary SG, SK-2, Mk.13 a Mk.25. Pohonný systém tvořily čtyři kotle Babcock & Wilcox a čtyři převodové turbíny General Electric o celkovém výkonu 100 000 shp. Nejvyšší rychlost dosahovala 32,5 uzlu. Dosah byl 11 000 námořních mil při rychlosti 15 uzlů.\n\nV letech 1957–1960 byl \"Little Rock\" přestavěn na raketový křižník. Ponechána byla pouze přední dělová věž se 152mm kanóny. Na místě zadních věží bylo instalováno dvojité odpalovací zařízení řízených střel Talos se zásobou 46 střel. Můstek byl zvětšen, aby křižník mohl sloužit jako vlajková loď a hlavňovou výzbroj doplňovala pouze jedna dvoudělová věž se 127mm kanóny na přídi. Pohonný systém zůstal beze změn.\n\nLehký křižník \"Little Rock\" už se nestihl zapojit do bojů druhé světové války. V letech 1946–1948 operoval ve Středomoří. Roku 1948 byl vyřazen a ponechán v rezervě. Roku 1957 v loděnici New York Shipbuilding Corporation v Camdenu komplexní přestavba křižníku na lehký raketový křižník (CLG-4). Raketový křižník do služby vstoupil roku 1960. Od února do září 1961 sloužil ve Středomoří jako vlajková loď americké šesté flotily, do Středomoří ve vracel i v následujících letech. V letech 1967–1970 byl vlajkovou lodí šesté flotily. Dne 13. června 1970 se srazil s řeckým torpédoborcem \"Lonchi\" (D56). V letech 1972–1973 byl vlajkovou lodí druhé flotily v Atlantiku a v letech 1963–1976 byl opět vlajkovou lodí šesté flotily. Poté byl křižník vyřazen a přeměněn na muzeum.\n\n"}
{"id": "1492334", "url": "https://cs.wikipedia.org/wiki?curid=1492334", "title": "Surcouf (1929)", "text": "Surcouf (1929)\n\nSurcouf (N N 3) byla diesel-elektrická křižníková ponorka francouzského námořnictva. Jejím hlavním posláním bylo ničení obchodních lodí protivníka. Ve své době to byla největší ponorka na světě. Ve službě byla v letech 1934–1942. Ponorka se zapojila do druhé světové války. Po pádu Francie roku 1940 byla zajata Brity a předána silám Svobodné Francie. Roku 1942 se potopila po kolizi s nákladní lodí. \"Surcouf\" byla poslední postavená velká ponorka se silnou dělostřeleckou výzbrojí. Její koncepce se ukázala být slepou uličkou a po většinu služby se pro ni hledalo vhodné využití.\n\nPonorka \"Surcouf\" zapadala do trendu vývoje velkých ponorek s s dlouhým dosahem a silnou dělostřeleckou výzbrojí, která byla ve 20. letech 20. století jedinou alternativou torpéd (např. britské ponorky tříd \"K\", \"M\" a \"X1\"). Ponorka byla vyvinuta na základě stavebního programu z roku 1926. Postavila ji loděnice Arsenal de Cherbourg v Cherbourgu. Stavba byla zahájena v prosinci 1927, na vodu byla spuštěna 18. října 1929 a uvedena do služby v květnu 1934.\n\nHlavní výzbrojí ponorky byly dva 203mm kanóny v mohutné vodotěsné dělové věži (600 nábojů) před velitelskou věží. Jejich dostřel byl 27 000 m. K zaměřování sloužil čtyřmetrový dálkoměr. Doplňovaly je dva protiletadlové 37mm kanóny na střeše hangáru a čtyři 13,2mm kulomety Hotchkiss. Dále ponorka nesla osm 533mm torpédometů (čtyři příďové a čtyři v zadní nástavbě) se zásobou 14 torpéd a dva dvojité 400mm torpédomety se zásobou osmi torpéd. 400mm torpédomety byly umístěny externě na otočných lafetách a šlo je využít pouze při plavbě na hladině.\n\nSpeciálně pro ponorku \"Surcouf\" byl vyvinut malý průzkumný a pozorovací hydroplán Besson MB.411, který byl na palubě uložen ve vodotěsném hangáru. Jeho složení trvalo 10 minut. Letoun se pravděpodobně zcela neosvědčil a za války nebyl využíván a hangár sloužil pro uložení zásob. Uvnitř ponorky se rovněž nacházel prostor pro 40 zajatců.\n\nPohonný systém tvořily dva diesely Sulzer o výkonu 7600 hp a dva elektromotory o výkonu 3400 hp, pohánějící dva lodní šrouby. Nejvyšší rychlost na hladině dosahovala 18,5 uzlu a pod hladinou 10 uzlů. Dosah byl 10 000 námořních mil při rychlosti 10 uzlů na hladině a 70 námořních mil při rychlosti 4,5 uzlu pod hladinou. Operační hloubka ponoru až 80 metrů.\n\nPonorka byla bojově nasazena za druhé světové války. Využívána byla jako doprovodné plavidlo. Po pádu Francie ponorka unikla do Velké Británie a zakotvila v Plymouthu. Dne 3. července 1940 ji obsadilo britské námořnictvo, přičemž zemřel jeden francouzský a tři britští námořníci. Ponorka byla v září 1940 předána silám Svobodné Francie. Následně operovala v Karibiku. Gaullistické síly ji nasadily při obsazení ostrovů Saint Pierre a Miquelon. Následně byla ponorka převelena k ochraně francouzských držav v Pacifiku. Dne 18. února 1942 se ponorka \"Surcouf\" potopila v mexickém zálivu po kolizi americkou nákladní lodí SS \"Thomas Lykes\". Zemřela celá posádka.\n"}
{"id": "1492335", "url": "https://cs.wikipedia.org/wiki?curid=1492335", "title": "Rogožarski SIM-XIV-H", "text": "Rogožarski SIM-XIV-H\n\nRogožarski SIM-XIV-H byl jugoslávský pobřežní hlídkový letoun vyvinutý společností Rogožarski ve druhé polovině 30. let 20. století. Postaveny byly dva prototypy a 19 sériových letounů. Posádky letoun přezdívaly „veliký SIM“. Jugoslávie letouny nasadila k obraně proti invazi států Osy. Ukořistěné letouny následně do roku 1943 provozovala Itálie.\n\nVývoj druhé generace jugoslávských pobřežních hlídkových letounů byl zahájen v polovině 30. let 20. století kvůli rychlému zastarávání do té doby používaných strojů. Roku 1935 byla vytvořena komise, která měla posoudit, jaká koncepce bude pro nový letoun zvolena. Námořnictvo požadovalo jednomotorový stroj inspirovaný britským hydroplánem Supermarine Seagull (rychlost 200 km/h, dva kulomety a čtyři pumy). Komise naopak požadovala mnohem výkonnější dvoumotorový plovákový jednoplošník. Návrhu komise bylo vyhověno, přičemž vývojem letounu byla pověřena společnost Rogožarski (interní označení letounu bylo OI-151, tedy Oblaski Izvidač 151.).\n\nPráce na novém letounu začaly v roce 1936. V lednu 1938 byl v Bělehradu dokončen první prototyp (číslo 151) vyznačující se celodřevěným dýhovým trupem a rozměrnou příďovou věží Vickers. První let se uskutečnil 8. února 1938 na základně Divulje poblíž Splitu. Sérii letových zkoušek posléze vyhodnotila zvláštní komise. Ukázalo se, že věž natolik zvětšovala aerodynamický odpor letounu, že byl oproti výpočtům o plných 30 km/h pomalejší. Kritizován byl také dřevěný trup a další nedostatky. Proto byl pro prototyp v srpnu 1938 vybaven novým trupem z ocelových trubek a bez věže. Nové zkoušky prokázaly významné zvýšení výkonů (např. rychlost 230 km/h).\n\nStavba sedmi letounů nulté série (čísla 152 až 157) byla objednána ještě před dokončením zkoušek. Tyto letouny byly dodány v polovině roku 1939, přičemž v té době už byla podepsána objednávka na 12 letounů další série (čísla 158 až 169), vybavených silnějšími motory a stavitelnými vrtulemi. Dodány byly roku 1940. V únoru 1941 byla objednána stavba další série letounů SIM-XIV-H (uvádí se 12 až 18 strojů). K jejich stavbě však již nedošlo.\n\nJednalo se o dvoumotorový dolnoplošník. Posádku tvořily tři osoby – pilot, radista/střelec a v přídi sedící pozorovatel/bombometčík. Samonosná křídla měla dřevěnou konstrukci s dýhovým potahem a konci potaženými impregnovaným plátnem. Ocasní plochy byly dřevěné, ale kormidla byla potažena plátnem. Trup měl kostru z ocelových trubek. Přední část měla bohaté prosklení, prostřední potah z dýhy a zadní z plátna. Pro přistání na hladině sloužily dva hliníkové plováky ECO.\n\nPrototyp a sedm strojů první série poháněly dva osmiválcové vzduchem chlazené motory Argus As 10C o výkonu 240 k (176 kW) s dřevěnými vrtulemi. Letouny druhé série poháněly výkonnější motory Argus As 10E o výkonu 270 k (199 kW) se stavitelnými vrtulemi Argus-Schwarz. Postupně je dostaly i starší letouny.\n\nVýzbroj tvořily dva 7,92mm kulomety FN-Browning, které obsluhoval pozorovatel a střelec. Na závěsnících mohly být neseny jedna 100kg a dvě 50kg protiponorkové pumy.\n\nPo šesti letounech dostaly 1. a 5. vodní letka, dále po dvou strojích 11. vodní letka v Kumboru a 15. vodní letka ve Vidice u Šibeniku. Bojové letky cvičily hlídkové lety, doprovod konvojů, bombardování, nebo vyhledávání ponorek. Prototyp vybavený dvojitým řízením dostala školní letka v Divulje. Letouny měly uspokojivé letové vlastnosti a dobrou ovladatelnost. Do 31. ledna 1941 provedly 3300 letů. Za tu dobu byly ztraceny tři letouny (stroj č. 163 dne 30. prosince 1940 havaroval u Dubrovniku, stroj č. 160 dne 22. února 1941 havaroval na ostrově Brač).\n\nV den zahájení invaze vojska Osy do Jugoslávie dne 6. dubna 1941 jeho ozbrojené síly disponovaly 16 stroji SIM-XIV-H. Do bojových akcí se zapojilo pouze pět letounů 1. letky a dva letouny 11. letky. Provedeno bylo pouze 11 bojových letů. První den války tři stroje kryly konvoj a jeden kryl minonosku \"Jastreb\" při kladení minové uzávěry. Pět strojů 5. letky bylo 8. dubna 1941 objeveno italským letectvem, přičemž tři byly zničeny. Po kapitulaci Jugoslávie 15. dubna 1941 se několik posádek rozhodlo pro přelet na Spojenci ovládané území. S tímto cílem druhý den odstartovaly čtyři stroje SIM-XIV-H (čísla 153, 155, 157 a 169), přičemž úlet se podařil jedinému. Stroj 153 se zřítil při startu z Boky Kotorské, přičemž jeden člen posádky zahynul. Ve stejnou dobu odlétající letoun 157 se vrátil, aby pomohl posádce zničeného letounu. Druhému pokusu následující den zabránilo špatné počasí. Stroj 155 startoval z Krtole. Během letu jej poškodila palba nepřátelského konvoje a po přistání na moři u ostrova Paxos jej posádka zničila. Přestože se jí podařilo dostat na Krétu, byla zajata Němci. Stroj 157 dokázal z Krtole doletět do spojeneckého Patrasu a později operoval ze základny jugoslávských hydroplánů poblíž Alexandrie. Roku 1942 jej zničila písečná bouře.\n\nZbývajících osm letounů SIM-XIV-H v dobrém stavu ukořistili Italové na základnách v Boce a v Divulji. Posádky je předtím nezničily, neboť je chtěly uchránit pro nedávno vzniklý chorvatský stát. Italové letouny zařadili k námořnímu letectvu a v následujících letech je používali k výcviku a doprovodu konvojů. Nejvýznamnější úpravou byla instalace fotokamery do přídě. Ve službě byl ztracen pouze letoun číslo 151, který 16. října 1941 havaroval. Po italské kapitulaci v září 1943 italské SIM-XIV-H ukořistili Němci, čímž jejich služba skončila.\n\n\n"}
{"id": "1492336", "url": "https://cs.wikipedia.org/wiki?curid=1492336", "title": "Pohjanmaa (01)", "text": "Pohjanmaa (01)\n\nPohjanmaa (01) byla minonoska finského námořnictva. Využívána byla také jako cvičná a velitelská loď. Byla vlajkovou lodí finského námořnictva. Ve službě byla v letech 1979–2015. Společně s dalšími plavidly ji nahradí čtyři víceúčelové korvety třídy \"Pohjanmaa\". Od roku 2016 slouží jako civilní výzkumná loď \"Pohjanmeri\".\n\nPlavidlo postavila loděnice Wartsila v Helsinkách. Stavba byla zahájena 4. května 1978, na vodu byla loď spuštěna 28. srpna 1978 a do služby byla přijata 8. června 1979.\n\nPosádku tvořilo 80 osob, přičemž při cvičných plavbách ji tvořilo ještě 70 kadetů. Výzbroj tvořil jeden 120mm kanón Bofors, dva 40mm kanóny Bofors, dva dvojité 23mm kanóny, dva salvové vrhače hlubinných pum RBU-1200 a až 120 min. Na zádi se nacházela přistávací plocha pro vrtulník. Pohonný systém tvořily dva diesely o výkonu 5800 hp. Nejvyšší rychlost dosahovala 20 uzlů.\n\nRoku 2011 se \"Pohjanmaa\" (01) zapojila do protipirátské Operace Atalanta. Roku 2015 byla vyřazena a nabídnuta k prodeji. Po vyřazení plavidlo získala finská státní organizace Meritaito, která jej nechala přestavět na výzkumnou loď \"Pohjanmeri\".\n\n"}
{"id": "1492337", "url": "https://cs.wikipedia.org/wiki?curid=1492337", "title": "Brave (webový prohlížeč)", "text": "Brave (webový prohlížeč)\n\nBrave je webový prohlížeč postavený na základě webového prohlížeče Chromium. Je zaměřený na blokování reklam a blokování stopování uživatelů. Je dostupný pro Microsoft Windows, macOS, Linux, Android a iOS. Partnerským webovým vyhledávačem je DuckDuckGo.\n\nIniciátorem projektu, který byl založen v roce 2016, je Brendan Eich známý jako tvůrce JavaScriptu. Projekt je napsán v C, JavaScriptu a C++. Vlastní prohlížeč je pod licencí Mozilla Public License, ale podstatně využívá i Privacy Badger a HTTPS Everywhere pod licencí GNU LGPL.\n\nObchodní model prohlížeče je nabízet uživatelům Brave schválené reklamy, ze kterých uživatel dostává 70% částky z toho co inzerent zaplatil za reklamu. Odměny jsou vypláceny v kryptoměně BAT (ERC20 Token založený na kryptoměně Ethereum) . Uživatel se také může rozhodnout jestli si odměnu nechá jen pro sebe nebo je rozdělí mezí své oblíbené webové stránky. \n\nAby webová stránka mohla přijímat odměny od uživatelů musí být Brave ověřený web (Brave verified). Mezi Brave ověřené webové stránky patří například The Guardian, Vimeo nebo Wikipedia.\n"}
{"id": "1492338", "url": "https://cs.wikipedia.org/wiki?curid=1492338", "title": "Sierra Blanca Peak", "text": "Sierra Blanca Peak\n\nSierra Blanca Peak, také White Mountain, je hora na severu Otero County, v jižním Novém Mexiku.\nS nadmořskou výškou 3 649 metrů\nje nejvyšší horou jižní části Nového Mexika a tvoří jednu z hlavních dominant této oblasti. Je také horou s nejvyšší prominencí v Novém Mexiku.\nJe součástí vulkanického masivu Sierra Blanca.\n"}
{"id": "1492344", "url": "https://cs.wikipedia.org/wiki?curid=1492344", "title": "Antipatros Etesias", "text": "Antipatros Etesias\n\nAntipatros Etesias ( Άντίπατρος Έτησίας) byl makedonský král a syn Kassandrova bratra Fillipa. Králem se stal po smrti Ptolemaia Kerauna a vyhnání Meleagra. Vládl však jen 45 dnů, protože byl brzy sesazen Sósthenem, snad bývalým Lysimachovým generálem. V některých částech Makedonie si však udržel moc a definitivně byl poražen až Antigonem II. Gonatásem. Podařilo se mu uprchnout do Egypta, odkud se později s podporou egyptského krále Ptolemaia III. Euergeta znovu neúspěšně pokusil získat makedonský trůn.\n"}
{"id": "1492347", "url": "https://cs.wikipedia.org/wiki?curid=1492347", "title": "Michael Hogan", "text": "Michael Hogan\n\nMichael Hogan (* 29. dubna 1973, Limerick, Irsko) je irský baskytarista, působil v kapele The Cranberries. Spolu se starším bratrem Noelem a bubeníkem Fergalem Lawlerem založili v roce 1989 v Limericku kapelu s názvem The Cranberry Saw Us, jež se později přejmenovala na The Cranberries. Po smrti zpěvačky Dolores O’Riordan v roce 2018 se s ostatními členy kapely The Cranberries podílel na přípravě alba „In the End“, které kapela vydává jako poctu a rozloučení s Dolores. Ztvárnil jednu z rolí ve filmu War Crimes (2005).\n"}
{"id": "1492353", "url": "https://cs.wikipedia.org/wiki?curid=1492353", "title": "Antonio Gallina", "text": "Antonio Gallina\n\nAntonio Ramón Gallina (* 30. listopadu 1947 Buenos Aires) je bývalý argentinský zápasník – judista.\n\nS judem začínal v 8 letech v rodném Buenos Aires. Patřil k průkopníkům sportovního juda doma v Argentině. V argentinské reprezentaci se pohyboval od poloviny šedesátých let dvacétého století ve střední váze do 80 kg. V roce 1972 startoval na olympijských hrách v Mnichově ve střední váze a v kategorii bez rozdílů vah. Při obou startech nepřešel přes úvodní kolo. V dalších letech se věnoval trenérské práci a metodické výuce juda.\n\n\n"}
{"id": "1492362", "url": "https://cs.wikipedia.org/wiki?curid=1492362", "title": "Duben 2019", "text": "Duben 2019\n\n\n\n\n\n\n"}
{"id": "1492367", "url": "https://cs.wikipedia.org/wiki?curid=1492367", "title": "Noel Hogan", "text": "Noel Hogan\n\nNoel Anthony Hogan (* 25. prosince 1971, Limerick, Irsko) je kytarista, skladatel a hudební producent, známý především jako člen skupiny The Cranberries. V roce 1989 spolu s mladším bratrem Mikem a bubeníkem Fergalem Lawlerem založili v Limericku kapelu s názvem The Cranberry Saw Us, jež se později přejmenovala na The Cranberries. Spolu se zpěvačkou Dolores se autorsky podílel na hudbě k písním The Cranberries. Kromě působení v kapele the Cranberries vydal také sólová alba se skupinou Mono band a později Arkitekt. V Irsku si založil vlastní vydavatelství Gohan Records a produkoval řadu kapel z Limericku.\n"}
{"id": "1492377", "url": "https://cs.wikipedia.org/wiki?curid=1492377", "title": "Daviscupový tým Maďarska", "text": "Daviscupový tým Maďarska\n\nDaviscupový tým Maďarska reprezentuje Maďarsko v Davis Cupu, nejvýznamnější mezinárodní soutěži tenisových mužstev. Řídí ho Maďarský tenisový svaz.\n\nMaďaři se účastní Davisova poháru od roku 1924. V letech 1929, 1949, 1976 a 1978 se jim podařilo postoupit mezi nejlepší čtyři týmy evropské zóny. Po změně hracího systému v roce 1981 třikrát nastoupili ve Světové skupině: 1994, 1996 a 2018, pokaždé vypadli v prvním kole a neuspěli v následné baráži. V kvalifikaci roku 2019 prohráli s Německem a budou hrát euroafrickou zónu.\n\nHistoricky nejúspěšnějším hráčem je Balázs Taróczy, který vyhrál 50 zápasů ve dvouhře a 24 ve čtyřhře.\n\n"}
{"id": "1492382", "url": "https://cs.wikipedia.org/wiki?curid=1492382", "title": "Anavae", "text": "Anavae\n\nAnavae je britská rocková skupina, původem z Londýna. Byla založená Rebeccou Need-Menearovou a Jamiem Finchem v roce 2011. Dalšími členy jsou Josh Platt, Seb Gee, James Pearce a Kris Hdoges. Hlavním vydavatelem je LAB Records, se kterým skupina podepsala smlouvu už v roce 2013. Hudební styl Anavae je velmi podobný stylu americké kapely Paramore, proto se jí občas říká \"britská Paramore\". \n\n\n\n\n\n\n\n\n\n"}
{"id": "1492387", "url": "https://cs.wikipedia.org/wiki?curid=1492387", "title": "Kevin MacLeod", "text": "Kevin MacLeod\n\nKevin MacLeod (* 28. září 1972 Green Bay, Wisconsin) je americký hudební skladatel. Celkem složil okolo 2000 skladeb, které publikuje na svých stránkách a prostřednictvím svého kanálu ve službě YouTube. Jeden z důvodů popularity jeho skladeb je, že jsou zveřejněny pod licencemi CreativeComnons, a tudíž je možno je používat legálně bez poplatků. Mezi jeho díla patří například: „The Cannery”, „The Show Must Be Go”, „Le Grand Chase”, „Impact Lento”, „Groove Grove”, „Amazing Plan” a další.\n\nVěnuje se též úpravě a vylepšování skladeb klasické hudby, jako například „In the Hall of the Mountain King” od Edvarda Griega.\n\n"}
{"id": "1492388", "url": "https://cs.wikipedia.org/wiki?curid=1492388", "title": "Leylah Annie Fernandezová", "text": "Leylah Annie Fernandezová\n\nLeylah Annie Fernandezová, nepřechýleně \"Fernandez\", (* 6. září 2002 Montréal) je kanadská profesionální tenistka, hrající levou rukou. Ve své kariéře na okruzích WTA Tour a ITF nevyhrála žádný turnaj. \n\nNa žebříčku WTA byla ve dvouhře nejvýše klasifikována v dubnu 2019 na 376. místě a ve čtyřhře pak v prosinci 2018 na 803. místě. Na juniorském kombinovaném žebříčku ITF nejvýše figurovala v únoru 2019 na 4. místě. Trénují ji otec Jorge Fernandez a Francisco Sanchez.\n\nV juniorské kategorii grandslamu skončila jako poražená finalistka na Australian Open 2019 po prohře s Dánkou Clarou Tausonovou.\n\nV kanadském fedcupovém týmu debutovala jako 16letá v roce 2019 prostějovskou baráží Světové skupiny proti České republice, v níž prohrála s Markétou Vondroušovou. Češky zvítězily 4:0 na zápasy. Do roku 2020 v soutěži nastoupila k jedinému mezistátnímu utkání s bilancí 0–1 ve dvouhře a 0–0 ve čtyřhře.\n\nNarodila se roku 2002 v kanadském Montréalu. Matka má kořeny na Filipínách a otec pochází z Ekvádoru. Plynně hovoří anglicky, španělsky a francouzsky. Tenis začala hrát v pěti letech.\n\nV rámci hlavních soutěží událostí okruhu ITF debutovala v dubnu 2017, když na turnaji v mississippském Jacksonu s dotací 25 tisíc dolarů postoupila z kvalifikace. Ve druhém kole dvouhry podlehla Rusce Alle Kudrjavcevové. V červenci 2018 ji ve druhém kole 60tisícové události ITF v Granby přehrála krajanka Bianca Andreescuová. \n\nV kvalifikaci okruhu WTA Tour debutovala jako 15letá na srpnovém Rogers Cupu 2018 v Montréalu, do níž obdržela z pozice 730. ženy žebříčku divokou kartu. Do dvouhry se neprobojovala po porážce v kvalifikačním kole od britské hráčky Katie Boulterové.Hlavní soutěž si poprvé zahrála o měsíc později na zářijovém Coupe Banque Nationale 2018 v Québecu, kde získala divoké karty do dvouhry i čtyřhry. V singlové soutěži na úvod porazila krajanku Gabrielu Dabrowskou, čímž vyhrála premiérový zápas na túře WTA. Ve druhém kole ji zastavila Britka Heather Watsonová. V deblu vypadla po boku Sharon Fichmanové v prvním kole s pozdějšími americkými vítězkami Muhammadovou a Sanchezovou. \n\n"}
{"id": "1492390", "url": "https://cs.wikipedia.org/wiki?curid=1492390", "title": "Alexandr V. Makedonský", "text": "Alexandr V. Makedonský\n\nAlexander V. Makedonský ( Άλέξανδρος Ε'ό Μακεδών, 332 − 294 př. n. l.) byl makedonský král a třetí nejmladší syn Kassandra a Thessaloniki Makedonské, nevlastní sestry Alexandra Velikého. Vládl mezi lety 297 a 294 př. n. l. spolu se svým bratrem Antipatrem. Když Antipatros zavraždil svou matku a Alexandra zbavil moci, obrátil se k Pyrrhovi a Demétriovi II. o pomoc. Za pomoc jim slíbil Makedonské provincie Ambracii, Akarnanii a Amfilochii. Demetrios byl v té době zaneprázdněn jinými záležitostmi a podle Plútarcha dorazil až poté, když se spory mezi Alexandrem a Antipatrem vyřešily. Demetrius se proto v Makedonii stal nevítaným hostem a Alexandr byl na jeho popud v Larise zavražděn.\n"}
{"id": "1492396", "url": "https://cs.wikipedia.org/wiki?curid=1492396", "title": "Jesper Kyd", "text": "Jesper Kyd\n\nJesper Kyd Jakobson (* 3. února 1972 Hørsholm) je dánský hudební skladatel a zvukový designér. Zaměřuje se na hudbu pro filmy a počítačové hry, jeho tvorba vychází ze stylů electronica, IDM a dark ambient. K jeho hudebním vzorům patří Ottorino Respighi, Igor Fjodorovič Stravinskij nebo Vangelis. \n\nV dětství se učil hrát na klavír a kytaru, ve třinácti letech začal komponovat na počítači Commodore 64, pak působil na demoscéně ve skupině Silent DK a ve dvaceti letech začal spolupracovat se společností Zyrinx. V New Yorku založil vlastní firmu Nano studios. Je autorem soundtracků k sériím \"Hitman\", \"Assassin's Creed\", \"State of Decay\" a \"Borderlands\", filmům \"Staunton Hill\" a \"Chronicles of the Ghostly Tribe\" nebo televiznímu seriálu \"Métal Hurlant Chronicles\".\n\nJe držitelem Filmové ceny Britské akademie z roku 2005.\n\n"}
{"id": "1492399", "url": "https://cs.wikipedia.org/wiki?curid=1492399", "title": "Všechnopárty", "text": "Všechnopárty\n\nVšechnopárty je zábavní talkshow s moderátorem Karlem Šípem, kterou Česká televize začala vysílat 24. listopadu 2005. Pořad je stále na programu ČT.\n\nModerátor pořadu si volil pro každý díl téma, kterému podřizoval výběr hostů. Od této koncepce ustoupil, tzn. že výběr hostů nepodřizuje žádnému tématu. Hosté bývají zpravidla tři, probíraná témata jsou rozebírána s humorem a nadhledem. Metodu, kterou zpovídá své hosty, nazývá \"zvídavý stařík\".\n\nPořad se natáčí v divadle Semafor. Frekvence vysílání je týdenní, o prázdninách jsou pravidelně reprízovány úspěšné díly, v roce 2009 byly reprízy v hlavním vysílacím čase i v průběhu hlavní sezóny.\n\nVysílá se každý pátek cca ve 21:30 a pravidelně bývá nejsledovanějším pátečním večerním pořadem.\n\nOd dílu vysílaného 3. října 2014 je pořad dlouhý cca 52 minut, předtím byl cca o 10 minut kratší.\n\nOd prvního zářijového dílu roku 2017 režíruje Všechnopárty místo Viktora Polesného Michael Čech, s tím souvisí další změny ve štábu. Na místě střihače se objevil Marek Putna, na místě zvukaře Miroslav Hřebejk a hlavním kameramanem je Lubomír Glavanakov.\n\nSeznam dílů pořadu Všechnopárty\n\nTento pořad obdržel dvakrát za sebou výroční televizní cenu Elsa v kategorii Zábavný pořad, a to za roky 2009 a 2010.\nTřikrát získal v divácké anketě TýTý zakřivené zrcadlo, a to za roky 2009, 2013 a 2014.\n\n"}
{"id": "1492402", "url": "https://cs.wikipedia.org/wiki?curid=1492402", "title": "Mistrovství světa v ledním hokeji do 18 let 2019", "text": "Mistrovství světa v ledním hokeji do 18 let 2019\n\n21. Mistrovství světa v ledním hokeji do 18 let 2019 se konalo od 18. do 28. dubna 2019 ve švédských městech Örnsköldsvik a Umeå .\n\nToto je seznam vysvětlivek použitých v souhrnech odehraných zápasů.\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40% hrací doby za svůj tým.\n"}
{"id": "1492408", "url": "https://cs.wikipedia.org/wiki?curid=1492408", "title": "Zlomky epopeje", "text": "Zlomky epopeje\n\nZlomky epopeje (1878–1906) je velký básnický cyklus českého novoromantického básníka Jaroslava Vrchlického, ve kterém se autor snažil zobrazit cestu lidstva za pokrokem a humanismem a za vnitřním zušlechtěním člověka. Cyklus se skládá z řady autorových epických a lyricko-epických básnických sbírek, obsahujících také drobnou epiku i výraznou lyrickou složku, i ze samostatných rozsáhlých básní (eposů).\n\nVrchlického záměr zobrazit v epicko-reflexivní formě duchovní vývoj lidstva od nejstarších dob až po jeho současnost vznikl již za básníkova pobytu v Itálii roku 1875, kde intenzivně studoval románské literatury, zejména literaturu francouzskou. Veden snahou povznést českou poezii na evropskou úroveň, rozhodl se po vzoru Victora Huga a jeho \"Legendy věků\" vytvořit obdobný básnický cyklus zachycující významné (dle autorova názoru) momenty v dějinách lidstva. Protože cyklus nemohl pokrývat celé lidské dějiny, nazval jej Vrchlický \"Zlomky epopeje\".\n\nSám autor o svém záměru napsal: \"„Všecky mé sbírky půjdou k jednomu cíli. Chci v zrcadle poezie ukázati člověka v celém jeho rozvoji. Nebude ovšem úplné soustavy v tom: tento člověk, jehož ukazuji, bude vždy pod různou maskou víceméně já, ale to hlavní, on zůstane člověkem, on bude považovati historii, filosofii, dogma i legendu, náboženství i pověru za jediný řetěz svého rozvoje“\". \n\nVrchlický se v cyklu nesnažil zachytit vývoj lidstva v historickém sledu. Jednotlivé části cyklu nezachovávají dějinnou chronologii a nenavazují jedna na druhou, ale každá z nich se vrací z jiné stránky k již jednou vytvořené obsahové osnově: starověk a jeho mýty, antika a její báje, orient, středověk se svými legendami a básníkova současnost. Cyklus je založen na básníkově subjektivní evolucionistické teorii o neustálém duchovním vzestupu lidstva a úsilí o vyjádření vlastního stanoviska vede k převaze reflexe nad objektivním zobrazením minulosti.\nCyklus však netvoří myšlenkově jednotný celek. Protože vznikal v dlouhém časovém rozmezí, podléhal změnám v básníkově náhledu na svět. Proto se v jednotlivých svazcích cyklu objevují optimistické i pesimistické motivy, víra v lepší budoucnost i skepse, radostné opojení z krásy a bohatosti života i zobrazení krutého útlaku a poroby. Cyklus je tak mnohem více obrazem vývoje básníkova nitra než obrazem vývoje lidstva. Postupné doplňování cyklu o další sbírky a básně vedlo nakonec k tomu, že není ani zcela jasné, která svá díla do epopeje Vrchlický vlastně řadil (z tohoto pohledu zahrnuje cyklus prakticky celou autorovu básnickou epiku). \n\nCyklus obsahuje tři žánrově odlišné typy básnických knih:\n"}
{"id": "1492409", "url": "https://cs.wikipedia.org/wiki?curid=1492409", "title": "Zimní stadion Ludvíka Koška", "text": "Zimní stadion Ludvíka Koška\n\nZimní stadion Ludvíka Koška je sportovní stadion v Turnově, na kterém odehrává své domácí zápasy klub ledního hokeje HC Turnov 1931. Stavba, jež trvala 9 měsíců, byla dokončena v říjnu 2015 a slavnostní otevření proběhlo dne 28.října téhož roku, první sportovní sezóna se uskutečnila v období od konce října do začátku dubna 2016. Nese název Ludvíka Koška, turnovského hokejisty a pilota bombardéru RAF, který zahynul v roce 1944 při návratu z operačního letu.\n\nStadion se nachází ve sportovně rekreačním areálu Maškova zahrada na pozemcích, které město získalo v roce 2000 za 35 milionů korun, přičemž náklady na stavbu činily 96 milionů korun. \n\nRozměry ledové plochy jsou 59 x 26 metrů a kapacita hlediště dosahuje 350 diváků, z čehož 306 je míst k sezení. Sportovci mají k dispozici sedm šaten a šatnu pro rozhodčí a trenéry, v areálu se také nachází restaurace a parkoviště.\n\n"}
{"id": "1492411", "url": "https://cs.wikipedia.org/wiki?curid=1492411", "title": "Česká hokejová extraliga 2019/2020", "text": "Česká hokejová extraliga 2019/2020\n\nČeská hokejová extraliga 2019/2020 je 27. ročníkem nejvyšší hokejové soutěže v České republice. Sezóna začala 13. září 2019. Před jejím začátek o úroveň níže sestoupil tým Piráti Chomutov, naopak po pěti letech se zpět vrátil celek Rytíři Kladno.\n\n\nÚdaje v tabulce jsou platné k začátku soutěže!!!!\n\n\"Tabulka je aktuální k 28. 2. 2020.\"\n\nV průběhu sezóny došlo k sedmi změnám trenérů. Jejich přehled je uveden v tabulce:\n"}
{"id": "1492412", "url": "https://cs.wikipedia.org/wiki?curid=1492412", "title": "Jude Slavie", "text": "Jude Slavie\n\nJude Slavie je hanlivý pokřik, kterým fanoušci fotbalové Sparty Praha očerňují jiný pražský klub, Slavii Praha. Jeho vznik odkazuje na událost z roku 1923, kdy fotbalisté pražské Slavie měli sehrát sportovní utkání se soupeřem z Britských ostrovů. Zápas se měl uskutečnit v neděli, nicméně funkcionáře napadlo pojistit se předem proti neodehrání zápasu z důvodu deště a odehrát jej až následující den. Se změnou dne utkání soupeř souhlasil a tak mohli slávističtí představitelé realizovat vše dle své domluvy. Utkání tedy bylo nakonec o den odloženo a Slavia tak získala jak finanční odškodnění od pojišťovny za neuskutečněný zápas v původním termínu, tak také peníze ze vstupného při jeho následném odehrání.\n\nNásledující utkání hrála Slavie na Spartě a domácí fanoušci ohodnotili, podle nich chamtivé, jednání svého soupeře pokřikem „jude Slavie“.\n\nDle serveru Seznam Zprávy se heslo během komunistické vlády v Československu při zápasech neobjevovalo. Začalo se dle tohoto zdroje užívat až na počátku devadesátých let 20. století, což mělo mít vliv s uvolňováním společenských poměrů a růstem intenzity tehdejších projevů neonacistických sympatizantů v Československu.\n\n"}
{"id": "1492414", "url": "https://cs.wikipedia.org/wiki?curid=1492414", "title": "Radek Koblížek", "text": "Radek Koblížek\n\nRadek Koblížek (* 20. října 1997 v Ivančice) je český profesionální hokejista.\n\nRadek Koblížek začínal s hokejem zhruba od tří let v Rosicích u Brna, po čtyřech letech odešel z Rosic do Velkého Meziříčí, kde vydržel další čtyři roky. Dále se přesunul do Brna, kde hrál za tým HC Kometa Brno, se kterým v roce 2013 získal titul Mistra České republiky v kategorii Extraliga dorostu. \n\nV roce 2013 se v 15 letech přesunul z HC Komety Brno do Finska jako aktuální mistr Extraligy dorostu České republiky. Hraje za tým Kärpät Oulu nejvyšší finskou hokejovou soutěž (SM-liiga), ale nejdříve prošel mládežnickými kluby a 1. ligou, než se od roku 2018 napevno uchytil v nejvyšší hokejové finské lize. V sezóně 2017-18 se stal s A týmem Kärpät Oulu mistrem nejvyšší finské hokejové top ligy. V sezóně 2018-19 byl tým Kärpät Oulu ve finále Finské play off, v kterém podlehli. Radek Koblížek se stal s finským Karpat Oulu vicemistry Finska pro rok 2019.\n\nOd roku 2013 je Radek Koblížek pravidelným reprezentantem České republiky; byl v reprezentacích U16, U17, U18, U19, U20 a v roce 2018 byl nominován do reprezentace seniorské za A tým České republiky. \n"}
{"id": "1492422", "url": "https://cs.wikipedia.org/wiki?curid=1492422", "title": "Kararský mramor", "text": "Kararský mramor\n\nKararský mramor je jedním z nejznámějších mramorů na světě. Jeho označení \"Carrara-Marmor\" je obecný termín pro více než 50 různých obchodních názvů, v závislosti na lomu, tradici, kvalitě a konvenci, jako je například \"Statuario,\" \"Ordinario, Venato\" a \"Calacatta\". Carrara je město v italské provincii Massa-Carrara, v regionu Toskánsko, asi 25 km východně od přístavu La Spezia a asi 110 km jihovýchodně od Janova. Mramor se zde těžil již od konce římské republiky. Proslavil jej renesanční sochař Michelangelo Buonarroti. Získávání těžkých kamenných bloků bylo až do počátku 19. století extrémně pracné a nákladné. Technické novinky, jako byly stroje na zpracování kamene, poháněné parními, naftovými a elektrickými motory, umožnily těžbu ve velkém měřítku a z Carrary se stalo mezinárodní centrum na opracování mramoru. Na počátku šedesátých let 20.století, když byly lomy v exponovaných místech zpřístupněny pomocí sítě silnic, již byla výroba schopna uspokojit poptávku. Kararský mramor se používá pro kamenosochařské práce a památky, a u vnitřních prací na podlahovou a schodišťovou krytinu, parapety nebo dlaždice v koupelnách. Kamenosochaři používají jako dříve legendární a drahé \"Statuario\". Zatímco na počátku 20. století bylo ročně vytěženo přibližně 100 000 tun mramoru, stoupla již těžba až na 5 milionů tun, což silně kritizují aktivisté pro ochranu životního prostředí.\n\nApuánské Alpy (italsky: \"Alpi Apuane\") vznikly v paleozoiku, asi před 240 miliony let, na starším podloží jílovitých břidlic, pískovců a brekcií. Geologicky patří do Apenin. Vápnité sedimenty z mrtvých mořských živočichů byly vysokým tlakem a velmi vysokou teplotou postupně přeměněny až na mramor. Výchozy kararského mramoru pokrývají asi čtvrtinu této oblasti. Ve svrchním triasu vzniklo před 200 milióny roky mělké teplé moře, ve kterém se fosilní mikroorganismy, živé organismy a biologické vápnité sedimenty usazovaly na mořském dně. Protože moře bylo dobře provzdušněné, tvořilo se čisté vápno, ze kterého později vznikl kararský mramor. V průběhu času se vytvořily mocné sedimenty (ložiska), které byly nejprve zpevněny do vápenců. V důsledku pohybu kontinentů došlo k přesouvání a posunům vápnitých sedimentů a jiných rozličných hornin. Dvě desky ochlazené zemské kůry, Afrika a Evropa, se pohybovaly proti sobě, vrstvy vápenců byly ve velkých hloubkách a při vysokém tlaku a teplotě stlačeny, chemicky změněny, deformovány a přeměněny až na mramor. Metamorfóza mramoru probíhala při tlaku 10 barů a teplotách nad 400 °C. Uskutečnila se ve třetihorách a z vápenců vznikla metamorfovaná hornina, mramor. Tato činnost byla dokončena ve svrchním miocénu asi před 30 milióny roky, kdy byla mramorová masa vyzdvižena do oblastně různých úrovní. Ložiska kararského mramoru tvoří mramorové pohoří o výšce téměř 1900 metrů. Vznikla čočkovitá skalní tělesa dlouhá téměř deset kilometrů a mocnosti až 400 metrů.\n\nKararský mramor je metamorfovaná hornina, která obsahuje nejméně 50% objemu kalcitu. Skládá se ponejvíce pouze z jednoho uhličitanového minerálu, je tedy monominerální. Mramor prošel transformací pod vysokým tlakem a vysokou teplotou, metamorfózou. Krystalová zrna kalcitu jsou v mramoru rozpoznatelná pouhým okem.\n\nKararský mramor není výhradně bílý, ale někdy je šedý až modrý, nažloutlý nebo načervenalý. Žlutá barva je způsobena limonitem, modrá a šedomodrá grafitem, uhlíkatými látkami nebo bitumenem a načervenalá hematitem. Existují však také extrémně tmavě modré druhy. Minerály chloritové a serpentinové barví na zeleno. Jedinečné zbarvení kararského mramoru má \"Calacatta Vagli\", červenohnědé až červenošedé arabesky na bílém pozadí a \"Calacatta Rocchetta\", která má arabesky šedozelené. Tyto látkové příměsi způsobují po mramorizaci původního vápence vznik dekoru typickém pro mramor, který se projevuje v jeho různých barevných odstínech. Bílé druhy kararského mramoru mohou v jednotlivých případech obsahovat jemně rozmělněný pyrit a po zabudování se zbarví žlutě až nahnědle. Pyrit se může pod vlivem vody také rozložit na kyselinu sírovou. Kararské mramory mají nasákavost vody menší než 0,5% objemu a jsou proto považovány za mrazuvzdorné.\n\nZ lomů Carrarských hor získávali mramorové bloky známí sochaři Michelangelo, Gian Lorenzo a Luigi Bernini, Pisano, Donatello, Canova a další. Kararský mramor byl použit při stavbách Dómu ve Florencii, na zvonici v Pise, v Bazilice Svatého Petra v Římě, v bývalém Světovém obchodním centru v New Yorku, v kasinech Las Vegas a jako vnější obklad haly Finlandia Hall v Helsinkách a v Grande Arche de la Défense v Paříži.\n\nMramorové lomy Carrara byly pravděpodobně využívány již během doby bronzové k výrobě různých nádob a dekorativních a pamětních předmětů dávaných do hrobek mrtvých.\n\nSkutečná těžební činnost se vyvinula za římské éry a prošla největším rozvojem za Julia Caesara (48-44 př. n. l). Bloky bílého mramoru se používaly při stavbě veřejných budov Říma a mnoha patricijských domů. Z tohoto materiálu byl proveden Agrippův Pantheon a Trajánův sloup. Doprava materiálu vedla přes přístav Luni a odtud pochází název kamene, \"Marmor lunensis\". Fokasův sloup („Phokas-Säule\") v římském Fórum Romanum z roku 608 byl pravděpodobně posledním římským dílem z lunenského mramoru.\n\nOd 5. století se v důsledku stěhování národů těžební činnost zastavila. Později, díky rozvoji křesťanství, byla po mramoru velká poptávka pro výstavbu i pro vnitřní výzdobu náboženských staveb. Velká aktivita lomů byla vyvolána také sochařskými mistry („Magistri Comacini\"), jako byli sochaři Giovanni a Nicola Pisano, kteří kámen používali pro své práce ve střední Itálii, jako je katedrála v Sieně s osmibokou gotickou kazatelnou v Toskánsku. Na konci italského románského slohu bylo běžné, že si sochaři své hrubé bloky v horách Carrary sami vybírali. Tyto surové bloky se pak dopravovaly na místo, kde byly sochařsky opracovány.\n\nRenesanční sochař Michelangelo, který vytvořil Davida, Pietu, Mojžíše a další slavné skulptury z mramoru \"statuario\", pomohl tomuto kameni ke slávě. V období baroka se poptávka po bílých mramorech snížila, protože byly preferovány barevné a skvrnité vápence a mramory.\n\nV době klasicismu si Evropa znovu vzpomněla na bílý mramor. V roce 1769 byla založena sochařská škola Accademia di Belle Arti di Carrara. Kvůli ozbrojeným konfliktům v Evropě však obchod s mramorem nijak nerostl. Po obsazení Carrary napoleonskými vojsky, která vyhnala rakouskou posádku, došlo roku 1800 k úplnému zastavení těžby. Po stažení francouzského vojska pak produkce mramoru opět vzrostla a v roce 1857 existovalo už 600 lomů.\n\nKolem roku 1815 vynalezl italský dělník Giuseppe Perugi pilu na kámen s více pilovými listy, první rámovou pilu na přírodní kámen, poháněnou rychloběžnými vodními koly. Tuto technologii dále zlepšil Švýcar Carlo Müller a v roce 1831 zkonstruoval Francouz Nerier osm železných stojanů, které umožňovaly vyrobit více velkých mramorových desek o tloušťce 1 cm. Tato metoda získala roku 1867 cenu na světové výstavě v Paříži.\n\nVynález pil zmenšoval nutnost používání výbušnin, při kterém vznikaly obrovské kamenné haldy jako \"sníh Carrarských hor\", viditelný až od mořského pobřeží. Užívání výbušnin bylo po druhé světové válce zcela opuštěno. První světová válka způsobila zastavení výroby mramoru. Světová hospodářská krize v roce 1929 pak opět pomalu se zvyšující výrobu o polovinu snížila.\n\nDruhá světová válka zastavila nejen těžbu mramoru, ale německý Wehrmacht zničil v boji proti partyzánům v letech 1944/45 také většinu zařízení v kamenolomech. Odporu proti německým okupantům se účastnila velká část obyvatelstva, zejména ženy a dělníci z Carrary.\n\nPo skončení války a v důsledku evropského stavebního rozmachu v šedesátých letech (1960) se objem výroby zvýšil na 500 000 tun. V rámci tohoto rozvoje byla také rozšířena silniční síť v horách a masivní bloky, z nichž některé váží více než 20 tun, se již odvážejí pomocí kamionů.\n\nDnes je kararský mramor dobýván v přibližně 150 otevřených i podzemních lomech pomocí lanových pil a brázdících strojů a k oddělení kamenných bloků od lomových stěn již není potřeba ruční práce. Lanové pily vedou ocelová lana osazená korálky z tvrdokovu podle potřeby skrze mramorové vrstvy v kamenolomu nebo skrz hrubé bloky ve zpracovatelských závodech. V korálcích z tvrdokovu jsou také průmyslové diamanty. Pilová lana jsou chlazena proudem vody. Brázdící stroje vyřezávají do kamene uvolňovací spáry do délky čtyř až pěti metrů v pracovní hloubce asi dva až dva a půl metru. Brázdící stroje (\"Schrämen\") jsou mobilní velkorozměrné řetězové pily, které pracují bez chlazení vodou. Hrubé bloky se dále podle potřeby tvarují pomocí pneumatických vrtaček a dalších nástrojů pro řezání kamene. Tak se upraví do vhodné velikosti pro další zpracování. Surové bloky se do údolí přepravují po klikatých horských silnicích nákladními automobily. Přepravují se do více než 250 továren na zpracování kamene v Carraře a Masse, kde se z nich dělají pomocí pil na kámen plátky, desky, dlaždice a jiné kamenné výrobky.\n\nMramorové kamenolomy v okolí Carrary se nacházejí v Apuánských Alpách, hlavně ve třech údolích: \"Bacino di Fantiscritti\", \"Bacino di Torrano\" a \"Bacino di Colonnata\". Většina kamenolomů se nachází v nadmořské výšce asi 1000 metrů. Historické kamenolomy jsou \"Grand Canal\", \"Colonnata\", \"Fantiscritti\", \"Polvaccio\" a \"Poggio Domizio\". V těchto lomech se vyskytují stopy těžebních metod z dřívějších dob, tak zvaného římského \"tagliate\" (řezu), kterým byly kamenné bloky oddělovány od svislých stěn kamenolomu.\n\nKromě otevřených kamenolomů jsou zde ještě i lomy podzemní, ale největší část tvoří kamenolomy otevřené. Kamenolom, který na zakázku papeže Lva X otevřel Michelangelo, se nachází vysoko v horách Altissimo nedaleko města Seravezza.\n\nPozoruhodný technický úspěch je v kamenolomu \"Cervaiole\" ve více než 1859 metrů vysokém pohoří Monte Altissimo. Je to obrovský výlom o délce asi 80 metrů, hloubce 25 metrů a výšce 40 metrů. Tento kamenolom provozuje firma Henraux z Carrary od ponapoleonského období.\n\nNachází se nad městem Carrara u vesničky Miseglia a je v něm asi třicet kamenolomů. Těží se zde mramorové typy \"Ordinario\" (bělavé), \"Venato\" (bílé a šedé), \"Cremo\" (světle šedé) a dříve také \"Zebrino\" (šedozelené pruhy) u vesničky Ponti di Vara. Kromě těchto provozovaných kamenolomů různých velikostí jsou zde také dva mosty, přes které vedla původní mramorová dráha. Pětiobloukový most se stále využívá jako silnice.\n\nUprostřed hory Torrione je podzemní kamenolom \"Galleria Ravaccione\", který lze navštívit. Vynikající kvalita jeho mramoru byla objevena uprostřed tunelu, proraženého zde kvůli spojení mezi údolími Fantiscritti a Torano. Dnes je tento tunel používán pouze v jednom směru, do Fantiscritti. \"Galeria Ravaccione\" je zde také soukromé muzeum těžby mramoru a místo, kde se pořádají koncerty a divadelní představení.\n\nV údolí Torano je asi třicet aktivních lomů, ve kterých se těží mramor \"Statuario\" (bíložlutý sochařský materiál), \"Statuario Venato\" (šedobílý sochařský materiál), \"Calacatta, Cremo, Ordinario a Arabescato.\" Nachází se zde také kamenolom \"Polvaccio\", ze kterého Michelangelo vybral některé ze svých kamenných bloků, a proto se mu nyní říká \"Cava-Michelangelo\".\n\nU Colonnaty se nachází největší kamenolom Apuanských hor, lom \"Gioia\". Jinak je tam v provozu ještě asi třicet dalších kamenolomů. Těží se v nich mramory \"Ordinario\" (bělavý), \"Venato\" (bílý), \"Arabescato\" a \"Bardiglio\" (modrý). Kromě římského kamenolomu \"Fossacava\", kam se může dojít pouze pěšky, je tam také nejstarší mramorový most z roku 1875. Malá vesnička Colonnata je prapůvodní sídlo pracovníků lomu. Je tam hřbitov zahynulých při práci a památník pracovníků lomu.\n\nDoprava kamene byla vždy nebezpečnou a obtížnou záležitostí. Kamenné bloky se přepravovali dolů do údolí metodou \"lizzatura\" a dále pak na vozech s volským spřežením. I po výstavbě železnice byly hrubé bloky dopravovány ke kolejím pomocí \"lizzatury\". Mramorová železnice, která spojovala tři údolí pomocí tunelu a mostů, byla postavena a uvedena do provozu kolem roku 1876. Mramorová dráha spojovala Carraru s Miseglií, vedla pod Colonnatou (stanice Tarone) přes Fantiscritti až po Cava Polvaccio.\n\nPo výstavbě železnice a s parními lokotraktory skončila přeprava volským spřežením. \"Lizzatura\" se však stále používala. Teprve v šedesátých letech (1960) když byly vybudovány silnice až k lomům, byla doprava prováděna kamiony přímo z lomů.\n\nV oblasti Carrara se vyskytuje asi padesát různých typů mramoru (např. \"Ordinario, Venato, Calacatta, Statuario, Bardiglio, Gioa\" atd.). Nejcennější je tzv. \"Statuario\", mramor pro sochy. Velké bloky jsou vzácné a drahé. Není úplně bílý, ale částečně nažloutle pruhovaný. Je obzvláště jemnozrnný a umožňuje filigránské zpracování v sochařství. Je také relativně izotropní, stejnorodý a odolný proti otřesům při opracovávání.\n\nKromě na sochy a pomníky se kararský mramor používá jako podlahová a schodišťová krytina, dále i pro parapety v interiérech a pro obklady z přírodního kamene v koupelnách nebo bazénech. V cukrárnách se používají pracovní stoly z kararského mramoru, protože cukrová poleva musí rychle vychladnout a mramorový povrch je pro to obzvláště vhodný. Navíc se těsto na mramorový povrch nelepí.\n\nBloky mramoru, nevhodné k přímému využití, jsou rozemlety na mramorový prach o velikosti zrn v tisícinách milimetru, který se přidává do zubních past, do mýdla, do brusiva a také se používá při výrobě skla a papíru. Oblé kusy mramoru, které se původně vybíraly z potoků v oblasti Carrary, ale jsou již také vyráběny strojově, se používají v zahradnictví jako dekorace květinových záhonů.\n\nZvláštní využití kararského mramoru je specialita pro gurmány, \"Lardo di Colonnata\" (slanina z Colonnaty). Je to slanina, která se připravuje ve speciálních mramorových nádobách. Slanina se do nich dává ve vrstvách se solí, kořením a bylinkami a nechává se nejméně půl roku vyzrát. Během procesu zrání se schránky se slaninou přikrývají mramorovými deskami. Pro tyto mramorové nádoby se hodí pouze speciálně vybraný kararský mramor s velkými krystaly. \"Lardo di Colonnata\" bývala potrava kameníků v lomech, kteří pro svou tvrdou práci potřebovali bohatou kalorickou stravu.\n\n\n"}
{"id": "1492425", "url": "https://cs.wikipedia.org/wiki?curid=1492425", "title": "Seznam českých seriálů s různými verzemi", "text": "Seznam českých seriálů s různými verzemi\n\nTento seznam shromažďuje české televizní seriály, které mají více verzí. Buď jsou sestříhané do jiného počtu dílů, nebo mají přetočený alespoň jeden díl a podobně.\nNejsou uvedeny seriály, u kterých bylo jen pár epizod sloučeno do dvojdílu a současně existují samostatně. Také nejsou uvedeny povídkové cykly typu Bakaláři, u kterých existuje i pozdější cyklus s výběrem tematicky příbuzných nebo těch nejlepších příběhů. \n\nSeriály, které mají filmovou verzi, najdete v přehledu Seznam filmových sestřihů televizních seriálů a seriálových sestřihů filmů.\n"}
{"id": "1492429", "url": "https://cs.wikipedia.org/wiki?curid=1492429", "title": "Odrůdové víno", "text": "Odrůdové víno\n\nOdrůdové víno je víno vyrobené z jedné odrůdy vinné révy. Jde o víno, které má charakteristicky aromaticky účinné látky dané odrůdy. Musí obsahovat nejméně 85% vína vyrobeného z odrůdy uvedené na obalu. Známkové jakostní víno - může být vyrobeno smícháním odrůdových jakostních vín. Naopak cuvée je směsí vín více odrůd. Odrůdová vína jsou žádaná zejména v evropských zemích (s výjimkou Francie).\n"}
{"id": "1492436", "url": "https://cs.wikipedia.org/wiki?curid=1492436", "title": "Milan Mrázek (fotbalista)", "text": "Milan Mrázek (fotbalista)\n\nMilan Mrázek (* 1938 Kozlovice u Přerova) je bývalý český fotbalista (útočník nebo záložník) a trenér.\n\nByl odchovancem DSK Viktoria Přerov. V československé lize hrál za Duklu Praha, aniž by skóroval (03.05.1959–07.06.1959). V pražské Dukle působil v letech 1957–1959.\n\nPo skončení hráčské kariéry se stal trenérem.\n\n"}
{"id": "1492441", "url": "https://cs.wikipedia.org/wiki?curid=1492441", "title": "Rábapatona", "text": "Rábapatona\n\nRábapatona je obec v Maďarsku v župě Győr-Moson-Sopron, spadající pod okres Győr. Nachází se asi 11 km jihozápadně od Győru. V roce 2015 zde žilo 2 500 obyvatel. Dle údajů z roku 2011 zde 92,8 % obyvatelstva tvořili Maďaři, 0,6 % Němci a 0,3 % Rumuni.\n\nRábapatona leží u řeky Ráby, v blízkosti prochází dálnice M85. Sousedními vesnicemi jsou Abda, Börcs, Enese, Ikrény a Koroncó, sousedním městem Győr.\n"}
{"id": "1492442", "url": "https://cs.wikipedia.org/wiki?curid=1492442", "title": "Nejvyšší hory Wyomingu", "text": "Nejvyšší hory Wyomingu\n\nNejvyšší hory Wyomingu. Na severu, západě a jihu Wyomingu se rozkládají horská pásma Středních Skalnatých hor. Území mezi horskými pásmy vyplňují vysoko položené horské pánve. Východ státu zaujímají Velké planiny.\nNa severozápadě leží pohoří Absaroka Range a Teton Range, na západě pohoří Wyoming Range a Wind River Range, na severu Bighorn Mountains a na jihu Laramie Mountains a Medicine Bow Mountains.\nNejvyšší horou Wyomingu je Gannett Peak (4 207 m) v pohoří Wind River Range.\nVětšina nejvyšších hor Wyomingu leží v tomto pohoří. Druhým nejvyšším pohořím je Teton Range, následují Big Horn Mountains a Absaroka Range. V těchto čtyrech pohořích se nachází vrcholy, které přesahují 4 000 metrů.\n\nVe výčtu hor jsou zastoupeny pouze vrcholy s prominencí vyšší než 500 metrů.\n\nVe výčtu hor jsou zastoupeny pouze vrcholy s prominencí vyšší než 100 metrů.\n\n"}
{"id": "1492445", "url": "https://cs.wikipedia.org/wiki?curid=1492445", "title": "Martin Rozhoň", "text": "Martin Rozhoň\n\nMartin Rozhoň (* 20. dubna 1979) je český podnikatel, manažer a zakladatel akciové společnosti Vivantis, která provozuje e-shopy Prozdravi.cz, Prezdravie.sk, Krasa.cz, Parfemy.cz, Hodinky.cz, Sperky.cz atd. Studoval na fakultě informačních technologií Vysokého učení technického v Brně a ESMA MBA. V roce 2018 firmu Vivantis prodal skupině Mall Group a věnuje se investicím do startupů, například StartupYard, VRgineers, Spirit Element, Econea, atd.\nOd roku 2009 je člen předsednictva Asociace pro elektronickou komerci.\n\n\n"}
{"id": "1492446", "url": "https://cs.wikipedia.org/wiki?curid=1492446", "title": "Fergal Lawler", "text": "Fergal Lawler\n\nFergal Lawler (* 4. března 1971, Limerick, Irsko) je irský bubeník a skladatel, známý především jako člen skupiny The Cranberries. V roce 1989 spolu s bratry Noelem a Mikem Hoganovými založili v roce 1989 v Limericku kapelu s názvem The Cranberry Saw Us, jež se později přejmenovala na The Cranberries. Po rozpadu Cranberries v roce 2003 se věnoval sólovým projektům, zřídil si nahrávací studio nebo produkoval jiné irské hudebníky. Složil hudbu k filmu No Words Needed: Croke Park 2007 (2017).\n"}
{"id": "1492448", "url": "https://cs.wikipedia.org/wiki?curid=1492448", "title": "Seznam letišť na Moravě", "text": "Seznam letišť na Moravě\n\nSeznam letišť na Moravě zahrnuje seznam veřejných civilních a sportovních letišť na území Moravy.\n"}
{"id": "1492450", "url": "https://cs.wikipedia.org/wiki?curid=1492450", "title": "Causse du Larzac", "text": "Causse du Larzac\n\nCausse du Larzac je krasová náhorní plošina ve Francii. Nachází se v jižní části Francouzského středohoří na území departementů Hérault a Aveyron. Má rozlohu okolo 1000 km² a její nadmořská výška se pohybuje mezi 600 a 900 metry. Významnými sídly jsou Millau, Lodève, L'Hospitalet-du-Larzac a La Cavalerie.\n\nLarzac je součástí přírodního parku Grands Causses, vyhlášeného v roce 1995. Krajina je tvořena vápencem z období jury, objevují se zde četné závrty. K přírodním pozoruhodnostem patří i soutěska řeky Tarn, dosahující hloubky až 500 metrů. Žije zde muflon, prase divoké, jelen evropský, orebice rudá nebo žluna zelená. Ve středověku zde působil Řád templářů a Maltézský řád, v té době vznikly hrady Saint-Jean-et-Saint-Paul a Viala-du-Pas-de-Jaux. Od druhé poloviny devatenáctého století počet obyvatel klesá v důsledku odchodu do měst. Hlavní ekonomickou aktivitou je pastevectví ovcí a skotu, vyrábí se zde sýr roquefort. Oblastí prochází dálnice A 75. \nV roce 1902 zde byl zřízen vojenský tábor a v roce 1930 Letiště Millau-Larzac. V roce 1970 představil ministr obrany Michel Debré plán na rozšíření výcvikového prostoru na rozlohu 170 km². Místní obyvatelé však odmítli své domovy opustit a do čela jejich protestního hnutí se postavil José Bové. François Mitterrand po svém nástupu do prezidentské funkce v roce 1981 oznámil, že projekt na vojenské využití Larzacu se ruší. \n\n"}
{"id": "1492451", "url": "https://cs.wikipedia.org/wiki?curid=1492451", "title": "Židovské pece", "text": "Židovské pece\n\nŽidovské pece jsou veřejný park v Praze 3, ve východní části Žižkova severně od prostoru bývalého Nákladového nádraží. Po parku na Vítkově je to druhý největší park v této městské části. Má protáhlý tvar, je v něm několik hřišť a také piknikové místo. \n\nPark o rozloze asi 7 ha se táhne od dopravního hřiště, které je na jeho západním okraji, mezi ulicemi Jilmovou na severní straně a Malešickou na straně jižní, až do vzdálenosti asi 600 m na východ k areálu ubytovacích zařízení Vysoké školy ekonomické na Jarově. \n\nSeverní strana je poměrně rovinatá. Pod nejvyšší částí parku je v Jilmové ulici nevelký oplocený areál Českého úřadu pro zkoušení zbraní a střeliva, který tam sídlí už od svého založení v roce 1891. Asi o 100 m dál na východ je pod svahem k Jilmové ulici hřiště s vybavením pro fitness, ještě dál na východ jsou dvě dětská hřiště a místo vyhrazené pro pikniky. \n\nJižní strana protáhlého parku se svažuje k Malešické ulici a k nově vznikající obytné zástavbě na Vackově. U cesty podél této jižní strany roste i několik jilmů – v Jilmové ulici bychom je nenašli.\n\nNa některých vyznačených cestách je povolena jízda na kole a na kolečkových bruslích. \n\nPůvod názvu lokality \"Židovské pece\" není známý. Podle některých pramenů tu snad kdysi byly vyhloubeny jeskyně, do kterých se uchylovali Židé, když byli za vlády císařovny Marie Terezie kolem roku 1744 vyháněni z Prahy. Doloženo ale je, že v těchto místech bývalo popraviště, přesunuté sem z původního Šibeničního vrchu (nad dnešní křižovatkou U Bulhara). Poslední poprava se na Židovských pecích konala v roce 1866 a přišlo se prý na ni podívat třicet tisíc lidí.\n\nPodle starých map tu bývaly kdysi i vinice, např. v roce 1841 byla část vrchu s vyznačeným \"Popravním místem\" ve správě Viničního úřadu (\"K. K. Weinbergamt\").\n\nV roce 1951 byl v těchto místech ještě pustý kopec, v roce 1966 už park v podstatě v nynější podobě. V letech 2014 a 2015 proběhla revitalizace parku.\n\n"}
{"id": "1492463", "url": "https://cs.wikipedia.org/wiki?curid=1492463", "title": "Moritz Daublebsky-Sterneck", "text": "Moritz Daublebsky-Sterneck\n\nMoritz Daublebsky-Sterneck (29. února 1912, Bílovec – 10. ledna 1986 Vomp, Rakousko) byl rakouský Spravedlivý mezi národy z rodu Daudlebských ze Sternecku.\n\n\"Moritz Georg Josef Franz Maria Freiherr Daublebsky von Sterneck\" byl synem Moritze Jakoba sv. pána Daublebsky-Sternecka (1871–1917) a jeho manželky Marie Amélie Františky Stefanie Salvadori z Whiesenhofu (1872–1962). Měl ještě tři setry. V roce 1950 se oženil s Marie - Theresa von Biegelen (1920–2009) a měli spolu tři syny.\n\nMoritz studoval práva a získal titul JUDr.. Ve druhé světové válce sloužil ve Wehrmachtu na Slovensku v obci Borčice, kde se svojí matkou vlastnil dům. V této době zachránil dvě židovky před smrtí tím, že je po určitou dobu ukrýval. Jednalo se o Magdalenu Livii Dubnickou s matkou, které hledaly cestu k partyzánům a v tísni u něj zaklepaly. Při nebezpečí vyzrazení je převedl po mostě přes Váh, který hlídalo vojsko. Překročení mostu se zdařilo, ale krátce na to byly obě ženy objeveny a zatčeny. Byly odvezeny do koncentračního tábora Ravensbrück kde matka zemřela. Magdalena byla později převezena do koncentračního tábora Bergen-Belsen a zde se dočkala osvobození.\n\nZa tento čin mu byl v roce 1977 přiznán titul Spravedlivý mezi národy a zahradě Jad vašem byl vysazen strom.\n\n"}
{"id": "1492465", "url": "https://cs.wikipedia.org/wiki?curid=1492465", "title": "Sokůlka", "text": "Sokůlka\n\nSokůlka ( [sɔˈkuu̯ka] ) je město v Podleském vojvodství v severovýchodním Polsku. Jedná se o rušnou železniční křižovatku, která se nachází na mezinárodní lince Varšava – Bělostok – Grodno, s dalšími spoji do Suwałek až k polsko-litevské hranici. V této oblasti se nachází tatarská menšina. Město bylo v Białystok Voivodeship od 1975 k 1998. Mezi lety 1975 až 1998 se nacházelo v Bělostockém vojvodství.\n\nKrál Zikmund III. Vasa potvrdil status města v roce 1609. Katolický kostel v neoklasicistním slohu byl postaven v roce 1848. Nachází se zde též pravoslavný kostel sv. Alexandra Newského z roku 1830.\n\nV roce 2008 došlo v kostele sv. Antonína k eucharistickému zázraku.\nSokůlka je partnerské město s těmito městy:\n\n"}
{"id": "1492466", "url": "https://cs.wikipedia.org/wiki?curid=1492466", "title": "Chlorid antimoničný", "text": "Chlorid antimoničný\n\nChlorid antimoničný je anorganická sloučenina s vzorcem SbCl. Jedná se o bezbarvou kapalinu, která je ale často zbarvena do žluta. V přítomnosti vlhkosti hydrolyzuje za uvolnění chlorovodíku.\n\nPřipravuje se reakcí plynného chloru s chloridem antimonitým.\n\nChlorid antimoničný hydrolyzuje za vzniku kyseliny chlorovodíkové a oxidu-chloridu antimoničného.\n\nTuto reakci lze potlačit vysokou koncentrací chloridů, pak vzniká komplexní anion hexachloroantimoničný:\n\nVytváří řadu aduktů s Lewisovými bázemi. Má také silné oxidační vlastnosti.\n\nVyužívá se jako katalyzátor polymerizací a na chloraci organických sloučenin.\n"}
{"id": "1492468", "url": "https://cs.wikipedia.org/wiki?curid=1492468", "title": "Crumble", "text": "Crumble\n\nCrumble (výslovnost [krambl]) je dezert pocházející z Britských ostrovů, který se skládá z ovoce a drobenky. Recept vznikl jako úsporná varianta drobenkového koláče za druhé světové války, kdy byla mouka a máslo na příděl. Je oblíbený pro svoji rychlou přípravu a pro možnost zužitkovat sezónní přebytky.\n\nCrumble se připravuje v zapékací míse, která se vymastí a naskládají se do ní kousky ovoce (švestky, jablka, ostružiny, borůvky, angrešt) nebo rebarbory posypané cukrem a skořicí. Vrstva ovoce se zakryje žmolky těsta z mouky, másla a cukru, které se mohou také doplnit mletými oříšky nebo opraženými ovesnými vločkami a vše se zapeče asi půl hodiny při teplotě okolo 180 °C, až se na povrchu utvoří nazlátlá křupavá kůrka. Hotový dezert se ještě horký krájí na dílky, které se mohou při podávání doplnit žloutkovým krémem, šlehačkou nebo zmrzlinou. \n\nExistuje také slaná varianta crumble, obsahující maso, sýr a zeleninu.\n"}
{"id": "1492470", "url": "https://cs.wikipedia.org/wiki?curid=1492470", "title": "Staatliche Kunstsammlungen Dresden", "text": "Staatliche Kunstsammlungen Dresden\n\nStaatliche Kunstsammlungen Dresden (SKD; česky „Státní umělecké sbírky Drážďany“) je kulturní instituce v německých Drážďanech, vlastněná a spravovaná spolkovou zemí Sasko. Zahrnuje patnáct kulturních institucí. Sbírky, založené saskými kurfiřty v 16. století, patří mezi nejstarší a nejbohatší sbírky umění na světě a patřily k prvním, které se otevřely veřejnosti. Většina sbírek je uložena v Drážďanském zámku, ve Zwingeru a v Albertinu na levém břehu Labe. \n\nZákladem sbírek byla \"Kunstkammer\" saských kurfiřtů, která obsahovala vzácná a výjimečná technická zařízení, nástroje nebo hodiny. O rozvoj sbírky se zasloužil zejména saský kurfiřt a pozdější polský král August II. Silný (1670–1733) z dynastie Wettinů. Jako mladý princ se ve Versailles seznámil s pompou absolutistického krále Slunce Ludvíka XIV. a založil v Drážďanech Grünes Gewölbe, sbírku soch a sbírku grafiky (\"Kupferstich-Kabinett\"), sbírku vzácného porcelánu a šperků. V době panování jeho syna Augusta III. Polského (1696–1763) se drážďanská sbírka obrazů stala jednou z největších v Evropě. \n\nZa sedmileté války v letech 1756 až 1763 utrpělo Sasko a umělecké sbírky velké ztráty, část musela být prodána a stříbro bylo zčásti roztaveno. Od roku 1831 spravovalo sbírky saské Ministerstvo financí a do sbírek v Zwingeru bylo přestěhováno Královské historické muzeum, jehož základem byla královská zbrojnice. Roku 1855 byla dokončena stavba galerie, navržená Gottfriedem Semperem. Roku 1891 bylo pod vedením archeologa Georga Treua otevřeno Albertinum, které sloužilo jako muzeum soch a sádrových odlitků.\n\nPo skončení první světové války a abdikaci posledního krále byla část sbírek vrácena rodu Wettinů a drážďanská muzea přešla pod správu Ministerstva kultury. V roce 1945 byla velká část sbírek odvezena do SSSR, odkud se vrátila až v roce 1958. Po druhé světové válce a vzniku NDR byly drážďanské galerie postupně rekonstruovány s cílem vytvořit z nich Centrum umění a vědy a tento projekt pokračuje i po sjednocení Německa, s plánovaným dokončením roku 2021. Roku 2002 bylo Albertinum těžce postiženo povodní a muselo projít kompletní a nákladnou rekonstrukcí. Je znovu otevřeno od roku 2010 jako muzeum umění od romantismu do současnosti.\n\n\n\n\n\n\n\n"}
{"id": "1492471", "url": "https://cs.wikipedia.org/wiki?curid=1492471", "title": "Bánsvárá", "text": "Bánsvárá\n\nBánsvárá () je město v Rádžasthánu, jednom ze svazových států Indie. K roku 2011 zde žilo přibližně sto tisíc obyvatel.\n\nBánsvárá leží u jižního okraje státu na řece Máhí. Od Ahmadábádu, hlavního města sousedního Gudžarátu a pátého nejlidnatějšího města celé Indie, je vzdáleno přibližně 200 kilometrů severovýchodně.\n"}
{"id": "1492475", "url": "https://cs.wikipedia.org/wiki?curid=1492475", "title": "Open Firmware", "text": "Open Firmware\n\nOpen Firmware je otevřený standard pro firmware zaměřený na bootování operačního systému. Vyvinula jej společnost Sun Microsystems, která svou implementaci nazvala \"Open Boot\", a dočkal se standardizace u Institutu pro elektrotechnické a elektronické inženýrství (IEEE) jako standard \"IEEE 1275-1994\". \n\nStandard se omezeně rozšířil na řadu platforem: Kromě platformy SPARC, kde jej používala přímo společnost Sun Microsystem, se objevil i na architekturách IBM Power (společnost IBM) a PowerPC (mj. společnost Apple a počítače Pegasos). Až na výjimky (například XO-1) se ovšem neujal na platformě x86, kde jsou nestandardizované BIOSy postupně nahrazovány implementací standardu UEFI a tento standard zde přijala i firma Apple, která dříve na platformě PowerPC používala Open Firmware.\n\nPro skriptování v příkazovém řádku Open Firmwaru je užíván jazyk Forth.\n\nKromě komerčních implementací Open Firmwaru existuje také implementace v rámci projektu OpenBIOS, která je dostupná pod licencí podobnou licenci BSD pro platformy x86, PowerPC a ARM.\n\n"}
{"id": "1492477", "url": "https://cs.wikipedia.org/wiki?curid=1492477", "title": "Bétva", "text": "Bétva\n\nBétva () je řeka v severní Indii, přítok Jamuny v povodí Gangy. Má délku přibližně 590 kilometrů a plochu povodí přibližně 50 000 čtverečních kilometrů.\n\nPramení v pohoří Vindhja přibližně dvacet kilometrů jihovýchodně od Bhópálu a teče převážně v severním, severovýchodním a východním směru skrz státy Madhjapradéš a Uttarpradéš. Do Jamuny se vlévá u Hamírpuru.\n\nMezi města na řece patří Sáňčí, Vidiša, Órčha a Hamírpur.\n"}
{"id": "1492479", "url": "https://cs.wikipedia.org/wiki?curid=1492479", "title": "Czech It", "text": "Czech It\n\nCzech It je česká, anglicky zpívající pop-rocková kapela z Benešovska. Skupina vznikla v roce 2011 a spolu s kamarádem z dětského domova ji založili Lucie Konečná a Rút Škvorová.\n\nÚplně první představa o působení kapely byla jen skládání a hraní pro zábavu, na oslavách a akcích pro přátele. Postupem času ale docházelo k nabírání kamarádů a známých do kapely, k rozšiřování kapelních postů, nástrojů i k různým výměnám u nástrojů mezi samotnými členy uvnitř kapely. Složení i sestava nástrojů vývojem kapely vykrystalizovala a ustálila se na složení Daniel Marczell (zpěv, baskytara), Lucie Konečná (zpěv, piano), Rút Škvorová (housle), Tomáš Mudra (akustická kytara), Ondřej Skřivan (bicí), Dominik Krykorka (kytara). Všichni členové se věnují muzice při studiu nebo při zaměstnání. \n\nPrvní album „Find Your Way“ vydala skupina v roce 2015. Jako producent se na desce podílel Daniel Marczell. Pod texty a hudbou všech písní je podepsaná Lucie Konečná. K písním „Secrets“ a „For This Time“ z debutového alba kapela natočila videoklipy. \n\nZlomovým rokem byl pro kapelu rok 2018. Jako speciální host byli Czech It součástí Podzim tour 2018 písničkáře Pekaře. V květnu 2018 nasadila Evropa 2 jejich píseň Unexpected do rotace rádia Evropa 2, kde se sedm týdnů držela na předních příčkách hitparády E2 Music Chart, z toho čtyřikrát na příčce první. Unexpected se zároveň stala pro rok 2018 sedmičkou z TOP 25 nejoblíbenějších písní rádia Evropy 2. V hudebních cenách magazínu iReport Žebřík obsadili Czech It 3. místo v kategorii Objev roku a v březnu 2018 získali Divokou kartu hudebních cen Evropy 2. V roce 2019 se s písní Mills umístili jednou na druhém a následně šestkrát na prvním místě v Evropa 2 Music Chart. \n\nV roce 2019 vystřídal post bubeníka Miloš Majlo Filip. V témže roce na podzim vydali druhé studiové album s názvem #TOTHESTARS. Album se natáčelo u kapely ve zkušebně, mixovalo se na Novém Zelandu a masterovalo v Nashvillu. \n\n\n"}
{"id": "1492493", "url": "https://cs.wikipedia.org/wiki?curid=1492493", "title": "Korokie skalníková", "text": "Korokie skalníková\n\nKorokie skalníková (\"Corokia cotoneaster\") je pomalu rostoucí, stálezelený keř pocházející z Nového Zélandu, kde za příznivých klimatických i půdních podmínek může dorůst až do výšky přes 2 m a stejně tak může být i široký. Je druhem nevelkého rodu korokie, přirozeně se vyskytuje ze všech druhů v nejrozsáhlejším areálu a je novozélandským endemitem. Běžně roste na suchých, kamenitých stráních chudých na živiny, od pobřežních útesů až po subalpínský stupeň.\n\nJméno rodu vzniklo z maorského názvu \"korokio\" (síť) a druhové pojmenování je odvozeno od podobnosti plodů a jejich rozložení na větvičkách s rodem skalník (\"Cotoneaster\") rostoucím v palearktické oblasti severní polokoule. Pojmenována byla francouzským lékařem a botanikem Étiennem Raoulem, který na novozélandský Jižní ostrov připlul roku 1840.\n\nPomalu rostoucí dřevina dorůstající sice do 2,5 m, která se ale dá udržovat vysoká do 1 m, nebo pěstovat jako bonsaj. V exponovaných, větrných lokalitách zůstává trvale nízká a velmi kompaktní, mnohdy získává plazivou formu. Nové přírůstky větviček jsou krátké, jen několik centimetrů, jsou lomené, rozvětvují se v úhlu až 90° širokém a jsou pouze řídce porostlé listy. Vzájemně se proplétající, takto stěsnané větvičky jsou popisované jako rostoucí \"cik cak\". Tento způsob růstu, vyskytující se i u dalších novozélandských keřů, se vysvětluje ochranou listů stálezelených rostlin před příliš intenzivním slunečním zářením během chladných zimních dnů. Její vzrůst je poplatný místu, rostliny na pobřeží teplejšího Severního ostrova bývají vyšší a rozložitější, kdežto v alpínských polohách chladnějšího Jižního ostrova mají spíše pevný, sevřenější vzhled.\n\nV chladném období snese pokles teploty až k -10 °C a krátkodobě až -20 °C, mladá rostlina je náchylnější k vymrznutí a v nejchladnějších oblastech je prospěšná ochrana před silným mrazivým větrem. Pro zdárný růst potřebuje půdu kyselou až neutrální, může být průběžně vlhká, ale vždy dobře odvodněná. Přežívá i déletrvající sucho, snáší slunce i částečný polostín, toleruje slané mořské větry. Ploidie korokie skalníkové je 2n = 18.\n\nNeopadavý, hustý keř s tenkými, neuspořádaně propletenými výhonky, jež jsou v mládí běloplstnaté, později hnědavé a časem ztmavnou i zhrubnou. Jsou řídce porostlé listy vyrůstajícími střídavě jednotlivě nebo až po čtyřech. Jejich kožovitá čepel na plochém, až 20 mm dlouhém řapíku je lopatkovitého až okrouhle vejčitého tvaru, bývá dlouhá do 25 mm a široká až 15 mm, po obvodě je hladká a na rubové straně bělavá. Na líci jsou listy nejčastěji tmavě šedozelené, toto zbarvení se místy odlišuje v závislosti na geologických vlastnostech půdy (např. na serpentinech), jinde bývají též světle zelené, olivové nebo červenohnědé.\n\nV úžlabí listů nebo na koncích větviček vyrůstají drobné, 5 až 8 mm velké, vonné, nápadné žluté květy ve tvaru hvězdičky. Mají kratičké stopky, rostou osamocené nebo ve svazečku až po čtyřech, jsou pravidelné a oboupohlavné. Zelený trubkovitý kalich je tvořen pěti vejčitě trojúhlými kališními lístky asi 2 mm dlouhými. Stejný počet korunních lístků je jasně žlutých, jsou 4 mm velké, vejčité, úzce podlouhlé a na koncích špičaté. V květu je pět tyčinek s volnými nitkami nesoucí prašníky pukající podélnými štěrbinami. Spodní semeník, obsahující jediné vajíčko, má krátkou čnělku s rozšířenou bliznou. Květy navštěvuje pro nektar i pyl široká škála hmyzu, účinnými opylovači jsou pravděpodobně pouze včely.\n\nPlody jsou kulovité, asi 6 mm velké masité bobule, ve zralosti barvy jasně červené nebo oranžové, které obsahují jediné drobné semeno. Dozrávají v lednu a prosinci.\n\nKorokie skalníková je všestranná a nenáročná rostlina vhodná do okrasných zahrad, kde počátkem léta upoutá spoustou ostře žlutých květů a na podzim i počátkem zimy jasně červenými plody. Lze ji také využít pro pomalu rostoucí, ale nesnadno prostupné stálezelené živé ploty. Je nenáročná na kvalitu půdy i údržbu, možno ji snadno tvarovat a udržet v požadovaných rozměrech. Vzhledem k drobným listům je také vhodným objektem pro tvorbu bonsají. V zimním období jsou její plody důležitým zdrojem obživy mnoha ptáků a drobných savců.\n\nPoměrně hojně se pěstuje v okrasných zahradách ve Velké Británii. Nejčastěji je vysazován kultivar 'Little Prince' vyrůstající nejvýš do 120 cm nebo 'Patitutu' s většími listy i plody.\n\n"}
{"id": "1492500", "url": "https://cs.wikipedia.org/wiki?curid=1492500", "title": "Dannebrog (A540)", "text": "Dannebrog (A540)\n\nDannebrog (A540) je plavidlo dánského královského námořnictva sloužící jako královská jachta. Do služby bylo přijato roku 1932 jako náhrada kolesové jachty \"Dannebrog\" z roku 1879. Od roku 1932 jachta urazila více než 400 000 námořních mil.\n\nPlavidlo bylo postaveno v Kodani. Kýl byl založen 2. ledna 1931, 10. října 1931 byla loď spuštěna na vodu a 26. května 1932 byla loď přijata do služby. Plavidlo roku 1931 pojmenovala dánská královna Alexandrina Meklenbursko-Zvěřínská.\n\nPosádku tvoří 58 osob. Na palubě jsou dále kajuty pro 27 členů služebnictva a 14 pasažérů. Trup je postaven z oceli. V přední části plavidla před komínem jsou kajuty posádky, prostory pro náklad a pohonný systém. Zadní část slouží pasažérům (je zde mimo jiné pracovna, jídelna, salónek a kajuty). Nábytek a část vybavení pochází ze starší jachty \"Danneborg\". Do roku 1948 loď nesla dva 37mm kanóny, které sloužily ke střílení slavnostních salv.\n\nPohonný systém tvoří dva diesely B&W Alpha 6T23L-KVO, každý o výkonu 870 hp, pohánějící dva lodní šrouby. Dále jsou na palubě tři pomocné diesely SCANIA DS11ol MO 1, každý o výkonu 136 kW. Roku 1989 bylo přidáno dokormidlovací zařízení Jastram o výkonu 160 hp. Nejvyšší rychlost dosahuje 14,75 uzlu. Dosah je 3860 námořních mil při rychlosti 14 uzlů.\n"}
{"id": "1492501", "url": "https://cs.wikipedia.org/wiki?curid=1492501", "title": "Fylgia", "text": "Fylgia\n\nFylgia byl pancéřový křižník švédského námořnictva. Jako křižník byl ve službě v letech 1907–1939. Roku 1941 byla dokončena jeho přestavba na cvičnou loď a v této roli působil do roku 1953 a následně byl do roku 1957 využiván jako cvičný cíl. Poté byl sešrotován.\n\nStavba prvního švédského moderního křižníku byla objednána roku 1902. Mezi jeho hlavní úkoly patřil průzkum pro hlavní síly loďstva a doprovod torpédových plavidel. Křižník postavila loděnice Finnboda ve Stockholmu. Kýl plavidla byl založen v říjnu 1903, dne 21. prosince 1905 byl trup spuštěn na vodu a 21. června 1907 byl křižník zařazen do služby.\n\nKřižník nesl osm 152mm kanónů ve dvoudělových věžích (po jedné na přídi, zádi a obou bocích), čtrnáct 57mm kanónů a dva 450mm torpédomety. Pohonný systém tvořilo 12 kotlů Yarrow a trojčinné parní stroje o výkonu 12 000 hp, pohánějící dva lodní šrouby. Nejvyšší rychlost dosahovala 21,5 uzlu.\n\nV letech 1939–1941 byl křižník loděnicí Oscarshamn přestavěn na cvičnou loď. Dostal novou křižníkovou příď a moderní nástavbu. Původní kotle Yarrow nahradily čtyři kotle Penhoët spalující naftu. Jeden komín byl odstraněn a ušetřený prostor po kotlech byl využit na ubikace pro kadety. Novou výzbroj tvořilo osm 152mm kanónů, čtyři 57mm kanóny, čtyři 40mm kanóny, dva 25mm kanóny, jeden 20mm kanón, dva 533mm torpédomety a dvě skluzavky hlubinných pum.\n\n"}
{"id": "1492502", "url": "https://cs.wikipedia.org/wiki?curid=1492502", "title": "Klec (film, 2019)", "text": "Klec (film, 2019)\n\nKlec je český televizní film – komorní psychothriller režiséra Jiřího Stracha dle scénáře Marka Epsteina.\n\nFilm se natáčel na podzim 2018 a měl pracovní název \"Cvrček\".\n\nFilm je o ztraceném mladíkovi, který navštíví důvěřivou seniorku a představí se jako její vzdálený příbuzný, který chce obnovit zpřetrhané rodinné vazby. Stará paní pocítí štěstí, dokud nepochopí, že dotyčný lže. Hlavní děj filmu potom líčí jeho počínání, když chce paní okrást v jejím vlastním domě, který se nakonec mění v past. Byt je totiž dokonale zabezpečen mřížemi a zabezpečenými dveřmi. Nakonec mladík získá starou paní do světlíku zahozené klíče a přesvědčený, že z bytu konečně unikne, starou paní zabije. Starý zámek bezpečnostních dveří ale bohužel nefunguje, jak by měl, a vrah se lapí do pasti tím, že v něm při neumělém odemykání zlomí klíč.\n\n"}
{"id": "1492504", "url": "https://cs.wikipedia.org/wiki?curid=1492504", "title": "Museum of Fine Arts, Houston", "text": "Museum of Fine Arts, Houston\n\nMuseum of Fine Arts, Houston (MFA H), založené roku 1900, je nejstarším muzeem v Texasu a jedním z největších muzeí v USA. Stálá sbírka zahrnuje kolem 64 000 uměleckých děl z šesti kontinentů a období 6 000 let lidské historie. MFA H je součástí čtvrti Houston Museum District, kde je soustředěno celkem 19 kulturních institucí.\nHouston byl v 19. století železničním uzlem Texasu, odkud se vyvážela bavlna. Rychle se rozvinul po objevu texaské ropy roku 1901 a do roku 1910 se jeho populace zdvojnásobila na téměř 80 000 obyvatel (z toho byla téměř 1/3 černochů). Roku 1917 the Houston Public School Art League věnovala pozemek pro stavbu veřejného muzea. První budova, postavená v neoklasicistním slohu podle houstonského architekta Williama Warda Watkina, byla otevřena veřejnosti roku 1924 a rozšířena o další dvě křídla o dva roky později.\n\nJeště před postavením budovy získalo muzeum z odkazu George M. Dicksona sbírku americké a evropské malby. Mezi dalšími donátory byli např. sběratelé Edith a Percy Straus z New Yorku, kteří roku 1944 věnovali muzeu 83 děl z období renesance, i další prominentní houstonské rodiny a nadace, které věnovaly umělecká díla nebo poskytly finanční prostředky. Muzeum doplňovalo sbírky i vlastními nákupy a roku 1970 vlastnilo kolem 12 000 děl. Roku 1974 získalo muzeum nejprve jako zápůjčku 50 obrazů impresionistů a postimpresionistů od Johna a Audrey Jones Beckových, kteří pak roku 1998 díla muzeu darovali. Sbírka je vystavena v budově, která nese jejich jméno. Mezi lety 2005-2007 získalo muzeum sbírku konstruktivistického latinskoamerického umění z 50.-60. let Adolpho Leirnera. Sbírky se trvale rozrůstají z darů i vlastními nákupy a Museum of Fine Arts v Houstonu je v současnosti šestým největším muzeem umění v USA. Jeho dvě hlavní budovy mají 12 000 m² výstavních ploch.\n\n\n"}
{"id": "1492508", "url": "https://cs.wikipedia.org/wiki?curid=1492508", "title": "Wan-chua", "text": "Wan-chua\n\nWan-chua (znaky: 萬華區; pinyin: Wànhúa qū; tchajwansky: Báng-kah khu) je bývalé město známe pod názvem Bangka či Mongka, které dnes tvoří jeden z 12 obvodů Tchaj-peje.\n\nNachází se zde historicky významný chrám Lung-šan, obchodní a volnočasové centrum města Ximending, a řada nočních trhů.\n\nSvé tchajwanské jméno \"Báng-kah\" (či \"Mon(g)ka\"; znaky: 艋舺, pinyin Měngjiǎ), město získalo od kánoí, které původní obyvatelé Tchaj-wanu používali k plavbě po řece Tan-šuej a která se nazývala \"bangka\". Za dob japonské nadvlády se název psal znaky 萬華, jejichž výslovnost je v japonštině podobná slovu \"Báng-kah\". Ve standardní čínštině, která byla v roce 1945 zavedena jako úřední jazyk, se tyto japonské znaky vyslovují jako \"Wan-chua\", tudíž dnešní název městské části.\n\nBáng-kah bylo jedno z nejstarších sídel na území dnešní Tchaj-peje. Nejprve se jednalo o sídlo původních obyvatel Tchaj-wanu z etnika Ketagalan. Od začátku 18. století oblast osídlovali imigranti z Číny a byl vystavěn chrám Lung-šan (jeho dnešní podoba ale pochází z roku 1924).\n\nJiž počátkem 19. století bylo město \"Mongka\" třetím největším přístavem Tchaj-wanu, což se odráželo ve rčení: \"\"První Tchaj-nan, druhý Lukang, třetí Mongka.\"\"\nV roce 1887 bylo město společně s dalšími městy Twatutia (\"Dadaocheng\"), Dalongdong a \"Čcheng-nej\" sjednoceno do nově vzniklého města Tchaj-pej, která se tak, namísto Tchaj-nanu, stala hlavním městem Tchaj-wanu.\n"}
{"id": "1492510", "url": "https://cs.wikipedia.org/wiki?curid=1492510", "title": "Kateřina Koubová", "text": "Kateřina Koubová\n\nKateřina Koubová je jméno více osobností:\n\n"}
{"id": "1492511", "url": "https://cs.wikipedia.org/wiki?curid=1492511", "title": "Fed Cup 2019 – baráž Světové skupiny II", "text": "Fed Cup 2019 – baráž Světové skupiny II\n\nBaráž Světové skupiny II Fed Cupu 2019 představovala čtyři mezistátní zápasy, které se hrály mezi 20. a 21. dubnem 2019. V rámci Fed Cupu se střetly čtyři poražené týmy ze čtvrtfinále druhé Světové skupiny – Itálie, Nizozemsko, Slovensko a Japonsko, se čtyřmi vítěznými družstvy z 1. skupin kontinentálních zón. Rusko a Velká Británie se k barážovým zápasům kvalifikovaly z evropsko-africké zóny, Kazachstán z asijsko-oceánské zóny a Brazílie z americké zóny. Podle žebříčku ITF z 11. února 2019 byly čtyři nejvýše klasifikované týmy nasazeny. \n"}
{"id": "1492512", "url": "https://cs.wikipedia.org/wiki?curid=1492512", "title": "Pacanów", "text": "Pacanów\n\nPacanów je město ve středním Polsku ve Svatokřížském vojvodství v okrese Busko. Historicky patří k Sandoměřsku, severní části Malopolska, z geomorfologického hlediska se pak nachází v Nidské sníženině. K 31. 12. 2017 zde žilo 1 118 obyvatel, rozloha města činí 7,13 km². Gmina Pacanów zahrnuje kromě samotného města i 27 vesnických sídel.\n\nLokace Pacanova na magdeburském právu proběhla v roce 1265. Jednalo se o soukromé město ve vlastnictví různých šlechtických rodů. Do roku 1795 patřilo k polsko-litevské říši, později nakrátko připadlo habsburskému Rakousku jako součást tzv. Nové Haliče, načež bylo připojeno k napoleonskému Varšavskému knížectví (1809–1815) a pak Kongresovému Polsku v rámci Ruského imperia. Od roku 1918 opět v hranicích nezávislého Polska. Do druhé světové války ve městě žila početná židovská menšina.\n\nDne 7. listopadu 1869, během tzv. městské reformy prováděné ruskou carskou správou, ztratil Pacanów status města, který mu byl navrácen až po 150 letech, k 1. lednu 2019.\n\nNejvýznamnější místní památkou je farní kostel sv. Martina, původně gotický, přestavěný do barokní podoby v 16. a 17. století. Roku 2008 mu byl udělen titul basilica minor.\n\nPacanów je známý především v souvislosti s Kozlíkem Popletou (v originále \"Koziołek Matołek\") – komiksovou postavičkou vytvořenou v roce 1932 Kornelem Makuszyńským a Marianem Walentynowiczem. Dobrácky naivní a neobratný kozlík prožívá nesčetná dobrodružství, když bloudí světem, aby konečně našel legendární Pacanów, kde se prý podkovají kozy. Využití zrovna toho městečka v příbězích o Popletovi není náhodné, jedná se totiž v polštině o slovní hříčku: \"pacan\" je něco jako „pako“ či „hňup“, a pro svůj legrační název byl Pacanów už před vydáním prvních komiksů jednou z polských verzí Kocourkova.\n\nO kozlíkových dobrodružstvích vyšly ve 30. letech čtyři komiksové knihy a v letech 1969–1971 byl natočen úspěšný animovaný seriál vysílaný i v Československu. Dnes je Popleta fakticky symbolem Pacanova, ve městě se nachází několik jeho pomníků, sošek, mural artů a dalších zpodobnění. Od roku 2003 se zde každoročně koná Festival dětské kultury. Roku 2010 bylo otevřeno Evropské pohádkové centrum Kozlíka Poplety (\"Europejskie Centrum Bajki im. Koziołka Matołka\") s Muzeem pohádkových hrdinů, Knihovnou literatury pro děti a mládež, multifunkčním sálem a amfiteátrem.\n\n"}
{"id": "1492513", "url": "https://cs.wikipedia.org/wiki?curid=1492513", "title": "Bellesguard", "text": "Bellesguard\n\nBellesguard (výslovnost: ), “Krásná vyhlídka”, také známý jako Casa Figueres nebo Torre Figueres, je modernistické sídlo postavené mezi léty 1900 a 1909 podle návrhu katalánského architekta Antoni Gaudího. \n\nNachází se v barcelonské čtvrti Sarrià-Sant Gervasi v Katalánsku ve Španělsku. Stavba stojí na místě venkovského sídla Martina, krále Aragonského a hraběte z Barcelony (1356 – 1410). \n\nGaudí při stavbě spolupracoval s architektem Joanem Rubio. Autorem mozaikové výzdoby je Domènec Sugrañes i Gras.\n\nDne 24. července 1969 byla stavba vyhlášena kulturní památkou. \n\nGaudího návrh pro Casa Figueras je ispirován středověkým hradem, který kdysi stál na stejném místě a byl postaven na počátku 15. století pro krále Martina I. Aragonského (1356 - 1410). Když král zemřel bez dědice, panství zdědila jeho manželka Margaret de Prades (1387/1388 - 1429). Po její smrti hrad zpustl a často měnil majitele, až jej v roce 1900 zakoupil Jaume Figueres.\n\nJaume Figueres a jeho manželka María Sagues Molíns pověřili v roce 1900 Gaudího, aby na tomto pozemku postavil jejich sídlo. V té době z původního hradu zbývalo jen několik zdí a patio. Přesto si Gaudí uvědomoval významnou historii, kterou tato lokalita pro Katalánsko symbolizuje, a proto se snažil zachovat středověkého ducha zřícenin. Z vnější podoby je patrná forma středověkého hradu, doplněná charakteristickými prvky Gaudího architektonického stylu. Stejně jako u dalších staveb se snažil Gaudí spojit stavbu s jejím přirozeným okolím. Vzhledem k využití formálních odkazů na původní hrad je stavba chápána jako jedna z jeho novogotických staveb; současně jsou ale patrné výrazné modernistické prvky. Gaudí navrhoval stavbu v období, kdy stále hledal svůj jedinečný styl. Například, budova obsahuje Gaudího typické mozaikové detaily a začlenění přírodních prvků, nezahrnuje ještě maurské akcenty a výrazné barvy, které jsou typické pro jeho pozdější díla.\n\nGaudí dostal volnou ruku pro návrh stavby, která byla zamýšlena jako druhý domov pro rodinu Figueres. Tato svoboda se ale později ukázala pro rodinu zničující. Jaume Figueres zemřel před dokončením stavby a odpovědnost za dokončení stavby přešla na jeho manželku Maríu Sagues Molíns, která byla velkou obdivovatelkou Gaudího díla. Byla ale znepokojena neustálým zpožďováním stavby. Gaudí věnoval celé měsíce rozvrhu keramických mozaik, což dnes pokládáme za charakteristický prvek stavby. Tehdy ale takovéto zdržování stavby vedlo k tomu, že majitelka v domě nikdy nebydlela a nakonec ho musela prodat, aby se vyhnula bankrotu. \n\nGaudí stavbu opustil ne zcela dokončenou v roce 1909. Poslední úpravy provedl Domènec Sugrañes i Gras v roce 1917.\n\nDům několikrát změnil majitele, až jej v roce 1944 koupila rodina Guilera a vlastnila ho více než 70 let. Lékař Lluis Guilera i Molas (1895-1969) změnil budovu na moderní nemocnici, podobnou Nemocnici Sant Pau, která se věnovala výzkumu a léčbě rakoviny. Budova sloužila zdravotnickým účelům i po smrti Lluise Guilery v roce 1969. Jeho syn, Lluís Guilera Soler, gynekolog a porodník, dům změnil na porodnici. V roce 1974 byla porodnice přesunuta do vhodnějších prostor a dům začal konečně sloužit svému původně plánovanému účelu - stal se soukromou rezidencí.\n\nRodina Guilera zpřístupnila veřejnosti zahrady domu. Návštěvníci ale toužili rovněž navštívit interiéry budovy. Tyto požadavky současně s nutností oprav domu vedly rodinu k tomu, že v roce 2009 začala plánovat otevření domu veřejnosti. V září 2013 byl dům otevřen pro návštěvníky.\n\nCasa Figueres je postaven z kamene a cihel. Stavba na čtvercovém půdorysu o rozměrech přibližně 15 × 15 metrů a výšce 19,5 m má obytnou plochu asi 900 metrů čtverečních. Vnější průčelí jsou neogotická, postavená z cihel a kamene (břidlice) zakončená cimbuřím, čímž chtěl Gaudí vzdát hold původnímu středověkému hradu. Použitý stavební materiál dává stavbě šedohnědou barvu a poněkud ponurý vzhled. Oproti jiným Gaudího stavbám je zde použito mnoho přímých linií a plochých průčelí.\n\nStřecha domu má pyramidový tvar a je rovněž kryta břidlicí. \n\nVěž - Torre Bellesguard - stojí v jednom z rohů budovy a svými přímými vertikálnámi liniemi je pro stavbu typická. Na vrcholu věže je křížová kytka zdobená červeno-žlutou mozaikou, která symbolizuje katalánskou vlajku. Nad vstupem do domu je nápis: „Maria Purrisima sens pecat fou concebuda“, což znamená „Nejčistší Maria, počala bez hříchu“. Nad vchodovými dveřmi je vitráž v podobě osmicípé hvězdy. \n\nCasa Figueres má čtyři hlavní podlaží a dvě mezipatra. Interiér domu se liší od gotického exteriéru a představuje Gaudího modernistický styl. Použil neobvyklé umístění mnoha oken, aby využil přirozeného světla. Pomocí bíle omítnutých stěn se snažil využít maximálně přirozeného osvětlení. Stropy používají cihlových oblouků, které jsou v suterénu a v podkroví - na rozdíl od hlavnách obytných podlaží - neomítnuté. \n\nSoučástí areálu jsou dochované prvky středověkého hradu z 15. století, zejména některé pozůstatky původních zdí, které se liší od modernějších konstrukcí. U vchodu do zahrady erb aragonských králů, kde jsou uvedeny dva letopočty: 1409 - rok dokončení původního hradu, a 1909 - rok ve kterém Gaudi dokončil stavbu. Na štítu je také vycházející slunce symbolizující tyto dva významné historické okamžiky. Mozaikové lavičky vedle vstupu do budovy jsou zdobeny technikou Trancadís, jsou vlastně prací Gaudího žáka, Domèneca Sugrañese i Gras, jehož styl je charakterizován jako jednotnější a ovlivněný římskou architekturou ve srovnání s Gaudiho nerovnoměrnějším přístupem. V zahradě je umístěn železný kříž, který je pokládán za Gaudího vlastní práci.\n\nTermín \"Bellesguard\" pochází z katalánštiny a znamená \"krásný výhled\" Stavba stojí na svahu hory Collserola nad Barcelonou a poskytuje široký výhled na město. Jméno se traduje od doby krále Martina Aragonského z počátku 15. století.\n\n"}
{"id": "1492516", "url": "https://cs.wikipedia.org/wiki?curid=1492516", "title": "Batticaloa", "text": "Batticaloa\n\nBatticaloa je město na východním pobřeží Srí Lanky, správní město stejnojmenného okresu a turistické letovisko. V roce 2011 zde žilo přes 92 000 obyvatel. V letech 1622–1628 zde Portugalci postavili pevnost, kterou roku 1638 převzali Nizozemci a 1796 Britové.\n"}
{"id": "1492517", "url": "https://cs.wikipedia.org/wiki?curid=1492517", "title": "Adolf Veřmiřovský", "text": "Adolf Veřmiřovský\n\nAdolf Veřmiřovský (24. června 1926, Kopřivnice – 24. září 2002) byl československý automobilový závodník. Jeho životní příběh byl spjat s kopřivnickou automobilkou Tatra.\n\nAdolf Veřmiřovský nastoupil do kopřivnické automobilky Tatra v roce 1940 jako učeň a dělník na různé práce. V té době jeho otec Josef Veřmiřovský měl již v podniku odpracováno 28 let a za sebou několik automobilových závodů. Po konfliktu s německým důstojníkem (v roce 1944) uprchl Adolf Veřmiřovský na Slovensko. Jako řidič u francouzské jednotky partyzánů, které velel kapitán Georges Barazer de Lannurien, se účastnil Slovenského národního povstání (SNP). Po skončení druhé světové války (až do roku 1946) zůstal Adolf Veřmiřovský v československé armádě. Po roce 1946 se Veřmiřovský vrátil nazpět do kopřivnické automobilky, kde pracoval nejprve na montáži, pak ve výpravně vozů a v roce 1949 přešel do technického vývoje.\n\nNa závodní trať „Velké soutěže Jeseníky\" (za volant Tatraplánu) usedl Adolf Veřmiřovský (se spolujezdcem Jeřábkem) poprvé ve dnech 8. a 9. května 1949. Umístili se na druhém místě v soutěžní třídě a na třetím místě celkového pořadí.\n\nV Rakouské alpské jízdě v roce 1949 závodil Adolf Veřmiřovský s vozem Tatraplán, dojel celkově i ve třídě na třetím místě a stal se tak členem vítězného značkového týmu \"Tatra\".\n\nNa konci 40. let dvacátého století získaly vozy značky Tatra úspěchy i na závodních okruzích. Otevřený závodní vůz \"T 602 Tatraplan Sport\" (varianta vozu Tatra 600) dosahoval rychlosti přes 180 km/h.\n\nV padesátých letech dvacátého století Veřmiřovský úspěšně závodil na monopostech a na Tatraplanu-sport. Kolem roku 1958 nahradila automobilka Tatra v závodech monoposty šestsettrojkami, které tou dobou přicházely do sériové výroby.\n\nTatra 607 Monopost získala v 50. letech dvacátého století v různých soutěžích celkem 16 prvních míst. Dne 16. října 1953 na Dni rekordů, konaném v Praze pod Barrandovskou skálou, Adolf Veřmiřovský se závodním vozem monopostem Tatra T 607 ustanovil nový národní rychlostní rekord 207,972 km/h.\n\nAdolf Veřmiřovský navázal v roce 1957 na 26 let staré vítězství svého otce Josefa Veřmiřovského z roku 1921 a na Ecce Homo vyhrál se závodním strojem Tatra 607 Monopost. V závodě zajel nejrychlejší kolo v čase 5 minut a 58 sekund a zvítězil v čase 1 hodina 10 minut a 4 sekundy. \n\nAdolf Veřmiřovský úspěšně startoval (s vozem Tatra 2-603 a se spolujezdcem Stanislavem Hajduškem) v několika ročnících „Rallye Vltava“ (účastnil se ročníků 1962 až 1967). V letech 1962 a 1963 soutěžili ve třídě A2 (+1 600); v letech 1964 až 1967 pak ve třídě A2 (2 500) a umístili se takto:\n\nKromě „Rallye Vltava“ startoval Adolf Veřmiřovský také v mistrovských automobilových soutěžích.\n\nSe spolujezdcem Stanislavem Hajduškem se Veřmiřovský úspěšně účastnil zahraničních startů vytrvalostního „Marathonu de la Route“ v ročnících 1965, 1966 a 1967. \n\nV roce 1967 automobilka Tatra skončila se soutěžní činností. Modernizace vozidla Tatra 603 dále nepokračovala a v kopřivnické automobilce byly zahájeny práce na projektu nového reprezentačního vozu Tatra 613.\n\nListopadová „Rallye Šumava 1967\" byla posledním oficiálním startem Adolfa Veřmiřovského s vozem Tatra 603 kategorie B5. Se spolujezdcem Stanislavem Hajduškem skončili na prvním místě ve své třídě.\n\nNa závěr své soutěžní kariéry (v roce 1968) se spolujezdcem Aloisem Markem zajel Adolf Veřmiřovský s vypůjčenou Alfu Romeo GTA o objemu 1600 cm³ brněnský závodní okruh o minutu rychleji než s šestsettrojkou.\n\nAdolf Veřmiřovský během své soutěžní kariéry absolvoval úspěšně 75 startů se závodními vozy a cestovními automobily. (V rámci těchto 75 startů: 28 krát byl první, 24 krát skončil jako druhý a jen 14 krát jako třetí; celkem stál 66 krát na stupních vítězů). \n\nPo ukončení závodní činnosti se Adolf Veřmiřovský i dále věnoval činnostem souvisejícím s automobily a značkou Tatra. Byl jedním ze zakládajících členů Tatra Veteran Car Clubu v Kopřivnici, kterému dlouhá léta předsedal. Byl i v hlavním pořadatelském sboru \"Rallye Beskydy\" a \"Memoriálu zasloužilého mistra sportu Josefa Veřmiřovského\". Radil a opatřoval dokumentaci pro sběratele veteránů – vozů Tatra.\n\n"}
{"id": "1492518", "url": "https://cs.wikipedia.org/wiki?curid=1492518", "title": "Teroristické útoky na Srí Lance 21. dubna 2019", "text": "Teroristické útoky na Srí Lance 21. dubna 2019\n\nTeroristické útoky na Srí Lance 21. dubna 2019, na Velikonoční neděli, si vyžádaly kolem 259 obětí, přes 500 dalších lidí bylo zraněno. Série šesti explozí na různých místech ostrova Srí Lanka zabíjela ve třech křesťanských kostelích v době velikonočních bohoslužeb a ve třech luxusních hotelech s mezinárodní klientelou. Později došlo ještě k dalším dvěma výbuchům. Většina explozí byla dílem sebevražedných islamistických atentátníků. Jednalo se o nejsmrtonosnější útok na Srí Lance od skončení občanské války před 10 lety. Některá média událost označovala jako „krvavou neděli“.\n\nŠest explozí v rozmezí půl hodiny počínaje 8.45 hodin místního času (3.15 GMT, 5.15 SELČ) zasáhlo tři křesťanské kostely na různých místech ostrova a tři luxusní hotely v metropoli Kolombu. V kostelech se v této době nacházelo velké množství lidí, kteří se přišli zúčastnit mší na Velikonoční neděli, v hotelech probíhaly snídaně. Bomby zabíjely v kostele sv. Antonína v metropoli Kolombu, v kostele sv. Šebestiána v Negombu severně od Kolomba a v dalším kostele ve městě Batticaloa na východě ostrova. Všechny tři zasažené hotely, Shangri-La, Cinnamon Grand a Kingsbury, se nacházejí v Kolombu a mají pětihvězdičkový status. \n\nSedmá exploze o něco později poničila vstupní halu hotelu The Tropic Inn naproti vstupu do zoo na kolombském předměstí Dehiwala a osmá exploze byla hlášena z obytného komplexu na severním předměstí hlavního města.\n\nPodle místních úřadů měli vyšetřovatelé podezření, že existovaly ještě dvě nebo tři bomby připravené k použití. Jedna byla v noci na pondělí 22. dubna zneškodněna na mezinárodním letišti v Kolombu, další byla ve středu kontrolovaně odpálena u kina Savoy.\n\nPodle náměstka ministra obrany Ruvana Vidžavardeneho spáchali většinu útoků sebevražední atentátníci. Podle vládního forenzního analytika bylo na prvních šest útoků na hotely a kostely nasazeno sedm sebevražedných atentátníků, v hotelu Shangri-La podle něj útočili dva.\n\nK útokům se zprvu nikdo nepřihlásil, později se k nim hlásila teroristická organizace Islámský stát, která na podporu svého tvrzení zveřejnila záběr s údajnými pachateli, jak přísahají věrnost vůdci Islámského státu Abú Bakrovi Bagdádímu. V souvislosti s útoky zatkla policie postupně až 76 lidí a k datu 26. dubna stále pátrala po dalších 140 lidech, které podezírala z vazeb na teroristickou organizaci Islámský stát. K 6. květnu bylo zatčeno více než 150 lidí včetně cizinců ze Sýrie a Egypta. Při raziích byly zabaveny také materiály na výrobu výbušnin. \n\nPodle vlády za útoky zřejmě stála místní méně známá radikální islamistická organizace Národní Tavhíd Džamáat (National Thowheeth Jama’ath, NTJ). Tato skupina mohla i za poškození buddhistických soch v roce 2018. Podle BBC skupina vznikla odštěpením od Srílanského Tavhíd Džamáatu (SLTJ). Její představitel Abdul Razik byl zadržen v roce 2016 za podněcování nenávisti vůči buddhistům a právě v buddhistických chrámech v roce 2018 kladivy poškodila několik soch Buddhy. Napětí mezi oběma náboženstvími narůstalo v roce 2017 a v březnu 2018 došlo k násilnostem v oblasti turistického města Kandy. Vůdcem skupiny atentátníků byl podle místních úřadů místní radikální duchovní Zahrán Haším.\n\nManažer hotelu Cinnamon Grand uvedl, že se jeden z útočníků na recepci zapsal pod jménem Mohamed Azzam Mohed, uvedl falešnou adresu a tvrdil, že přijel za obchodními záležitostmi. Tento útočník se podle svědků odpálil v hotelové restauraci poté, co stál s talířem frontu na snídani.\n\nMluvčí vlády 22. dubna 2019 uvedl, že informace o chystaných útocích měly úřady už 4. dubna. K premiérovi země se však informace nedostala, neboť resort obrany na Srí Lance spadá pod prezidenta. Podle britských médií byly mezi oběma vrcholnými představiteli napjaté vztahy. Již v lednu 2019 také bezpečnostní složky nalezly 100 kilogramů trhaviny a množství detonátorů.\n\nNáměstek srílanského ministra obrany Ruvan Vidžavardene krátce po útocích uvedl, že podle počátečního vyšetřování byly útoky nejspíše odvetou za březnový útok na mešity na Novém Zélandu.\n\nPůvodní informace uváděly, že při útoku bylo zabito více než 290 lidí (z toho 36 cizinců), a údaj se vyšplhal až k 359 obětem na životech, zraněno bylo 500 osob. Většinou obětí se stali občané Srí Lanky. Srílanský ministr zdravotnictví později uvedl, že prvotní počet obětí útoku byl nadhodnocen v důsledku početní chyby o více než sto lidí (márnice měly potíže s poskládáním částí těl rozmetaných výbuchy a identifikací obětí). Při útocích bylo zabito kolem 253 lidí. \n\nKonkrétně např. majitel módní společnosti Bestseller Anders a podle časopisu \"Forbes\" nejbohatší muž Dánska Holch Povlsen uvedl, že při útocích zemřely tři z jeho čtyř dětí, když byl s celou rodinou na Srí Lance na dovolené.\n\nVelvyslanec ČR v Dillí Milan Hovorka sdělil, že mezi oběťmi ani zraněnými na Srí Lance nejsou podle dosavadních informací čeští občané. Podle místopředsedy Asociace cestovních kanceláří Jana Papeže v době útoků končila na Srí Lance hlavní turistická sezona a v zemi mohlo být kolem 300–400 českých turistů, žádné cestovní kanceláře však nevyužívaly hotelů v lokalitě, kde došlo k explozím.\n\nPo útoku arcibiskupský dům v Kolombu oznámil, že všechny římskokatolické velikonoční bohoslužby plánované na večer byly zrušeny. Srílanská vláda vyhlásila s platností od 18.00 hodin místního času (12.30 GMT, 14.30 SELČ) na celém ostrově zákaz vycházení, který trval do pondělního rána 22. dubna. Ve snaze zabránit šíření poplašných zpráv byly zablokovány hlavní sociální sítě včetně Facebooku a WhatsAppu. Prezident také nařídil s platností od půlnoci místního času mimořádný stav, který by policii a armádě měl umožnit zatýkat a vyšetřovat bez soudního povolení. Na úterý 23. dubna byl vyhlášen v zemi státní smutek. \n\nPrezident Srí Lanky Maithripala Sirisena řekl: „Dal jsem pokyny, aby byly podniknuty velmi přísné kroky proti osobám, které jsou za toto spiknutí odpovědné“, a dodal, že byly podniknuty všechny nezbytné kroky k plnění povinností vlády. Prezident Sirisena také apeloval na národ, aby jednal s naprostou zdrženlivostí a trpělivostí, a aby nebyl zmaten nepodloženými fámami a falešnými příběhy. \n\nPremiér Srí Lanky Ranil Wickremesinghe řekl: „Silně odsuzuji zbabělé útoky na naše lidi. Vyzývám všechny obyvatele Srí Lanky, aby během této tragické doby zůstali jednotní a silní. Vyvarujte se šíření neověřených zpráv a spekulací. Vláda podniká okamžité kroky k odstranění této situace.“ Ministr financí Mangala Samaraweera popsal útoky jako „dobře koordinovaný pokus o vytvoření vraždy, chaosu a anarchie“.\n\nPo útocích bylo nasazeno 10 tisíc vojáků, kteří dohlíželi na bezpečnost u chrámů a prováděli prohlídky. Některé školy zůstaly zavřené a otevřely až okolo 6. května 2019, kdy policejní ředitel Čandana Vikramaratne oznámil, že všichni, kdo se podíleli na útocích, byli zadrženi nebo zabiti. Na Srí Lance se po útocích odehrávaly i občanské nepokoje, kdy například vandalové poškodili muslimské obchody. Proti tomu vystupovali společně i křesťanský kardinál Malcolm Ranjith s vůdcem místních muslimů Rizvim Mufthim, kteří společně navštívili mešitu a vyzvali ke klidu a rozvážnosti. Přesto konflikty eskalovaly. Na Facebooku vznikla hádka, kvůli které byl v Čilavu zbit jeden muž a další desítky lidí házely kameny na mešity a obchody muslimů. Útoky budhistických etnických Sinhálců na mešity, na muslimská obydlí, obchody nebo automobily pokračovaly i po víkendu 11.–12. května. Při lynčování zemřel jeden muslim, jehož v jeho truhlářské dílně napadl dav s bodnými a sečnými zbraněmi. Policie zatkla 60 osob včetně lídra krajně pravicové buddhistické skupiny. V zemi byl zaveden noční zákaz vycházení a vláda opět zablokovala přístup k sociálním sítím. Nejhorší situace byla v některých čtvrtích Kolomba a ve městech Kiniyama a Hettipola. Policie musela nasazovat slzný plyn nebo střelbu do vzduchu. Světová evangelikální aliance (WEA) v polovině května vyjádřila své „hluboké znepokojení nad nedávnou eskalací napětí na Srí Lance a násilím zacíleným na muslimské komunity“ a vyzvala všechny křesťany k modlitbě za obyvatele Srí Lanky. Pastor evangelikálního sboru, v němž došlo o Velikonocích k bombovému útoku, nabídl útočníkům odpuštění.\n\nKondolence a odsouzení činu vyjádřili vůdci Bangladéše, Indie, Pákistánu, Spojeného království, a Rumunska. \n\nÚtoky odsoudili mimo jiné i představitelé islamistických militantních hnutí Hizballáh a Hamás.\n"}
{"id": "1492524", "url": "https://cs.wikipedia.org/wiki?curid=1492524", "title": "Trifluormethylace", "text": "Trifluormethylace\n\nTrifluormethylace je v organické chemii obecně jakákoliv reakce, při níž dochází k připojení trifluormethylové skupiny na organickou sloučeninu.\n\nTrifluormethylované sloučeniny mají určitý význam při výrobě léčiv a agrochemikálií; příklady takových léčiv jsou fluoxetin, leflunomid, nulitamid, dutasterid, fipronil, fluazinam, fluridon a triflurazin, u agrochemikálií například trifluralin.\n\nPrvní výzkum trifluormethylových skupin, obzvláště jejich biologické aktivity, byl proveden roku 1927. Další podobný výzkum proběhl v roce 1958. Trifluormethgylační reakci popsal roku 1892 Frédéric Swarts, zde šlo o reakci založenou na fluoridu antimonitém. Při tomto postupu reaguje benzotrichlorid s SbF za vzniku CHCFCl a CHCF. Ve 30. letech 20. století byl SbF nahrazen fluorovodíkem. Při McLoughlinově-Throwerově reakci, vyvinuté v roce 1968, se používají jodfluoralkany, jodované aromatické sloučeniny a měď. Roku 1969 byla popsána další metoda, při níž docházelo k trifluormethylaci.\n\nPřípravu trifluormethyltrimethylsilanu popsal Ingo Ruppert roku 1984. V roce 1989 byla zmíněna aktivace TMSCF fluoridem za úřelem provedení nukleofilní trifluormethylace karbonylových sloučenin. V témže roce byla popsána také obdobná reakce sloužící k přípravě trifluormethylovaných fenolů a anilinů a od té doby je TMSCF běžně používaným nukleofilním trifluormethylačním činidlem.\n\nJako příklad lze uvést trifluormethylaci cyklohexanonu v tetrahydrofuranu pomocí tetrabutylamoniumfluoridu.\n\nSubstráty mohou být arylhalogenidy. (Trifluormethyl)trimethoxyboritan draselný použitý při těchto reakcích se získává z B(OMe), CFSiMe a fluoridu draselného.\n\nByla také popsána reakce s využitím funkcionalizace arylů aktivací vazeb C-H.\n\nTrifluoroctan sodný byl jako reaktant při trifluormethylacích poprvé použit v roce 1981; substráty byly arylhalogenid s jodidem měďným.\n\nFluoroform (CFH) byl použit jako činidlo k trifluormethylaci aldehydů za přítomnosti silné zásady.\n\nTrifluorjodmethan se používá jako reaktant při aromatických párovacích reakcích a rovněž při reakcích enonů (například chalkonu) s diethylzinkem za přítomnosti Wilkinsonova katalyzátoru:\n\nK trifluormethylaci elektrofilů lze použít trifluormethylsulfon (CHSOCF) nebo trifluormethylsulfoxid (CHSOCF).\n\nTrifluormethansulfonylchlorid (CFSOCl, také nazývaný triflyl<nowiki>chlorid</nowiki>) je možné velmi účinně použít na trifluormethylaci aromatických a heteroaromatických molekul, včetně některých léčiv. Při této reakci se používá fotoredoxní katalyzátor a zdroj světla; vše probíhá při pokojové teplotě.\n\nTrifluormethansulfinát sodný (CFSONa) byl jako trifluormethylační činidlo poprvé použit v roce 1991. Při tomto procesu je nutné použití \"terc\"-butylhydroperoxidu a většinou i kovu; reakce probíhá radikálovým mechanismem. Uvedený reaktant je možné použít i na heterocyklické substráty.\n\nUmemotova činidla jsou (trifluormethyl)dibenzoheterocyklické soli.\n\nByla připravena řada kovových komplexů obsahujících skupinu CF-, přičemž některé z nich se hodí k trifluormethylaci. Patří k nim například (trifluormethyl)lithium (CFLi), jež lze připravit iontoměniči; ovšem i za nízkých teplot je nestabilní, rozkládá se na fluorid lithný a difluorkarben. Vhodnější vlastnosti vykazují trifluormethylměďnatá činidla ; ty se připravují přímo na místě reakcí trifluormethyljodidu (CFI) s práškovou mědí v polárních rozpouštědlech. Hg(CF), prepared by decarboxylation of the trifluoroacetate, has proven useful for the trifluoromethylation of other metals.\n\nU párovacích reakcí aromatických sloučenin s trifluormethyl-kovovými komplexy se jako katalyzátor obvykle používá měď, palladium a nikl jsou méně časté. Při McLoughlinově-Throwerově reakci (vyvinuté roku 1962) reaguje jodbenzen s trifluorjodmethanem (CFI) a práškovou mědí v dimethylformamidu při 150 °C a tvoří se trifluormethylbenzen; meziproduktem je přitom perfluormethyl-kovový komplex.\n\nV reakci, popsané roku 1982, katalyzované octanem palladnatým se používá práškový zinek, meziproduktem by měl být CFZnI, aktivním katalyzátorem je kovové palladium.\n\nPrvní párovací reakce katalyzovaná mědí byla popsána v roce 2009, použity byly aryljodidy, trifluormethylsilan, jodid měďný a 1,10-fenantrolin. Jako donor CF lze použít též (trifluormethyl)trimethoxyboritan draselný, arylborité kyseliny, soli trifluormethylsulfonových kyselin nebo fenntrolin-trifluormethylměďný komplex.\n\nRoku 2010 byla popsána reakce arylhalogenidů, (trifluormethyl)triethylsilanu a dimeru allylpalladiumchloridu katalyzovaná palladiem.\n\nPři radikálové trifluormethylaci je aktivní látkou trifluormethylový radikál; jako činidla se nejčastěji používaly bromtrifluormethan a haloformy, ovšem s ohledem na Montrealský protokol byly vyvinuty alternativy jako například trifluorjodmethan; používá se také směs trifluorjodmethanu a triethylboranu nebo trifluormethansulfinát sodný a bis(trifluoracetyl)peroxid.\n\nV radikálu CF je atom fluoru, díky indukčnímu efektu a omezené možnosti odevzdat elektron, skupinou odtahující elektrony. Na rozdíl od methylového radikálu má čtyřstěnný tvar s velkou přechodovou bariérou, disponuje větší elektrofilitou a je též reaktivnější (například při reakci se styrenem 440krát). V roce 1949 byla popsána fotochemická reakce trifluorjodmethanu s ethenem za vzniku 3-jod1,1,1-trifluorpropanu.\n\nK látkám či směsím, o kterých je známo, že mohou být použity na přímou trifluormethylaci arenů, patří CFI, CFBr, trifluoroctan stříbrný s TiO a trifluormethansulfinát sodný s Cu(OSOCF)/tBuOOH.\n\nV nukleofilní trifluormethylaci je aktivní látkou anion CF, o kterém se však předpokládá, že je pouze přechodným produktem a tak jej není možné izolovat, i když byla zachycena a popsána jeho sloučenina s kationtem [K(18-crown-6)].\n\nPozorování trifluormethyového aniontu je obtížné z důvodu jeho silně zásadité povahy a snahy vytvořit pětinásobně koordinované sloučeniny s křemíkem, například [(CH)Si(CF)] nebo [(CH)Si(F)(CF)]; příkladem může být reaktivita fluoroformu za přítomnosti silné zásady jako je \"terc\"-butoxid draselný s karbonylovými sloučeninami v dimethylformamidu (DMF), kdy CF reaguje s DMF za vzniku hemiaminolátového aduktu.([MeNCH(O)CF]K).\n\nPři elektrofilní trifluormethylaci má donor trifluormethylové skupiny kladný náboj. Tvorba kationtu CF byla označena za „velmi obtížnou“. První odpovídající činidla, diaryl(trifluoromethyl)sulfoniové soli (ArSCFSbF) byla připravena roku 1984 reakcí aryltrifluormethylsulfoxidu 1 s SFSbF následovanou reakcí s arenem bohatým na elektrony. tato látka se používala k trifluormethylaci thiofenolátů. \"Tetrafluorboritan \"S\"-(trifluormethyl)dibenzothiofenia\" představuje komerčně dostupné trifluormethylační činidlo fungující stejným způsobem; poprvé byl připraven v roce 1990. U tohoto druhu sloučenin může být síra nahrazena kyslíkem, selenem nebo tellurem. Jako substráty je možné použít například pyridin, anilin, trifenylfosfin a lithnou sůl fenylacetylenu.\n\nDalší skupinou donorů trifluormethylové skupiny jsou hypervalentní sloučeniny CF s trojmocným jodem jako například \"3,3-dimethyl-1-(trifluoromethyl)-1,2-benziodoxol\". Substráty zde mohou být thioly, alkoholy, fosfiny, areny, neaktivované alkeny a nenasycené karboxylové kyselny.\n\nBěhem asymetrické trifluormethylace se trifluormethylová skupina na substrát připojuje enantioselektivně. K dosažení enantioselektivity lze použít Ruppertova činidlo, s nímž je možné připravit deriváty chirálních aminokyselin, sacharidů a steroidů.\nJako katalyzátory se také používají chirální amoniumfluoridy.\nK prvním popsaným elektrofilním asymetrickým trifluormethylacím patří například reakce enolátů kovů s trifluormethylchlakogenovými solemi za přítomnosti chirálního katalyzátoru s obsahem boru.\n\nPozději byly objeveny velmi enantioselektivní metody α trifluormethylace aldehydů karbonylových sloučenin pomocí fotoredoxních katalyzátorů, například tris(bipyridin)chloridu ruthenatého nebo jodonia.\nTrifluormethylaci je možné provést i u β ketoesterů a též u enolátů zirkonia, v tomto případě probíhá jako radikálová adice, katalyzovaná sloučeninami ruthenia.\n"}
{"id": "1492531", "url": "https://cs.wikipedia.org/wiki?curid=1492531", "title": "Cleopatra (film, 2003)", "text": "Cleopatra (film, 2003)\n\nCleopatra je španělsko-argentinský komediálně-dramatický film z roku 2003, který natočil argentinský režisér Eduardo Mignogna. V titulní roli se představila Norma Aleandro, jež se jako přivydělávající si učitelka v důchodu žijící s nezaměstnaným manželem seznámí s mladou televizní herečkou (Natalia Oreiro), kterou zase trápí producenti i její sláva. Sblíží se, a protože se chtějí zbavit své každodenní rutiny, společně se vydají na víkendový road trip po Argentině.\n\nCleopatra je učitelka v důchodu, která žije v bytě v Buenos Aires se svým manželem Robertem. Toho před více jak dvěma lety vyhodili z práce. Od té doby nesehnal jinou, takže upadl do depresí a rezignoval na život. Polehává doma v posteli opilý, zatímco se Cleopatra snaží zabavit a zároveň zabezpečit jejich živobytí. Dělala různé věci, nyní zkouší podomní prodej kosmetiky. Jejich dvě odrostlé děti jsou v zahraničí, ve Spojených státech a ve Španělsku, s dcerou si alespoň telefonuje. Od jedné své klientky dostane Cleopatra, která vždy chtěla být herečkou, pozvání na konkurz do televize pro menší roli v telenovele. Byť se na casting připravuje, nervozita ji před režiséry natolik rozhodí, že není schopná slova. Neúspěšný pokus obrečí na záchodě, kde se jí ujme Sandra, mladá, slavná a úspěšná televizní herečka. Ta má brzo podepsat smlouvu na telenovelu s americkou stanicí, navíc o ni mají nově zájem i v Hollywoodu. Dívka je však ve skutečnosti osamělá, frustrovaná svým životem, nesnáší, že ji její producent a milenec Francis nutí do projektů, které nechce, a nenávidí tisk, který ji neustále pronásleduje a prahne po jakýchkoliv detailech z jejího života. Sandra starou paní na záchodech utěší a řekne jí, že se na ni může kdykoliv obrátit.\n\nProtože Roberto napadl elektrikáře, jenž k nim domů přišel odpojit elektřinu, kterou nezaplatili, musí Cleopatra pro svého manžela na policejní stanici. Doma se opilý muž pokusí vynutit si sex. Cleopatra odejde do centra města a popochází kolem budovy televize. Tam si jí všimne Sandra, kterou opět naštval producent. Společně odjedou taxíkem do bytu herečky, kde si do noci povídají. Ráno se Sandra sbalí s tím, že si vyjede autem na víkendový výlet, odpočnout si. Zároveň si ostříhá své dlouhé vlasy, aby ji nikdo nepoznal. Cleopatra se rozhodne jet s ní, i když nemá s sebou žádné věci, a hodit vše za hlavu. Manžela po telefonu uklidní, že je s kamarádkou a brzo se vrátí. Při drobné nehodě sice přijdou o vozidlo, při stopování jim ale zastaví mladý farmář Carlos. Dorazí do vesnice Villa Adela v provincii Mendoza, odkud Sandra pochází. U nich domě se koná pohřeb, protože zemřela matka její macechy. Sandra, která se cestou sblížila s Carlosem, také prozradí učitelce, že se ve skutečnosti jmenuje Milagros, což se nelíbilo Francisovi, který jí vybral nové umělecké jméno.\n\nSandra se rozhodne jet s Carlosem do Las Piedras v předhůří And, kde má dokončit majetkové vypořádání ranče po zemřelých rodičích. V noci sice odjedou, ráno se však dívka pro Cleopatru, kterou má opravdu ráda a která mezitím čeká na autobus, vrátí. Všichni tři společně pokračují autem směrem k horám, cestou se mezitím staví na venkovské pouti. Carlos se Sandrou jedou v Las Piedras řešit záležitost s rančem, kde mladík vyrůstal. Zůstanou tam přes noc a vyspí se spolu. Cleopatra se mezitím vydá mikrobusem na domnělou prohlídku vinařství; ve skutečnosti ovšem vozidlo veze kuchaře, číšníky a servírky na oslavu. Učitelce to nevadí, s chutí obsluhuje hosty a radí s životními problémy kolegyním. Pozná tam místního ovdovělého doktora Víctora, s nímž si má hodně co říct. Po návratu do Las Piedras oznámí Sandře, že se vrací do Buenos Aires za svým mužem, kterého stále miluje. Dívka naopak prozatím zůstává s Carlosem, s nímž odjede autem. Ještě než autobus zavře dveře, Cleopatra z něj však vystoupí, sedne si na lavičku a užívá si svobody.\n\n\nPo úspěšném snímku \"Sedm na útěku\" (2001) chtěl argentinský režisér a scenárista Eduardo Mignogna natočit film s menším obsazením. Setkal se s Normou Aleandro, která rovněž v \"Sedmi na útěku\" hrála, a ta jej požádala o nějaký další projekt, kde by se objevila. Během jednoho víkendu pak napsal první monolog, který filmová Cleopatra říká přímo do kamery, čímž ve snímku boří čtvrtou stěnu. Přípravu komorní road movie o dvou ženách, které se rozhodnou dělat něco jiného, než co od nich očekává okolí, zmínil Mignogna v polovině roku 2002. Mělo jít o intimní příběh se čtyřmi postavami, v hlavní roli s Normou Aleandro. Chystaný snímek přirovnal producent Pablo Bossi k \"Thelmě a Louise\", ale se šťastným koncem. Druhou hlavní ženskou roli získala Natalia Oreiro, obsazen byl i Leonardo Sbaraglia. Také do dalších rolí získal režisér význačné herce: Alberta de Mendozu a Héctora Alteriu. Natáčení filmu v produkci společností Patagonik, Telefe a španělské Alquimia bylo zahájeno v první polovině března 2003, filmaři využili lokace v Buenos Aires a v provincii Mendoza. Filmaři dokončili svoji práci na začátku května toho roku, poslední záběry byly pořízeny ve městě Chacras de Coria u Mendozy. Postprodukci filmu ukončil Mignogna ve Španělsku koncem července, premiéra snímku byla oznámena na 14. srpna 2003. Celkový rozpočet dosáhl částky přibližně 1,5 miliónu eur.\n\nHudbu pro film napsal španělský skladatel Paco Ortega. Ústřední píseň „Y tan contenta“, kterou napsal Ortega (hudba) ve spolupráci s režisérem Mignognou (text), byla koncem roku 2003 vydána ve Španělsku jako propagační singl pro rádia; skladbu nazpíval samotný Ortega. V roce 2004 pak byl ve Španělsku vydán na CD také soundtrack k filmu, který kromě scénické hudby obsahuje i písně dalších interpretů, jež ve snímku zazněly.\n\nDo argentinských kin byl film \"Cleopatra\" uveden 14. srpna 2003. O týden později, 22. srpna, byl zařazen také do programu kin v Uruguayi. Na jaře 2004 byl promítán ve Španělsku, na konci roku 2004 v Brazílii a na podzim 2005 se objevil také kinech v Izraeli.\n\nFilm \"Cleopatra\" byl od září 2003 uváděn také na různých filmových festivalech. Diváci měli možnost jej zhlédnout nejprve na festivalu v Montréalu, následně byl v průběhu let 2003 a 2004 promítán na festivalech v různých městech USA. Představen byl také na festivalech ve Španělsku: premiérově byl uveden ve Valladolid, následně i na dalších místech.\n\nSnímek byl v roce 2004 vydán na VHS a DVD, později vyšly také lokalizované verze (USA/Kanada, Rusko, Izrael).\n\nOd svého uvedení v Argentině se snímek \"Cleopatra\" zhruba měsíc držel na předních příčkách návštěvnosti kin, v prvních třech týdnech jej překonal (výrazným rozdílem) jen americký film \"Božský Bruce\", který v Argentině rovněž startoval 14. srpna. Například za třetí týden si \"Cleopatra\" připočetla dalších 40 tisíc diváků, jen o 2,5 tisíce méně, než při svém úvodním víkendu novinka \"\". Ještě počátkem října se držela na pátém místě a za víkend ji vidělo přes 16 tisíc lidí. Celkově snímek v argentinských kinech zhlédlo zhruba 520 tisíc diváků, takže se \"Cleopatra\" stala společně se filmem \"El día que me amen\" druhým nejnavštěvovanějším domácím filmem Argentiny v roce 2003. Argentinské tržby dosáhly v přepočtu 865 tisíc dolarů, tržby včetně Španělska a Brazílie pak v přepočtu 1,5 milionu dolarů.\n\nNa filmovém festivalu v Montréalu v září 2003 získala \"Cleopatra\" cenu diváků pro nejlepší latinskoamerický film. Z festivalu hispánských filmů v Miami si v říjnu odvezla cenu z kategorie „To nejlepší z festivalu“ a ve Fort Lauderdale získala v listopadu 2003 cenu pro nejlepší zahraniční film, zatímco Norma Aleandro byla oceněna jako nejlepší herečka. V Santa Barbaře obdržel snímek v únoru 2004 cenu pro nejlepší latinskoamerický film. \"Cleopatra\" byla nominována v šesti kategoriích na argentinskou filmovou cenu Cóndor de Plata za rok 2003, žádnou z nominací ale neproměnila.\n\nPodle deníku \"La Nación\" je to dobrý film plný emocí a něhy, které pramení ze tří hlavních postav (Cleopatra, Sandra, Carlos). První polovina snímku funguje, jak autoři zamýšleli, nicméně druhá půle, v níž už divák zná všechny okolnosti, je tvořena opakovanými situacemi, vysvětlováním již známého, vnucenými postavami (Víctor) a prostředím s krásnou krajinou, avšak bez užitku pro vlastní příběh. List uvádí, že ve filmu chybí důraz na vyprávění. Norma Aleandro měla podle deníku scénář, který jí vyhovoval. Pochválil výkon Natalie Oreiro za jeho svěžest a vitálnost, kameru Marcela Camorina a hudbu Paca Ortegy. Uruguayský list \"LaRed21\" poznamenal, že tento „laskavý film“ dosáhne svého konce s dostatečnou důstojností, i když některé prvky jsou v něm téměř zbytečné (Sbaragliova postava prakticky jen na okrasu, postava De Mendozy vytržená z kontextu) a že Mignognova audiovizuální poezie v tomto případě ne zcela stačí na vyjádření myšlenek obsažených v jeho scénáři. Podle Eddieho Cockrella z amerického časopisu \"Variety\" vytvořil režisér Mignogna společně se spoluautorkou scénáře Silvinou Chague silný emoční příběh Cleopatry s řadou vrcholů, které vyvrcholily dlouhou scénou, v níž titulní hrdinka řídí auto a střídavě se při písni směje a pláče. Líbily se mu herecké výkony protagonistů, ale rovněž zmínil, že ve druhé polovině ztrácí snímek dech.\n\n"}
{"id": "1492559", "url": "https://cs.wikipedia.org/wiki?curid=1492559", "title": "Max von Stephanitz", "text": "Max von Stephanitz\n\nMax von Stephanitz, rodným jménem Max Emil Friedrich von Stephanitz (30. prosince 1864, Drážďany, Saské království – 22. dubna 1936, Drážďany, nacistické Německo) byl německý chovatel psů a popularizátor německých ovčáků: plemene, které prakticky vytvořil v takové podobě, v jaké je známé v současnosti. Založil chovatelský spolek Verein für Deutsche Schäferhunde.\n\nMax von Stephanitz se narodil 30. prosince 1864 do rodiny z nižší šlechty. Na přání své rodiny se dal na vojenskou dráhu a vypracoval se až na jízdního důstojníka. Během své práce se setkal i s ovčáckými psy, kteří ho zaujali svojí pracovitostí. Krátce studoval i veterinu v Berlíně, kde získal základní poznatky o anatomii a biologii psů, což pak využil i ve svém šlechtitelském programu.\n\nV 90. letech 19. století koupil pozemek nedaleko obce Grafrath v Bavorsku, kde začal s chovem psů. Hledal vhodné pracovní psy pro založení nové linie, až jej 8. dubna 1899 na výstavě psů ve Frankfurtu jeho spolupracovník Arthur Meyer upozornil na tříletého ovčáckého psa Hektora Linkersheima. Byl to krátkosrstý vlkošedý pes se vztyčenýma ušima a asi 60 cm v kohoutku. Von Stephanitz ho koupil a přejmenoval jej na Horanda von Grafrath.\n\nJeště v dubnu s Meyerem a dvanácti dalšími nadšenci založili spolek Der Verein für Deutsche Schäferhunde (česky Klub německých ovčáků, zkratkou uváděn i jako SV) se sídlem ve Wandsbecku u Hamburku. Von Stephanitz se stal prezidentem klubu a vznikla i plemenná kniha, do které byl jako první zapsán Horand von Grafrath. Cílem spolku bylo vytvořit čistě pracovní ovčácké plemeno se silným ochranářským instinktem. V září s Meyerem vytvořili první standard německého ovčáka, který byl poté schválen klubem.\n\nHorand, jakožto dokonalý představitel plemene, byl dále křížen s podobnými fenami. Celkově byl otcem 53 vrhů. Von Stephanitz využil příbuzenskou plemenitbu, protože křížení s jinými plemeny se mu nezdálo vhodné. Tento přístup ale také, mimo jiné, vedl k četným zdravotním problémům, které plemeno sužují.\n\nV roce 1901 vydal knihu \"Der deutsche Schäferhund in Wort und Bild\".\n\nMax von Stephanitz zemřel v roce 1936 v Drážďanech a byl pohřben na zdejším hřbitově Trinitatisfriedhof. Prezidentem SV byl až do své smrti. Následující dva roky probíhalo další zušlechťování německých ovčáků, především jejich exteriéru, což ale vedlo k příliš dlouhé zádi a krátkým končetinám. Plemeno přestalo být primárně pracovní a všimla si toho i von Stephanitzova dcera Berta, která německým chovatelům napsala otevřený dopis, v němž nabádala k navrácení se ke kořenům chovu.\n\nO něm a psu Horandovi pojednává epizoda „\"Pes\"\" televizního seriálu Dobrodružství kriminalistiky režiséra Antonína Moskalyka. Maxe von Stephanitze v tomto díle ztvárnil Stanislav Zindulka.\n\n\n"}
{"id": "1492564", "url": "https://cs.wikipedia.org/wiki?curid=1492564", "title": "Slovenská extraliga ledního hokeje 2018/2019", "text": "Slovenská extraliga ledního hokeje 2018/2019\n\nTipsport liga 2018/19 byla 26. sezónou slovenské hokejové extraligy. \n\n\n\n\n\nPoznámka : V báraži se utkali poslední tým z Extraligy a vítěz 1. ligy. Série byla na čtyři vítězné zápasy. Vítězem se stal tým HK Dukla Ingema Michalovce, který postoupil do slovenské nejvyšší soutěži. MsHK DOXXbet Žilina sestoupila do 1. ligy.\n\n"}
{"id": "1492567", "url": "https://cs.wikipedia.org/wiki?curid=1492567", "title": "Pumpuang Duangjan", "text": "Pumpuang Duangjan\n\nPumpuang Duangjan (Thajština พุ่มพวง ดวงจันทร์) (4. srpna 1961 – 13. června 1992, Thajsko) byla thajská zpěvačka a herečka, která je považována za průkopnici žánru \"elektronický luk thung\" a jednu z největších hvězd thajské hudby.\n\n"}
{"id": "1492568", "url": "https://cs.wikipedia.org/wiki?curid=1492568", "title": "Den DNA", "text": "Den DNA\n\nDen DNA (původně , tj. „Národní den DNA“, někdy též nazývaný Mezinárodní den DNA či Světový den DNA) je svátek popularizující genetiku a připomínající dějiny objevu a výzkumu DNA, připadající na 25. dubna. Tohoto dne v roce 1953 zveřejnili biologové James Watson, Francis Crick, Maurice Wilkins, Rosalind Franklin a kol. v časopise Nature trojici článků popisující strukturu makromolekuly DNA, která je nositelkou genetické informace většiny organismů. O padesát let později bylo v tentýž den roku 2003 oznámeno praktické dokončení Projektu lidského genomu, na kterém mezinárodní vědecký tým pracoval od roku 1990. \n\nPoprvé se Den DNA slavil právě ve zmíněném roce 2003 ve Spojených státech na základě vyhlášení tamním senátem a sněmovnou reprezentantů. Původně byl zamýšlen jako jednorázová oslava, ale Národní ústav pro výzkum lidského genomu pokračoval v pořádání akcí k tomuto výročí i v následujících letech. Několik zájmových skupin už od té doby 25. duben prohlásilo nad rámec původní americké události za „Mezinárodní den DNA“ či „Světový den DNA“. Společnosti nabízejí testy DNA pro genealogické účely a vydavatelé publikací z oblasti genetické genealogie nabízejí v období okolo Dne DNA své produkty se slevou ve snaze vyvolat zájem veřejnosti o tento koníček a o své služby. \n\n\n"}
{"id": "1492571", "url": "https://cs.wikipedia.org/wiki?curid=1492571", "title": "Hotel Shangri-La v Kolombu", "text": "Hotel Shangri-La v Kolombu\n\nShangri-La je pětihvězdičkový hotel v Kolombu na Srí Lance. Jako součást komplexu budov \"One Galle Face\" je majetkem hongkongské nadnárodní společnosti \"Shangri-La Hotels and Resorts\" a byl otevřen 11. listopadu 2017. Je v něm 500 pokojů. Při bombovém teroristickém útoku 21. dubna 2019 v něm zahynulo několik lidí.\n\n"}
{"id": "1492577", "url": "https://cs.wikipedia.org/wiki?curid=1492577", "title": "Satisfactory", "text": "Satisfactory\n\nSatisfactory je sandboxová videohra s předčasným přístupem (\"early access\") vytvořena studiem Coffee Stain Studios. Jde o 3D hru převážně z pohledu z první osoby s otevřeným zkoumáním planety a budováním továrny.\n\nHra svým cílem připomíná hru Factorio. Na rozdíl od jiných otevřených světových her, jako je například Factorio, má Satisfactory jen jeden, předem generovaný svět o rozloze 30 km.\n\nOd března 2019 je hra dostupná jen na operačním systému Microsoft Windows, kde je v současnosti dostupná v obchodě Epic Games Store a neexistují žádné konkrétní plány na její rozšiřování na Mac/Linux, ačkoli to nebylo vyloučeno.\n\nHráč je jako zaměstnanec Ficsit Inc. seslán na mimozemskou planetu MASSAGE-2(A-B)b v hvězném systému Akycha, kde musí vybudovat rozsáhlou továrnu na různé součástky pro dokončení \"Project Assembly\", obrovského projektu s neznámým účelem.\n\n"}
{"id": "1492580", "url": "https://cs.wikipedia.org/wiki?curid=1492580", "title": "Jan Vojáček", "text": "Jan Vojáček\n\nJméno a příjmení Jan Vojáček má více nositelů:\n\n"}
{"id": "1492582", "url": "https://cs.wikipedia.org/wiki?curid=1492582", "title": "Alice Volpiová", "text": "Alice Volpiová\n\nAlice Volpiová (* 15. dubna 1992 Siena) je italská šermířka, členka policejního týmu Gruppo Sportivo Fiamme Oro. Její zbraní je fleret.\n\nJe dcerou italského otce a brazilské matky. Šermovat začala v osmi letech v klubu Sezione Scherma del Centro Universitario Sportivo di Siena, v roce 2006 se stala juniorskou mistryní Itálie. V letech 2011 a 2012 vyhrála s italským družstvem mistrovství světa juniorů v šermu. Od roku 2011 startuje ve Světovém poháru, kde získala tři individuální a devět týmových vítězství. Na Evropských hrách 2015 vyhrála individuální soutěž a byla třetí v soutěži družstev, na Univerziádě 2015 získala stříbro s týmem a bronz mezi jednotlivkyněmi. Má dva tituly mistryně Evropy z týmové soutěže z let 2017 a 2018, na mistrovství světa v šermu 2017 vyhrála soutěž družstev a byla druhá v individuální soutěži, na mistrovství světa v šermu 2018 se stala individuální světovou šampiónkou a pomohla družstvu k zisku stříbrných medailí.\n\nZískala vyznamenání Collare d'oro al merito sportivo.\n\nVystudovala politologii na Univerzitě Camerino. Jejím snoubencem je olympijský vítěz v šermu Daniele Garozzo. \n\n"}
{"id": "1492587", "url": "https://cs.wikipedia.org/wiki?curid=1492587", "title": "Petr Třešňák", "text": "Petr Třešňák\n\nPetr Třešňák může být:\n\n"}
{"id": "1492589", "url": "https://cs.wikipedia.org/wiki?curid=1492589", "title": "Elverum", "text": "Elverum\n\nElverum je město v Norsku, v němž žije okolo 15 000 obyvatel. Je správním střediskem stejnojmenné obce v kraji Innlandet, která má rozlohu 1229 km² a žije v ní okolo 21 000 obyvatel. Nachází se v lesnatém regionu Østerdalen u švédských hranic a protéká jím řeka Glomma.\n\nNázev města pochází ze staronorského výrazu \" Alfarheimr\" (statek u řeky). První písemná zmínka pochází z roku 1563, kdy bylo okolí jedním z hlavních bojišť severské sedmileté války. V dubnu 1940 byl v důsledku operace Weserübung do Elverumu evakuován norský parlament a odhlasoval zde předání legislativní pravomoci exilové vládě. \n\nObyvatele zaměstnává převážně dřevařský a sklářský průmysl, turistický ruch, Hedmarská vysoká škola a vojenská základna Terningmoen. Elverum má skanzen a lesnické muzeum, významnými památkami jsou kostel z roku 1736 a trosky pevnosti Christiansfjeld v městském parku.\n\nZ Elverumu pochází běžec na lyžích Bjørn Dæhlie a hudební duo Marcus & Martinus. Klub Elverum Håndball je trojnásobným mistrem Norska v házené (2013, 2017 a 2018).\n\n\n"}
{"id": "1492593", "url": "https://cs.wikipedia.org/wiki?curid=1492593", "title": "Charles Lyttelton, 10. vikomt Cobham", "text": "Charles Lyttelton, 10. vikomt Cobham\n\nCharles John Lyttelton, 10. vikomt Cobham (\"Charles John Lyttelton, 10th Viscount Cobham, 10th Baron Cobham, 7th Baron Westcote, 7th Baron Lyttelton of Frankley, 13th Baronet Lyttelton of Frankley\") (8. srpna 1909, Londýn, Anglie – 20. března 1977, Londýn, Anglie) byl britský šlechtic, politik a dvořan. Patřil ke staré šlechtické rodině, během své kariéry byl generálním guvernérem na Novém Zélandu (1957–1962) a nejvyšším hofmistrem (1967–1972).\n\nPocházel ze starobylého šlechtického rodu Lytteltonů, který v různých liniích a obdobích užíval též jméno Lyttleton nebo Littleton. Byl jediným synem 9. vikomta Cobhama, měl čtyři mladší sestry. Z nich Viola Lyttelton (1912–1987) byla manželkou 5. vévody z Westminsteru. Studoval v Etonu a poté absolvoval práva v Cambridge. Od roku 1933 sloužil v armádě a za druhé světové války bojoval ve Francii. Po válce se v řadách Konzervativní strany snažil zapojit do politiky, ale nedostal se do Dolní sněmovny. Po otci zdědil v roce 1949 rodové tituly a vstoupil do Sněmovny lordů. Několikrát navštívil Nový Zéland, jehož problematice se předkové věnovali již v 19. století. V letech 1957–1962 byl generálním guvernérem a vrchním velitelem na Novém Zélandu, kde získal značnou popularitu mimo jiné díky svým sportovním aktivitám. Po návratu do Británie byl lordem nejvyšším hofmistrem Spojeného království (1967–1972), tuto funkci převzal po svém švagrovi 5. vévodovi z Westminsteru.\n\nV letech 1963–1974 byl lordem místodržitelem v hrabství Worcestershire (již předtím zde byl smírčím soudcem a zástupcem místodržitele). Získal Řád sv. Michala a sv. Jiří (1957) a Viktoriin řád (1972). Od roku 1964 byl rytířem Podvazkového řádu a v letech 1972–1977 řádovým kancléřem. Mimo jiné byl v letech 1972–1977 kurátorem Národní portrétní galerie.\n\nS manželkou Elizabeth Makeig-Jonesovou měl osm dětí, čtyři syny a čtyři dcery. Současným představitelem rodu je jejich druhorozený syn Christopher Charles Lyttelton, 12. vikomt Cobham (* 1947). Rodovým majetkem a dodnes trvalým sídlem je zámek \"Hagley Hall\" (Worcestershire) z 18. století (panství patří rodu od roku 1565).\n\n\n\n"}
{"id": "1492594", "url": "https://cs.wikipedia.org/wiki?curid=1492594", "title": "Oliver Lyttelton, 1. vikomt Chandos", "text": "Oliver Lyttelton, 1. vikomt Chandos\n\nOliver Lyttelton, 1. vikomt Chandos (\"Oliver Lyttelton, 1st Viscount Chandos\") (15. března 1893, Londýn, Anglie – 21. ledna 1972, Londýn, Anglie) byl britský konzervativní politik. Patřil ke staré šlechtické rodině, původně se věnoval podnikání, za druhé světové války byl v několika funkcích členem Churchillova koaličního kabinetu, později ministrem kolonií (1951-1954). V roce 1954 s titulem vikomta vstoupil do Sněmovny lordů, později obdržel Podvazkový řád, uplatnil se také jako spisovatel.\n\nPocházel ze starobylého rodu Lytteltonů, který užíval též jméno Lyttleton nebo Littleton. Narodil se v Londýně jako druhorozený syn ministra kolonií Alfreda Lytteltona (1857-1913) a jeho druhé manželky, aktivistky a spisovatelky Edith Balfourové (1865-1948). Studoval v Etonu a Cambridge, poté sloužil v armádě, za první světové války se seznámil s Winstonem Churchillem. V armádě dosáhl hodnosti podplukovníka, poté se věnoval podnikání, mimo jiné byl ředitelem společnosti \"Britisth Metal Corporation\". Za Konzervativní stranu byl v roce 1940 zvolen do Dolní sněmovny (zastupoval město Aldershot s největší britskou vojenskou posádkou). Ve válečném koaličním kabinetu Winstona Churchilla byl prezidentem úřadu pro obchod (1940-1941), od roku 1940 byl též členem Tajné rady, poté zplnomocněným ministrem pro Střední Východ (1942), státním sekretářem pro válečnou výrobu (1942-1945). Po skončení druhé světové války byl krátce znovu ministrem obchodu a ministrem pro výrobu (květen až červenec 1945). V druhé Churchillově vládě byl kandidátem na post ministra financí, ale kvůli svým aktivitám v obchodní sféře a možnému střetu zájmů do této funkce nebyl schválen a stal se ministrem kolonií (1951-1954; o půlstoletí dříve zastával tento úřad jeho otec). Z vlády odešel ještě před koncem funkčního období Churchillovy vlády v červenci 1954, téhož roku byl povýšen na vikomta a vstoupil do Sněmovny lordů. Poté se znovu věnoval podnikání a stál v čele \"Associated Electrical Industries\". Od roku 1962 se angažoval ve vedení Národního divadla. V roce 1970 získal Podvazkový řád.\n\nJeho manželkou byla od roku 1920 Moira Osborne (1892-1976), dcera 10. vévody z Leedsu a mimo jiné švagrová královny Alžběty. Měli spolu čtyři děti, druhorozený syn Julian Lyttelton (1923-1944) padl za druhé světové války v Itálii. Současným představitelem rodu je vnuk Thomas Orlando Lyttelton, 3. vikomt Chandos (*1953).\n\n"}
{"id": "1492595", "url": "https://cs.wikipedia.org/wiki?curid=1492595", "title": "Alfred Lyttelton", "text": "Alfred Lyttelton\n\nAlfred Lyttelton (7. února 1857, Londýn, Anglie – 5. července 1913, Londýn, Anglie) byl britský politik ze staré šlechtické rodiny, mimo jiné byl synovcem premiéra W. Gladstona. Proslul především jako sportovec (kriket, fotbal). Řadu let byl poslancem Dolní sněmovny za liberální unionisty a v letech 1903-1905 britským ministrem kolonií. Jeho syn Oliver (1893-1972) byl v několika funkcích členem Churchillova koaličního kabinetu za druhé světové války, později byl též ministrem kolonií (1951-1954).\n\nPocházel ze starobylého šlechtického rodu, byl nejmladším synem Georga Lytteltona, 4. barona Westcote (1817-1876), po matce Mary Glynne byl synovcem premiéra Williama Gladstona. Studoval v Etonu a Cambridge, od studií se aktivně věnoval sportu a proslul především v kriketu a ve fotbale. Mezitím působil v justici, mimo jiné byl soudcem a v roce 1899 byl jmenován královským justičním radou. Mezitím vstoupil do Liberálně unionistické strany a v letech 1895-1913 byl členem Dolní sněmovny. V roce 1900 byl mimořádným komisařem v jižní Africe pro konsolidaci poměrů po búrské válce, poté zasedal v několika vládních komisích. Namísto Josepha Chamberlaina se v roce 1903 stal ministrem kolonií, zároveň byl jmenován členem Tajné rady. V této funkci měl snahu o decentralizaci britských kolonií, ale své záměry nestačil realizovat a po vítězství liberálů ve volbách musel v prosinci 1905 odstoupit. Nadále zůstal aktivní v politice, v součinnosti se svou druhou manželkou podporoval volební právo žen. V létě 1913 byl zraněn při kriketovém zápasu v jižní Africe, po převozu do Anglie mu byl neúspěšně operován absces v žaludku a zemřel krátce poté.\n\nByl dvakrát ženatý, jeho první manželkou byla Octavia Tennant (1862-1886), dcera poslance Sira Charlese Tennanta, podruhé se oženil v roce 1892 s Edith Balfour (1865-1948), která proslula jako spisovatelka a překladatelka. Z prvního manželství pocházel syn Alfred (1886-1888), který zemřel v dětství, jako dítě zemřel i druhorozený syn z druhého manželství Anthony George (1900-1901). Prostřední syn Oliver (1893-1972) zastával několik ministerských funkcí a v roce 1954 získal titul vikomta.\n\nAlfredův nejstarší bratr Charles George Lyttelton, 8. vikomt Cobham (1842-1922), byl původně poslancem Dolní sněmovny, v roce 1876 vstoupil do Sněmovny lordů, po rodu Grenvillů zdědil v roce 1889 titul vikomta Cobhama (s prvním nositelem titulu, maršálem Cobhamem, byla rodina Lytteltonů spřízněna). Další bratr Neville Lyttelton (1845-1931) byl generálem a v letech 1904-1908 náčelníkem generálního štábu. Bratranec Herbert Gladstone byl ministrem vnitra a generálním guvernérem v jižní Africe.\n\n"}
{"id": "1492596", "url": "https://cs.wikipedia.org/wiki?curid=1492596", "title": "Richard Temple, 1. vikomt Cobham", "text": "Richard Temple, 1. vikomt Cobham\n\nRichard Temple, 1. vikomt Cobham (\"Richard Temple, 1st Viscount Cobham, 1st Baron Cobham, 4th Baronet Temple of Stowe\") (24. října 1675, Parchim, Německo – 14. září 1749, Stowe House, Anglie) byl britský generál a politik první poloviny 18. století. Proslavil se jako vojevůdce války o španělské dědictví, uplatnil se také v diplomacii. V politice patřil k whigům, v pozdějších letech života byl patronem mladé generace svých příbuzných, pozdějších předních státníků, jeho synovcem byl mimo jiné premiér George Grenville. V armádě nakonec dosáhl hodnosti maršála (1742). Jeho sídlem byl zámek Stowe House, který patří k významným architektonickým památkám 18. století ve Velké Británii.\n\nPocházel z venkovské šlechtické rodiny, byl synem dlouholetého poslance Sira Richarda Temple (1634-1697). Studoval v Cambridge, v letech 1697-1702 a 1704-1713 byl členem Dolní sněmovny za stranu whigů. Již v raném mládí bojoval ve službách Viléma Oranžského, poté se zúčastnil devítileté války, rychlého postupu dosáhl za války o španělské dědictví. V roce 1701 byl již podplukovníkem, následovalo povýšení na plukovníka (1704), brigádního generála (1706), generálmajora (1709) a generálporučíka (1710). Pod velením vévody z Marlborough se zúčastnil řady zásadních střetnutí (bitva u Malplaquet). Po smrti královny Anny se podílel na nastolení Jiřího I. na britský trůn, v letech 1714-1715 byl vyslancem ve Vídni.\n\nV roce 1714 byl povýšen na barona Cobhama s členstvím ve Sněmovně lordů, v roce 1716 byl jmenován členem Tajné rady. Zastával též čestné funkce konstábla Windsoru (1716-1723), guvernéra na ostrově Jersey (1723-1749) a lorda-místodržitele v hrabství Buckingham (1728-1738). Ve třicátých letech 18. století zformoval vnitrostranickou opozici proti premiéru Walpolovi kvůli nesouhlasu s vládní finanční politikou. Byl patronem mladé generace whigů, kterou reprezentovali jeho synovci a další příbuzní. Tuto frakci premiér Walpole podceňoval, později z ní ale vzešli přední státníci (George Grenville, Richard Grenville, 2. hrabě Temple, William Pitt, George Lyttelton). V roce 1735 dosáhl hodnosti generála a nakonec byl povýšen na polního maršála (1742).\n\nHlavním rodovým sídlem byl zámek Stowe House (Buckinghamshire). Panství Stowe měla rodina Temple původně v nájmu (1571), John Temple je pak v roce 1589 koupil do osobního vlastnictví. Původní sídlo bylo přestavěno Sirem Richardem Temple koncem 17. století, jeho syn vikomt Cobham pak v letech 1720-1733 podnikl rozsáhlé rozšíření domu, které signifikantně dávalo najevo tehdejší postavení rodiny. Na projektu se podíleli významní architekti John Vanbrugh a James Gibbs, současná podoba monumentálního zámku však pochází až z doby, kdy již byl ve vlastnictví spřízněné rodiny Grenville.\n\nJeho manželkou byla Anne Halsey (†1760), která byla dcerou a dědičkou podnikatele a poslance Edwarda Halseye, majitele jednoho z největších londýnských pivovarů. Richard Temple měl jako armádní důstojník a politik jiné zájmy a pivovar od něj odkoupil Ralph Thrale, který jej pak přivedl k nebývalému rozkvětu. Manželství s Anne Halsey zůstalo bez potomstva, titul vikomta Cobhama přešel na spřízněnou rodinu Grenville.\n\nRichardova sestra Hester (1685-1752) zdědila titul vikomtesy Cobham a byla povýšena na hraběnku Temple, tyto tituly pak přešly na jejího syna Richarda (1711-1779), který zároveň zdědil panství Stowe. Po vymření Grenvillů zanikl titul hrabat Temple, titul vikomta Cobham přešel na rodinu Lyttelton. Richardova další sestra Christian (1688-1748) se provdala za Sira Thomase Lytteltona (1677-1751), poslance Dolní sněmovny a ve Walpolově vládě dlouholetého lorda admirality. Jejich potomstvo po vymření Grenvillů zdědilo titul vikomta Cobhama (1889) a užívá jej dodnes (Christopher Charles Lyttelton, 12. vikomt Cobham, *1947).\n\n\n\n\n"}
{"id": "1492597", "url": "https://cs.wikipedia.org/wiki?curid=1492597", "title": "František Lopaur", "text": "František Lopaur\n\nFrantišek Lopaur (6. června 1910, Tři Studně – 25. dubna 1994, Praha) byl československý voják v hodnosti plukovníka. Účastnil se 2. světové války, konkrétně ústupových bojů ve Francii, resp. prvního kurzu útočného boje ve Velké Británii. Od roku 1943 téměř až do konce konfliktu velel detašovanému praporu konžských střelců ve Francouzské rovníkové Africe.\n\nPo návratu do vlasti sloužil u praporu UNRRA zajišťující hospodářskou a materiální obnovu Československa, také se podílel na odsunu Němců za hranice republiky. Následně působil na Ministerstvu národní obrany, než z této funkce byl vzhledem k politickým okolnostem odvolán. Po událostech z února roku 1948 se společně se svou manželkou rozhodli k emigraci, čímž byl zbaven československého občanství a ve své vlasti prohlášen za zrádce.\n\nŽil v Austrálii a následně Spojených státech amerických. Domů se mohl vrátit až po Sametové revoluci, jak také učinil v roce 1992, kdy byl rehabilitován. Byla mu navrácena vojenská hodnost a jako pamětník se mohl zúčastnit mnoha pietních akcí. V dubnu roku 1994 pak po krátké nemoci zemřel v pražské Vojenské nemocnici.\n\nFrantišek Lopaur vystudoval reálné gymnázium v Novém Městě na Moravě, potom absolvoval základní vojenskou službu v délce 18 měsíců a ještě si ji prodloužil. V nově utvářeném československém vojsku sloužil u hraničářského praporu v Trebišově na Slovensku. Vykonal důstojnické zkoušky a stal se velitelem pěší, resp. minometné čety v Žilině.\n\nOpětovná dislokace k pohraničnímu vojsku v roce 1938 reagovala na vývoj politické situace. Adolf Hitler si činil nároky na československé pohraničí a demokratické země v čele s Británií a Francií mu v tomto odmítaly zabránit. Po euforii zapříčiněné vyhlášením všeobecné mobilizace však přišlo hořké zklamání s podpisem mnichovské dohody, která Československo definitivně okleštila. Vytvoření Protektorátu Čechy a Morava a následná okupace nacistickým režimem už byla pouze otázkou času.\n\nMezi oběma událostmi, které oddělovalo zhruba půl roku, se Lopaur účastnil ještě lokálního konfliktu na československo-polských hranicích. Polsko si činilo nároky na část Těšínska, Oravy, Spiše a Čadce, načež do těchto oblastí vyslalo 25. listopadu 1938 vojsko. František Lopaur měl hájit určenou silnici poblíž obce Čierne, avšak nebylo v silách jeho jednotky udržet nepřátelský nápor. Během těžké přestřelky byl raněn voj. Juraj Haščík, kterého Lopaur odtáhl společně s jeho lehkým kulometem do bezpečí a velel svým mužům ústup do údolí. Tento střet nakonec skončil několika mrtvými na obou stranách.\n\nPo okupaci se Lopaur rozhodl k emigraci. Přes Jugoslávii se mu podařilo dostat se do Francie, kde se dal okamžitě k dispozici zahraniční československé armádě. Do aktivní služby opět nastoupil v hodnosti poručíka, kdy zastával funkci velitele čety 2. roty pěšího pluku 1. S ním se také účastnil červencového tažení, kdy československé jednotky zabezpečovaly linii na čáře Seina - Paříž - Marna. Francouzské vojsko již bylo značně demoralizováno, hromadné dezerce a agónie jeho příslušníků značně ztěžovaly houževnatý odpor, který kladli postupujícím Němcům českoslovenští muži.\n\nNeodvratnost porážky vyvolala jednání o stažení této části pěchoty z fronty. To zabezpečila československá generalita ve spolupráci s britskou vládou, která měla enormní zájem na její přesun do Velké Británie. Stalo se tak 27. června roku 1940, kdy odplul ze sétského přístavu poslední parník \"Rod el Farag\" s Čechoslováky na palubě. Řada z nich byla za svou statečnost oceněna různými vyznamenáními. František Lopaur získal Československý válečný kříž za to, že jako \"\"velitel čety svým klidem umožnil spořádaný ústup roty, jež neobdržela rozkaz k ústupu a vytrvala na místě až do přesažení nepřítele na obou křídlech\"\".\nVětšina mužů byla dislokována v anglickém táboře Cholmondeley. Potíž byla v jejich složení, jelikož téměř čtvrtinu tvořili důstojníci. Řada z nich tak byla pověřena náročným výcvikem, po kterém měli vést tzv. neregulérní válka formou seskoku v Protektorátu a páchání diverzních aktivit v něm.\n\nTento výcvik měl na starosti II. odbor Ministerstva národní obrany v čele s mjr. Františkem Moravcem a Karlem Palečkem. Ti zajišťovali jeho materiální a lidské potřeby. Zcela první kurz se konal v období mezi 17. červencem a 7. srpnem roku 1941 v severním Skotsku, načež velitelem byl ustanoven František Lopaur. Jeho úkolem bylo dohlížet na frekventanty a zpravovat své nadřízených formou pravidelných hlášení a vedením vojenského deníku.\n\nMezi sedmi členy, které měl Lopaur na starosti, byla jména, která se následně zapsala do historie československé národní identity. Jednalo se o Františka Pavelku, Jozefa Gabčíka, Libora Zapletala, Vojtěcha Lukaštíka, Josefa Gemrota, Leopolda Musila a Václava Málka. Po ukončení tohoto výcviku útočného boje následovala ještě druhá část parakurzu a následný seskok v rámci konkrétní akce. František Lopaur, pravděpodobně z obavy před represí osmi (z celkových devíti) sourozenců, kteří zůstali v Protektorátu, se žádného z těchto výsadků neúčastnil.\nV roce 1943 podal žádost o přestup do armády Bojující Francie, která znamenala krátké intermezzo v jeho životní pouti. V oblasti Francouzské rovníkové Afriky byl velitelem detašovaného praporu konžských střelců, kteří ovšem nebyli nasazeni k žádnému boji. Nicméně při jedné z přehlídek v Brazzaville si Lopaur potřásl rukou s generálem Charles de Gaullem, který tam přijel. Generál vyslovil potěšení nad tím, že i v afrických končinách může hovořit s Čechoslovákem.\n\nLopaur demobilizoval v roce 1945 a vyčkával návratu do vlasti, již v hodnosti kapitána pěchoty. Úspěšně se s ní shledal v červnu zmíněného roku. Nastoupil službu u dopravního a strážního praporu UNRRA, který zajišťoval renovaci hospodářského života a odvrácení bídy v poválečné zemi. Podílel se také na řádném odsunu německého obyvatelstva v Ústí nad Labem, aby následně nastoupil službu jako referent pro technické posudky zbraní na Ministerstvu národní obrany. V tomto období se také oženil s Olgou Páníkovou a v roce 1947 se jim narodila dcera Yvonne.\n\nKomunisté však začínali čím dál zjevněji přebírat otěže ve státě. Na protest proti infiltraci a ovlivňování těch nejdůležitějších správních orgánů podalo 12 nekomunistických ministrů vlády demisi, kterou prezident Edvard Beneš pod nátlakem přijal. Ještě než mohly komunistické represivní složky začít Františka Lopaura pronásledovat, opustil se svou ženou republiku, byť zde museli malou dcerku zanechat.\n\n1. května roku 1948 utekli do americké okupační zóny v Německu, odkud byli převezeni do Itálie. Odtud zamířili do Austrálie, kam připluli až v lednu následujícího roku. Snažili se usadit v Melbourne či v Sydney, avšak tato země jim k srdci příliš nepřirostla. Když zjistili, že jim americké úřady vydaly víza, rozhodli se opět změnit působiště.\n\nDo Spojených států připluli v listopadu roku 1955 a definitivně se usadili v San Franciscu. Jelikož zde žila řada Čechoslováků, velmi rychle si nalezli dobré přátele. Dokonce se přes Červený kříž podařilo vyjednat, že v roce 1963 mohla za rodiči přijet dcera Yvonne.\n\nFrantišek Lopaur však opět začínal pociťovat stesk po vlasti. Pokoušel se získat vízum pro návštěvu svých sourozenců, kteří stejně jako on do Kanceláře prezidenta republiky psali prosebné dopisy. Všechny žádosti byly zamítnuty a to až do roku 1988. V Československu se již začala vláda komunistů hroutit. Potlačování lidských práv a jejich nedodržování iniciovalo vznik různých iniciativ, stejně jako následných stávek a demonstrací v roce 1989. Po Sametové revoluci měli cestu domů otevřenou všichni, kteří museli z politických důvodů ze své vlasti uprchnout.\n\nFrantišek Lopaur této možnosti využil v roce 1992. Byl československými úřady rehabilitován, byla mu přiznána hodnost plukovníka a účastnil se mnoha pamětních akcí, při nichž s dalšími válečnými veterány vzpomínal na události druhé světové války. V posledních letech života se mu však nevyhýbaly zdravotní komplikace. Po sérii virových onemocnění dostal zápal plic, na jehož následky 25. dubna 1994 ve Vojenské nemocnici zemřel ve věku nedožitých 84 let. Jeho manželka Olga po jeho smrti ještě žila s armádním generálem Tomášem Sedláčkem a zemřela 28. ledna 2016 na následky mozkové příhody.\n"}
{"id": "1492601", "url": "https://cs.wikipedia.org/wiki?curid=1492601", "title": "Komínský potok", "text": "Komínský potok\n\nKomínský potok je potok v Jihomoravském kraji v Česku, na území města Brna. Je dlouhý 5,1 km, plocha povodí činí asi 5 km² a vlévá se do Svratky jako levostranný přítok. \n\nPotok se orientuje převážně jižním směrem. Pramení v nadmořské výšce 322 metrů na úpatí hory Velká baba v areálu výcvikového zařízení služební kynologie Policie ČR. Pod ním se dostává na území letiště Medlánky, kde podtéká východní dráhu pro modely letadel. Na dolním toku přitéká do zastavěné oblasti městské části Brno-Komín, kde se vlévá do Svratky v nadmořské výšce 205 metrů. \n"}
{"id": "1492603", "url": "https://cs.wikipedia.org/wiki?curid=1492603", "title": "Pham Doang Trang", "text": "Pham Doang Trang\n\nPhạm Đoan Trang (* 1978, Hanoj) je vietnamská spisovatelka, blogerka, novinářka a aktivistka pro demokracii. V roce 2017 obdržela cenu Homo Homini od společnosti Člověk v tísni „za výjimečnou publicistickou práci, jíž značnou měrou přispívá k ochraně lidských práv a šíření demokratických hodnot ve Vietnamu, a za příkladnou odvahu“. Přes soustavné zastrašování její stránku na Facebooku sleduje 40 tisíc lidí a její blog „Deník práva“ (\"Luat Khoa Tap Ch\"i) čte 20 tisíc zájemců denně. \n\nV tomtéž roce vydala svoji devátou knihu „Politika pro každého“ (\"Chính Trị Bình Dân\"), která sice nesměla vyjít tiskem, ale je dostupná na internetu. Autorka pak byla potrestána domácím vězením a musela se uchýlit na odlehlé místo.\n\n"}
{"id": "1492604", "url": "https://cs.wikipedia.org/wiki?curid=1492604", "title": "Hekatón z Rhodu", "text": "Hekatón z Rhodu\n\nHekatón z Rhodu či Rhodský (řec. Ἑκάτων; asi 160 př. n. l. – 90 př. n. l.) byl starořecký filosof, jeden z představitelů tzv. středního stoicismu. Napsal řadu spisů, ale zachovalo se z nich jen několik zlomků.\nO jeho životě nemáme téměř žádné zprávy. Pocházel z ostrova Rhodos a byl žákem stoického filosofa Panaitia. Spolu se svým učitelem působil i v Římě; jedno ze svých děl věnoval římskému politikovi.\nHekatón patřil ve své době k známým představitelům stoické filosofie. Díogenés Laertios zmiňuje v knize \"Životy, názory a výroky proslulých filosofů\" šest jeho spisů:\nCicero ve svém spisu \"O povinnostech\" cituje z Hekatónovy knihy, která se též nazývala \"O povinnostech\" (tedy pravděpodobně řec. Περὶ ϰατήϰοντος).\n\nVšechny Hekatónovy spisy se ztratily, zachováno je jen několik zlomků. Nalézají se v díle Díogena Laertia, v uvedené knize Cicerónově a dále v některých pracích Seneky, jmenovitě ve spisu \"O dobrodiních\" a v \"Listech Luciliovi\".\n"}
{"id": "1492606", "url": "https://cs.wikipedia.org/wiki?curid=1492606", "title": "Mistrovství světa v ledním hokeji 2025", "text": "Mistrovství světa v ledním hokeji 2025\n\nMistrovství světa v ledním hokeji 2025 bude 89. mistrovství světa v ledním hokeji pořádané Mezinárodní federací ledního hokeje. Toto MS se podle dohody IIHF na Maltě mělo konat ve Švédsku. 24. května 2019 v Bratislavě bylo oficiálně oznámeno pořadatelství Švédska a Dánska. Závěrečná část turnaje se bude hrát ve Švédsku. Pořadatelská města budou upřesněna.\n\n\n"}
{"id": "1492609", "url": "https://cs.wikipedia.org/wiki?curid=1492609", "title": "Atomoxetin", "text": "Atomoxetin\n\nAtomoxetin je lék určený k léčbě příznaků hyperkinetické poruchy, známé také jako ADHD nebo attention deficit hyperactivity disorder. Používá se samotný nebo společně s léky ze skupiny stimulantů. Doporučuje pouze dětem a dospělým od šesti let věku. Užívá se orálně. Na českém trhu se prodává mimo jiné pod značkou Strattera.\n\nAtomoxetin \"je centrální sympatomimetikum působící s vysokou afinitou\" \"a selektivitou inhibici\" \"zpětného vychytávání noradrenalinu a blokádou presynaptického noradrenalinového transportéru.\" Po podání atomoxetinu dojde v prefrontální kůře k zvýšení hladin noradrenalinu a dopaminu, prefrontální kortex je oblastí zodpovědnou za udržování pozornosti, rozhodování, sebeovládání, za motorické sekvence a impulzivitu. Předpokládá se, že zvýšení hladin noradrenalinu a dopaminu v této oblasti je zodpovědné za působení atomoxetinu v terapii hyperkinetické poruchy. Protože atomoxetin neovlivňuje hladiny dopaminu ve striatu, nedochází ke vzniku tiků nebo ke zhoršení komorbidní tikové poruchy a léčba atomoxetinem není provázena rizikem vzniku závislosti. \n\nAtomoxetin může způsobit celou řadu nežádoucích účinků včetně trávicích obtíží, ztráty pocitu hladu, bolestí hlavy, sucha v ústech, nežádoucích změn chování, poruch spánku (atomoxetin ovlivňuje spánek méně než methylfenidát, přesto však u dospělých nemocných může vést k insomnii, k prodloužení REM latence a zkrácení REM spánku) a alergických, které byly zaznamenány mimořádně. Nejčastěji šlo o vyrážku, angioneurotický edém a kopřivku. Preparát může být nebezpečný v kombinaci s řadou dalších léků.\n\nReference\n\nExterní odkazy\n"}
{"id": "1492613", "url": "https://cs.wikipedia.org/wiki?curid=1492613", "title": "Kostel Saint-Genest de Lavardin", "text": "Kostel Saint-Genest de Lavardin\n\nKostel svatého Genesia v obci Lavardin ve Francii v départementu Loir-et-Cher je převážně románský chrám z 11.–13. století. Představuje významnou památku střední Francie. Již v roce 1862 byl kostel zařazen mezi francouzské historické památky. Obzvláště cenný je však zejména soubor fresek ze 12.–16. století, které byly po staletí ukryty pod vápennou omítkou, v roce 1913 byly ale objeveny a nedávno obnoveny.\n\nBudova kostela byla vybudována mezi lety 1040 a 1080, s pozdějšími úpravami ve 12. a 13. stol. Představuje raně románskou trojlodní baziliku se zvonicí, vystupující z hlavní lodi na západní straně kostela.\n\nV roce 1862 byl objekt klasifikován jako historická památka. Vyznačuje se zvonovitými verandami, zčásti zděnými, horní část zvonice byla zničena v roce 1590. Obzvláště cenný je zejména soubor fresek z období 12.–14. století, jež byly po staletí skryty pod vápennou omítkou a objeveny v roce 1913. Nedávno byly obnoveny.\n\nKostel vyniká částečně zazděnými románskými okny (horní část byla v roce 1590 zbourána). Zdi lodi jsou zvenku vyzdobeny sloupky a krokvemi, apsida a kaple prošly významnými rekonstrukcemi. Kameny použité v konstrukci kostela jsou sochařsky vyzdobeny, na severní stěně lze například spatřit nezvyklého hada.\n\n"}
{"id": "1492615", "url": "https://cs.wikipedia.org/wiki?curid=1492615", "title": "Katolická církev na Srí Lance", "text": "Katolická církev na Srí Lance\n\nKatolická církev na Srí Lance je součástí všeobecné církve na území Srí Lanky, pod vedením papeže a místních biskupů sdružených do Konference katolických biskupů Srí Lanky. Papež je na Srí Lance zastupován apoštolským nunciem na Srí Lance. Na Srí Lance žije asi 1,5 miliónů pokřtěných katolíků, asi 7 % populace. \n\nKatolická církev na Srí Lance má 11 diecézí, které jsou seskupeny do jedné církevní provincie:\n\n"}
{"id": "1492620", "url": "https://cs.wikipedia.org/wiki?curid=1492620", "title": "Genesius Římský", "text": "Genesius Římský\n\nGenesius Římský (3. století - 303 Řím) byl křesťanský mučedník, patron divadelních umělců a hudebníků. V umění bývá zobrazován jako mladík se strunným hudebním nástrojem, maskou a křtitelnicí. Podle legendy hrál divadlo. Jednoho představení se účastnil císař Dioklecián, který si přál, aby pobavil publikum tím, že ve hře zesměšní křesťanský obřad přijmání svátosti křtu. Když na něho nalili vodu, prohlásil se Genesius za křesťana. Dioklecián si zpočátku užíval realistickou hru, ale když zjistil, že Genesius zůstal vážný, nařídil, aby byl mučen a následně sťat. Byl pohřben na Via Tiburtina. \n\nSamotná existence Genesia je zpochybněna. Legenda patrně vznikla na základě historický doloženého Genesia z Arles, notáře, který zemřel v Arles roku 303 jako mučedník za vlády císaře Maximiana. Následně se jeho kult rozšířil do Říma a již v 6. století začal být považován za římského mučedníka, který byl pohřben v Římě. Později tato mylná víra pomohla vytvořit úplně smyšlený příběh, který světce změnil v herce a komika, který konvertoval ke křesťanství v průběhu divadelního představení anti-křesťanské satiry. Podobný příběh byl vyprávěn také o Gelasiu z Heliopolis, který zemřel roku 297. Legenda byla zdramatizována v 15. století a dále v roce 1869 v oratoriu \"\"Polus Atella\"\" Heinricha Löwyho a také v roce 1892 v díle Felixe Weingartnera. Byl uctíván již ve 4. století a velmi brzy byl postaven v Římě i kostel na jeho počest. Opraven a zkrášlen pak byl papežem Řehořem III. v roce 741.\n\n"}
{"id": "1492623", "url": "https://cs.wikipedia.org/wiki?curid=1492623", "title": "INISS", "text": "INISS\n\nINISS (Integrovaný informační systém stanice) je audiovizuální informační systém pro Microsoft Windows, který informuje cestující na železnici v Česku a na Slovensku. Systém vyvíjí brněnská společnost CHAPS. Jeho hlášení namluvily v českém jazyce Danuše Hostinská-Klichová, ve slovenském Milena Hurajová, kterou postupně nahrazuje Jan Homolka. Anglicky hlásí Philip Bělohlávek, německy Robert Schlein.\nINISS je dodáván výhradně na zakázku provozovatele dráhy podle místních specifik konkrétního nasazení. Není poskytován běžným uživatelům, a to ani žádná jeho demonstrační verze.\n\nV České republice byl INISS poprvé nainstalován v roce 1999 do stanice Praha Masarykovo nádraží, dále pak do stanice Kolín. Zpočátku se systém nijak zvlášť nerozšiřoval. Počet stanic, ve kterých je INISS nainstalován se významně zvýšil zejména v posledních letech, a to díky jeho výhodě oproti ostatním železničním informačním systémům, kterou je možnost dálkového řízení určitého úseku.\n"}
{"id": "1492624", "url": "https://cs.wikipedia.org/wiki?curid=1492624", "title": "Genesius z Arles", "text": "Genesius z Arles\n\nGenesius z Arles také Genesius z Říma (3. století Arles – 4. století Arles) byl křesťanský mučedník a notář za vlády Maximiana. Jeho svátek je slaven 25. srpna. Je patronem všech notářů a písařů. Zemřel v roce 303 nebo 308.\n\n"}
{"id": "1492625", "url": "https://cs.wikipedia.org/wiki?curid=1492625", "title": "Vilém Lorenc", "text": "Vilém Lorenc\n\nVilém Lorenc (21. březen 1905 Praha – 1. duben 1978 Praha) byl český architekt, památkář a urbanista. \n\nStudoval práva na právnické fakultě Univerzity Karlovy a architekturu na Českém vysokém učení technickém. V letech 1933–1939 byl asistentem Antonína Engela na fakultě architektury. Svou doktorskou práci zpracoval na téma Díla architekta Františka Ignáce Prée.\n\nV roce 1949 byl jedním z iniciátorů založení Státního ústavu pro rekonstrukci památkových měst a objektů (SÚRPMO), který rovněž vedl.\n\nJe autorem odborných publikací z oblasti dějin architektury a urbanismu.\n\n"}
{"id": "1492630", "url": "https://cs.wikipedia.org/wiki?curid=1492630", "title": "Francouzský požár Prahy", "text": "Francouzský požár Prahy\n\nFrancouzský požár Prahy postihl pražské Židovské město a severní části pražského Starého a Nového Města 21. června 1689. Vzhledem k tomu, že Rakousko v té době bojovalo proti Francii Ludvíka XIV., požár byl přiřčen agentům Francie a někteří byli usvědčeni a popraveni. Třebaže teorie o záměrném zapálení koresponduje s dobovou francouzskou politikou, objevují se i názory, které francouzské zavinění zpochybňují. Požár bývá také označován za dosud historicky největší teroristický útok na Prahu.\n\nFrancie Ludvíka XIV. po francouzsko-nizozemské válce (1678) pokračovala v agresivní anexionistické politice podpořené quasiprávními podklady, která se projevila například ve válce reunií (1683–1684). Ludvík takto ovládl oblasti, které formálně patřily španělským Habsburkům a Svaté říši římské, například Alsasko, Štrasburk a Lucembursko a jejich blízké okolí. Jako trest za to, že Španělé mohli používat janovský přístav, bylo město Janov 12 dní bombardováno. Na rozkaz Ludvíka XIV. docházelo k tvrdým represím, které měly zastrašit a odradit nepřátele a udržet vládu v dobytých oblastech. Došlo také k vraždění civilního obyvatelstva, Ludvík nechal vypálit 20 vesnic jako odpověď na to, že Španělé zničili dvě stodoly na okraji území Francie. Ludvík také odmítl podpořit tehdejší Svatou alianci v boji proti Osmanům a dokonce Turky tajně podporoval. Obava z dalších francouzských akcí vedla v červenci 1686 císaře Leopolda I., některá říšská knížata, Španěly a Švédy k vytvoření obranného uskupení zvaného Augšpurská liga. V roce 1688 došlo ke sporům ohledně nástupnictví v kolínském arcibiskupství (arcibiskup kolínský byl zároveň jedním z říšských kurfiřtů, tedy velmi důležitá osoba) a Ludvík XIV. se toho rozhodl využít. Snažil se prosadit vlastního kandidáta a když to nevyšlo „po dobrém“, zvolil silové řešení. Vycházel z toho, že císař byl zatím ještě zaneprázdněn bojem s Osmanskou říší, a tudíž předpokládal, že nebude moci rychle reagovat. Předmětem dalšího Ludvíkova zájmu byla Rýnská Falc, kam se snažil prosadit jako dědičku svou švagrovou Alžbětu Šarlotu Falckou. \n\nPrávě francouzskou snahou získat silou Falc začala nová válka, označovaná válka o falcké dědictví či devítiletá válka. V září 1688 vstoupila francouzská vojska o síle asi 30 000 mužů do říšského Porýní. Oblehla město Philippsburg a po více než měsíci ho dobyla. Francouzská armáda postupovala dál a v rychlém sledu dobývala jedno město za druhým včetně Mohuče. Francouzi nyní ovládali oblast Rýna od švýcarských hranic téměř až ke Koblenzi. Tato agrese zmobilizovala říšská knížata a císaře. Ten odvolal část vojsk z turecké fronty a spolu s knížaty začal formovat armádu. Ludvík XIV. a Louvois se rozhodli nestavět se na odpor a místo toho provést taktiku spálené země. Mezi prosincem 1688 a červnem 1689 zničili Francouzi asi 20 měst (mj. i Špýr, Mannheim a Worms) a množství menších osad. Ponechali si několik klíčových měst a právě na jejich znovuzískání se zaměřily tři armády, které Říše zformovala. Během léta a podzimu 1689 se jim podařilo dobýt na Francouzích např. Mohuč, Bonn a Kaiserswerth. \n\nMezitím si katolický král Jakub II. Stuart znepřátelil většinu vlivných kruhů v Anglii a toho využil nizozemský místodržící a Jakubův zeť Vilém III. Oranžský, který se v listopadu 1688 vylodil v Anglii, v prosinci se stal hlavou dočasné vlády, v únoru 1689 byl prohlášen za krále a v dubnu se nechal spolu se ženou Marií korunovat. Jakub II. uprchl do Francie. Anglie se tak ze spojence Ludvíka XIV. stala jeho nepřítelem a spojencem Nizozemí, což Ludvík XIV. považoval za deklaraci války mezi Francií a Nizozemím. V květnu 1689 podepsali Nizozemci proti Francouzům ofenzivní dohodu s císařem Leopoldem I. a 17. května 1689 vyhlásila Anglie Francii válku. Ke konečnému zformování tzv. Velké aliance, kterou tvořil císař, Anglie a státy sdružené v Augšpurské lize, došlo do léta 1690. Ke koalici se připojili ještě vévodové lotrinský a savojský, kurfiřti bavorský a braniborský a své spojenectví znovu potvrdil španělský král. Švédové a Dánové však v roce 1691 z aliance vystoupili.\n\nFrancouzskému králi se kvůli jeho politice a kvůli barbarským zvěrstvům na dobytých územích přezdívalo „Turek Západu“. Po celém Německu a Rakousku, ale i v Čechách a na Moravě se vzmáhaly protifrancouzské nálady, Francouz se stal synonymem barbara.\n\nNa podzim roku 1688 začala francouzská vojska vypalovat města v dnešním Německu – Heidelberg, Mannheim, Baden a mnohá další, a poté byl plán údajně rozšířen i na česká města. Cílem bylo vyvolat totální chaos. Jako autor této paličské myšlenky je uváděn Ludvíkův oblíbenec, generál Ezéchiel du Mas, Comte de Mélac.\n\nV Čechách bylo 21. června 1689 teplé a suché jaro a bylo větrno. Vzplál hostinec v domě U Černého orla v Kaprově ulici, vítr oheň rychle přenesl na truhlářskou dílnu, ležící přes ulici. Kostelní zvony od svatého Valentina na Starém Městě vyzváněly poplach a lidé se sbíhali na pomoc. Vědra, která měla být podle platného požárního řádu naplněna vodou, však byla prázdná.\n\nVítr ale vál směrem k Vltavě, což uchránilo Nové Město. Požáru podlehly například Nové Mlýny, domy v dnešní ulici Na Poříčí, v Dušní, včetně Petrské čtvrti. Požár trval čtyřiadvacet hodin. Při požáru shořelo mimo jiné 766 obytných domů (z toho 318 židovských), šest kostelů a klášterů. deset synagog, novoměstské obecní mlýny s pilou a vodárnou. Zemřelo 150–174 Židů, většina zřejmě v jedné ze synagog, v níž hledali záchranu i se svými cennostmi. Obětí mezi křesťany bylo méně, zřejmě v řádech pár desítek. Kostelu svatého Jakuba na Starém Městě, který byl nejvyšším gotickým kostelem na Starém Městě, se zřítila klenba.\n\nJiž před velkým pražským požárem se v dobových letácích upozorňovalo na nebezpečí působení francouzských agentů, respektive českých agentů ve francouzských službách, a těm byly připisovány i jiné požáry českých měst. \n\nOkamžitě se rozšířily názory, že tak rozsáhlý požár nemohl vzniknout náhodou, a mezi Židy převládl názor, se k nim oheň nerozšířil z Kaprovy ulice, ale vypukl na zcela jiném místě jejich města. Pražské noviny Ordinari Post Zeitungen den po požáru barvitě líčily, jak barbarsky si počínali francouzští vojáci při vypálení německého Špýru. Objevily se případy napadení domnělých viníků i snahy o jejich lynčování. Pražský Apelační soud 1. července 1689 v listě císaři hlásí, že Prahu nepochybně zapálili Francouzi, jeden byl zadržen a k činu se přiznal. S největší pravděpodobností se jedná o Benedikta Dureze, Francouze pocházejícího z blízkosti Lyonu, z nějž bylo příznání vynuceno na mučidlech a již 29. června byl popraven. Podobně bylo usvědčeno a popraveno i několik dalších francouzských žhářů. Procesem s francouzskými paliči se zabýval mimo jiné rada apelačního soudu Václav Jan Rosa, zemřel však ještě před skončením procesu. \n\nPodle historika Josefa Svátka francouzský ministr války Louvois usiloval o to, aby i přední česká města byla sežehnuta podobně jako falcká a porýnská, aby tak císař Leopold I. byl zbaven prostředků k vedení války, a protože tuto úlohu nemohlo plnit francouzské vojsko, Louvois za tímto účelem vysílal do Čech tlupy najatých žhářů, které verboval z řad válečných zajatců. Prvním krokem mělo být dobytí opevněného porýnského města Filipsburk v roce 1688, kde Francouzi zajali císařskou posádku včetně několika set mužů pěšího pluku svob. pána z Eaisersteinu, který v posledních dvou letech doplnil své řady verbováním v Jižních Čechách. Této okolnosti využil velitel filipsburské posádky plukovník Pirrol, který na základě rozkazu generála Melaca české zajatce za dobrou mzdu najal k zakládání ohňů po městech v Čechách. Jako zakladatel požáru je uváděn Vavřinec Procházka, voják zmíněného pluku, který k paličské úloze přemluvil ostatní spolupracovníky. Podle Svátka to vnímali jako mstu za to, že od rakouského vojska nedostávali sjednaný žold. Do čela tlupy 30 najatých paličů se měl postavit jakýsi setník Sedmihradský. Ke své činnosti byli vybaveni třaskavými granáty s doutnáky a zásobou zápalných látek. Podobných tlup bylo údajně vypraveno během jara roku 1689 z Filipsburku do Čech ještě několik, celkem kolem 150 najataých paličů. Dalšími pražskými paliči měli být Benedikt Durez, Martin Remiš a Matěj Sobinský.\n\nDo Prahy podle Svátka hlavní sbor žhářů přišel koncem měsíce května Strahovskou bránou zcela veřejně, oděn v uniformy pluku Kaisersteinského, a vzbuzoval zdání, že jako oddělení císařské pěchoty přicházejí do města verbovat nováčky. Setník Sedmihradský se přitom prokázal padělanými listinami a současně odevzdal veliteli vojenské stráže v bráně zapečetěný list adresovaný místodržícím na Pražském hradě. Svoji základnu měli v zájezdním hostinci „U tří zvonků“ v Mostní ulici na Malé straně, který byl v držení jakéhosi Francouze. Druhého dne setník Sedmihradský převedl několik mužů, včetně Vavřince Procházky, na Staré město do hostince „u černého orla\" v Kaprové ulici, kde je ubytoval. Ostatní se rozešli po třech až čtyřech mužích po jiných hospodách a po příbytcích. Sám Sedmihradský se pak vrátil ke „třem zvonkům“, kde s ním zůstali pouze tři muži, aby tam ve sklepě vyráběli nové granáty a prachové patrony. Několik dnů poté přesídlil k Maxmiliánu Septierovi, rovněž původem Francouzovi, do sousedního domu, kde se francouzská komunita často scházela, aby pitkami tajně oslavovala vítězství francouzského krále. Po třech týdnech příprav pak Sedmihradský rozhodl, aby nejdříve byly spáleny Staré a Nové město, kde na starobylých domech bylo ještě mnoho dřevěných střech. Každému ze žhářů bylo vykázáno několik ulic a naznačeny domy, kde \nnejdříve měly být metány granáty a zápalné patrony na dřevěné střechy, do kolen a skladišť ve dvorech, do otevřených sklepů atd. Obecní a zemské úřady přitom vůbec nezaregistrovaly příchod tak velkého počtu podezřelých cizích lidí do pražských měst ani jejich záměry. K rozšíření požárů přispěla vedra a sucha i nedostatečnost a neorganizovanost tehdejšího hasičství.\n\nNa den 21. červen bylo ohlášeno veřejné spálení utajeného listu, který byl adresován pražskému místodržícími a v němž generál Melac císaři oznamoval, že se svým vojskem vtrhne do Čech a francouzský dauphin bude korunován na českého krále. Text dopisu byl před veřejností utajen a kolovaly o něm různé pověsti. Dopis měl být na císařův rozkaz veřejně spálen katem na staroměstském rynku. Tato exekuce přilákala tisíce lidí a setník Sedmihradský zapálení dopisu se svými spiklenci smluvil jako signál k tomu, aby i oni začali zapalovat podle připraveného plánu. Jak údajně později vypověděl jeden ze svědků, náčelník žhářů v té chvíli zvolal: „Tento malý oheň udělá oheň veliký!“ a na tento pokyn se spiklenci rozešli z náměstí do svých tajných příbytků pro granáty a rozeběhli se na určená místa v pražských ulicích, aby založili požár.\n\nJosef Svátek ve svých Dějinách Čech a Moravy uvádí, že v měsících dubnu a květnu 1689 lehla popelem města Klatovy, Hořovice, Trutnov, Broumov a některá menší města a byly zde nalezeny zápalné látky a granáty se střelným prachem, které nasvědčovaly úmyslnému zapálení. Historik Petr Čornej se však domnívá, že v těchto případech je těžko říct, zda je to dílo nějakých profesionálních agentů nebo zda to byla nešťastná náhoda.\n\nExistují i názory, že celé francouzské spiknutí byla v případě Prahy fikce, tedy že si Vavřinec Procházka svou výpověď pod nátlakem výslechů vymyslel či mu byla vyšetřovateli podsunuta (jsou doklady o tom, že své výpovědi účelově měnil), či například úvahy, jestli nešlo jen o dobovou protifrancouzskou hysterii, jíž se chytlo pár psychopatických pyromanů. V ortelních knihách pražského apelačního soudu jsou pouze čtyři odsouzení: Benoit Durez (žhářství, upálen), Matěj Sobinský (žhářství na venkově, upálen), Vavřinec Procházka (žhářství v Praze, upálen), Václav Pechovský (s mírným časovým odstupem – nedbalost s ohněm u Černého orla, pranýř). Další zatčení byli dva a oba byli osvobozeni (kpt la Fleur, jaro 1690, Maxmilian Septier, vězněn 1689–1691). Zbývající paličské kauzy let 1689–1690 byly došetřené jako s ohněm v červnu 1689 nesouvisející. Důvěryhodnost tehdejšího apelačního soudu je zpochybněna i tím, že o pět let později polovina jeho členů evidentně zmanipulovala proces Šimona Abelese.\n\nŽidé si navzdory protestům řady úřadů a křesťanských obyvatel prosadili obnovení Židovského města v původní podobě. Staroměstský magistrát se neúspěšně pokusil zničení Židovského města využít k úplnému vystěhování pražského židovstva za hradby. \n\nFrancouzský požár hrál významnou roli při přerodu této části Prahy z gotické do barokní podoby.\n\nUdálost měla ohlas i v beletrii a literární fikci. Historik Josef Svátek si pro svou beletristickou knihu již v 19. století vymyslel vnuka kata Mydláře, který se měl na požáru též podílet a poté skončil na popravišti. \n\nTuto legendu převzal i Otomar Dvořák do románu \"Hořící lilie\". Kniha \"Hořící lilie\", vydaná v roce 2007, byla inspirovaná postavou Vavřince Procházky, zvaného Ohnivý Vavřinec, sirotka a pasáka prasat, který se, ač ženatý a se třemi dětmi, nechal naverbovat na vojnu a byl odvelen na rýnskou hranici, kde upadl do francouzského zajetí. Vychází z dochovaných záznamů jeho výpovědí pří výslechu, že řada českých zajatců byla ve francouzském zajetí vycvičena k záškodnickým činům jako profesionální paliči, kteří potom přišli do Čech s cílem způsobovat neštěstí. Skupinu teroristů, složenou z českých Čechů a Němců, měl vycvičit císařský důstojník, setník Jiří Sedmihradský, odborník na výbušniny a rovněž někdejší zajatec. Údajně využívali speciální zápalnou směs, tvořenou smísením střelného prachu, síry, ledku a dřevěného uhlí, která byla špatně hasitelná vodou. Od jara 1689 bylo do Čech údajně postupně vysláno na 150 záškodníků, kteří byli často převlečeni za žebráky, mnichy, kněze, vojenské vysloužilce či bývalé zajatce.\n\nArchivářka Jana Pažoutová věnovala události v roce 2011 knihu, která se zabývá mimo jiné nedokonalostí dobové požární ochrany, rolí židů v událostech či jejich literárnímu ohlasu.\n\n\n"}
{"id": "1492638", "url": "https://cs.wikipedia.org/wiki?curid=1492638", "title": "Grand Prix Maďarska 2012", "text": "Grand Prix Maďarska 2012\n\nGrand Prix Maďarska 2012 (oficiálně Formula One Eni Magyar Nagydij 2012) se jela na okruhu Hungaroring v Budapešti v Maďarsku dne 29. července 2012. Závod byl jedenáctým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1492641", "url": "https://cs.wikipedia.org/wiki?curid=1492641", "title": "Heinz Weixelbraun", "text": "Heinz Weixelbraun\n\nHeinz Weixelbraun (* 19. května 1963, Spittal an der Drau) je rakouský herec.\n\nHeinz Weixelbraun se narodil 19. května 1963 v rakouské obci Spittal an der Drau. Ve Vídni studoval herectví, v roce 1984 z něj složil ve zkoušku, a to ve Vídeňském lidovém divadle. Jeho filmová kariéra začala roku 1987, kdy se objevil v epizodě seriálu \"Místo činu\". Ve stejném roce ve objevil v malé roli ve filmu \"Das rauhe Leben\". Jeho první významnější rolí byl George ve filmu \"Die Skorpion-Frau\". Dále hrál ve filmech jako například \"Erwin und Julia\" (1990) nebo \"Sused\" (1993). Od roku 1996 hrál komisaře Christiana Böcka v detektivním seriálu \"Komisař Rex,\" v němž účinkoval čtyři série. Dále se objevil i ve filmech \"1945\" (1994) a Schwarze Tage (1995) a v epizodě seriálu \"Medicopter 117\". Naposledy účinkoval v seriálu \"Schnell ermittelt\" (2009).\n\nHeinz Weixelbraun je ženatý, má dvě děti a věnuje se převážně divadlu.\n"}
{"id": "1492647", "url": "https://cs.wikipedia.org/wiki?curid=1492647", "title": "Grand Prix Belgie 2012", "text": "Grand Prix Belgie 2012\n\nGrand Prix Belgie 2012 (oficiálně 2012 Formula 1 Shell Belgian Grand Prix) se jela na okruhu Circuit de Spa-Francorchamps ve Spa v Belgii dne 2. září 2012. Závod byl dvanáctým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1492649", "url": "https://cs.wikipedia.org/wiki?curid=1492649", "title": "Kde lišky dávají dobrou noc", "text": "Kde lišky dávají dobrou noc\n\nKde lišky dávají dobrou noc je románová tetralogie, kterou napsal pod pseudonymem Chaim Cigan vrchní zemský rabín, prozaik a dramatik Karol Sidon.\n\nŽánrově lze zařadit knihy mezi science fiction; podstatou zápletky je cestování v čase a existence paralelních světů. Autor pracuje se skutečnými reáliemi různých epoch a kultur, vytváří ale často svoje alternativní verze historie. Knihy lze ovšem také číst jako osobní autorovu reflexi povahy a údělu židovského národa. Na pozadí sci-fi zápletky Sidon nabízí čtenáři k zamyšlení nejrůznější teologické, filozofické i politické otázky. Příběh obsahuje humorné a erotické prvky. Sérii vydalo nakladatelství Torst.\n\n\n\n"}
{"id": "1492651", "url": "https://cs.wikipedia.org/wiki?curid=1492651", "title": "Arcidiecéze kolombská", "text": "Arcidiecéze kolombská\n\nArcidiecéze kolombská (latinsky \"Archidioecesis Columbensis in Taprobane\") je římskokatolická arcidiecéze na území východní Srí Lanky se sídlem v Kolombu. Je metropolitním sídlem jediné srílanské církevní provincie a má jedenáct sufragánních biskupství. Již v roce 1834 byl vytvořen Apoštolský vikariát cejlonský, v roce 1886 byl povýšen na metropolitní arcidiecézi.\n\n\n"}
{"id": "1492654", "url": "https://cs.wikipedia.org/wiki?curid=1492654", "title": "Cristoforo Landino", "text": "Cristoforo Landino\n\nCristoforo Landino (také Cristoforo di Bartolomeo Landino nebo latinizovaně Christophorus Landinus; 8. února 1425 Florencie – 24. září 1498 Borgo alla Collina, dnes v obci Castel San Niccolò) byl italský humanista, básník, literární teoretik, filosof a překladatel. Působil jako profesor rétoriky a poezie na florentské univerzitě a patřil k nejvlivnějším učencům své doby. Psal latinsky a italsky. Svou latinskou milostnou lyriku vydal ve sbírce \"Xandra\", dále napsal tři dialogy na filosofická témata, z nichž nejznámější je dialog \"Disputationes Camaldulenses\" (\"Disputace kamaldulské\"), a řadu komentářů ke klasickým literárním dílům. Jeho myšlení bylo silně ovlivněno novoplatonismem.\n"}
{"id": "1492658", "url": "https://cs.wikipedia.org/wiki?curid=1492658", "title": "Badacsonytördemic", "text": "Badacsonytördemic\n\nBadacsonytördemic (vyslovováno [badačoňterdemic], dříve Nemestördemic) je vesnice a letovisko v Maďarsku v župě Veszprém, spadající pod okres Tapolca. Nachází se u břehu Balatonu a bezprostředně sousedí s městem Badacsonytomaj. V roce 2015 zde žilo 878 obyvatel, z nichž jsou 79,5 % Maďaři, 4,1 % Němci a 0,9 % Romové.\n\nSousedními vesnicemi jsou Balatonederics, Hegymagas, Nemesgulács a Szigliget, sousedním městem Badacsonytomaj.\n"}
{"id": "1492659", "url": "https://cs.wikipedia.org/wiki?curid=1492659", "title": "Antonio Squarcialupi", "text": "Antonio Squarcialupi\n\nAntonio Squarcialupi (také Sguarcialupi, Scharcialupi, Antonio degli Organi nebo Antonio del Besa; 27. března 1416 Florencie – 6. července 1480 Florencie) byl italský hudební skladatel, varhaník a stavitel varhan. Jako dvacetiletý byl jmenován varhaníkem florentského dómu Santa Maria del Fiore a toto místo držel až do smrti. Pro svou virtuozitu získal přezdívku „mistr varhan“. Vyučoval hudbě mladého Lorenza I. Medicejského a snad i hudebního skladatele Heinricha Isaaca. Z jeho skladeb se žádná nedochovala. Jeho jméno nese \"Squarcialupiův kodex\", sbírka 350 skladeb tehdejší světské hudby, kterou vlastnil a která je jedním z nejdůležitějších pramenů hudby 14. století.\n"}
{"id": "1492661", "url": "https://cs.wikipedia.org/wiki?curid=1492661", "title": "Milan Pavlík (architekt)", "text": "Milan Pavlík (architekt)\n\nMilan Pavlík (9. října 1930, Manětín) je český architekt, památkář, spisovatel a vysokoškolský pedagog, který se věnuje především barokní architektuře.\n\nVystudoval fakultu architektury na Českém vysokém učení technickém v Praze. Po ukončení studia se stal asistentem profesora Oldřicha Stefana na Ústavu dějin architektury. V roce 1958 mu byla z politických důvodů přerušena pedagogická činnost a přešel do Státního ústavu pro rekonstrukci památkových měst a objektů (SÚRPMO), kde se pod vedením Dobroslava Líbala věnoval stavebně historickým průzkumům. Později se stal vedoucím projekčního ateliéru SÚRPMO.\n\nPo roce 1989 byl jmenován profesorem a vedoucím Ústavu dějin architektury a ochrany a renovace památek ČVUT.\n"}
{"id": "1492662", "url": "https://cs.wikipedia.org/wiki?curid=1492662", "title": "Turistická značená trasa 1036", "text": "Turistická značená trasa 1036\n\nTrasa začíná u rozcestníku na unhošťském autobusovém nádraží v centru města a její začátek se shoduje se žlutou trasou č. 6024. Obě trasy nejprve přibližně 300 metrů vedou po hlavní unhošťské třídě (Pražská třída, třída Dr. Beneše), kde mimo jiné míjí kostel sv. Petra a Pavla a Melicharovo vlastivědné muzeum. Na Náměstí T. G. Masaryka odbočují na jihozápad do postranní ulice a trasu sdílejí ještě asi 300 metrů. Poté tato modrá trasa zatáčí na jihozápad a po okraji zástavby směřuje k rybníku Bulhar a za ním se nacházející soustavě rybníků na Černém potoce. Za největším z těchto rybníků (Rybárna) trasa následně asi 1,5 km vede po lesní cestě, která sleduje meandrovitý tok tohoto potoka. Na konci tohoto úseku je Suchý mlýn, kdy se trasa na přibližně 150metrovém úseku opět stýká se žlutou trasou č. 6024. Zbytek trasy (cca 2,6 km) prochází po kraji luk a podél lesů v údolí Černého potoka a přibližně sleduje jeho tok. Konec trasy prochází částí rozsáhlé chatové oblasti nacházející se v celém povodí Kačáku. Trasa končí u Markova mlýna, kde navazuje červená trasa č. 0029.\n\n"}
{"id": "1492663", "url": "https://cs.wikipedia.org/wiki?curid=1492663", "title": "Grand Prix Itálie 2012", "text": "Grand Prix Itálie 2012\n\nGrand Prix Itálie 2012 (oficiálně Formula 1 Gran Premio Santander d'Italia 2012) se jela na okruhu Autodromo Nazionale Monza v Monze v Itálii dne 9. září 2012. Závod byl třináctým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1492664", "url": "https://cs.wikipedia.org/wiki?curid=1492664", "title": "Töltéstava", "text": "Töltéstava\n\nTöltéstava (vyslovováno [teltéštava]) je obec v Maďarsku v župě Győr-Moson-Sopron, spadající pod okres Győr. Vznikla v roce 1934, když se odtrhla od vesnice Pér a vytvořila samostatnou obec. Nachází se asi 5 km jihovýchodně od Győru. V roce 2015 zde žilo 2 286 obyvatel. Dle údajů z roku 2011 zde 85,6 % obyvatelstva tvořili Maďaři, 0,6 % Romové, 0,6 % Němci a 0,2 % Rumuni.\n\nSousedními vesnicemi jsou Győrság, Pázmándfalu a Pér, sousedním městem Győr.\n"}
{"id": "1492665", "url": "https://cs.wikipedia.org/wiki?curid=1492665", "title": "Hřebíčkovec kořenný", "text": "Hřebíčkovec kořenný\n\nHřebíčkovec kořenný (\"Syzygium aromaticum\") je stálezelený tropický strom ceněný pro nerozvitá květní poupata, která jsou užívána jako koření jménem hřebíček. Tato dřevina náleží do velmi rozsáhlého rodu hřebíčkovec s více než 1000 druhy a jeho pravlastí jsou nevelké ostrovy v severní části Indonésie, pravděpodobně ostrov Ambon v souostroví Moluky.\n\nEpocha pěstování tohoto stromu začíná hluboko ve starověku. Důvodem byla produkce velmi ceněného koření, které bylo dováženo staroorientálními kulturami na Blízký východ a v období rané antiky do Evropy. Hřebíček již tehdy býval součásti kořenících směsí užívaných k ochucování masitých i sladkých jídel, včetně rýže, mimo jeho vůně byly využívány i anestetické a antiseptické vlastnosti. Touha po nalezení přístupové cesty k jeho zdroji byla považována za záruku zbohatnutí, a proto bývala jednou z hnacích sil k objevným plavbách středověkých mořeplavců okolo Afriky.\n\nPro získání podílu na obchodu s kořením dováženým z jihovýchodní Asie, který tehdy ovládali Portugalci, založili nizozemští obchodníci Nizozemskou východoindickou společnost, která začala hrubou silou Portugalce vytlačovat. V roce 1605 získali Nizozemci nadvládu nad Molukami a později nad celou Indonésií, části Malajsie a Cejlonem, ovládli tak obchod nejen s kořením (hřebíček, skořice, pepř), ale i s drahými kameny a perlami. Pro udržení monopolu byl pod trestem smrti po dlouhá léta zakázán vývoz semen i sazenic. Teprve v roce 1770 byly první hřebíčkovce kořenné úspěšně vysazeny na francouzském území v tropické Africe, na ostrovech Mauricius a Réunion, odkud již dalšímu šíření nestálo téměř nic v cestě.\n\nPostupně byl hřebíčkovec kořenný rozšiřován do mnoha tropických oblastí s podobným klimatem jako na Molukách, ale všude se jej nepodařilo spolehlivě aklimatizovat. V současnosti je s úspěchem pěstován v jihovýchodní Asii na Srí Lance, v Indonésii, Malajsii, Myanmaru, Nepálu, Thajsku a na nevelkých souostrovích Andamany a Nikobary. V tropické Africe se mu daří v Mosambiku a Somálsku, stejně jako na ostrovech Komory, Mauricius, Réunion, São Tomé a Zanzibar. Ve Střední Americe zdomácněl hlavně v Hondurasu, v Jižní Americe v Brazílii a v Karibiku na ostrovech Hispaniola, Guadeloupe, Kuba, Kajmanské ostrovy, Martinik, Svatý Vincent i Trinidad a Tobago. Byl vysázen i na některé tichomořské ostrovy, např. Fidži, Palau a na mikronéské Pohnpei a Yap.\n\nPřestože je tento druh komerčně pěstován v mnoha částech tropů, je za koření nejvyšší jakosti stále považován hřebíček vypěstovaný ve své původní vlasti, na moluckém ostrově Ambon.\n\nStrom se vyskytuje v deštných lesích na hlubokých, vlhkých, ale dobře odvodněných, na humus bohatých půdách na plném slunci nebo v mírném polostínu. Snáší krátkodobé období sucha, za příhodných podmínek rozkvete dvakrát za rok.\n\nRoste obvykle v nadmořské výšce do 200 m, kde bývá průměrná roční teplota okolo 25 °C a bohaté srážky, 1500 až 2500 mm. Pro množství a kvalitu květů je podstatná nekolísající teplota, proto bývá úspěšně pěstován na ostrovech, kde okolní oceán masou vody stabilizuje případné teplotní i srážkové výkyvy.\n\nStálezelený strom bývá ve volné přírodě vysoký 10 až 20 m, při pěstování na plantážích je pro usnadnění sklizně jeho výška udržována do 5 m. Má poměrně krátký kmen s hladkou, šedou kůrou. Jeho hustá, symetrická koruna je kuželovitého tvaru. Listy s prosvítajícími siličnými nádržkami vyrůstají vstřícně, jsou řapíkaté a jejich kožovité, obvejčité až eliptické čepele jsou dlouhé 6 až 12 cm a široké 3 až 6 cm, u báze jsou klínovité, na vrcholu zašpičatělé a po obvodě celokrajné. Jsou na líci zbarvené tmavozeleně, na rubu jsou světlejší a mají aromatické žlázky.\n\nKvětní poupě je zpočátku světle zelené a později, jak zraje, jasně zčervená. Vonné květy jsou sestaveny v hustých vrcholičnatých květenstvích obsahující nejčastěji od tří do třiceti květů. Rozvité mají v průměru asi 5 cm, jsou oboupohlavné a čtyřčetné. Kališní lístky jsou zelené, masité, trojúhelníkovité a jsou srostlé do 1,5 cm dlouhé trubky která splývá s češulí. Korunní lístky jsou červené a jsou dlouho stočené do kuličky kryjící pohlavní orgány květu, větší počet žlutých tyčinek s prašníky a jednu čnělku s bliznou, asi 2 cm dlouhý semeník je skryt v polodužnaté češuli. V tomto stavu se poupata trhají a suší na koření. Postupně se korunní lístky z kuličky rozvinou a blizna i prašníky se mohou zúčastnit opylování, které obvykle probíhá anemogamicky.\n\nDlouhý, červený semeník opyleného květu se pomalu zvětšuje a tmavne, až se z něj vyvine tmavě fialový plod. Je to podlouhlá, eliptická bobule velká 3 × 1,5 cm, která zpravidla obsahuje pouze jediné semeno, jen zřídka bývají dvě.\n\nHřebíčkovec kořenný se přirozeně rozšiřuje odnožemi nebo semeny, která roznášejí ptáci i nelétaví živočichové konzumující plody. Uměle se rozmnožují rouby nebo vysetím semen, jejich životaschopnost rychle klesá, a proto se musí vysít brzy po dozrání plodů. Semena vzklíčí asi za měsíc a semenáče se na trvalé stanoviště vysazují po dosažení výšky 25 cm. Mladý strom začíná kvést ve věku 5 až 7 let.\n\nKoření hřebíček jsou ne zcela rozvitá poupata aromatických květů. Čas ruční sklizně nastává, když poupata začnou červenat a korunní lístky se přitom ještě nerozvinuly. Na stromech se vybírají ta správně zralá a po utržení se asi týden suší rozložená na slunci. Průměrná sklizeň z jednoho stromu bývá ročně okolo 4 kg hřebíčku, za ideálních podmínek může ojediněle dosáhnout 8 až 10 kg.\n\nHlavní význam hřebíčkovce kořenného spočívá v produkci celosvětově poptávaného koření, jeho využití a vlastnosti jsou popsány na stránce hřebíček. Strom dále obsahuje v listech a kůře velké množství obdobných esenciálních olejů, z nichž nejvýznamnější jsou eugenol a karvakrol. Tyto látky se používají jak v kosmetice, tak hlavně v lékařství, kde se využívá jejich silných antimikrobiálních, antifungiálních, antivirových a protizánětlivých účinků.\n\n"}
{"id": "1492668", "url": "https://cs.wikipedia.org/wiki?curid=1492668", "title": "Patrick Chamoiseau", "text": "Patrick Chamoiseau\n\nPatrick Chamoiseau (* 3. prosince 1953 Fort-de-France) je martinický spisovatel.\n\nVystudoval v Paříži práva a živil se jako sociální pracovník, v literatuře debutoval v roce 1982 divadelní hrou \"Manman Dlo contre la fée Carabosse\". Jeho tvorbu výrazně ovlivnil Édouard Glissant svými myšlenkami o specifické antilské mentalitě, která je produktem mísení různých kultur i traumat z otrokářské minulosti. V roce 1989 vydal Chamoiseau spolu s Raphaëlem Confiantem a Jeanem Bernabém manifest \"Éloge de la créolité\", v němž vyzvali k ochraně martinického folklórního dědictví. V roce 1990 dostal Chamoiseau Prix Carbet a v roce 1992 byla jeho rodinná sága \"Texaco\" odměněna Goncourtovou cenou. Mezinárodní úspěch měla také autobiografická trilogie \"Une enfance Créole\". Je autorem scénářů k filmům Guye Deslaurierse \"L'Exil du roi Béhanzin\", \"Biguine\" a \"Aliker\". V roce 2017 vydal esej \"Bratři uprchlíci\", v němž reagoval na odmítavý postoj Evropy vůči imigrantům ze zemí Třetího světa.\n\nDo češtiny byl přeložen román \"Solibo Ohromný\" (Atlantis, 1993), který je poctou tradici martinických lidových vypravěčů, magickorealistický příběh \"Otrok stařec a obří pes\" (Volvox Globator, 2005) a soubor kreolských pohádek \"Byl jednou jeden zázrak\" (Baobab, 2018). \n\nZa svoji tvorbu získal Cenu prince Clause, Prix RFO du livre a Řád umění a literatury. \n\n"}
{"id": "1492672", "url": "https://cs.wikipedia.org/wiki?curid=1492672", "title": "Truchas Peaks", "text": "Truchas Peaks\n\nTruchas Peaks je trojice horských vrcholů na severu Nového Mexika, severovýchodně od města Santa Fe.\nNejjižnější z nich má nadmořskou výšku 3 993 metrů\na je druhou nejvyšší horou Nového Mexika.\nTruchas Peaks jsou nejvyšším horským masivem Santa Fe Mountains, které náleží k Sangre de Cristo Mountains, nejjižnější části Skalnatých hor. Truchas je ve španělštině pstruh.\n"}
{"id": "1492675", "url": "https://cs.wikipedia.org/wiki?curid=1492675", "title": "Seznam členů dvacátého prvního Knesetu", "text": "Seznam členů dvacátého prvního Knesetu\n\nToto je seznam členů 21. Knesetu, který byl zvolen <time datetime=\"2019-04-09\">9. dubna 2019</time>. \n"}
{"id": "1492676", "url": "https://cs.wikipedia.org/wiki?curid=1492676", "title": "Lardo di Colonnata", "text": "Lardo di Colonnata\n\nLardo je zvláštním způsobem uzrálá slanina z italské kuchyně. Nejznámější druhy pocházejí z údolí Aosty a z Colonnaty v Toskánsku. Lardo di Colonnata je chráněné zeměpisné označení v italské \"Indicazione geografica protetta IGP\", což je obdoba v Česku užívaného CHZO (chráněné označení Evropské Unie). Originální produkt, který prodávají dobrá lahůdkářství, musí mít červený štítek s prasátkem před horami, čárový kód a modrožlutou evropskou pečeť.\n\nŠpek se odebírá i s kůží ze hřbetu čerstvě od září do května zabitých vepříků. Bývá až pět centimetrů silný. Nakrájí se na velké plátky, vetře se sůl a ochutí se kořením jako je bobkový list, pepř, šalvěj, jalovec, muškátový oříšek a česnek. Navrství se do nádob ze speciálního kararského mramoru, přikryje mramorovými deskami a nechá se tři až šest měsíců zrát. V Colonnatě je pro kamenné nádoby používán pouze mramor s velkými krystaly kalcitu. Dobré lardo je bílé nebo mírně růžové, s jemným pachem, mírně slané a lehce sladké s chutí připomínající vlašské ořechy. Konzistence by měla být pevná a jemná. Nažloutlé lardo bylo uloženo nesprávně a chutná žlukle.\n\nSlanina připravená tímto způsobem je známá již od antiky, ale v posledních desetiletích upadla do zapomnění. Byla však jako lahůdka znovu objevena v Itálii a v Německu. Původně to bylo jídlo dělníků v lomech, kteří potřebovali pro svou tvrdou práci kalorickou stravu. Lardo se jí jako předkrm, obložený chléb nebo, částečně opečené, jako kořeněná přísada do těstovin, do polenty, polévek a do salátů.\n\n"}
{"id": "1492678", "url": "https://cs.wikipedia.org/wiki?curid=1492678", "title": "Amenmesse", "text": "Amenmesse\n\nAmenmesse také \"Amenmesses\" je řazen do 19. dynastie jako šestý faraon. Jeho pozice v dynastii je předmětem četných diskusí o nástupnictví po Merenptahovi, jehož legitimním následníkem byl jeho syn Seti II. Toto období je poznamenáno relativním nedostatkem průkazných archeologických záznamů a jednoznačnějších interpretací těch, které byly nalezeny a identifikovány. Nicméně se považuje za prokázané, že ke konci vlády Merenptaha se prohloubily vnitřní rozpory mezi Horním a Dolním Egyptem a otázka nástupnictví byla provázena intrikami palácových skupin a ambicemi vlivných úředníků.\n\nAmenmesse ovládal jih země včetně Nubie a sídlo v Thébách. Oproti tomu sídelní město a palác panovníka v Memfis podporovalo nástupnictví Setiho II. Přestože je původ Amenmesse nejistý, nepochybně byl nějak svázán s vládnoucím rodem. Uvádí se, že byl synem Merenptha a jeho vedlejší ženy Takhat, nebo, že byl synem Ramesse II. tedy Merenptahův bratr. Jeho pozice v Horním Egyptu je také dávána do souvislosti s funkcí vicekrále Nubie s jménem Messuwy.<br>Všeobecně se má zato, že následník Seti II. se trůnu ujal, ale za nejasných okolností došlo k rozpolcení vlády na dominance Amenmesse v Horním Egyptu a Setiho II. v Dolním Egyptu. Navíc problémy s nájezdníky v oblasti delty Nilu se stupňovaly a tíhu událostí nesl Dolní Egypt, tedy Seti II.\n\nNeopomenutelný vliv měly i palácové vlivové skupiny. Zejména pak vezírové odpovědní za správu země či regionů.\nNa straně Amenmesse to byl vezír a soudce Amenmes doložený v kapli Deir el-Madina. Dalším byl Khaemteri více král v Nubii jmenovaný Amenmessem. Služby pro Setiho II. vykonával Pa-Ra-emheb, který nahradil zmíněného Khaemteriho po smrti Amenmesse (podle Hornunga to bylo ve 2. roce vlády) . Pa-Ra-emheb byl později nahrazen vezírem Hori\nSvou roli také sehrály početné děti Ramesse II., které také nepochybně usilovaly o podíl na moci a majetku.\n\nDodson\n\nHrobka KV10byla poprvé popsána E.Lefeburem. Je poměrně jednoduchá a její vnitřní prostory včetně výzdoby nebyly dokončeny. Scény s Amenmessem stojícm před Re-Harachtejem byly sekundárně poškozeny. V hrobce se nalezly tři mumie, dvou žen a muže, které však nebyly dosud spolehlivě identifikovány. Snad jedině podle zbytku kanopy se jménem Tachat, ženy Amenmese, se předpokládá, že zde byla pohřbena.\n"}
{"id": "1492680", "url": "https://cs.wikipedia.org/wiki?curid=1492680", "title": "Gastone Nencini", "text": "Gastone Nencini\n\nGastone Nencini (1. března 1930, Barberino di Mugello – 1. února 1980, Florencie) byl italský cyklista. Jeho největším úspěchem bylo celkové vítězství na Tour de France v roce 1960 a na Giro d'Italia v roce 1957. Jeho silnou stránkou byly vrchařské etapy a sjezdy z kopců - na Tour de France 1957 získal puntíkovaný trikot pro vrchařského krále, nejlepším v této disciplíně byl ve stejném roce i na Giru, kde se mu vůbec dařilo nejvíce ze všech závodů Grand Tour - roku 1960 byl celkově druhý, v roce 1955 třetí. Jezdil za týmy Legnano–Pirelli (1953–1954), Leo–Chlorodont (1955–1958), Carpano (1959–1960), Ignis (1961–1962) a Springoil–Fuchs (1963–1965). V amatérském sportu získal stříbro na mistrovství světa roku 1953. Měl přezdívku \"Il Leone del Mugello\" (Lev z Mugella).\n"}
{"id": "1492682", "url": "https://cs.wikipedia.org/wiki?curid=1492682", "title": "Soderiniové", "text": "Soderiniové\n\nSoderiniové (italsky \"Soderini\") byla italská patricijská rodina původem z Florencie. Předkem rodu byl zřejmě Soderino Soderini, zesnulý roku 1268. V politice Florentské republiky hráli Soderiniové nejvýznamnější roli v 15. a 16. století, kdy bývali někdy spojenci Medicejů, jindy jejich protivníky. Piero Soderini (1452–1522) republiku ovládal od roku 1502 až do svého pádu roku 1512. K dalším významným členům rodu patří Pierův bratr kardinál Francesco Soderini (1453–1524) a roku 1828 blahoslavená řeholnice Giovanna Soderiniová (1301–1367).\n"}
{"id": "1492687", "url": "https://cs.wikipedia.org/wiki?curid=1492687", "title": "ISO 3103", "text": "ISO 3103\n\nISO 3103 je norma vydaná Mezinárodní organizací pro normalizaci (běžně označovaná jako ISO), která specifikuje standardizovanou metodu pro přípravu čaje. Norma byla původně ustanovena v roce 1980 jako BS 6008:1980 britskou normalizační institucí . \n\nUpravený standard označený jako ISO / NP 3103 je v současnosti ve fázi vývoje. \n\nPráce byla vítězem parodické Ig Nobelovy ceny za literaturu v roce 1999. \n\nPro zachování shodných výsledků je doporučeno následující: \n\n\nProtokol byl kritizován za vynechání jakékoli zmínky o předehřátí hrnce. Irsko bylo jedinou zemí, která vznesla námitky. \n\nV roce 2003 vydala Královská chemická společnost tiskovou zprávu nazvanou \"Jak udělat dokonalý šálek čaje\". \n\n"}
{"id": "1492693", "url": "https://cs.wikipedia.org/wiki?curid=1492693", "title": "Včelince", "text": "Včelince\n\nVčelince jsou obec na Slovensku v okrese Rimavská Sobota. Leží na levém břehu řeky Slaná, 5 km jihozápadně od města Tornaľa.\n\n\n"}
{"id": "1492695", "url": "https://cs.wikipedia.org/wiki?curid=1492695", "title": "Plán 19", "text": "Plán 19\n\nPlán 19 někdy nazývaný také Modifikovaný plán 18, byl ruský strategický plán pro válku proti Německu a Rakousku-Uhersku použitý při vypuknutí první světové války v roce 1914.\n\nJednou z osob, které měly zásadní vliv na plánování ruské války proti Německu a Rakousku-Uhersku, byl Jurij Nikoforovič Danilov. V devadesátých letech 19. století povýšil do generálního štábu ruské armády, kde zastával funkci generála týlového zabezpečení.\n\nDanilov stejně jako mnozí Rusové nesdílel názor, že by se Francie zapojila do případné rusko-německé války a zpochybňoval, že by Němci plánovali rozmístit většinu svých sil proti Francii. Danilov ale šel o několik kroků dál a počítal s pravděpodobností, že ve stejnou chvíli, kdy bude Rusko válčit proti Německu a Rakousku-Uhersku, jej napadne Švédsko, Rumunsko, Turecko, Japonsko a Čína. Pro tento svůj názor byl mnohými zesměšněn slovy, že zapomněl už jen na mimozemšťany.\n\nDanilov se nejvíce obával nečekaného německého útoku, který by roztříštil ruské předsunuté pozice v západním Polsku, na základě čehož situoval tamní rozmístění jednotek dále na východ. Danilov navrhoval v případě německého útoku opuštění Polska a pevností na řece Visle, aby mohla být zformována mnohem kratší a snáz udržitelná obranná linie. Většina ruské armády (53 divizí) mělo stát proti Německu, zatímco jen 19 proti Rakousku-Uhersku.\n\nTyto návrhy silně odmítal Michail Vasilijevič Alexejev, který byl Danilovým předchůdcem coby generál týlového zabezpečení a nyní sloužil jako náčelník generálního štábu kyjevského vojenského okruhu. Alexejev odmítal držení záloh na východě pro případné vylodění německých vojsk u Petrohradu nebo pro zadržení případného rumunského útoku. Namísto toho navrhl tyto jednotky použít pro posílení obrany Varšavy a pevností na řece Visle. Rovněž odmítl Danilovův záměr rozmístit většinu ruských sil severně od Mazurských jezer, neboť jediný směr jejich postupu by mohl být do východní Pruska, zatímco jižní rozmístění vojsk by umožňovalo postoupit jak proti Německu, tak jižně proti Rakousku-Uhersku.\n\nDanilov i Alexejev přednesli své návrhy na hlavní ředitelství generálního štábu. Namísto zavázání se k jednomu plánu se generál Palitsyn rozhodl pro kompromis, který nepotěšil ani jednu stranu, a který byl po válce široce kritizován. Souhlasil s rozmístěním hlavních ruských sil na jih, zatímco pro obranu Varšavy ponechal jen slabá uskupení.\n\nV roce 1910 prošla ruská armáda několika reformami, které vojenskou přítomnost v Polsku dále oslabily. Ruská armáda přešla na systém, kde byly jednotky mnohem více spojeny s jednotlivými regiony Ruska a vojáci rozmístěni blíže populačních center. To dávalo smysl vzhledem k nepokojům v roce 1905, kdy bylo vojáků poblíž měst nedostatek, avšak na druhou stranu to prodloužilo dobu potřebnou pro přesun jednotek na západ, a tedy ztížilo brzkou ofenzívu do východního Pruska, jak Alexejev zamýšlel.\n\nJurij Danilov se v roce 1910 dostal znovu do sporu s Alexejevem kvůli záměru zbourat sedm velkých pevností v Polsku. Čtyři z nich (Zegrze, Novogeorgievsk, Varšava a Ivangorod) měly chránit předsunuté shromažďovací body ruské armády, zatímco zbylé tři (Brest-Litovsk, Grodno a Kovno) měly chránit východní křídlo. Spolu s Alexejevem proti tomuto protestoval i generál Nikolaj Kluyev coby náčelník generálního štábu varšavského vojenského okruhu, který nechtěl přijít o páteř obrany svého regionu. Pevnosti však byly vybudovány v 80. letech 19. století a jejich nezbytná modernizace by vyšla na 800 milionů rublů, což byl dvojnásobek ročního rozpočtu celé ruské armády. Danilov a Sukhomilov byli odmítnuti a pevnosti zůstaly na svém místě. Nedostatek financí však zabránil jejich modernizaci, i když alespoň na čtyřech z nich částečné modernizační práce započaly.\n\nV únoru 1912 se Danilov a Suchomilov spolu s generálem Žilinským, tehdejším náčelníkem generálního štábu, a náčelníky vojenských okruhů sešli v Moskvě, aby prodiskutovali změny pro prozatímní podobu Danilovova plánu.\n\nDebatě dominovala především změna strategické situace, kdy armádní velitelé věřili, že hlavní německý úder nyní nebude mířit na Rusko, ale na Francii. I kdyby byla Francie rychle poražena, což byl většinově přijímaný závěr možné německo-francouzské války, ztráty způsobené Francouzi měly Němce kriticky oslabit.\n\nS jen malou částí německé armády stojící proti sobě se Rusové nemuseli obávat útoku na shromažďovací body v Polsku a mohli tak jednotky rozmístit více na západ. Rovněž mělo Rusko zahájit brzkou ofenzivní akci a to ze dvou důvodů. Za prvé slabá německá přítomnost nabízela šanci rychlého úspěchu, za druhé by ruský útok donutil přesunout jednotky ze západu, což by ulevilo tlaku na Francii.\n\nÚtok do východního Pruska však skýtal řadu problémů. Jedním z nich byla Mazurská jezera, která rozdělovala frontu vedví, což dávalo obráncům příležitost koncentrovat se proti jedné útočící armádě, a poté proti druhé. I kdyby bylo východní Prusko obsazeno, Němci by se mohli stáhnout na dobře opevněné pozice na západě, a ruský postup by mohly ohrožovat útoky na křídla od Baltského moře a rakousko-uherské Haliče.\n\nProto Alexejev navrhl přesunout prioritu z Německa na Rakousko-Uhersko. Otevřený terén Haliče nabízel úspěšnější výhled pro ruskou ofenzívu než dobře opevněné východní Prusko. Rovněž vzhledem k multikulturalitě rakousko-uherské říše Rusové věřili, že útok do Haliče vyvolá po celé říši proruská povstání, což by mohlo vést nejen ke kolapsu Rakouska-Uherska, ale rovněž k upevnění vlivu na Balkáně a v okolí Konstantinopole.\n\nDiskuze dovedla zúčastněné k návrhu nového plánu, který bude počítat se dvěma variantami. Varianta A počítala s rozsáhlou ofenzívou do Haliče a sekundárními útoky dvou armád do východního Pruska, přičemž při německém útoku na Rusko by byla aktivována varianta G, lehce modifikovaná verze Danilovova obranného plánu z dřívějších let.\n\nBěhem plánování a následných vojenských cvičení však Rusové úplně opomenuli logistiku. V Polsku měli Rusové dvakrát méně železnic oproti Německu na druhé straně hranice, a rovněž nedostatečná velikost železničních stanic nedovolovala rychlé vyložení početných armádních uskupení. Primární prioritu v mobilizaci dostali vojáci, zatímco týlovým službám byla přiřazena sekundární priorita. To znamenalo, že postupující armády nebudou moci být adekvátně zásobovány jídlem, vybavením a střelivem, a že železnice a silnice nebudou moci být udržovány ve vyhovujícím stavu.\n\nRusové rovněž plánovali navýšit počet divizí. Stávající divize měla čtyři pluky, z nich každý měl čtyři prapory. Nově měla mít divize jen tři pluky po třech praporech. Snížení počtu jednotek v divizi mělo vést k lepší mobilitě a snazšímu velení, na druhou stranu vyžadovalo více důstojníků, neboť každá nově vytvořená divize bude potřebovat vlastní štáb.\n\nDalší změnou bylo navýšení počtu dělostřeleckých baterií, a to stejným způsobem. Namísto osmi děl v baterii jich nově bude jen šest. Problémem byl však nedostatek zásob dělostřeleckých granátů. Francouzi měli zásobu dvou tisíc střel pro hlaveň, Němci tři tisíce, avšak Rusové pouhý jeden tisíc. Střely byly skladovány daleko od fronty a kvůli nedostatečným železnicím a sekundární prioritě týlových jednotek během mobilizace bude nedostatek dělostřelecké munice velkým problémem. Nedostatek munice měli i řadoví vojáci. Na začátku války leželo ve skladech ve shromažďovacích centrech blízko fronty jen 420 nábojů pro jednu pušku.\n\nNavzdory tomu se standardní ruská divize v roce 1914 skládala ze čtyř pluků, z nichž každý měl čtyři prapory. Každá divize měla dělostřeleckou brigádu složenou ze šesti baterií, z nichž každá měla osm děl. Dále měla dvě jízdní brigády složené ze dvou pluků. V případě války se jízdní brigády od pěší divize odpojí a zformují do samostatné jízdní divize.\n"}
{"id": "1492697", "url": "https://cs.wikipedia.org/wiki?curid=1492697", "title": "Dynkinův systém", "text": "Dynkinův systém\n\nDynkinův systém, je pojem z teorie míry a teorie pravděpodobnosti, podoborů matematiky. Rozumí se jím systém podmnožin dané množiny, který splňuje tři axiomy o něco slabší než axiomy požadované od používanějších σ-algeber. Sám Jevgenij Borisovič Dynkin, rusko-americký matematik, po kterém jsou pojmenovány, je označoval za λ-systémy.\n\nNechť je formula_1 neprázdná množina a formula_2 je podmnožina její potenční množiny, tedy množina některých podmnožin formula_1. Pak je formula_2 Dynkinův systém, pokud:\n\n\nEkvivalentní definice má za stejných předpokladů tyto tři podmínky:\n\n\nDalší možnou kombinací podmínek je:\n"}
{"id": "1492701", "url": "https://cs.wikipedia.org/wiki?curid=1492701", "title": "Boris Alexandrov", "text": "Boris Alexandrov\n\nBoris Viktorovič Alexandrov (Борис Викторович Александров, 13. listopadu 1955 Usť-Kamenogorsk – 31. července 2002 Čeljabinská oblast) byl sovětský hokejista, nositel titulu mistr sportu mezinárodní třídy. \n\nRodák z kazašského Usť-Kamenogorsku začínal s hokejem v místním Torpedu, v roce 1973 přestoupil do HC CSKA Moskva, s nímž vyhrál sovětskou ligu v letech 1975, 1977 a 1978. Získal zlaté medaile na neoficiálních mistrovství světa juniorů v ledním hokeji 1974 a mistrovství světa juniorů v ledním hokeji 1975, v roce 1975 byl zařazen do all-stars týmu. Se sovětskou seniorskou reprezentací vyhrál olympijský turnaj v roce 1976, byl také třetí na Kanadském poháru 1976.\n\nByl řazen k největším talentům sovětského hokeje, doplatil však na četné kázeňské prohřešky. Po konfliktu s trenérem Viktorem Tichonovem musel v roce 1978 opustit CSKA i reprezentaci. V letech 1980 až 1982 působil v HC Spartak Moskva, pak se vrátil do Usť-Kamenogorsku, kde hrál druhou nejvyšší soutěž. Po angažmá v Itálii a Maďarsku v roce 1990 ukončil kariéru, ale v roce 1994 se k hokeji vrátil a startoval za Kazachstán na mistrovství světa v ledním hokeji 1995 skupiny C. V roce 1996 se stal trenérem Torpeda Usť-Kamenogorsk a kazašské reprezentace.\n\nZemřel v roce 2002 při autonehodě nedaleko města Usť-Katav v Čeljabinské oblasti. Jeho syn Viktor Alexandrov byl také kazašským hokejovým reprezentantem. \n\n"}
{"id": "1492703", "url": "https://cs.wikipedia.org/wiki?curid=1492703", "title": "Abaris (Hyperborea)", "text": "Abaris (Hyperborea)\n\nAbaris Hyperboreán ( – \"Abaris Hyperboreos\") je postava z řecké mytologie. Byl knězem boha Apollóna. Na základě zmínek by žil někdy mezi 8. a 6. stoletím před naším letopočtem.\n\nNejstarší zmínka o něm je u Pindara, podle kterého byl Abaris současníkem krále Kroisa panujícího v 6. století nad Lýdií. Další zmínka je u Hérodota, podle kterého pocházel z Hyperborey, ale sám Hérodotos jej považoval za nehistorického a zmiňoval, že nepotřeboval jíst a chodil se šípem (znakem Apollóna). Podle Hérakleida Pontského na šípu dokonce létal. Jako Hyperboreána jej uvádí i Platón v dialogu Charmidés, podle kterého léčil kouzly. Podle Pausania vystavěl ve Spartě chrám Persefoně.\n"}
{"id": "1492716", "url": "https://cs.wikipedia.org/wiki?curid=1492716", "title": "Bhandára", "text": "Bhandára\n\nBhandára () je město v Maháráštře, jednom ze svazových států Indie. K roku 2011 v ní žilo přes jednadevadesát tisíc obyvatel a jejich hlavní dorozumívací řečí byla maráthština.\n\nBhandára leží přibližně šedesát kilometrů východně od Nágpuru a je správním střediskem svého okresu. \n\n"}
{"id": "1492720", "url": "https://cs.wikipedia.org/wiki?curid=1492720", "title": "Bag (Maďarsko)", "text": "Bag (Maďarsko)\n\nBag je velká obec v Maďarsku v župě Pest, spadající pod okres Aszód. Nachází se asi 1 km jižně od Aszódu a asi 27 km severovýchodně od Budapešti. V roce 2015 zde žilo 3 703 obyvatel. Dle údajů z roku 2011 tvoří 88,4 % obyvatelstva Maďaři, 5,1 % Romové, 0,7 % Rumuni, 0,6 % Němci a 0,2 % Slováci.\n\nBlízko Bagu prochází řeka Galga, Bagem přímo prochází dálnice M3, z níž na Bag existuje výjezd 39. Sousedními vesnicemi jsou Domony a Hévízgyörk, sousedními městy Aszód a Gödöllő.\n"}
{"id": "1492724", "url": "https://cs.wikipedia.org/wiki?curid=1492724", "title": "Grand Prix Singapuru 2012", "text": "Grand Prix Singapuru 2012\n\nGrand Prix Singapuru 2012 (oficiálně 2012 Formula 1 SingTel Singapore Grand Prix) se jela na trati Marina Bay Street Circuit v Singapuru dne 23. září 2012. Závod byl čtrnáctým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1492727", "url": "https://cs.wikipedia.org/wiki?curid=1492727", "title": "Grand Prix Japonska 2012", "text": "Grand Prix Japonska 2012\n\nGrand Prix Japonska 2012 (oficiálně 2012 Formula 1 Japanese Grand Prix) se jela na okruhu Suzuka Circuit nedaleko města Suzuka v Japonsku dne 7. října 2012. Závod byl patnáctým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1492734", "url": "https://cs.wikipedia.org/wiki?curid=1492734", "title": "Železniční nehoda v Bylnici", "text": "Železniční nehoda v Bylnici\n\nŽelezniční nehoda v Bylnici se stala v neděli 28. dubna 1957 ve 3:42 v Bylnici na Zlínsku na železniční trati Horní Lideč – Bylnice. Motorový vůz řady M 131.1 s 20 lidmi na palubě se čelně střetl s nákladním vozem, který ujel při posunu ve stanici Brumov. 10 lidí zemřelo a 4 byli těžce zraněni.\n\nNa železniční stanici v Brumově přesunuli posunovači vagon naložený kládami z páté na třetí kolej, aby jej mohli připojit k nákladnímu vlaku, který tudy projížděl z Valašského Meziříčí do Bylnice. K zajištění vagonu však nepoužili zarážku, ale jen kus dřeva. Otřesy projíždějící parní lokomotivy na vedlejší koleji způsobily uvolnění vagonu a ten začal ujíždět přes Brumovský tunel směrem k Bylnici. Na cestě má trať sklon 15 ‰. Ve stejnou dobu ze stanice Bylnice vyjel motorový vůz M 131.1 do Horní Lidče s 20 lidmi. Výpravčí z Brumova ještě telefonoval do bylnické stanice, aby vlak nevypravovali, ale ten už byl na cestě. Staniční dělník vyrazil na kole a pokusil se zastavit vlak u bylnického viaduktu. Z vlaku si jej však nikdo nevšiml a u mostu přes ulici Hliníky došlo ke střetu motorového vozu s vagonem naloženým kládami.\n\nKlády se uvolnily a prorazily stěny motorového vozu. Na místě zemřelo 10 lidí, 4 byli těžce zranění. Mezi zemřelými byli mladší lidé, kteří se vraceli z taneční zábavy, včetně čtyř chlapců ze Študlova a dvou dívek. Zemřel i strojvedoucí se svým pomocníkem. Nad viníky nehody vynesl soud čtyři nepodmíněné rozsudky odnětí svobody v délce 2, 3, 6 a 18 měsíců.\n\nNa místě nehody byl postaven dřevěný kříž a 17. září 1995 byl posvěcen. Je u něj tabulka s textem: \"Pamětní kříž nám připomíná, že dne 28. dubna 1957 došlo v těchto místech k železničnímu neštěstí. Motorový osobní vlak se srazil s nákladním vagónem plně naloženým kládami. Tragédie si vyžádala 10 lidských životů. „Odpočinutí věčné dej jim, Pane...\"\" Událost připomíná také pamětní deska na kapli ve Študlově.\n\n\n"}
{"id": "1492737", "url": "https://cs.wikipedia.org/wiki?curid=1492737", "title": "Petra Kronbergerová", "text": "Petra Kronbergerová\n\nPetra Kronbergerová (* 21. února 1969, Pfarrwerfen) je bývalá rakouská sjezdařka. Má dvě zlaté olympijské medaile, ze slalomu a alpské kombinace, obě z olympijských her v Albertville z roku 1992. Roku 1991 se stala mistryní světa ve sjezdu. Třikrát se stala celkovou vítězkou Světového poháru (1990, 1991, 1992). Byla proslulá svou všestranností – stala se první ženou, která ve Světovém poháru vyhrála závod ve všech kategoriích (tedy ve sjezdu, super obřím slalomu, obřím slalomu, slalomu a kombinaci), navíc to dokázala v jediné sezóně (1990–91), což se podařilo zopakovat zatím jen Janice Kostelićové a Tině Mazeové. Lyžovat začala ve třech letech, závodit v sedmi. Jejím vzorem v mládí byla Annemarie Moserová-Pröllová.\n"}
{"id": "1492738", "url": "https://cs.wikipedia.org/wiki?curid=1492738", "title": "Aero A-38", "text": "Aero A-38\n\nAero A-38 byl československý dopravní letoun užívaný koncem 20. a začátkem 30. let 20. století. Typ v řadě konstrukcí firmy Aero následoval po relativně moderním hornoplošníku A-35 a představoval po něm jistý krok zpět, neboť využíval dvouplošnou nosnou soustavu odvozenou z typu A-23.\n\nA-38 kombinoval různé prvky dřívějších modelů. Ocasní plochy a dvouplošná křídla s dřevěnou kostrou potaženou plátnem vycházely z Aera A-23, podvozek a trup z ocelových trubek vycházel z Aera A-35, oproti němuž byl ale prodloužený, takže pojmul celkem osm cestujících, a devátý mohl sedět na místě kopilota. Vstup do kabiny byl zajištěn dveřmi po obou stranách trupu a sedadla v ní byla uspořádána ve dvou řadách. V zadní části trupu se nacházela palubní toaleta a zavazadlový prostor.\nPrvní prototyp poháněný motorem Walter Jupiter o výkonu 420 k (309 kW) a imatrikulovaný L-BACB poprvé vzlétl v roce 1929.\nPrototyp a další dva stroje (imatrikulované L-BACC a L-BACD) zakoupily Československé státní aerolinie, které je nasadily na lince Brno–Bratislava–Košice–Užhorod–Kluž, na níž do roku 1935 nalétaly celkem 340 426 km během 3 135 letových hodin. Již v letech 1933 a 1934 stroje L-BACB a L-BACD (nově imatrikulované OK-ACB a OK-ACD) zakoupila Baťova letecká společnost, která v roce 1936 stroj OK-ACB prodala Hanáckému aeroklubu v Olomouci, který jej používal k vyhlídkovým letům.\nDva letouny poháněné motory Gnome-Rhône 9A zakoupila v květnu 1930 francouzská společnost CIDNA (po roce 1933 začleněná do Air France), která je s registračními značkami F-AJLF a F-AJLG nasadila na trasách z Prahy do Varšavy a Vídně. V roce 1934 jeden z nich, s novou imatrikulací OK-ULF, koupila Masarykova letecká liga v Praze.\nŠestý A-38 zakoupilo roku 1930 československé vojenské letectvo, které jej upravilo pro fotogrammetrii. V říjnu 1938 byl spolu s jedním A-35 nasazen na jižním Slovensku ke shazování letáků, které měly čelit propagandě horthyovského Maďarska. \n\nPo okupaci českých zemí byly zbývající stroje zabaveny Wehrmachtem, který podle některých pramenů jeden použil jako transportní a ke svrhávání letáků během útoku na Norsko v dubnu 1940.\n\n\n\nÚdaje podle\n\n\n\n"}
{"id": "1492745", "url": "https://cs.wikipedia.org/wiki?curid=1492745", "title": "René Josef Baillet de Latour", "text": "René Josef Baillet de Latour\n\nRené Josef Baillet de Latour (18. října 1878, Tábor – 16. srpna 1970, Radenín) pocházel ze španělsko-nizozemského šlechtického rodu, jehož jedna větev se v 19. století usadila v Čechách. Byl posledním mužským potomkem této větve. Správy panství v jihočeském Radeníně se ujal v roce 1902. Radenínský zámek byl sídlem rodiny až do roku 1950, kdy byl majetek zabaven. René byl signatářem Národnostního prohlášení české šlechty v září 1939.\n\nČeská větev rodu Baillet de Latour vznikla sňatkem Josefa Johanna Baillet de Latour (1815–1891) s Jindřiškou Kolowrat-Krakowskou (1828–1902). Josef Johann byl synovcem Theodora Baillet de Latoura (1780–1848), rakouského důstojníka, politika a ministra války, zavražděného v roce 1848 ve Vídni. \nManželé se usídlili v jihočeském Radeníně, který tehdy patřil Kolowratům a který pak Jindřiška zdědila. Zpustlý radenínský zámek nechali postupně opravit a v roce 1869 přestavět do nynější empírové podoby. Jejich syn Jindřich Josef Baillet de Latour (1847–1899) se oženil s Helenou, svobodnou paní Riegerovou z Riegershofenu (1860–1928). Byl c.k. komořím, okresním hejtmanem v Litoměřicích a odborným radou na ministerstvu zemské obrany. V roce 1899 převzal Jindřich držbu panství, ale vzápětí nečekaně ve Vídni zemřel. \n\nRené Josef Heinrich Maria Baillet de Latour se narodil roku 1878 v Táboře a panství převzal v roce 1902. Před 1. světovou válkou byl poslancem českého zemského sněmu. V roce 1910 si v Děčíně vzal Johannu Rozálii Wratislavovou z Mitrowicz (1886–1967). Měli spolu dvě dcery: Eugenii Marii Ernestinu (1911–1941) a Ernestinu Helenu (1914–2011). \n\nV roce 1939 podepsal René Prohlášení české a moravské šlechty. Jeho starší dcera Eugenie se provdala v roce 1940 za Egona Kolowrat-Krakowského-Libštejnského (1889–1971), v roce 1941 se jim narodila dcera Františka, ale matka brzy na to zemřela. \n\nZámek v Radeníně zabavil rodině v červnu 1950 stát, ale René s manželkou zůstali v Radeníně až do své smrti (Johanna zemřela v roce 1967, René v roce 1970 – česká linie Baillet de Latourů tím vymřela po meči). Jejich dcera Ernestina emigrovala do Rakouska. \n\nMajetek byl Reného dceři Ernestině a vnučce Františce, provdané Zieglové vrácen v restituci až v roce 1993. Hrobka hrabat Baillet de Latour v Radeníně je chráněnou kulturní památkou. \n\n"}
{"id": "1492748", "url": "https://cs.wikipedia.org/wiki?curid=1492748", "title": "TikTok", "text": "TikTok\n\nTikTok je mobilní aplikace pro vytváření a sdílení krátkých videí vyvíjená čínskou společností ByteDance. Na čínském trhu je aplikace pod názvem Douyin (čínsky 抖音). Aplikace umožňuje uživatelům vytvářet krátké videoklipy o délce až 15 sekund a krátká videa v rozsahu 3–60 sekund.\n\nV listopadu 2017 koupila společnost ByteDance firmu musical.ly se sídlem v Šanghai, která provozovala obdobnou aplikaci cílenou na americký trh. Uživatelská základna této aplikace byla sloučena do vlastní aplikace Douyin, což se stalo základem pro expanzi spojené aplikace na západní trh pod názvem TikTok.\n\nV říjnu 2018 se stala nejúspěšnější aplikací ve Spojených státech amerických. Od roku 2018 je k dispozici na více než 150 trzích a v 75 jazycích. Aplikaci používá měsíčně více než půl miliardy lidí na celém světě. V Indonésii byla v červenci roku 2018 na týden aplikace zablokována kvůli nevhodnému obsahu. Blok byl zrušen až po příslibu posílení ochranných mechanismů.\n\nVšechny zakládané profily jsou veřejné.<ref name=\"lupa.cz/clanky/facebook-se-tiktoku-boji-marketeri-a-rodice-by-meli-tez\"></ref> Aplikace poskytuje videa z „okolí“ i bez toho, aby měl uživatel založený účet.\n\nV roce 2019 bylo 66 % uživatelů mladších než 30 let a v České republice na počátku daného roku používalo aplikaci 28,48 % dětí.\n\n"}
{"id": "1492749", "url": "https://cs.wikipedia.org/wiki?curid=1492749", "title": "Melissa Rodríguezová", "text": "Melissa Rodríguezová\n\nMelissa Milka Rodríguezová (* 18. října 1981 Formosa) je bývalá argentinská zápasnice – judistka.\n\nS judem začínala v 7 letech v rodném Formosa. Vrcholově se připravovala v Buenos Aires v sportovním tréninkovém centru CeNARD pod vedením Fernanda Yumi. V argentinské ženské reprezentaci se pohybovala od roku 1999 v lehké váze do 57 kg. Mezi léty 2005 a 2008 startovala v nižší pololehké váze do 52 kg. V roce 2004, 2008 a 2012 se na olympijské hry nekvalifikovala. Sportovní kariéru ukončila v roce 2015.\n\n\n"}
{"id": "1492759", "url": "https://cs.wikipedia.org/wiki?curid=1492759", "title": "Wyoming Peak", "text": "Wyoming Peak\n\nWyoming Peak je hora na severu Lincoln County, na západě Wyomingu, na jižním konci pohoří Wyoming Range.\nS nadmořskou výškou 3 468 metrů je nejvyšší horou pohoří Wyoming Range.\nS prominencí 1 078 m náleží mezi hory s nejvyšší prominencí ve státě. Pohoří je méně navštěvované, protože severně od Wyominge Range se nachází slavný Yellowstonský národní park a neméně známý Národní park Grand Teton. Z vrcholu hory Wyoming Peak je vidět nejvyšší hora Wyomingu Gannett Peak i známá hora Grand Teton, druhá nejvyšší ve Wyomingu.\n"}
{"id": "1492760", "url": "https://cs.wikipedia.org/wiki?curid=1492760", "title": "Cakov (okres Rimavská Sobota)", "text": "Cakov (okres Rimavská Sobota)\n\nCakov je obec na Slovensku v okrese Rimavská Sobota.\n"}
{"id": "1492764", "url": "https://cs.wikipedia.org/wiki?curid=1492764", "title": "Tom Clancy's Rainbow Six Siege", "text": "Tom Clancy's Rainbow Six Siege\n\nTom Clancy's Rainbow Six Siege (často zkracováno na Rainbow Six Siege) je taktická střílečka z pohledu první osoby vyvinutá studiem Ubisoft Montreal a publikována společností Ubisoft. Hra byla zveřejněna 1. prosince 2015 pro Microsoft Windows, PlayStation 4 a Xbox One. Ve hře je kladen důraz na ničení prostředí (hlavně zdí) a na spolupráci hráčů. Každý hráč přebírá kontrolu nad postavou útočníka nebo obránce v různých herních režimech, jako je například záchrana rukojmí, zneškodnění bomby nebo převzetí kontroly nad nebezpečným kontejnerem. Nemá žádnou kampaň, ale obsahuje 10 krátkých misí, které hráč hraje sám, a 1 misi, kterou hraje s ostatními hráči. Tyto mise mají volný příběh, zaměřený na rekruty, kteří se připravují na budoucí setkání s Bílými maskami, teroristickou skupinou, která ohrožuje bezpečnost světa.\n\nJedná se o vstup do série \"Tom Clancy's Rainbow Six\" a nástupce hry , taktickou střílečku, která se více zaměřovala na příběh. \"Patriots\" byl nakonec zrušen kvůli jeho technickým nedostatkům. Tým vyhodnotil jádro \"Rainbow Six\" a věřil, že nechat hráče, aby se vydávali za nejlepší protiteroristické pracovníky po celém světě, je pro hru nejlepší. Pro vytvoření autentických situací při obléhání budov se tým poradil se skutečnými protiteroristickými jednotkami a podíval se na skutečné příklady obléhání. Hra běží na enginu AnvilNext 2.0 a využívá pro vytvoření zničitelného prostředí technologii Ubisoftu RealBlast.\n\nNa veletrhu Electronic Entertainment Expo 2014 hra získala čtyři nominace od Game Critics Awards včetně nominace na ocenění Best of Show a nakonec získala ocenění Best PC Game. Hra obdržela celkově pozitivní hodnocení od herních kritiků, oceňováno bylo převážně zaměření na napjatou hru pro více hráčů a zaměření na taktiku. Kritizován byl progresivní systém a nedostatek obsahu. Počáteční prodeje byly slabé, ale hráčská základna hry výrazně vzrostla, když Ubisoft přijal model „hra jako služba“ a následně vydal několik balíčků volně stahovatelného obsahu. Společnost začala spolupracovat s ESL, aby z \"Siege\" vytvořila esportovou hru.\n\nZpočátku bylo ve hře 11 map a 5 herních módů. Se stahovatelným obsahem do hry přibyly další mapy a herní módy. V současnosti hra obsahuje 20 map. V jednom týmu je vždy maximálně 5 hráčů. Hráči si mohou vybrat mezi třemi PVP módy:\n\n\nJsou zde k dispozici také dva PVE módy:\n\n\n\n\n\n"}
{"id": "1492766", "url": "https://cs.wikipedia.org/wiki?curid=1492766", "title": "Čierny Potok", "text": "Čierny Potok\n\nČerný Potok je obec na Slovensku v okrese Rimavská Sobota.\n\n\n"}
{"id": "1492768", "url": "https://cs.wikipedia.org/wiki?curid=1492768", "title": "Signorie", "text": "Signorie\n\nSignorie (italsky \"signoria\") byla častá forma výkonu moci v městských státech severní a střední Itálie mezi 13. a 15. stoletím. Jméno odkazuje na vládu pána (\"signore\") v čele městské rady, často sestávající nikoli ze šlechticů, ale z místních patricijů. \"Signoria\" se obvykle také nazývala městská rada, který volila \"signora\" a jiné úředníky. \n\nObce ve středověké severní a střední Itálii (kromě Papežského státu a Benátek) podléhaly od 10. století \"de iure\" Svaté říši římské. Jak však jednotlivé italské rody bohatly a získávaly vliv následkem rozvoje řemesel a obchodu, mnoho obcí začalo otevřeně usilovat o samostatnost. Císařem dosazený velmož často podlehl organizovanému měšťanstvu (\"popolo\"). \n\nSmrtí Fridricha II. roku 1250 začal rozpad císařské správy v Italském království. Zápas stran ghibellinů a guelfů, který začal již během vlády Štaufů, se zostřil. Popis ghibellinů jako císařské strany a guelfů jako strany proticísařské je správný jen částečně. Dokonce i guelfové ve Florencii se kolem roku 1300 rozpadli na dvě skupiny. Názvy guelfové a ghibellini byly často používány pouze jako značky různých politických skupin v jednom městě. Významnou roli hrály také sociální problémy, protože moc konzulárních rodin, které tradičně hrály důležitou roli, byla zpochybněna novými hráči z řad obchodníků. Ghibellini se obvykle rekrutovali z vrstev, které mohly profitovat z císařské vlády. To se týkalo například feudálních pánů zápasících s mocí měst nebo slabých měst, ohrožovaných expanzí sousedů. Dobová pojednání o státě od Danta Alighieriho, \"Monarchia\" a místy i dříve publikovaná práce \"Convivio\", reagují na úpadek císařské moci a vyjadřují naději na její obnovu. \n\nJedním z přímých důsledků byl nárůst politického násilí v některých obcích a boje mezi různými městy v císařské Itálii. Jako řešení této problematické situace se města opakovaně přikláněla k přenesení výkonné moci na signora a vytvářela nové postupy, jako je např. volební konkláve, umožňující úřady obsazovat nezávisle na vnějších vlivech a na vnitřních sporech mezi stranami. Ty mohly být obsazeny buď vůdci nejvýznamnější strany v obci, nebo respektovanými a pokud možno neutrálními osobnostmi obce, nebo kleriky, nebo také někým zvenčí. Protože Benátky nebyly součástí říše a jinak často zůstávaly neutrální vůči mocenským bojům uvnitř a mezi italskými obcemi, byli často jmenováni městskými vládci benátští šlechtici, k čemuž přispívala i pověst Benátek jako města s přesným a dobře fungujícím právním systémem. Očekávalo se nejenom, že signore obnoví mír a pořádek v komunitě, ale také smír upevní tím, že umožní účast „nováčků“ na politické moci. \n\nRanou formu signorie zřídil Ezzelino da Romano roku 1236 ve Veroně, ale nezískal podporu ze samotného města. První formální právní ustavení městské signorie proběhlo až roku 1264, kdy Obizzo II. Estenský ovládl Ferraru po předání moci slavnostním shromážděním, jež ovšem sám zorganizoval. Po smrti Fridricha II. vznikly signorie také ve Veroně, Mantově a Miláně, většinou vedené rody, které měly základnu jak v \"contado\" (okolním území), tak ve městě samotném. Formální ustavení signorie často nastalo obsazením důležitých úřadů podesty (\"podestà\") nebo kapitána lidu (\"capitano del popolo\") několikrát po sobě, nebo i doživotně. \n\nAby získali silnější mocenskou legitimitu, noví vládci často usilovali o propůjčení vikariátu papežem nebo římsko-německým císařem. Především italské tažení Jindřicha VII. (1310-1313) umožnilo rozšíření signorie do dalších měst, protože Jindřich se často opíral o místní předáky, kteří měli bránit jeho zájmy. Známým příkladem jsou Viscontiové v Miláně. Další ghibellini pokračovali po smrti císaře v srpnu 1313 v boji proti guelfům a zřídili v následujícím období nová panství (například Castruccio Castracani ve městě Lucca). Jindřichův vnuk Karel IV. mnohé z těchto vikářů během svého italského tažení potvrdil. V některých městech si signor zajistil faktickou dědičnost svého úřadu, takže tam došlo k vytvoření dynastií. Proto pak zanikaly nebo k bezvýznamnosti oslabovaly tradiční městské politické instituce. Vladař je nahradil vlastním administrativním aparátem a rozpustil také milici ve prospěch žoldnéřských armád, které mu byly loajální. K vytvoření stálé signorie však nedošlo zdaleka ve všech městech, jak ukazují Janov, Siena nebo Lucca. Také nebylo vyloučeno, aby obec získala moc zpět po vyhnání signora nebo vymření jeho dynastie. \n\nDo 15. století byla řada měst tak mocných, že se stala nezávislými malými státy. Ani říši, ani papežovi se nepodařilo tento vývoj zvrátit silou. Místo toho rozdávali výsady a šlechtické tituly, aby k sobě signorie připoutali. S velkým úspěchem však tuto strategii použil až Cesare Borgia. \n\nMnoho měst se tak stalo dědičnými knížectvími. Ostatní byla spolknuta velkými státy, které v 15. století úspěšně expandovaly (Milánským vévodstvím, Benátskou republikou, Vévodstvím Florencie (později Toskánským vévodstvím), Neapolským královstvím a Papežským státem).\n\n"}
{"id": "1492770", "url": "https://cs.wikipedia.org/wiki?curid=1492770", "title": "Sikorsky–Boeing SB-1 Defiant", "text": "Sikorsky–Boeing SB-1 Defiant\n\nBoeing-Sikorsky SB-1 Defiant je technologický demonstrátor vrtulníku vývíjený americkými společnostmi Boeing a Sikorsky (součást koncernu Lockheed Martin) v rámci demonstračního programu americké armády \"Joint Multi-Role\" (JMR).\n\nAmerické společnosti Boeing a Sikorski zahájily vývoj vrtulníku SB-1 Defiant pro demonstrační program americké armády \"Joint Multi-Role\". Program JMR slouží k otestování technologií pro připravovanou novou generaci letounů VTOL s větší cestovní rychlostí a doletem. Konkureční tým společností Bell a Lockheed Martin se do programu JMR zapojil s konvertoplánem Bell V-280 Valor. Naopak neuspěly projekty společností AVX a Karem. Testování demonstrátorů SB-1 Defiant a V-280 Valor (obě společnosti je považují spíše za prototypy) přinese informace o schopnostech nové generace vrtulníků a pomůže vytvořit technické požadavky pro připravovaný akviziční program \"Future Vertical Lift\" (FVL). V rámci něj mají být nahrazeny všechny stávající klasické vrtulníky typů UH-60 Black Hawk, AH-64 Apache, CH-47 Chinook a OH-58 Kiowa. Program FVL se přitom dělí do několika podprogramů zaměřených na stroje různých výkonů a určení.\n\nProjekty SB-1 Defiant a V-280 Valor zapadají do připravovaného dílčího programu FLRAA (\"Future Long-Range Assault Aircraft\"), jehož cílem je vyvinout nástupce transportních vrtulníků UH-60 Black Hawk. Vrtulník měl původně vzlétnout před koncem roku 2018, zahájení letových zkoušek ale bylo odloženo. První let prototypu SB-1 Defiant proběhl 21. března 2019. Zdržení údajně vzniklo především kvůli problémům s výrobou kompozitních listů koaxiálních rotorů.\n\nVrtulník SB-1 využívá technologii pokročilých rotorů ABS (\"Advancing Blade Concept\") poprvé vyzkoušenou v 70. letech na vrtulníku Sikorsky S-69. Na S-69 v roce 2008 navázal demonstrátor Sikorsky X2 a v roce 2015 prototyp průzkumného vrtulníku Sikorsky S-97. Trup vrtulníku je vyroben z kompozitních materiálů. Je vybaven zatahovacím podvozkem. Má koncepci se dvěma protiběžnými koaxiálními rotory ABC (\"Advancing Blade Concept\") a zadní tlačnou vrtulí.\n\n\n\n"}
{"id": "1492771", "url": "https://cs.wikipedia.org/wiki?curid=1492771", "title": "Klemm Kl 151", "text": "Klemm Kl 151\n\nKlemm Kl 151 byl německý čtyřmístný spojovací letoun, vyvinutý za druhé světové války společností Klemm. Ve své konstrukci využíval minimum nedostatkového duralu. Byl zamýšlen jako náhrada úspěšného typu Bf 108. Postaven byl pouze jeden prototyp.\n\nTechnický úřad říšského ministerstva letectví ve druhé polovině roku 1940 rozhodl o potřebě vývoje nových cvičných a spojovacích letounů, v jejichž konstrukci by nebyly tolik využívány strategicky významné suroviny (např. dural). Jejich úsporou mělo být usnadněno další vedení evropské války. Továrně Klemm tak byl přidělen vývoj jednomotorového letounu Kl-151, který měl nahradit celokovový Bf 108, a dále dvoumotorového Kl 152 (zůstal jen na papíře). Oba letouny Kl 151 a Kl 152 přitom měly sdílet co nejvíce dílů.\n\nKlemm letoun této kategorie vyvíjel už před válkou, takže přidělení zakázky vývoj urychlilo. Připravovány byly verze Kl 151A a Kl 151B se silnějším motorem. Během vývoje se však firma mimo jiné potýkala s nedostatkem kvalitního dřeva. První prototyp Kl 151 V1 (TB-QL) kvůli urychlení vývoje převzal trup typu Klemm Kl 107 a byl provizorně vybaven pevným podvozkem. Nakonec měla pevné podvozky dostat první série, u které se počítalo s nasazením z nekvalitních letišť na východní frontě. Poprvé vzlétl 10. září 1942. Letové zkoušky byly úspěšně dokončeny v únoru 1943.\n\nPo dokončení vývoje byly podklady roku 1944 předány společnosti Zlínská letecká v Otrokovicích, která měla zahájit velkosériovou výrobu. K té však do konce války nedošlo. Jediný postavený prototyp Kl 151 V1 byl zničen v červenci 1944 při náletu.\n\nLetoun byl celodřevěný dolnoplošník kompaktních rozměrů. Trup tvořila celodřevěná skořepina vytvořená z dýhy a lehkých výztuh. Prototyp převzal trup Kl 107, provizorně prodloužený lehkou kostrou z ocelových trubek potažených duralovým potahem. Poháněl jej řadový motor Argus As 10DKO se stavitelnou dvoulistou vrtulí Argus. Podvozek měl být převzat z Bf 108, prototyp však měl podvozek pevný.\n\n\n"}
{"id": "1492775", "url": "https://cs.wikipedia.org/wiki?curid=1492775", "title": "Jan Muk", "text": "Jan Muk\n\nJan Muk (8. května 1935 Jindřichův Hradec – 27. říjen 1994 Praha) byl český stavební inženýr, památkář a historik umění.\n\nVystudoval pozemní stavitelství na Českém vysokém učení technickém v Praze a dějiny umění na Filosofické fakultě University Karlovy. Po studiích nastoupil do Státního ústavu pro rekonstrukci památkových měst a objektů, kde pracoval v Ateliéru stavebně-historických průzkumů pod vedením Dobroslava Líbala, který ho zásadně ovlivnil. V roce 1985 se stal Líbalovým nástupcem ve vedení ateliéru.\n\nPo roce 1989 přednášel na Fakultě architektury ČVUT, Filosofické fakultě University Karlovy a na Pedagogické fakultě Jihočeské university v Českých Budějovicích.\n"}
{"id": "1492778", "url": "https://cs.wikipedia.org/wiki?curid=1492778", "title": "Oritia Gonzálezová", "text": "Oritia Gonzálezová\n\nOritia del Carmen Gonzálezová Uribeová (* 19. prosince 1987 Comodoro Rivadavia) je argentinská zápasnice – judistka.\n\nS judem začínala v 6 letech v rodném Comodoro Rivadavia. Vrcholově se připravuje v Buenos Aires v sportovním tréninkovém centru CeNARD pod vedením Fernanda Yumi. V argentinské ženské reprezentaci se pohybuje od roku 2008 v pololehké váze do 52 kg. V roce 2012 a 2016 se na olympijské hry nekvalifikovala. Byla však členkou argentinské olympijské výpravy jako dvorní sparingpartnerka Pauly Paretové, kterou v roce 2016 pomohla připravit k zisku zlaté olympijské medaile.\n\n\n"}
{"id": "1492779", "url": "https://cs.wikipedia.org/wiki?curid=1492779", "title": "Stebnický potok", "text": "Stebnický potok\n\nStebnický potok je vodní tok v Českém lese, Smrčinách a Chebské pánvi v okrese Cheb v Karlovarském kraji, pravostranný přítok Odravy.\n\nDélka toku měří 12 km, plocha povodí činí 26,38 km².\n\nPotok pramení v Českém lese v nadmořské výšce 670 metrů na severozápadním úpatí hory Dyleň (940 m) asi 350 metrů od Česko-bavorské hranice. V mokřinách teče potok od pramene severním a severozápadním směrem neobydlenou krajinou hraničního pásma při bývalé Železné oponě.\n\nV mělkém korytě se zařezává do skalnatého podloží, tvořeného výhradně svory chebsko-dyleňského krystalinika.\n\nPodél části horního a středního toku potoka je vedena naučná stezka Stebnický potok, vybudovaná občanským sdružením Život na Dyleň. V místech u vývěru minerálního pramene Kyselecký hamr opouští území geomorfologického celku Český les a krátce protéká územím Smrčin. Zprava přibírá menší \"Hamerský potok\", u Paličské mlýna opouští Smrčiny a přitéká do Chebské pánve. Míjí vesnici Doubravu a pokračuje do vesnice Dolní Lažany. Severním až severovýchodním směrem protéká pastvinami do vesnice Stebnice. Po asi 550 m od okraje vesnice se vlévá zprava do Odravy, respektive do vodní nádrže Jesenice, vybudované na Odravě.\n\nÚzemí středního toku potoka patřilo v minulosti k hospodářsky využívaným. Na potoce bylo vybudováno několik mlýnů, případně hamrů. K nejznámějšímu hamru patřil \"Kyselecký hamr\", spadající pod obec Mýtinu. Byl nazýván Waffenhammer, který ovšem neměl nic společného se zbraněmi (německy Waffen = zbraně), ve skutečnosti se zde kovalo zemědělské nářadí, kosy, srpy, radlice atp. V jeho blízkosti vyvěrá minerální pramen pojmenovaný jako Kyselecký hamr. Je znám již od roku 1588 a popisuje ho Bohuslav Balbín. Na obrubě žulové jímky je vytesaný letopočet 1698. Jedná se zřejmě o nejstarší jímání pramene v Česku, u nějž se dochovala starobylá podoba.\nVýznamnými vodními mlýny pod vesnicí Palič byly starý a nový \"Paličský mlýn\", první vybudovaný kolem 1495, druhý roku 1616. Nad vesnicí Doubrava stával u brodu přes potok \"Doubravský mlýn\", postavený údajně roku 1490. Stejně jako předešlé mlýny zanikl po roce 1945 kdy došlo k vysídlení německého obyvatelstva a území se octlo v zakázaném hraničním pásmu. Mlýn byl zbourán roku 1954.\n\n"}
{"id": "1492780", "url": "https://cs.wikipedia.org/wiki?curid=1492780", "title": "Elizabeth Copesová", "text": "Elizabeth Copesová\n\nElizabeth Carina Copesová (* 4. října 1976 La Plata) je bývalá argentinská zápasnice – judistka.\n\nS judem začínala v 5 letech v rodném La Plata v Clubu Estudiantes. Vrcholově se připravovala v Buenos Aires v sportovním tréninkovém centru CeNARD pod vedením svého budoucího manžela Fernanda Yumi. V argentinské ženské reprezentaci se pohybovala od roku 1996 v polostřední a střední váze. Po příchodu Daniely Krukowerové v roce 1999 jako reprezentační dvojka. V roce 2002 se vrátila do střední váhy do 70 kg. V roce 2004 se kvalifikovala na olympijské hry v Ahénách, kde prohrála ve čtvrtfinále s Nizozemkou Edith Boschovou na ippon technikou uči-mata. Sportovní kariéru ukončila v roce 2008. Věnuje se trenérské práci.\n\n"}
{"id": "1492782", "url": "https://cs.wikipedia.org/wiki?curid=1492782", "title": "Grand Prix Koreje 2012", "text": "Grand Prix Koreje 2012\n\nGrand Prix Koreje 2012 (oficiálně 2012 Formula 1 Korean Grand Prix) se jela na trati Korean International Circuit v Koreji dne 14. října 2012. Závod byl šestnáctým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1492784", "url": "https://cs.wikipedia.org/wiki?curid=1492784", "title": "Slivoň vykrajovaná", "text": "Slivoň vykrajovaná\n\nSlivoň vykrajovaná (\"Prunus emarginata\") je nevysoká, původem severoamerická dřevina rostoucí v západní části kontinentu. Je druhem ze širokého rodu slivoň a její užitné vlastnosti nejlépe vystihuje anglické pojmenování \"bitter cherry\",plody jsou podobné třešním, ale pro svou hořkost jsou lidmi nepoživatelné.\n\nRoste v Kanadě v Britské Kolumbii a dále jižním směrem ve Spojených státech amerických ve státech Washington, Montana, Oregon, Idaho, Wyoming, Kalifornie, Nevada, Utah, Arizona a Nové Mexiko.\n\nDřevina upřednostňuje vlhkou, ale dobře odvodněnou půdu, která může být písčitá, hlinitá i jílovitá, kyselá, neutrální i zásaditá. Potřebuje k růstu dobře osluněné stanoviště, ve stínu málo kvete a plodí, nesnáší zastínění vyššími stromy. Roste ve vlhkých lesích, na pastvinách i ladem ležících plochách podél potoků a mokřadů. Často vyrůstá v chladném podhůří až do nadmořské výšky 1600 m.\n\nKvěty na jaře rozkvétají, až když jsou listy asi v polovině vývoje, konkrétní doba závisí na geografické poloze místa a jeho nadmořské výšce i zeměpisné šířce. Obecně se uvádí, že kvete v dubnu a květnu a plody dozrávají od srpna do září. Za maximální věk stromu je považováno stáří 40 roků.\n\nNevysoký strom dorůstající do výšky okolo 5 m, někdy je vícekmenný a občas roste jako keř. Strom má krátký, blízko u země zavětvený kmen a šikmo vystoupavé základní větve dávající základ rozsochaté koruně, starší jedinci mají kmen s červenohnědou nebo našedlou kůrou s vodorovnými lenticelami. Keř bývá vysoký asi 3 m, mívá větve do široka rozložité a má široce polokulovitý tvar, často vytváří husté houštiny. Stromy rostoucí na stále vlhké a výživné půdě mohou dorůst ojediněle až do výšky 15 m. Zprvu chlupaté a později lysé letorosty mají špičaté pupeny, z kterých střídavě vyrůstají jednoduché listy s asi 1 cm dlouhými řapíky. Listové čepele jsou eliptické, podlouhle obvejčité až kopinaté, od 2 do 6 cm dlouhé a 1 až 3 cm široké, na koncích zaoblené, zahrocené nebo mírně vykrojené, po obvodě drobně pilovité a obvykle oboustranně lysé.\n\nBílé, jemně vonící květy, asi 1 cm velké, vyrůstají na stopkách po šesti až dvanácti v chocholících nebo hroznech. Jsou oboupohlavné, pětičetné, mají obkonickou češuli, zelené kališní lístky jsou podlouhlé, ohnuté a okolo 2 mm dlouhé. Bílé, miskovitě rozložené korunní lístky jsou eliptické až vejčité a přibližně 6 mm dlouhé. Květy mají větší počet tyčinek (kolem dvaceti) s volnými nitkami a svrchní semeník. Opylovány jsou létajícím hmyzem.\n\nPlody jsou kulovité nebo mírně vejčité, asi 1 cm velké, jasně červené až fialové, dužnaté bobule s jedním semenem, peckou. Vzhledově připomínají třešně, lidmi však nejsou poživatelné, jejich dužina je svíravě hořká. Konzumují je mnozí ptáci, drobní savci i jeleni a medvědi, kteří se tím starají o roznášení semen po okolí.\n\nDřevina nemá hluboko sahající hlavní kořen, ale její kořeny se poměrně plytce rozrůstají až do vzdálenosti 15 m. Přitom ze spících pupenů vypouštějí výhonky a zakládají tak nové rostliny, obdobně se chovají při poškození kořenů. Při potřebě rozmnožovat slivoň vykrajovanou se doporučuje sázet řízky z měkkého dřeva počátkem léta nebo z polovyzrálého dřeva s patkou starého dřeva koncem léta, kde by do roku měly zakořenit. Semena před vysetím nutno pro zvýšení klíčivosti stratifikovat ve vlhku při teplotě +4 °C asi po dobu třech měsíců, vyklíčí pak asi za osmnáct měsíců. V zemi mohou semena zůstat životaschopná i pět let.\n\nDřevo je poměrně měkké a křehké, dobře se opracovává a leští, v minulosti se používalo k výrobě nábytku. Je hodnoceno jako vynikající palivo. Kůra stromů se dá loupat ve vodorovných pásech, v čerstvém stavu je měkká a pružná, po vyschnuti ztvrdne a zpevní se. Sloužila k výrobě vodě odolných košů, rohoží, lan a nahrazovala lýko při spojování dřevěných součástí, byla používána i jako obvaz na otevřené rány, otoky a zlomeniny. Plody jsou potravou pro mnohé živočichy, hlavně pro ptáky.\n\n"}
{"id": "1492785", "url": "https://cs.wikipedia.org/wiki?curid=1492785", "title": "Čang Süe-liang", "text": "Čang Süe-liang\n\nČang Süe-liang, Zhang Xueliang (tradiční znaky: 張學良; zjednodušené znaky: 张学良; pinyin: Zhāng Xuéliáng) (3. června 1901 - 15. října 2001) byl syn Čang Cuo-lina a severní militarista, který po smrti otce ovládal oblast Mandžuska. V roce 1936 byl iniciátorem Si-anského incidentu.\nČang Süe-liang se narodil 3. června 1901 v provincii Fengtchien. V mládí ho otec, Čang Cuo-lin, připravil na vojenskou kariéru. Absolvoval tamní vojenskou akademii a v 19 letech začal sloužit v otcově armádě. Rychle se stal plukovníkem a velitelem otcovy osobní stráže. Jako součást udržování vztahů mezi Mandžuskem a Pekingem se stal asistentem prezidenta Sü Š’-čchanga. Brzy byl povýšen na brigádního generála a rok nato odjel na otcův příkaz do Japonska. Po svém návratu navrhl reformy fengtchienské armády, v krátkém čase vytvořil letectvo, které pak bylo užíváno ve válkách s ostatními militaristy k pozorování i bombardování.\n\nV roce 1922 bojoval ve válce mezi klikou Fengtchien a klikou Č'-li. Po jejím skončení se stal velitelem fengtchienské armády a vojenské akademie. V roce 1924, po druhé válce těchto armád, byl ministrem Tuan Čchi-žuejem pozván do Pekingu, kde se následně stal velitelem pekingské vojenské akademie. Kvůli častým absencím v klice Fengtchien, jmenoval svého blízkého přítele Kuo Sung-linga zastupujícím velitelem. Kuo Sung-ling chtěl této pozice využít a stát se vůdcem Mandžuska, proto se na konci roku 1925 pokusil o revoltu proti Čang Cuo-linovi. Ta byla ale neúspěšná a Kuo Sung-ling byl popraven. Čang Cuo-lin dokonce zvažoval popravu svého syna, Čang Süe-liang.\n\nV červenci 1926 zahájil Čankajšek tzv. Severní pochod, jehož cílem bylo vojenské sjednocení Číny. Proto byl Čang Süe-liang poslán otcem na jih, aby bránil postupu Kuomintangské armády na sever. V květnu 1928 nabídl jeho otec Čankajškovi na radu amerických a britských poradců dohodu o ukončení nepřátelství. Krátce nato byl Čang Cuo-lin zavražděn Japonci.\nPo smrti svého otce se Čang Süe-liang stal pánem Mandžuska. Jelikož měl pověst lehkomyslného mládence se závislostí na opiu, Japonci předpokládali, že bude snáze manipulovatelný. Čang Süe-liang ale naopak nechal japonské poradce během večeře postřílet a potom proklamoval loajalitu národní vládě, čímž bylo docíleno formální sjednocení Číny.\n\n\"Na počátku 30. let se v Japonsku postupně dostávaly ke slovu síly, které absolutizovaly hospodářské a diplomatické úspěchy své země a transformovaly je do myšlenky, že je povinností Japonska osvobodit asijské národy od vykořisťování západními mocnostmi. Přirozeným nástupištěm na asijskou pevninu bylo v této situaci Mandžusko, které tak dostalo pro Japonsko význam nejen hospodářský, ale i strategický.\" Od roku 1905 vlastnilo Japonsko v této oblasti významné koncese, jako Jihomandžuskou železnici, a přístavy Port Arthur a Dalnyj. 18. září 1931 se japonská Kuantungská armáda pod zinscenovanou záminkou posunula za hranice zóny, kterou měla určenou k ochraně. Čínská armáda neodporovala, velitel Mandžuska, Čang Süe-liang, ležel v té době v nemocnici v Pekingu. Japonsko potom celou oblast obsadilo a vytvořilo na tomto území stát Mandžukuo.\n\n12. prosince 1936 přijel Čankajšek do Si-anu na setkání s Čang Süe-liangem a Jen Si-šanem. Byl ale neočekávaně zajat oddíly věrnými Čang Süe-liangovi. Vzbouřenci požadovali ukončení občanské války, vytvoření jednotné fronty s komunistickou stranou, koaliční vládu a propuštění politických vězňů. Čankajšek nakonec s jejich podmínkami souhlasil, ale Čang Süe-lianga nechal uvěznit. V domácím vězení pak Čang Süe-liang strávil více než půl století. Na veřejnosti se objevil až v roce 1988.\n\nČang Süe-liang zemřel 15. října 2001, ve věku 100 let v Honolulu.\n"}
{"id": "1492787", "url": "https://cs.wikipedia.org/wiki?curid=1492787", "title": "Kartal", "text": "Kartal\n\nKartal je velká obec v Maďarsku v župě Pest, spadající pod okres Aszód. Nachází se asi 1 km severovýchodně od Aszódu a asi 31 km severovýchodně od Budapešti. V roce 2015 zde žilo 5 650 obyvatel. Dle údajů z roku 2011 tvoří 88,8 % obyvatelstva Maďaři, 0,4 % Romové, 0,2 % Rumuni a 0,2 % Němci.\n\nSousedními vesnicemi jsou Heréd, Kerekharaszt a Verseg, sousedními městy Aszód a Hatvan.\n"}
{"id": "1492788", "url": "https://cs.wikipedia.org/wiki?curid=1492788", "title": "Grand Prix Indie 2012", "text": "Grand Prix Indie 2012\n\nGrand Prix Indie 2012 (oficiálně 2012 Formula 1 Airtel Indian Grand Prix) se jela na okruhu Buddh International Circuit nedaleko města Greater Noida v Indii dne 28. října 2012. Závod byl sedmnáctým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1492791", "url": "https://cs.wikipedia.org/wiki?curid=1492791", "title": "Hosszúpályi", "text": "Hosszúpályi\n\nHosszúpályi (vyslovováno [hosúpáji]) je velká obec v Maďarsku v župě Hajdú-Bihar, spadající pod okres Derecske. Nachází se asi 8 km západně od Létavértesu, asi 12 km severovýchodně od Derecske a asi 11 km jihovýchodně od Debrecínu. V roce 2015 zde žilo 5 662 obyvatel. Podle údajů z roku 2001 zde bylo 83 % obyvatel maďarské a 17 % romské národnosti.\n\nSousedními vesnicemi jsou Hajdúbagos, Konyár, Mikepércs, Monostorpályi a Pocsaj, sousedním městem Debrecín.\n"}
{"id": "1492793", "url": "https://cs.wikipedia.org/wiki?curid=1492793", "title": "Afonso Dhlakama", "text": "Afonso Dhlakama\n\nAfonso Dhlakama (1. ledna 1953 Mangunde – 3. května 2018 Gorongosa) byl mosambický voják a politik, vůdce hnutí RENAMO (Resistência Nacional Moçambicana, Mosambický národní odpor) v letech 1979 až 2018.\n\nNarodil se jako syn vesnického náčelníka v provincii Sofala. Sloužil v koloniální armádě v roce 1974 se přidal k odbojovému hnutí FRELIMO. Po vyhlášení mosambické nezávislosti odmítl mocenský monopol FRELIMO a stal se jedním ze zakladatelů opozičního hnutí RENAMO. V roce 1977 vypukla občanská válka v Mosambiku, v níž RENAMO s podporou Rhodesie a Jihoafrické republiky bojovalo proti prosovětskému režimu FRELIMO. V roce 1979 zemřel první šéf RENAMO André Matsangaissa a Dhlakama se stal vrchním velitelem ozbrojených sil RENAMO, v roce 1988 převzal po zemřelém Evo Fernandesovi také funkci generálního tajemníka hnutí. Patnáct let trvaly krvavé boje, které si vyžádaly okolo milionu lidských životů a jednotky RENAMO, ovládající velkou část vnitrozemí, se v nich podle zprávy amerického ministerstva zahraničí dopouštěly četných teroristických útoků proti civilnímu obyvatelstvu. Válku ukončilo podepsání mírové dohody 4. října 1992 v Římě, po níž se RENAMO transformovalo v legální politickou stranu. Dhlakama za ni pětkrát neúspěšně kandidoval na úřad mosambického prezidenta. Zastával také funkci místopředsedy Centristické demokratické internacionály. V letech 2013 až 2014 konflikty mezi vládou a opozicí vyústily v sérii násilností, které se opakovaly v roce 2015 poté, co Dhlakama obvinil vládnoucí FRELIMO, že mu usiluje o život.\n\nZemřel ve věku 65 let na své základně v Gorongose na zástavu srdce. Jeho nástupcem v čele hnutí RENAMO se stal Ossufo Momade.\n\nHlásil se k římskokatolickému vyznání. S manželkou Rosálií zplodil osm dětí.\n\n"}
{"id": "1492797", "url": "https://cs.wikipedia.org/wiki?curid=1492797", "title": "Monte-Carlo Rolex Masters 2019 – mužská čtyřhra", "text": "Monte-Carlo Rolex Masters 2019 – mužská čtyřhra\n\nMužská čtyřhra Monte-Carlo Rolex Masters 2019 probíhala ve druhé polovině dubna 2019. Do deblové soutěže tenisového turnaje v Monte-Carlu hraného na antuce nastoupilo třicet dva dvojic. Obhájci titulu byli američtí bratři Bob a Mike Bryanovi, kteří do turnaje nezasáhli.\n\nVítězem se stal sedmý nasazený pár Chorvatů Nikola Mektić a Franko Škugor, který ve finále za 2.03 hodiny zdolal nizozemskou dvojici Robin Haase a Wesley Koolhof. Po vyrovnaném dvousetovém průběhu 6–7 a 7–6 rozhodl až supertiebreak dvoubodovým rozdílem míčů [11–9]. Oba šampioni, kteří ve finále odvrátili mečbol, si do žebříčku ATP připsali 1000 bodů. Získali premiérovou společnou trofej. Jako pár naposledy předtím startovali na Swiss Indoors 2017. 30letý Mektić vybojoval sedmý deblový titul na okruhu ATP Tour, respektive třetí ze série Masters. Pro Škugora to bylo páté takové turnajové vítězství, debutové v sérii Masters a druhé v řadě, když o týden zpět triumfoval na Grand Prix Hassan II.\n\n"}
{"id": "1492802", "url": "https://cs.wikipedia.org/wiki?curid=1492802", "title": "Charles Jenkinson, 1. hrabě z Liverpoolu", "text": "Charles Jenkinson, 1. hrabě z Liverpoolu\n\nCharles Jenkinson, 1. hrabě z Liverpoolu (\"Charles Jenkinson, 1st Earl of Liverpool, 1st Baron Hawkesbury, 7th Baronet Jenkinson of Hawkesbury\") (26. dubna 1729, Winchester, Anglie – 17. prosince 1808, Londýn, Anglie) byl britský státník. Patřil ke straně toryů a díky trvalé přízni Jiřího III. zastával s přestávkami více než čtyřicet let vysoké funkce ve státní správě. Jako ministr války (1778-1782) byl odpůrcem emancipačních snah kolonií v severní Americe, poté byl nejdéle úřadujícím ministrem obchodu (1786-1804). S titulem barona byl od roku 1786 členem Sněmovny lordů, později získal titul hraběte z Liverpoolu (1796). Jeho starší syn Robert byl britským premiérem (1812-1827), mladší syn Charles zastával funkci nejvyššího hofmistra (1841-1846). Titul hrabat z Liverpoolu přešel ve 20. století na spřízněnou rodinu Foljambe.\n\nPocházel ze staré šlechtické rodiny, byl starším synem plukovníka Charlese Jenkinsona (1693-1768), po matce byl spřízněn s rodinou předsedy Dolní sněmovny Charlese Cornwalla (1730-1789). Vystudoval v Oxfordu, původně působil jako novinář a spisovatel. V letech 1758-1760 byl tajemníkem ministra zahraničí hraběte z Holdernessu, od roku 1760 byl tajemníkem hraběte z Bute, pozdějšího premiéra. V letech 1761-1786 byl členem Dolní sněmovny, kde patřil ke straně toryů. V šedesátých letech 18. století zastával řadu nižších funkcí ve vládním aparátu (státní podsekretář zahraničí 1761-1762, pokladník v úřadu generálního polního zbrojmistra 1762-1763, státní podtajemník na ministerstvu financí 1763-1765, lord admirality 1766-1767 a 1768-1770, lord pokladu 1767-1773). V roce 1773 se stal vicepokladníkem pro Irsko, téhož roku byl jmenován členem Tajné rady. Mimo jiné působil také u dvora a v letech 1765-1772 byl auditorem princezny waleské.\n\nVe funkci státního sekretáře války (1778-1782) byl odpůrcem snah amerických kolonií o nezávislost. V té době byl značně nepopulární a musel odstoupit s pádem Northova kabinetu, krátce nato se ale vrátil do nejvyšších funkcí. V letech 1784-1786 byl členem výboru Tajné rady pro obchod a kolonie, po obnovení úřadu pro obchod byl jeho prvním a dlouholetým prezidentem (1786-1804), v letech 1786-1803 byl zároveň lordem kancléřem vévodství lancasterského. Jeho rezignace na tento post v roce 1803 vyvolala rozsáhlou rekonstrukci vlády. V roce 1786 vstoupil do Sněmovny lordů s titulem \"barona Hawkesbury\", o deset let později získal titul \"hraběte z Liverpoolu\" (1796), po bratranci Siru Banksu Jenkinsonovi mezitím v roce 1790 zdědil také titul baroneta.\n\nZ doby jeho působení na ministerstvu obchodu pochází pojmenování řeky Hawkesbury v Austrálii a města Hawkesbury v Kanadě.\n\nPoprvé se oženil až ve čtyřiceti letech, jeho manželkou se v roce 1769 stala Amelia Watts (†1770), která zemřela krátce po porodu jediného syna. Podruhé se oženil v roce 1777 s Catherine Bisshopp, ovdovělou Cope (1744-1827). Z prvního manželství pocházel syn Robert, pozdější premiér, z druhého manželství byl syn Charles, pozdější nejvyšší hofmistr království. Dcera Charlotte (1785-1863) byla manželkou 1. hraběte z Verulamu, jejich dcera Catherine (1810-1874) byla manželkou pozdějšího ministra zahraničí 4. hraběte Clarendona.\n\nJeho sídlem byl zámek \"Addiscombe Place\" (Surrey), který po jeho smrti koupila Východoindická společnost a zřídila zde vojenskou školu.\n\nCharlesův mladší bratr John Jenkinson (1734-1805) sloužil v armádě a dosáhl hodnosti plukovníka, v letech 1768-1780 byl též poslancem Dolní sněmovny. Z jeho potomstva pochází současná linie baronetů z Hawkesbury (Sir John Banks Jenkinson, 14. baronet, *1945).\n\n"}
{"id": "1492803", "url": "https://cs.wikipedia.org/wiki?curid=1492803", "title": "Charles Jenkinson, 3. hrabě z Liverpoolu", "text": "Charles Jenkinson, 3. hrabě z Liverpoolu\n\nCharles Cecil Pope Jenkinson, 3. hrabě z Liverpoolu (\"Charles Cecil Pope Jenkinson, 3rd Earl of Liverpool, 3rd Baron Hawkesbury, 9th Baronet Jenkinson of Hawkesbury\") (29. května 1784 – 3. října 1851) byl britský politik a dvořan, mladší syn dlouholetého ministra obchodu 1. hraběte z Liverpoolu, politicky náležel k toryům. Od dětství patřil ke královskému dvoru, poté zastával nižší funkce ve státní správě a diplomacii, jako dobrovolník se zúčastnil bitvy u Slavkova. Jeho nevlastní starší bratr Robert Jenkinson, 2. hrabě z Liverpoolu byl dlouholetým britským premiérem (1812–1827). Po něm zdědil titul hraběte (1828) a v letech 1841–1846 byl nejvyšším hofmistrem Spojeného království. \n\nNarodil se jako mladší syn dlouholetého ministra obchodu 1. hraběte z Liverpoolu a jeho druhé manželky Catherine Cope, rozené Bisshopp (1744–1827). Již jako dítě byl od roku 1793 pážetem u dvora, poté krátce sloužil v námořnictvu a mezitím studoval v Oxfordu. V letech 1803–1804 pracoval jako písař na ministerstvu zahraničí, ve funkcích tajemníka ministra vnitra (1804) a státního podsekretáře vnitra (1807–1809) byl přímým podřízeným svého staršího bratra Roberta. V letech 1804–1807 byl tajemníkem vyslanectví ve Vídni, jako dobrovolník krátce sloužil v rakouské armádě a zúčastnil se bitvy u Slavkova. V letech 1807–1828 byl členem Dolní sněmovny za stranu toryů, po odchodu z ministerstva vnitra byl v letech 1809–1810 státním podsekretářem války a kolonií. Po smrti staršího bratra zdědil v roce 1828 titul hraběte z Liverpoolu a přešel do Sněmovny lordů. V Peelově vládě byl v letech 1841–1846 lordem nejvyšším hofmistrem Spojeného království, od roku 1841 byl též členem Tajné rady. V roce 1845 obdržel velkokříž Řádu lázně. Mimo jiné byl dlouholetým kurátorem Národní galerie (1824–1851). \n\nJeho manželkou byla Julia Shuckburgh-Evelyn (1790–1814), dcera matematika a astronoma Sira Georga Shuckburgh-Evelyna. Z jejich manželství pocházely tři dcery provdané do rodin Fitzwilliam, Foljambe a Cotes. Charlesovým úmrtím zanikl titul hrabat z Liverpoolu, zatímco titul baroneta přešel na jeho bratrance Sira Charlese Jenkinsona (1779–1855). Jeho potomstvo užívá titul baroneta dodnes. Titul hrabat z Liverpoolu byl obnoven v roce 1905 pro Charlesova vnuka Cecila Foljambe. \n\nRodovým sídlem byl zámek \"Pitchford Hall\" (Shropshire), který získal 3. hrabě z Liverpoolu v roce 1806 od rodiny Ottley. Tento majetek pak přešel na spřízněnou rodinu Cotes. \n\n"}
{"id": "1492804", "url": "https://cs.wikipedia.org/wiki?curid=1492804", "title": "Cecil Foljambe, 1. hrabě z Liverpoolu", "text": "Cecil Foljambe, 1. hrabě z Liverpoolu\n\nCecil George Savile Foljambe, 1. hrabě z Liverpoolu (\"Cecil George Savile Foljambe, 1st Earl of Liverpool, 1st Viscount Hawkesbury, 1st Baron Hawkesbury\") (7. listopadu 1846, Worksop, Anglie – 23. března 1907, Kirkham, Anglie) byl britský politik. Jako člen Liberální strany byl dlouholetým poslancem Dolní sněmovny. Jako dědic vymřelého rodu Jenkinsonů získal obnovený titul hraběte z Liverpoolu a vstoupil do Sněmovny lordů, v letech 1905-1907 byl nejvyšším hofmistrem. Jeho nejstarší syn Arthur byl generálním guvernérem na Novém Zélandu.\n\nPocházel z původně měšťanské rodiny Moore z Hullu, od roku 1758 užíval rod jméno Foljambe. Cecil se narodil jako syn Georga Foljambe (1800-1869) z jeho druhého manželství se Selinou Jenkinson (1812-1883), dcerou 3. hraběte z Liverpoolu. Studoval v Etonu a původně sloužil v armádě, kde dosáhl hodnosti kapitána. Poté byl v letech 1880-1892 členem Dolní sněmovny za liberály. Na základě příbuzenského vztahu s vymřelým rodem Jenkinsonů získal v roce 1893 titul barona Hawkesbury a vstoupil do Sněmovny lordů. V letech 1894-1895 byl v Gladstonově vládě lordem komořím královny Viktorie, v letech 1905-1907 zastával funkci nejvyššího hofmistra Spojeného království, od roku 1906 byl členem Tajné rady. V roce 1905 získal obnovený titul \"hraběte z Liverpoolu\", který předtím užíval rod Jenkinsonů. Mimoto byl smírčím soudcem a zástupcem místodržitele v hrabstvích Nottingham a York, proslul též jako mecenáš a sběratel umění.\n\nRodina Foljambe vlastnila rozsáhlé statky v hrabství Nottingham, hlavním sídlem byl zámek \"Osberton Hall\".\n\nByl dvakrát ženatý, jeho první manželkou byla Blanche Howard (1842-1871) z linie hrabat z Carlisle, podruhé se oženil v roce 1877 se Susan Cavendish (1848-1917) z vedlejší větve vévodů z Devonshiru. Z obou manželství pocházelo celkem třináct dětí, sedm synů a šest dcer. Titul hraběte zdědili postupně tři synové, nejstarší z nich, Arthur Foljambe, 2. hrabě z Liverpoolu (1870-1941), byl generálním guvernérem na Novém Zélandu.\n\nJeho nevlastní starší bratr Francis John Foljambe (1830-1917) byl dlouholetým členem Dolní sněmovny (1857-1885) za liberály a zastával řadu čestných funkcí v hrabství Nottinghamshire.\n\n"}
{"id": "1492805", "url": "https://cs.wikipedia.org/wiki?curid=1492805", "title": "Arthur Foljambe, 2. hrabě z Liverpoolu", "text": "Arthur Foljambe, 2. hrabě z Liverpoolu\n\nArthur William de Brito Savile Foljambe, 2. hrabě z Liverpoolu (\"Arthur William de Brito Savile Foljambe, 2nd Earl of Liverpool, 2nd Viscount Hawkesbury, 2nd Baron Hawkesbury\") (27. května 1870, Compton Place, Anglie – 15. května 1941, Canwick Hall, Anglie) byl britský politik, syn nejvyššího hofmistra 1. hraběte z Liverpoolu. Od mládí sloužil v armádě, zastával funkce v Irsku, v politice patřil k liberálům. V roce 1907 po otci zdědil tituly a vstoupil do Sněmovny lordů. V letech 1912-1920 byl generálním guvernérem na Novém Zélandu.\n\nNarodil se na zámku \"Compton Place\" v Sussexu (sídlo patřilo rodině Cavendishů, z nějž pocházela jeho matka), byl nejstarším synem nejvyššího hofmistra Cecila Foljambe, 1. hraběte z Liverpoolu. Studoval v Etonu a na vojenské akademii v Sandhurstu, poté sloužil v armádě. V letech 1898-1900 byl pobočníkem irského místokrále hraběte Cadogana, poté se zúčastnil búrské války, později byl nejvyšším hofmistrem a komořím dalšího irského místokrále hraběte z Aberdeenu (1906-1909). Mezitím v roce 1907 po otci zdědil rodové tituly a vstoupil do Sněmovny lordů, politicky náležel k liberálům. V letech 1909-1912 zastával ve vládě nižší dvorský úřad finančního inspektora královského dvora. Od roku 1912 byl guvernérem na Novém Zélandu, po změně státoprávního postavení vůči Velké Británii se stal prvním novozélandským generálním guvernérem (1917-1920), od roku 1917 byl též členem Tajné rady. Po první světové válce mu bylo prodlouženo funkční období, aby pomohl zorganizovat návštěvu prince waleského na Novém Zélandu. Z funkce odešel v červenci 1920, nahradil jej admirál John Jellicoe. Později zastával čestné funkce smírčího soudce v několika městech a zástupce místodržitele v hrabství Lincolnshire, kde vlastnil statky. V letech 1909-1939 vlastnil zámek \"Harstholme Hall\" (Lincolnshire), který byl zbořen v roce 1951, od roku 1939 sídlil na zámku \"Canwick Hall\", taktéž v hrabství Lincoln.\n\nJeho manželkou byla Annette Monck (1875-1948), vnučka kanadského generálního guvernéra 4. vikomta Moncka. Manželství zůstalo bezdětné, titul hraběte zdědil Arthurův nevlastní bratr Gerald Foljambe, 3. hrabě z Liverpoolu (1878-1962), po něm pak další bratr Robert Foljambe, 4. hrabě z Liverpoolu (1887-1969). Současným představitelem rodu je Edward Foljambe, 5. hrabě z Liverpoolu (*1944).\n\n"}
{"id": "1492806", "url": "https://cs.wikipedia.org/wiki?curid=1492806", "title": "Zábřeh na Moravě (nádraží)", "text": "Zábřeh na Moravě (nádraží)\n\nZábřeh na Moravě je železniční stanice ve stejnojmenném městě na adrese U Nádraží 6, 789 01 Zábřeh. Nachází se na severozápadně od Olomouce v Olomouckém kraji, v okrese Šumperk na železniční trati 270.\n\nStanice byla zprovozněna spolu s celým úsekem Olomouc-Praha Severní státní dráhy průjezdem slavnostní soupravy 20. srpna 1845, výstavba probíhala od roku 1843. Lokomotivu řídil spoluautor plánů trati inženýr Jan Perner. Budovu navrhl architekt A. D. Fleischmann v empírovém slohu.\n\nV roce 1871 byla otevřena trať ve směru na Šumperk (trať 291). Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Roku 1959 byl ve stanici zahájen pravidelný provoz lokomotiv elektrické trakce 3 kV stejnosměrného proudu.\n\nGenerální rekonstrukce železniční stanice proběhla v rámci renovace úseku Česká Třebová-Olomouc v letech 2005-2006. Nádraží leží na Prvním železničním koridoru s maximální traťovou rychlostí 160 km/h.\n\n\n"}
{"id": "1492809", "url": "https://cs.wikipedia.org/wiki?curid=1492809", "title": "ARM Cortex-A7", "text": "ARM Cortex-A7\n\nARM Cortex-A7 je označení 32bitového mikroprocesorového jádra architektury ARM, přesněji mikroarchitektury ARMv7-A. Společnost ARM Holdings je oznámila v roce 2011 a ve výrobě jsou od roku 2013. Návrh navazuje na procesory řady ARM Cortex-A8 a předpokládá společné užití s výkonnějšími jádry řady Cortex-A15 v rámci heterogeních systémů typu ARM big.LITTLE – proto A7 nabízí stejné možnosti jako A15.\n\nMezi podporované technologie patří částečně superskalární architektura s osmifázovou instrukční linkou, instrukce NEON (tj. instrukce typu SIMD) a kódování instrukcí Thumb-2.\nČtyřjaderná implementace od firmy Broadcom byla hlavním procesorem jednodeskového počítače Raspberry Pi 2, model V1.1, a procesory řady A7 jsou běžně také v jednodeskových počítačích inspirovaných Raspberry Pi, například v Banana Pi, Banana Pro nebo Orange Pi.\n\n"}
{"id": "1492811", "url": "https://cs.wikipedia.org/wiki?curid=1492811", "title": "Bhíma", "text": "Bhíma\n\nBhíma může být\n"}
{"id": "1492812", "url": "https://cs.wikipedia.org/wiki?curid=1492812", "title": "Bhíma (řeka)", "text": "Bhíma (řeka)\n\nBhíma (, , ) je 725 kilometrů dlouhá řeka v Indii, levý přítok Krišny. Protéká svazové státy Maháráštru, Karnátaku a Telangánu.\n\nJe nejdůležitějším přítokem Krišny. Pramení v Západním Ghátu v Maháráštře přibližně sto kilometrů severozápadně od Puné. Teče jihovýchodním směrem po Dekánské plošině skrze Maháráštru do Karnátaky. Později tvoří na krátkém úseku méně než deseti kilometrů hranici mezi Karnátakou a Telangánou.\n"}
{"id": "1492815", "url": "https://cs.wikipedia.org/wiki?curid=1492815", "title": "Staré Město u Uherského Hradiště (nádraží)", "text": "Staré Město u Uherského Hradiště (nádraží)\n\nStaré Město u Uherského Hradiště je železniční stanice ve Starém Městě na adrese Nádražní 243 686 03 Staré Město. Nachází se v severní části uherskohradišťské aglomerace ve Zlínském kraji, v okrese Uherské Hradiště. Stanice je elektrizovaná (3 kV ss, trať 330).\n\nStanice vznikla při budování Severní dráhy císaře Ferdinanda (\"KFNB\") z Vídně do Krakova a slezeské uhelné pánve v roce 1841: 27. března byla vykonána první zkušební jízda vlaku o jednom osobním a dvou nákladních vagonech tažených lokomotivou New York. Samotnou stavbu trati prováděla firma bratří Kleinů. Úsek Břeclav-Staré Město byl pak oficiálně dán do provozu 1. května téhož roku, slavnostního otevření se účastnil též moravskoslezský zemský gubernátor hrabě Alois Ugerte. V září 1841 začaly vlaky pravidelně jezdit ve směru na Přerov.\n\nTrať plánovali její inženýři Carl von Ghega a Alois Negrelli tak, aby vedla mimo v blízkosti hustší zástavby, především z hlediska bezpečnosti a možného vzniku požáru při nehodě či jisker od lokomotivy. Z tohoto důvodu byla roku 1853 kamenná stanice obsluhující aglomeraci Uherského Hradiště postavena až za Starým Městem, přestože byla zpočátku nazvána \"Uherské Hradiště\". Vznikly zde též telegrafní a poštovní kanceláře obsluhující tehdy celý region Slovácka. Od 1. listopadu 1863 začíná ve stanici fungovat dvoukolejný provoz vlaků. Název nádraží se změnil až s otevřením dráhy do Kunovic v roce 1883, na které vznikla samostatná stanice Uherské Hradiště blíže k centru města, na \"Staré Město u Uherského Hradiště\".\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\n29. března 1985 byl ve stanici zahájen pravidelný provoz v elektrické trakci.\n\nStanicí prochází Druhý železniční koridor, leží na trase 6. Panevropského železničního koridoru. Proběhla rekonstrukce stanice a úpravy parametrů nádraží na koridorovou stanici: vznikla dvě zastřešená ostrovní nástupiště s podchody. Expresní spoje mohou stanicí projíždět rychlostí až 160 km/h, ve stanici je instalováno staniční zabezpečovací zařízení ESA 11, které je dálkově řízeno z Centrálního dispečerského pracoviště Přerov.\n\n"}
{"id": "1492827", "url": "https://cs.wikipedia.org/wiki?curid=1492827", "title": "Turistická značená trasa 1080", "text": "Turistická značená trasa 1080\n\nTrasa začíná u myslivny v Dolním Podkozí. Nejprve přibližně 270 metrů vede po silnici, poté asi 800 metrů skalnatým kaňonem potoka a zbytek trasy lesem. Téměř celá trasa vede kolem dvoumetrové dřevěné ohrady obory Podkozí patřící miliardáři Petrovi Kellnerovi. Posledních 75 metrů tato trasa sdílí se zelenou trasou č. 3015 ze Ptic do Lhotky u Berouna.\n\nTrasa do údolí Kačáku původně vedla lesem přes kopec, kde je dnes Kellnerova obora, a podle generálního sekretáře KČT Mojmíra Nováčka byla nezajímavá. Její přeložení bylo vyvoláno stavbou obory. Podle Nováčka je však cesta kolem skalnatého kaňonu potoka okolo obory mnohem zajímavější. Kellner také prý zaplatil materiál na nové značení i cestovné značkařů.\n\n"}
{"id": "1492834", "url": "https://cs.wikipedia.org/wiki?curid=1492834", "title": "Serie A 1931/32", "text": "Serie A 1931/32\n\nSoutěžní ročník Serie A 1931/32 byl 32. ročník nejvyšší italské fotbalové ligy a 3. ročník nově založené Serie A. Soutěž začala 13. září 1931 a skončila 12. června 1932. Účastnilo se jí 18 týmů z toho 16 se kvalifikovalo z minulého ročníku. Poslední dva týmy předchozího ročníku, jimiž byly US Livorno a FC Legnano, sestoupily do druhé ligy. Opačným směrem putovaly dva týmy, jimiž byly AC Fiorentina (vítěz druhé ligy) a US Bari.\n\nTitul v soutěži obhajoval klub FC Juventus, který v minulém ročníku získal své 3. prvenství v soutěži.\n\n\nNejlepšími střelci tohoto ročníku Serie A se stali dva hráči, uruguayský útočník Pedro Petrone z klubu AC Fiorentina a italský útočník Angelo Schiavio z klubu Bologna SC. Oba vstřelili 25 branek.\n"}
{"id": "1492841", "url": "https://cs.wikipedia.org/wiki?curid=1492841", "title": "Lorena Briceñová", "text": "Lorena Briceñová\n\nLorena Andrea Briceñová (* 19. dubna 1978 Neuquén) je bývalá argentinská zápasnice – judistka.\n\nS judem začínala ve 12 letech v rodném Neuquén na základní škole v kroužku. Vrcholově se připravovala v Buenos Aires v sportovním tréninkovém centru CeNARD a doma Neuquénu v Instituto Cárdenas. V argentinské ženské reprezentaci se pohybovala od roku 1996 střídavě ve střední a polotěžké váze. Výrazněji se však prosadila teprve po roce 2004 v polotěžké váze do 78 kg. V roce 2008 se kvalifikovala na olympijské hry v Pekingu, kde prohrála v úvodním kole s Francouzkou Stéphanie Possamaïovou minimálním bodovým rozdílem na koku. Sportovní kariéru ukončila po nevydařené olympijské kvalifikaci v roce 2012.\n\n"}
{"id": "1492845", "url": "https://cs.wikipedia.org/wiki?curid=1492845", "title": "Montjuïc", "text": "Montjuïc\n\nMontjuïc nebo také Montjuich (výslovnost [ˈmun̪ʒuˈik]) je kopec, který tvoří charakteristickou dominantu Barcelony. Nachází se ve čtvrti Sants-Montjuïc jižně od centra města a západně od přístavu, protéká pod ním řeka Llobregat. Pahorek je tvořen sedimentárními horninami a vznikl ve čtvrtohorách. Vrchol dosahuje nadmořské výšky 185 metrů, na svazích se nachází největší barcelonský park. Je možno se sem dostat metrem do stanice \"Paral·lel\", na kopec vede také lanová dráha z roku 1931. Podle archeologických nálezů v lokalitě \"Coves del Morrot\" byl Montjuic osídlen lidmi již v neolitu. Dříve byl vrch hlavně zdrojem dříví a stavebního kamene, v současnosti slouží k rekreaci a patří k hlavním turistickým atrakcím katalánské metropole. Na Montjuïcu se konala Světová výstava 1929, Mistrovství světa v silniční cyklistice 1973 a část soutěží Letních olympijských her 1992 včetně slavnostního zahájení. \n\nPůvod názvu je nejasný, pravděpodobně pochází z výrazu \"Mont dels Jueus\" (Židovská hora) nebo \"Mons Iovis\" (Jupiterova hora). \n\nK vyhlídce slouží hradby pevnosti Castell de Montjuïc, postavené v 18. století podle projektu Juana Martína Cermeña, která sloužila jako věznice především pro politické odpůrce (v roce 1940 zde byl popraven prezident katalánské samosprávy Lluís Companys) a později v ní bylo zřízeno muzeum vojenství, zrušené v roce 2009. kdy ministerstvo obrany předalo objekt do správy barcelonské radnice. Pevnost je také známá jako orientační bod, který využili v letech 1791 až 1794 Jean-Baptiste Joseph Delambre a Pierre Méchain při svém měření zemského poledníku, jež dalo základ definici metru. \n\nV roce 1883 zde byl zřízen hřbitov Montjuic. Na Montjuïcu se nachází také botanická zahrada, Poble Espanyol (muzeum lidové architektury z různých španělských regionů), památník Quatre Columnes (čtyři antické sloupy symbolizující čtyři červené pruhy na katalánské vlajce), fontána Font Màgica, kterou vytvořil v roce 1922 Carles Buïgas a 136 m vysoký vysílač Torre de comunicaciones de Montjuic, který navrhl v roce 1992 Santiago Calatrava. Významnými budovami jsou \"Palau Nacional\", novorenesanční budova z roku 1929, v níž sídlí Katalánské národní umělecké muzeum, dále Barcelonský pavilon, který pro Světovou výstavu navrhl Ludwig Mies van der Rohe, veletržní hala, divadlo Teatre Lliure, galerie CaixaForum Barcelona, muzeum Fundació Joan Miró, etnografické muzeum a muzeum olympijského hnutí. Památkou na olympiádu v roce 1992 je rozsáhlý sportovní areál Anella Olímpica, jemuž vévodí stadión Estadi Olímpic Lluís Companys, na němž do roku 2009 hrával prvoligový fotbalový klub RCD Espanyol. Závodní okruh Montjuïc v minulosti hostil Velkou cenu Španělska Formule 1 i silničních motocyklů. \n\nBenjamin Britten a Lennox Berkeley napsali po své návštěvě Barcelony skladbu „Mont Juic“.\n\n"}
{"id": "1492848", "url": "https://cs.wikipedia.org/wiki?curid=1492848", "title": "Jardín de Cactus", "text": "Jardín de Cactus\n\nJardín de Cactus je kaktusová zahrada na ostrově Lanzarote na Kanárských ostrovech. Nachází se v obci Guatiza, v bývalém lomu, kde byl těžen sopečný písek (picón), sloužící pro udržení vláhy na obdělávaných plochách. Oblast je významná pěstováním opuncií pro výrobu košenily.\n\nKaktusová zahrada vznikla v roce 1991, je posledním projektem Césara Manriqua. Za výběr a výsadbu rostlin odpovídal botanik Estanislao González Ferrer. V zahradě je pěstováno 4 500 exemplářů 450 druhů kaktusů a sukulentů ze Severní a Jižní Ameriky, Madagaskaru a dalších pouštních a aridních oblastí.\n\nZahrada má tvar velkého amfiteátru s rostlinami uspořádanými na terasách. Na nejvyšším bodě zahrady stojí rekonstruovaný větrný mlýn, kdysi používaný při výrobě gofia.\n\n"}
{"id": "1492856", "url": "https://cs.wikipedia.org/wiki?curid=1492856", "title": "Obecní starší", "text": "Obecní starší\n\nObecní starší byl sbor měšťanů, kteří ve středověku a raném novověku spolu s konšely vykonávali v královských a poddanských městech obecní samosprávu. Jejich počet se lišil případ od případu. Spolu s konšely a zástupci obce zasedali v různých specializovaných komisích. Obecní starší si volila sama obec.\n Sbory obecních starších se v Čechách a na Moravě konstituovaly v průběhu 14. století, kdy jsou nazývání latinsky . Počet obecních starších se v jednotlivých městech lišil; i v jejich rámci docházelo časem ke změnám v jejich počtu. Obecně lze konstatovat, že čím větší město, tím rozsáhlejší agendu bylo třeba spravovat a počet obecních starších byl vyšší. Tak v Kutné Hoře jich na konci 16. století bylo okolo stovky, i když na jejich přesném počtu se historikové neshodli. Zatímco Marie Bisingerová uvádí ke konci 16. století 80–90 starších, Marie Kapavíková k roku 1597 napočítala 124 členů tohoto sboru. Například v Žatci působilo 24, v Lounech 12, a v Teplicích 6 obecních starších. \n\nObecní starší vybírala samotná obec. Jejich sbor byl ale konstituován vždy zároveň s každoročním tzv. obnovováním rady a ustanovováním městských úředníků, jakými byli městský rychtář, případně perkmistr viničních hor. Tento právní akt prováděli v královských městech společně podkomoří a hofrychtéř, případně pouze jeden z těchto zemských úředníků. Obnovování rady, spojené s hoštěním a dary těmto hodnostářům, kladl na města nemalé finanční nároky. Jak konšelé, tak obecní starší zasedali odděleně; každý ze sborů, alespoň ve větších městech, míval na radnici k tomuto účelu samostatnou místnost. Pokud v závažných případech jednaly oba sbory společně, říkalo se jim \"obojí rada\". \n\nRozborem situace v Kutné Hoře a v Lounech se podařilo prokázat, že členství ve sboru obecních starších bývalo předstupněm k přijetí mezi konšely, nikoliv naopak. Z doby, kdy existují matriky, lze vypočíst i věk mužů, ve kterém byli prvně mezi obecní starší jmenováni. V Lounech to v letech 1649–1727 bylo 39,5 let. Obecní starší vykonávali svou funkci, podobně jako konšelé, několik let v řadě. Hlavní náplní jejich činnosti byla práce ve specializovaných komisích, nazývaných \"menší úřady\", které si zakládal ke své potřebě sbor konšelů. Jejich počet a zaměření se v jednotlivých městech značně lišily. Nejčastěji to byly komise dohlížející na hospodaření ve vsích patřících městu, na chod městských škol, na bezpečnost, na nákup a prodej soli, na správu záduší, na průběh trhů a jarmarků apod. V těchto komisích, které v Lounech bývaly obyčejně šestičlenné, zasedali obecní starší spolu se dvěma konšely a dalšími dvěma zástupci měšťanů. Původním účelem konstituování sboru obecních starších byla kontrola činnosti rady. Protože však starší obecní pocházeli ze stejné společenské vrstvy jako konšelé, byla tato kontrolní funkce značně omezena.\n\n\n"}
{"id": "1492857", "url": "https://cs.wikipedia.org/wiki?curid=1492857", "title": "Psychiatrická nemocnice Kosmonosy", "text": "Psychiatrická nemocnice Kosmonosy\n\nPsychiatrická nemocnice Kosmonosy (dříve Psychiatrická léčebna Kosmonosy) je druhé nejstarší psychiatrické zařízení v Česku (po pražských Kateřinkách), když první pacienty přijala 27. dubna 1869. Nachází se v katastru městečka Kosmonosy a sídlí mimo jiné v budově bývalé piaristické koleje. Disponuje 600 lůžky a 500 zaměstnanci.\n"}
{"id": "1492866", "url": "https://cs.wikipedia.org/wiki?curid=1492866", "title": "Serie A 1932/33", "text": "Serie A 1932/33\n\nSoutěžní ročník Serie A 1932/33 byl 33. ročník nejvyšší italské fotbalové ligy a 4. ročník nově založené Serie A. Soutěž začala 18. září 1932 a skončila 29. června 1933. Účastnilo se jí 18 týmů z toho 16 se kvalifikovalo z minulého ročníku. Poslední dva týmy předchozího ročníku, jimiž byly FC Brescia a Modena FC, sestoupily do druhé ligy. Opačným směrem putovaly dva týmy, jimiž byly Palermo FC (vítěz druhé ligy) a AC Padova.\n\nTitul v soutěži obhajoval klub FC Juventus, který v minulém ročníku získal své 4. prvenství v soutěži.\n\n\nNejlepším střelcem tohoto ročníku Serie A se stal italský útočník Felice Borel. Hráč FC Juventus vstřelil 29 branek.\n"}
{"id": "1492871", "url": "https://cs.wikipedia.org/wiki?curid=1492871", "title": "Thamara Kinská", "text": "Thamara Kinská\n\nThamara hraběnka Kinská z Wchynic a Tetova, rozená princezna Thamar Amilakvari (29. července 1935 Paříž – 17. dubna 2019 Paříž) byla francouzsko-gruzínská vědkyně, původem gruzínská princezna a manželka hraběte Radslava Kinského ze starého šlechtického rodu Kinských.\n\nPocházela z gruzínské šlechtické rodiny. Jejím otcem byl kníže Dimitrij Amilakvari (31. 10. 1906 Gori – 24. 10. 1942 El Alamein) a matkou princezna Irena Dadiani (3. 11. 1904 Baku – 27. 12. 1944 Tours). Rodina emigrovala z Gruzie před Stalinovým terorem. Její otec byl členem Francouzské legie a padl v bitvě u El Alameinu v roce 1942.\n\nBěhem své vědecké kariery se věnovala jaderné energii ve Francouzském \"Commissariat á l’énergie atomique\" a v Mezinárodní agentuře pro atomovou energii.\n\nPo restitucích, kdy byl rodině Kinských vrácen majetek se s manželem zabydlela na zámku ve Žďáru nad Sázavou.\n\nDne 29. listopadu 1958 se v Paříži provdala za Radslava Kinského se kterým měla dva syny:\n\nKonstantin Norbert (Constantin Norbert; * 12. 1. 1961 Vincennes)\nKarel Mikuláš (Charles Nikolas; * 20. 1. 1965 Vincennes)\n\n"}
{"id": "1492872", "url": "https://cs.wikipedia.org/wiki?curid=1492872", "title": "Samantha Kesslerová", "text": "Samantha Kesslerová\n\nSamantha Rachel Kesslerová Da Cunhaová (* 4. září 1988) je argentinská a brazilská atletka – diskařka a zápasnice – judistka, sambistka.\n\nNarodila se do argentinsko-brazilské rodiny. Od svých 8 let vyrůstala v Indaiatuba ve státě São Paulo. V mládí začala s lehkou atletikou. S judem se seznámila teprve v 16 letech. Po rozvodu rodičů se přestěhovala s matkou do argentinského Santa Fe. V roce 2010 se prosadila do argentinské judistické a sambistické ženské reprezentace v těžké váze. V roce 2012 a 2016 se na olympijské hry nekvalifikovala.\n\n\n\n"}
{"id": "1492874", "url": "https://cs.wikipedia.org/wiki?curid=1492874", "title": "Vranica", "text": "Vranica\n\nVranica je pohoří v centrální části Bosny a Hercegoviny mezi městy Gornji Vakuf a Fojnica, které patří mezi Dinárské hory. Má rozlohu okolo 100 km², nejvyššími vrcholy jsou Nadkrstac (2110 m n. m.), Ločika (2106 m n. m.) a Rosinj (2059 m n. m.). Pramení zde řeka Vrbas. Pohoří je tvořeno převážně vápencem, mezi porostem převládá borovice kleč. Endemickými druhy rostlin jsou \"Edraianthus niveus\" a \"Alchemilla vranicensis\". Významnou turistickou atrakcí je ledovcové Prokoško jezero – přírodní památka, kde žije vzácný čolek \"Ichthyosaura alpestris reiseri\". V pohoří se také nachází katolické poutní místo Vrankamen a vodopád Ždrimački slap, vysoký 29 m, význam pro dopravu má průsmyk Sarajevska vrata. V minulosti se na Vranici těžila železná ruda. Fojnica je hojně navštěvována díky svým léčivým pramenům.\n"}
{"id": "1492889", "url": "https://cs.wikipedia.org/wiki?curid=1492889", "title": "Anton Mang", "text": "Anton Mang\n\nAnton Mang nebo také Toni Mang (* 29. září 1949 Inning am Ammersee) je bývalý německý motocyklový závodník, pětinásobný vítěz mistrovství světa silničních motocyklů.\n\nV dětství hrál v několika filmech (např. pohádka Rainera Gelse \"Brémští muzikanti\"), věnoval se závodně motorismu i jízdě na skibobu. Vyučil se nástrojařem a v roce 1970 nastoupil jako mechanik do týmu mistra světa ve stopětadvacítkách Dietera Brauna, kde se podílel se na vývoji motocyklu SMZ (Schlögl-Mang-Zender). V roce 1975 se stal západoněmeckým mistrem v kubatuře do 350 ccm a debutoval ve světovém šampionátu, o rok později vyhrál na Nürburgringu svoji první velkou cenu.\n\nÚčastnil se MS silničních motocyklů v letech 1975 až 1988, nastoupil do 153 závodů, z toho 42 vyhrál, čtyřiatřicetkrát získal pole position a ve 26 případech zajel nejrychlejší kolo. V letech 1980 a 1981 se stal mistrem světa v kategorii do 250 ccm a v letech 1981, 1982 a 1987 v kategorii do 350 ccm. Je jediným motocyklistou, který vyhrál Grand Prix Československa na novém i starém Masarykově okruhu. V roce 1981 byl zvolen západoněmeckým sportovcem roku, v roce 2001 byl uveden do Síně slávy Mezinárodní federace motocyklistů.\n\nPo ukončení závodní kariéry si zařídil vlastní opravnu motocyklů, byl také manažerem Marcela Schröttera.\n\n"}
{"id": "1492903", "url": "https://cs.wikipedia.org/wiki?curid=1492903", "title": "Čeněk Haužvic", "text": "Čeněk Haužvic\n\nČeněk Haužvic (někdy také Čeněk Haužwitz; 5. dubna 1882 Praha – 4. července 1961 Kaliště) byl divizní generál.\n\nČeněk Haužvic se narodil 5. dubna 1882 v Praze.\n\nSvou celoživotní dráhu vojáka zahájil Čeněk Haužvic po absolvování německé reálky na Kadetní škole pěchoty v Pešti (\"Infanterie-Kadetten-Schule\"). Od srpna roku 1900 byl poručíkem u rakouského Pěšího pluku 96 (\"Infanterie-Regiment Nr. 96\"). Mezi roky 1905 až 1907 absolvoval studia na Válečné škole ve Vídni (\"Kriegs-Schule\"). Následně působil opět u Pěšího pluku 96, s nímž slouží v různých posádkách v jižní Dalmácii. Od listopadu 1907 byl přidělen ke generálnímu štábu 1. sborového velitelství v Krakově. Po začátku 1. světové války působil Čeněk Haužvic na srbské frontě jako důstojník generálního štábu. Za války prošel italskou frontou a v květnu 1916 byl jmenován přednostou zpravodajského oddělení štábu u General-Gouvernementu v Lublinu (\"K. u. K. Militärgeneralgouvernement für das öst.-ung. Okkupationsgebiet in Polen\"). Na tomto postu působil do konce října 1918.\n\nJeho silné vlastenecké smýšlení bylo důvodem k přestupu do vznikajících vojenských složek československého státu. Po návratu z Polska počátkem listopadu 1918 vykonal Čeněk Haužvic přísahu nově vzniklé Československé republice. \n\nVznik vojenské zpravodajské služby Československa byl spjat s činností francouzské vojenské mise, vedené generálem Mauricem Pellé coby náčelníkem Hlavního štábu v Praze, a pplk. Marcelem Ihlerem. Čeněk Haužvic se v té době začal psát česky jako Haužvic, zastával funkci přednosty Zpravodajského oddělení zemského vojenského velitelství v Praze. Byl jedním z mála zkušených zpravodajských důstojníků působících ve zpravodajských funkcích již za Rakouska-Uherska. Zasloužil se nedocenitelnou měrou o bezpečí a ochranu rodné vlasti jak před sudetskými Němci, kteří nemile snášeli novou situaci, kdy byli včleněni do raného státního útvaru, tak před Maďary, pociťujícími pokoření a křivdu v důsledku ztráty Horních Uher (Slovenska). Panovaly rovněž nezanedbatelné obavy z pokusů o restauraci zaniklého Rakousko-Uherska. Zmíněné státy se neštítily zpravodajské agrese proti zranitelnému sousedovi (již v lednu roku 1919 byli policií zatčeni a následně vypovězeni z území ČSR pro špionáž německý konzul von Gebsattel a vicekonzul Schwarz).\n\nZa své výjimečné zásluhy obdržel roku 1921 Čeněk Haužvic nejvyšší státní vyznamenání Francie - „Řád čestné legie“. Čeněk Haužvic setrval v čele vojenského zpravodajství do konce roku 1923. Následně se stává velitelem Pěšího pluku 38 se sídlem v Berouně. Ve stejném roce dostává Čeněk Haužvic hodnocení, v němž je popsán jako „výtečný, vynikající důstojník gen. štábu, výtečný velitel pluku s prvotřídními vědomostmi a velkými válečnými zkušenostmi. Pro velitelství brigády výborně způsobilý\". Taktéž následující hodnocení ho doporučilo „pro velitelství divise velice způsobilý\". Od října 1925 velel Čtvrté pěší brigádě. Do hodnosti brigádního generála byl povýšen v květnu roku 1928. V listopadu roku 1930 absolvoval informační kurz pro plukovníky a generály ve francouzské Versailles.\n\nV říjnu 1932 se stal velitelem Páté tankové divize v Českých Budějovicích. V lednu 1934 byl povýšen na divizního generála. Do penze odešel v prosinci 1935 a o tři roky později byl opětovně aktivován z důvodu vojenských událostí v Evropě. Jako velitel se dostal do čela opevňovacího velitelství M-střed. Byl zodpovědný za výstavbu polního opevnění v Bystřici pod Hostýnem. Následkem mnichovského diktátu došlo 2. října 1938 k obsazování Sudet a činnost uvedeného velitelství pozbyla smyslu a Čeněk Haužvic byl opětovně penzionován.\n\nNěmeckou okupaci prožil Čeněk Haužvic jako penzista v Praze. Podle informací rodiny se účastnil protifašistického odboje. Po komunistickém převratu se jako bývalý čelní vojenský zpravodajec dostal do hledáčku 5. oddělení (obranného zpravodajství) Hlavního štábu. Na jaře 1949 byl vmanipulován do řízené provokace a spolu s dalšími bývalými vysokými důstojníky byl vyšetřován a obviněn v zinscenovaném procesu. Státní soud v Praze ho sice na rozdíl od generálů Peška a Nosála původních obvinění zprostil, ale vojenské úřady mu přesto odebraly jeho generálskou hodnost, a tak se stal vojínem. \n\nČeněk Haužvic zemřel dne 4. července 1961 v obci Kališti-Poddubí (okres Praha-východ). Po roce 1989 začaly být zasloužilým důstojníkům vojenského zpravodajství udělovány medaile s podobiznou zakladatele Vojenského zpravodajství Čeňka Haužvice, který byl in memoriam oceněn 28. října 2013 ministrem obrany nejvyšším vojenským vyznamenáním ministra obrany „Zlatá lípa“. Tehdy odstartovali odpovědní činitelé proces, vedoucí k posmrtné rehabilitaci Čeňka Haužvice. Jeho degradaci na prostého vojáka z roku 1949 v plném rozsahu zrušil roku 2014 tehdejší ministr obrany Martin Stropnický. \n\n"}
{"id": "1492905", "url": "https://cs.wikipedia.org/wiki?curid=1492905", "title": "Camboglanna", "text": "Camboglanna\n\nCamboglanna (současným názvem Castlesteads) byla římská pevnost, dvanáctá v Hadriánově valu, počítáno od východu. Nachází se v hrabství Cumbria na severozápadě Anglie, mezi pevnostmi Banna na východě a Uxelodunum (Petriana, Stanwix) na západě, téměř 11 km západně od Birdoswaldu.\n\nNa vysokém útesu nad údolím potoka Cam Beck (psáno též Cambeck), přítoku řeky Irthing, střežila důležitý přístup k valu a také oblast na východ od tohoto toku, odkud hrozily nájezdy z oblasti okolo dnešního Bewcastle.\n\nKdyž se v roce 1791 zakládaly zahrady domu Castlesteads, lokalita byla prakticky srovnána se zemí. Na téměř polovině plochy, kde pevnost byla, je ohrazená zahrada, v níž se nad zemí ze starověku nedochovalo nic, a zbývající část je do značné míry porostlá listnatými stromy.\nPojmenování “Camboglanna” pravděpodobně znamená \"údolí do oblouku\" nebo “oblouk (toku)”, protože pevnost shlíží na zátočinu řeky Irthing.\n\nKolem římského pojmenování pevnosti v novověku vznikly nejasnosti. Svého času bylo jméno Camboglanna pokládáno za název pevnosti Birdoswald, ale potom byl tento názor změněn a připsán chybě v dokumentu Notitia Dignitatum. V něm je Castlesteads v podobě \"Amboglanna\" mezi pevnostmi \"Magnis\" (Carvoran, Northumberland) a \"Petrianis\" (Stanwix, Cumbria).\nRozhodující pro zjištění skutečného názvu bylo nalezení bronzového poháru v Rudge v hrabství Wiltshire a podobné nádoby ve francouzském městě Amiens. Tyto pravděpodobně suvenýry z Hadriánova valu uvádějí seznam míst na valu od západu na východ: \"Uxelodunum\" (Stanwix či \"Petriana\", Cumbria), \"Camboglan/ni/s\", \"Banna\" a \"Esica\" (Great Chesters). Pevnost Castlesteads je tedy \"Camboglanna,\" kdežto Birdoswald Římané nazývali \"Banna\".\n\nPevnost měla přibližně čtvercový půdorys, protože měřila zhruba 120 krát 120 metrů (dle jiného zdroje 122 m x 122 m). Pokrývala plochu přibližně jeden a půl hektaru. Byla orientována ze severozápadu na jihovýchod a je odtamtud výhled na údolí potoka Cambeck. Severozápadní stranu pevnosti zničila vodní eroze.\nPevnost sice leží mezi valem (Vallum) a Hadriánovým valem, od kterého poněkud na jih. Touto pozicí se odlišuje od všech ostatních pevností valu. Zřejmě byl v době stavby pevnosti už vybudován na nejlepším místě, kde se dal Cambeck překročit, proto pro novou pevnost zvolili strategicky nejvýhodnější místo, i když bylo od valu o něco dál.\nPevnost pravděpodobně pochází z druhé poloviny 20. let 2. století a pozdější kamenná pevnost zhruba z 60. let, kdy byly po opuštění Antoninova valu jednotky na val znovu přemístěny.\n\nV druhém století v pevnosti sídlila první kohorta Batavů, \"Cohors Primae Batavorum\", a po ní čtvrtá kohorta Galů, Cohors Quartae Gallorum. Dva oltáře z Castlesteads svědčí o tom, že na tomto místě byla \"Cohors IIII Gallorum Equitata\", tj. smíšený oddíl pěchoty a jízdy, jejíž členové pocházeli z galských kmenů střední Francie.\n\nVe třetím století posádku tvořila II. kohorta Tungrorum, \"Cohors II Tungrorum Milliaria Equitata\", s tisícem mužů jezdectva a pěchoty pocházejícím z kmene \"Tungri,\" který obýval oblast Ardennes v moderní Belgii.\n\nNápis nalezený roku 1732 poblíž východní brány pevnosti dokládá přítomnost Šesté legie \"Legio Sextae Victrix\". Dále byl v hypokaustu nalezen důkaz o přítomnosti Dvacáté legie \"Legio Vicesimae Gordiana\".\n\nV roce 1934 byly částečně odkryty všechny stěny pevnosti, jen s výjimkou severovýchodní zdi. Vykopány byly také severovýchodní a jihozápadní dvojité brány a věž v jižním rohu. Bylo také zjištěno, že pevnost chránil jen jeden příkop. Na místě bylo nalezeno několik oltářů, které se zachovaly do moderní doby.\n\nAž v druhé polovině 20. století byly provedeny rozsáhlé vykopávky, které poskytly důkazy, že první posádkou byla první kohorta Dáků, latinsky \"Cohors Primae Aelia Dacorum\", což je jednotka spojovaná s pevností \"Camboglanna\" v dokumentu Notitia Dignitatum. Později byl v pevnosti Birdoswald nalezen oltář římského boha lesa \"Silvana\", který mu věnovali \"Venatores Bannienses\", tj. \"lovci z pevnosti Banna\". S velkou pravděpodobností tito muži tvořili oddíl jezdectva a měli někdy ve 4. století základnu v pevnosti Birdoswald, od jejíhož jména bylo odvozeno pojmenování jejich jednotky.\n\nV roce 1741 bylo mimo samotnou pevnost objeveno místo, kde se nacházely lázně; část budovy se podařilo vykopat.\n\nNalezeny byly také čtyři náhrobní kameny; tři s čitelnými nápisy.\n\n\n"}
{"id": "1492912", "url": "https://cs.wikipedia.org/wiki?curid=1492912", "title": "Expresivní terapie", "text": "Expresivní terapie\n\nExpresivní terapie je obor určený pedagogickým, sociálním, zdravotnickým pracovníkům, speciálním pedagogům a psychologům. Využívá základních i alternativních disciplín ve čtyřech tematických okruzích:\n\n„Výtvarná arteterapie je založena na materiálové a akční činnosti, kterou provádí terapeut buď individuálně s jedním klientem, nebo s celou skupinou. Samotný pojem arteterapie je často spojován právě pouze s výtvarnou činností, ačkoliv komplexní arteterapie zahrnuje i mimovýtvarné činnosti.“ (str. 20)\n\nObor Expresivní terapie je vyučován na několika místech v České republice / dohledat/. Pod tímto oborem jsou zahrnuty nejrůznější výtvarná média např. arteterapie, muzikoterapie, dramaterapie, taneční terapie, tvůrčí psaní, psychomotorika aj.\n\nNa Katedře výtvarné výchovy Pedagogické fakulty Masarykovy univerzity v Brně byl obor Expresivní terapie se zaměřením na arteterapii založen docentkou Hanou Stehlíkovou Babyrádovou. Po absolvování zmíněného kurzu se absolventi uplatní ve speciálně výchovné praxi a v sociální práci v nejrůznějších institucích zaměřených na cílové skupiny jako jsou psychotici, mentálně postižení, žáci vyžadující zvláštní péči, vzdělání dospělých, senioři atd.\n\nDoplňující vzdělávací kurz je zaměřen na rozšíření znalostí a praktických dovedností v oborech spadajících do speciální výtvarné výchovy, speciální pedagogiky, psychologie a psychoterapie a také zejména do jednotlivých expresivně zaměřených uměleckých aktivit s pedagogickým a sociálně výchovným rozměrem.\n\n"}
{"id": "1492925", "url": "https://cs.wikipedia.org/wiki?curid=1492925", "title": "Is-sur-Tille", "text": "Is-sur-Tille\n\nIs-sur-Tille je francouzská obec v departementu Côte-d'Or v regionu Burgundsko-Franche-Comté. Nachází se asi dvacet kilometrů severně od Dijonu na rozhraní dvou přírodních oblastí:\n\n\nMěsto leží u řeky Ignon, která se tu dělí do několika ramen a za městem se vlévá do řeky Tille, přítoku řeky Saône. Průměrná nadmořská výška Is-sur-Tille je asi 280 metrů. Přítomnost vody v prostředí města ovlivňovala jeho rozvoj v průběhu staletí a dnes je malebným prvkem, který dává centru Is-sur-Tille kouzlo poklidného turistického městečka.\n\nMístní obchody i veřejné služby pokrývají jak denní potřeby obyvatel Is-sur-Tille, tak potřeby návštěvníků a turistů. Jsou tu např. 4 restaurace a 2 hotely, 3 supermarkety, několik pekáren a cukráren, řezníci, prodej ovoce a zeleniny. Ve městě je také nemocnice či pošta. Nejbližší vlaková stanice je u těsně sousedícího městečka Marcilly-sur-Tille.\n\nPoloha u řeky a v blízkosti obchodních cest určovala historii místa už odedávna. Archeologické výzkumy v 19. století prokázaly přítomnost Římanů zhruba na konci 2. nebo začátku 3. století našeho letopočtu, první písemná zmínka je ale až z roku 721.\n\nO původu jména Is-sur-Tille (tedy v češtině \"\"Is na Tille\"\") existuje několik hypotéz: mohlo vzniknout z keltského slova \"is\" znamenajícího vodu, z římského příjmení \"Iccius\" nebo od jména egyptské bohyně Isis, jejíž kult se kdysi šířil i v gallsko-římské civilizaci.\n\nHistorie města je spojena se všemi významnými událostmi francouzských dějin. Už ve středověku tudy prošlo několik válek, za nichž bylo město vyrabováno a zničeno.\n\nZ období novověku se připomíná např. rok 1535, kdy Is-sur-Tille navštívil král František I. Městu se nevyhnuly hugenotské války ve 2. polovině 16. století. Za krále Jindřicha IV. se obyvatelé Is-sur-Tille prohlásili za protestantskou komunitu. A v roce 1636 bylo město opět vydrancováno.\n\n18. století bylo pro město poměrně klidnějším obdobím a další velké pohromy přineslo až 19. století: nejprve tu několikrát prošla cizí vojska v letech 1814-1815 na konci prvního Francouzského císařství, pak tu v roce 1871 pobývalo pruské vojsko při obléhání Dijonu.\n\nVe 20. století si Is-sur-Tille vybrala americká armáda pro vybudování velkého vojenského tábora. \"„Camp Williams“\" byl vybudován mezi říjnem 1917 a březnem 1918, kdy se v něm už mohlo ubytovat 24 000 mužů. Zároveň tu byl i obrovský sklad pro zásobování amerických expedičních sil. Kromě polní nemocnice tu byla také největší pekárna na světě, která mohla denně vyrobit 365 tun chleba. Tábor byl uzavřen během roku 1919. Za krátkou dobu jeho existence jím prošly téměř dva miliony amerických vojáků a asi čtyři miliony tun dodávek. Po táboře ani po jeho mohutné protiletadlové obraně se ale nezachovaly prakticky žádné stopy.\n\nUdálostí, která významně přispěla k rozvoji Is-sur-Tille a k oživení místní ekonomiky, bylo v roce 1958 otevření nedalekého \"Centra pro jaderný výzkum\" (CEA Valduc).\n\nNa kulturním dědictví města se podepsala opakovaná vyplenění, k nimž docházelo až do osmnáctého století. Mezi dochované pozoruhodné stavby patří kostel \"Saint-Lèger\" (kostel sv. Leodegara) z 12. století. Z hradu ze 16. století se dochovala pouze věž, v jejíž bezprostřední blízkosti se nachází \"hrad Charbonnel\", postavený v 17. století a přestavěný v 19. století. Zajímavé jsou ale i novější budovy, například neoklasicistní \"radnice\" z roku 1779 nebo hotel \"Le Compasseur de Courtivron.\" V bývalé \"tržnici\" postavené na konci 19. století je dnes turistická kancelář.\n\nPozoruhodný je \"Velký most\", postavený v roce 1748. Má 5 oblouků proti proudu a 6 oblouků po proudu: voda protéká pod bývalým panským sídlem vedle mostu, kde poháněla mlýn.\n\nNa americký tábor Camp Williams z doby první světové války upomíná \"Památník mrtvých,\" kde jsou jména místních občanů padlých v letech 1914-1918, po stranách medailony představující amerického a francouzského vojáka, a na zadní straně je 238 jmen amerických vojáků, kteří tu zemřeli.\n\nHistorické centrum města je památkově chráněno.\n\nDalší zajímavosti:\n\n\n\nŽelezniční trať z Dijonu do Langres přes Is-sur-Tille byla postavena v roce 1863, a v dalších letech se pak z města stala významná železniční křižovatka. To byl pravděpodobně hlavní důvod, proč v blízkosti tábora „Camp Williams“ vznikl i „železniční dvůr“, kde Američané soustředili ukořistěné lokomotivy a vagóny.\n\nPo vzniku Československa se nově zřízené Československé státní dráhy potýkaly s nedostatkem lokomotiv. Situace byla kritická zejména na Slovensku, kam v březnu 1919 vtrhla Uherská revoluční armáda, a když pak po zásahu mocností Dohody ustoupila, brala s sebou vše, včetně lokomotiv, které tam předtím na výpomoc předisponovala správa železnic z českých zemí.\n\nMinisterstvu železnic se podařilo s podporou americké půjčky zakoupit celkem 92 ukořistěných původně německých lokomotiv. Tyto mnohdy značně poškozené stroje ovšem bylo nutné převzít a uvést do provozuschopného stavu právě v „železničním dvoře“ v Is-sur-Tille, v doslova polních podmínkách. Akce začala v červnu 1919 a postupně se na ní vystřídalo 337 českých strojníků, strojvůdců a topičů. Ubytování a stravování měli zajištěno v americkém táboře, který ale už v té době postupně přebírali Francouzi. Poslední z 37 transportních konvojů odjížděl z Is-sur-Tille 15. září 1919.\n\n"}
{"id": "1492929", "url": "https://cs.wikipedia.org/wiki?curid=1492929", "title": "Grand Prix Brazílie 2012", "text": "Grand Prix Brazílie 2012\n\nGrand Prix Brazílie 2012 (oficiálně Formula 1 Grande Prêmio Petrobras do Brasil 2012) se jela na okruhu Autódromo José Carlos Pace v São Paulo v Brazílii dne 25. listopadu 2012. Závod byl dvacátým a zároveň posledním v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1492930", "url": "https://cs.wikipedia.org/wiki?curid=1492930", "title": "Lyra McKeeová", "text": "Lyra McKeeová\n\nLyra McKeeová, nepřechýleně McKee, (31. března 1990 – 18. dubna 2019 Londonderry) byla severoirská investigativní novinářka, roku 2006 oceněná cenou pro mladé novináře, časopisem \"Forbes\" v roce 2016 zařazená mezi 30 talentů mladších 30 let. Byla zastřelena při nepokojích v Londonderry v dubnu 2019.\n"}
{"id": "1492933", "url": "https://cs.wikipedia.org/wiki?curid=1492933", "title": "Stargirl (seriál)", "text": "Stargirl (seriál)\n\nStargirl je připravovaný americký dramatický televizní seriál, natáčený na náměty příběhu o komiksové superhrdince Stargirl vydavatelství DC Comics. Zveřejněn má být na streamovací platformě DC Universe v roce 2020.\n\nStředoškolačka Courtney Whitmore objeví kosmickou hůl, díky které získá mocné schopnosti. Zjistí také, že její nevlastní otec býval pomocníkem hrdiny, což ji inspiruje k hrdinským činům.\n\n"}
{"id": "1492935", "url": "https://cs.wikipedia.org/wiki?curid=1492935", "title": "Vizuální smog", "text": "Vizuální smog\n\nVizuální smog je „zamoření\" veřejného prostoru agresivní, charakteru svého okolí nepřizpůsobenou reklamou. Expresivněji je možné pojem definovat také jako umělé, křiklavé panoptikum zastírající opravdovou tvář města, ničící jeho jedinečnost. V širším kontextu jde o cokoli, co negativně ovlivňuje výhled člověka ve veřejném prostoru, například rozházené odpadky na ulici, příliš křiklavé barvy fasád domů, nadzemní elektrická vedení, stožáry, konstrukce, dopravní značení, zábradlí atd. Vizuální smog podle některých odborníků negativně ovlivňuje pozornost řidičů na silnicích a dálnicích a podmínky k životu a zdraví osob, především ve městech.\n\nO vizuální smog se jedná vždy, kdy je pozorovatel nucen jej spatřit, bez možnosti jej pohledem přejít. Měřítkem je pak míra kontrastu, velikosti vůči ostatním prvkům, zmnožení a zábor veřejného prostoru. Nejedná se tedy o online reklamu nebo televizní reklamu, kterou může pozorovatel kdykoli svobodně přestat sledovat. Vizuální smog parazituje na veřejném vlastnictví za účelem obohacení jedné osoby (např. zadavatel reklamy, majitel nosiče, pronajímatel pozemku atd.).\n\nPojem \"vizuální smog\" pochází z anglického \"smog\" = smoke (kouř) + fog (mlha) a latinského \"visual\" (zrakový, zrakem vnímaný).\n\nV souvislosti s vizuální smogem se používá také pojem světelný smog nebo světelné znečištění, který se používá k popsání stavu znečištění přemírou osvětlení, především ve městech.\n\nVizuální smog zahrnuje komplexní vjem pozorovatele, na jeho vytváření se proto spolupodílí řada činitelů a faktorů.\n\nZ hlediska reklamy jde ohledně vizuálního smogu především o dva druhy reklamy, z nichž každý má odlišné provozovatele i oborové specifikace a jejich regulace vyžaduje rozdílné přístupy ze strany samosprávy, objednatelů i zhotovitelů. Jde o reklamu v místě, kde probíhá služba nebo prodej a outdoor reklamu mimo prostor, kde probíhá prodej nebo služba.\nJde o reklamu, kde přímo probíhá prodej produktu nebo služby. Typicky jde o vývěsní štíty, kolmé výstrče, polepy oken a výkladců, tzv. áčka, menu nabídky a různé jiné reklamní nosiče atd. Typickým zadavatelem této reklamy je majitel provozovny, provozní franšízy nebo řetězce. Typickým zhotovitelem je grafický designér a marketér.\n\nŠkodlivost se posuzuje z hlediska velikostí, zablokování vizuálního vjemu z fasády, barevnosti nebo také chaosem a množstvím sdělení (textů).\n\nPodle některých odborníků by měla být fasáda vnímána jako poloveřejná a její podoba a množství reklam na ní by mělo být vždy regulované.\n\nJde o reklamu, která probíhá mimo provozovnu, to znamená typicky billboardy, CLV, reklamní rotundy, tzv. horizonty, bannery na zábradlích a jiné typy poutačů. Typickým zadavatelem této reklamy může být jakákoli firma. Typickým zhotovitelem je grafický designér se specializací na tiskoviny. Pronájem nosičů zajišťuje zpravidla agentura, která je zároveň vlastníkem reklamních nosičů.\n\nŠkodlivost se posuzuje velikostí, množstvím nosičů, umístěním vůči budovám a komunikacím (souvislostí s bezpečností provozu).\n\nRůznou formu regulace zavedlo po celém světě napříč kontinenty asi 1500 měst. Regulace reklam jsou tématem jak v Česku, tak v zahraničí. Regulovat je možné jak reklamu na provozovnách, tak outdoor reklamu. Oba druhy vyžadují zcela jiný přístup samosprávy, jde o jiný typ majitelů nosičů a jinou legislativní problematiku.\n\nDělení podle druhu reklam se vztahuje i na způsob jejich regulace, každý druh vyžaduje jiný přístup. Jde o to, že reklama na provozovnách může být ponechána samoregulaci a obchodníci mohou z vlastní vůle stav lokality významně ovlivnit, tzn. stav lokality se může zlepšit sám a tzv. \"zdola\". Město navíc může s obchodníky nebo majiteli nemovitostí pracovat například prostřednictvím pobídek nebo motivačních programů. Naproti tomu v případě outdoor reklamy prakticky neexistuje jiná cesta, než regulace ze strany samosprávy, zejména kvůli tomu, že často je to právě samospráva, která plochy pro outdoor reklamu pronajímá.\n\nV současném legislativním prostředí České republiky je možné se regulovat především outdoor reklamu a reklamu na provozovnách ve smyslu nosičů na fasádě a z vnější strany výlohy, oken a dveří. Například prostor za výlohou je považován za soukromý a není možné do něj ze strany samosprávy zasáhnout. Výjimku tvoří příliš agresivní osvětlení, které může spadat pod narušení hygienických norem nebo porušování norem dopravní policie. \n\nPro celou Českou republiku obecně platí následující systém dohledu, jednotlivá města a vesnice si je ale můžou zpřísnit nebo upřesnit na základě vyhlášek, nařízení nebo jiných dokumentů. Každý, kdo chce reklamu ve městě instalovat, si proto musí požadavky pro reklamu vyhledat v každém městě nebo městské části zvlášť. Často jde o dokumenty dostupné na oficiálních stránkách samosprávy. Zásadní krok ve zpřehlednění systému schvalování reklam udělala městská část Brno-střed vydáním Manuálu dobré praxe reklamy a označování provozoven. Mnoho zanesených instrukcí má totiž obdobnou platnost i v jiných městech.\n\nZ pohledu legislativy je při regulacích vizuálního smogu zásadní řada faktorů. V základu to, jestli je reklama ve formě trvalé (např. reklama namalovaná na domě) nebo dočasné (např. maskot na náměstí rozdávající letáky).\n\nReklama, která nemá dočasný charakter a je stabilně nainstalovaná, dnes vyžaduje ze zákona stavební povolení (například billboard, osvětlený vývěsní štít nebo reklamní rotundy). Podle stavebního zákona zde záleží především na její velikosti v metrech čtverečních a materiálu zpracování. Dohled a vymáhání je v pravomoci stavebního úřadu. Stavební úřad se obecně v rámci svých pravomocí nezabývá obsahem reklam, barvou a detaily, řeší pouze velikost a bezpečné umístění. Nezabývá se také například plastovými plachtami, které nelze podle zákona definovat jako stavby.\n\nReklama umístěná v městských památkových rezervacích může být navíc regulovaná ze strany Národního památkového ústavu a Odboru památkové péče daného města (pomocí metodiky, kterou se konkrétní památková instituce řídí). Tyto instituce se mohou zabývat i obsahem, barvou a adekvátním zasazením do kontextu městské památkové rezervace. Stavební úřad totiž v městských památkových rezervacích tradičně postupuje podle rozhodnutí těchto dvou subjektů a udílí povolení na základě jejich stanoviska. Mimo městské památkové rezervace a jejich ochranné zóny se památkové instituce reklamou nezabývají, pravomoc zde má stále stavební úřad a případně další regulace spádové samosprávy (vyhlášky a nařízení měst nebo městských částí).\n\nV případě dočasné reklamy spadá regulace většinou pod Odbor památkové péče nebo Živnostenský úřad nebo jiné instituce. Vymáhání je ale značně problematické, instituce se jím většinou zabývají jen na podnět občana a sami situaci nijak nemonitorují kvůli nedostatku kapacit.\n\nV hlavním městě Austrálie platí podle vládního nařízení zákaz billboardů od roku 1937. K regulaci existuje několik výjimek, toleruje se reklama na zastávkách městské hromadné dopravy nebo mobilní billboardy umístěné na autech. Podle vedení města se s billboardy během plánování města nepočítalo a přednost dostaly velkorysé prostory s nerušeným rozhledem, proto billboardy nikdy nebyly znovu povoleny. Výjimku tvoří například prostor kolem letiště, který je v soukromém vlastnictví. Kvůli množství menších reklamních nosičů a bannerů vznikl v 90. letech vznikl ve městě Výbor pro odstraňování reklam (Committee for the Removal of Advertising Signs – CRAS) z iniciativy Iana McAuleyho.\n\nV americkém státě Vermont je vizuální smog regulován už od roku 1968, konkrétně došlo k zákazu billboardů. Vermont byl jedním ze čtyř prvních amerických států, které billboardy zakázaly, spolu s Maine, Havají a Aljaškou.\n\nVe státě Vermont dnes mají města možnost regulovat i poutače obchodů a jejich osvětlení. Hlavním aktérem zákazu billboardů v roce 1968 byl Ted Riehle, který přesvědčil jak dodavatele reklamy, tak pronajímatele pozemků. Podle oficiálních stránek státu Vermont můžou jednotlivá města zvolit různou míru regulace – je možné například  povolit poutače, které podporují lokální byznys nebo obohacují charakter lokality. Typicky jde o směrovky a poutače odkazující k odbočení z hlavní silnice, musejí být ale podstatně menší velikosti, než billboard. V místech, kde je více lokálních provozoven, na které je potřeba odkázat ze silnice, je podle samosprávy efektivnější vytvořit společný poutač pro všechny obchody, ten pak může mít větší velikost. Zpracování obsahu nosičů má být kompatibilní s charakterem okolí, má podporovat lokální patriotismus a vybízet k zastavení a navštívení místa. Regulace se dále týkají umístění a stylu ve vztahu k lokalitě. Každý obchodník má obecně nárok na jeden volně stojící poutač a jeden poutač na provozovně. V centrech vesnic je velikost poutačů přizpůsobená chodcům a autům, které jedou pomalu, mimo vesnice může být velikost o něco větší.\n\nMěsto se rozhodlo regulovat vizuální smog velmi radikálně na základě Cidade Limba („Clean City Law“) od roku 2007. Kvůli výskytu extrémního počtu ilegálních nosičů se vedení města v čele s Gilbertem Kassabem rozhodlo zakázat veškerou outdoor reklamu a zavést velmi striktní opatření pro reklamy na provozovnách. Provozovatelé reklamy s městem souhlasily kvůli extrémnímu počtu ilegálních nosičů, které snižovaly hodnotu placené inzerce. Odstraněno bylo přibližně 15 000 billboardů a celkem 500 000 různých nelegálních nosičů reklam. Bylo také odstraněno 300 000 příliš velkých vývěsních štítů. Vydán byl také zákaz vyvěšování papírových cedulek a došlo k odstranění výmaleb na zdech.\n\nV průzkumu veřejného mínění, který proběhl po zavedení opatření do praxe, se vyjádřilo 90 % obyvatel města kladně vůči regulacím. Kritici napadali to, že kvůli odstraňování reklamních výmaleb zmizela také řada děl kvalitního pouličního umění. Naopak katastrofické předpovědi ohledně ekonomické krize pro město se nenaplnily.\n\nJedním ze zmiňovaných jevů, které se objevily během zákazu je přerod identity města a odhalení opomíjených lokalit, jindy zakrytých reklamními nosiči.\n\nZhruba 5 let po vydání zákazu začalo město zavádět nosiče zpátky do města pod přísným dohledem. Radnice uzavřela na 25 let smlouvu s JCDecaux, která místo nosičů ve městě nainstalovala 1 000 digitálních hodin a interaktivních nosičů pro občany. Ve spolupráci s agenturami, které se původně zabývaly pronájmem nosičů, radnice objednala nosiče, které zobrazují informace o času nebo dopravě.\n\nJako první město v Evropě se v roce 2014 rozhodlo zakázat outdoor reklamu. 326 nosičů outdoor reklamy bylo nahrazeno veřejnými vývěskami a stromy. Město uvedlo, že výtěžek z reklam činil zhruba 17 milionů korun českých, kvůli propadu cen inzerce by se ale v roce 2015 snížil na necelé 4 miliony korun. Tuto ztrátu město údajně úspěšně nahradilo již následující rok. Ani řadu měsíců po uvedení nového nařízení do praxe ale mnoho obyvatel Grenoblu velkou změnu nezaznamenalo, protože kontrakt se společností, která reklamní nosiče vlastní, vypršel až v roce 2019.\n\nMěsto má vyhlášky a regulace ohledně billboardů a větších nosičů. Radnice v centru také definuje pár povolených barev pro fasády a markýzy vzhledem k tomu, že centrum města bylo vystavěno ve velmi krátkém období v jednotném stylu podle striktních plánů – viz Haussmanova přestavba.\n\nNa začátku roku 2018 radnice odstranila více než 1600 nosičů kvůli nejasným podmínkám prodlužování smluv o pronájmu. Nosiče zmizely na zhruba rok a půl, což se obešlo bez komentářů veřejnosti nebo protestů. Při opětovné instalaci se strhla ostrá kritika ohledně toho, že radnice zaprodává veřejný prostor a vytváří nedemokratické prostředí v tom smyslu, že veřejný prostor patří všem a především k setkávání, ne sledování reklam. Mluvčí radnice přitom uvedl, že došlo ke zmenšení nosičů a rezervace větší části ploch pro potřeby komunikace ze strany radnice. Případ ukazuje, jak pozvolné přidávání nosičů do veřejného prostoru může postupně vytvořit prostor, se kterým veřejnost nesouhlasí – fakt ale vyjde najevo jen při zásadní změně.\n\nV českých městech je doložena první regulace reklamy pražskou vyhláškou v roce 1906.\n\nV průběhu posledních let vznikla řada snah o regulaci všech projevů vizuálního smogu, hlavním problémem regulací je schopnost samosprávy nařízení nebo vyhlášky efektivně vymáhat. Často tento proces bývá nedomyšlený a proto nefunkční. Zásadní je také doba uvádění do praxe, protože vypovědění nájemních smluv v rámci outdoor reklam trvá často i několik let let a zavedené opatření není v terénu přímo viditelné po dlouhou dobu.\n\nJednou z velkých regulací poslední doby na celo státní úrovni byl zákaz billboardů kolem dálnic a silnic první třídy, šlo o zhruba 3 000 nosičů. K realizaci zákazu došlo po pětiletém přechodném období, provozovatelé reklam se i po tomto období postavili k uvedení regulace v provoz negativně s tím, že měli podepsané smlouvy na delší dobu. Podle rozhodnutí ústavních soudců lze ale omezení billboardů zdůvodnit mimo jiné veřejným zájmem na bezpečnosti provozu. \n\nJedno z prvních měst, které převedlo regulaci reklamy v historickém centru do praxe, je Znojmo. Znojemští zastupitelé schválili nové pokyny ohledně reklamy od začátku roku 2013. O zavádění do praxe se poté starala městská architektka Ing. arch. Iveta Ludvíková, která ale podle vlastního vyjádření postupovala spíš strategickým osobním vyjednáváním s každým dotčeným provozovatelem reklamy. Omezení reklamy v centru a jeho benefity odborně okomentoval architekt Adam Gebrian ve svém pořadu \"Gebrian versus\". Památkáři považují Znojmo za dobrý příklad toho, jak by se města s reklamou měla vypořádat.\n\nMěsto vydalo nařízení o regulaci outdoor reklamy v roce 2015. Další posun vznikl vydáním Manuálu umisťování reklamních a informačních zařízení.\n\nRadnice Brna-střed v roce 2015 zareagovala na výzvu a diplomovou práci designérky Veroniky Rút Novákové a odstartovala snahu o komplexní zlepšení veřejného prostoru. Schůzky v rámci projektu koordinoval někdejší radní Svatopluk Bartík, mezi zapojené aktéry patřili Ivana Petrová (roz. Kincová) jako právní podpora projektu, zástupci stavebního úřadu, Národního památkového ústavu, Odboru památkové péče Magistrátu města Brna, Kanceláře architekta města a Veronika Rút Nováková jako externí designérka.\n\nNa začátku projektu proběhla investice do pravidelného čištění hlavního nádraží. Došlo také k odstraňování tzv. horizontů ze sloupů veřejného osvětlení, odstraňování ilegální inzerce a ilegálních prodejních stánků trhovců.\n\nStavební úřad si nechal vytvořit aplikaci, která mapovala veškeré kolmé výstrče na území městské památkové rezervace a následně si vyžádala od všech majitelů doložení povolení k nosičům. Pokud nosiče neměly platné povolení stavebního úřadu, musely být odinstalovány a nové musely projít řádným procesem schvalování přes Národní památkový ústav a Odbor památkové péče.\n\nV roce 2017 také vedení města zahájilo jednání s vlastníkem hlavního autobusového nádraží Zvonařka o rekonstrukci, potírání vizuálního smogu a zlepšení vizuální kultury prostředí nádraží. Rekonstrukce byla odstartována na konci roku 2019 a hotová by měla být do konce roku 2020.\n\nNa jaře 2017 vytvořil Odbor památkové péče spolu s někdejším starostou městské části Brna-střed Martinem Landou Metodiku pro restaurační zahrádky. Na základě negativního ohlasu u provozovatelů zahrádek město rozhodlo, že první ročník regulace bude nepovinný a ti, kteří metodiku dodrží v plném rozsahu, budou mít pronájem zahrádky se slevou. Většina provozovatelů kvůli tomu přistoupila na metodiku už první rok. Následující rok už byla metodika povinná.\n\nRada městské části Brno-střed schválila v roce 2018 Manuál dobré praxe reklamy a označování provozoven v městské části Brno-střed. Jde o první publikaci svého druhu, protože obsahuje platné předpisy ohledně reklam spolu s instrukcemi pro občany ohledně vyřízení povolení u všech dotčených subjektů samosprávy a zároveň ilustruje pozitivní příklady ohledně tvorby reklam. Hlavní autorkou je Veronika Rút Nováková, která Manuál vypracovala spolu s týmem odborníků a úředníků samosprávy. Jde tak zároveň o spolupráci samosprávy a kreativního průmyslu. Dokument popisuje platnou legislativu napříč subjekty samosprávy, nejde o nové nařízení, ani vyhlášku. Manuál také popisuje metodiku Odboru památkové péče, která je klíčovým subjektem v procesu schvalování reklam. Pravidla se týkají především domů v oblasti Městské památkové rezervace a jde především o nově vzniklé provozovny nebo ty, které neměly povolení. Manuál se setkal s kladným ohlasem u odborné i laické veřejnosti a získal ocenění Akademie designu České republiky Czech Grand Design 2018.\n\nOdbor památkové péče Magistrátu hlavního města Prahy vydal v roce 2013 příručku ohledně práce s reklamou v městské památkové rezervaci. Vydání bylo v roce 2018 aktualizováno.\n\nMěsto schválilo omezení tzv. horizontů na sloupech veřejného osvětlení, které začalo platit začátkem roku 2018. Koncem roku 2019 se objevila snaha vytvořit pravidla pro reklamu v městské památkové rezervaci. Od začátku roku 2020 vedení Prahy doporučilo, aby městská firma TSK vypověděla smlouvy, na jejichž základě byly reklamy umístěné na mostech či na navigačních sloupcích.\n\nMěsto vydalo obdobu brněnského Manuálu spolu s nařízením o zákazu outdoor reklamy na veřejně přístupných místech. Město zároveň připravuje komunikační kampaň s názvem OSTRAVA 360°.\n\nMezi další města, která se regulaci vizuálního smogu věnují z pozice samosprávy, je například Rožnov pod Radhoštěm, Plzeň a další.\n"}
{"id": "1492936", "url": "https://cs.wikipedia.org/wiki?curid=1492936", "title": "Pomník admirála Kolčaka", "text": "Pomník admirála Kolčaka\n\nPomník admirála Kolčaka () byl vztyčen v Irkutsku v roce 2004, návrh vytvořil sochař Vjačeslav Klykov, národní umělec Ruska.\n\nPomník postavený z popudu Sergeje Andrejeva byl odhalen 4. listopadu 2004 ke stotřicetiletému výročí narození A. V. Kolčaka na místě, kde byl admirál pravděpodobně popraven. Postava v nadživotní velikosti je odlita z mědi. Na betonovém podstavci je umístěn reliéf rudoarmějce a bělogvardějce se skříženými zbraněmi.\n"}
{"id": "1492937", "url": "https://cs.wikipedia.org/wiki?curid=1492937", "title": "Robert Suckale", "text": "Robert Suckale\n\nRobert Suckale (* 30. října 1943, Königsberg) je německý historik umění a medievalista, emeritní profesor na Technické univerzitě v Berlíně.\nVystudoval dějiny umění, klasickou archeologii a latinskou filologii středověku na univerzitách v Berlíně, Bonnu, Paříži a Mnichově. Roku 1970 obhájil doktorát na Ludwig-Maximilians-Universität München u profesora Wolfganga Braunfelse. Poté pracoval jako historik umění v Ústředním ústavu dějin umění (Zentralinstitut für Kunstgeschichte) v Mnichově a od roku 1971 jako vědecký asistent prof. Braunfelse na Institutu dějin umění (Institut für Kunstgeschichte) na Ludwig-Maximilians-Universität München. Roku 1976 se habilitoval prací o rukopisech z let 1414/1415, uložených v knihovně dolnobavorského kláštera Metten. V roce 1980 byl jmenován vedoucím katedry dějin umění na Univerzitě v Bambergu. V letech 1987-1991 působil jako expert na dějiny umění v Německé nadaci umění (Deutsche Forschungsgemeinschaft, DFG). Roku 1988 byl vedoucím sekce \"Interkonference\" Mezinárodní asociace umění (CIHA) v Mnichově (dvůr a město v pozdním středověku), zároveň vedoucím sekce Deutsches Kunsthistorikertag ve Frankfurtu (Stavební výzkum a historie budov). Roku 1989 obdržel akademické stipendium Nadace Volkswagen na dokončení publikace „Die Hofkunst Kaiser Ludwigs des Bayern“.\n\nV roce 1990 byl Suckale jmenován vedoucím Institutu dějin umění (Institut für Geschichte und Kunstgeschichte) Technické univerzity v Berlíně. Roku 1992 byl hostujícím profesorem na Harvard Univerzity v USA. V letech 1997/1998 působil díky stipendiu Nadace Maxe Plancka jako profesor v Bibliotheca Hertziana v Římě (Richard Krautheimer residence). Roku 2005 byl vědeckým členem Institutu pokročilých studií na Princeton University v USA. Je rovněž Directeur d'études associé de l 'Ecole des Hautes Etudes en Sciences Sociales v Paříži. \n\nRoku 2004 musel předčasně odejít do důchodu pro onemocnění, ale i nadále je vědecky aktivní.\n\nRoku 2011 obdržel čestný doktorát na Courtauld Institute of Art Londýnské Univerzity. Roku 2014 byl zvolen členem Americké akademie umění a věd. \nSuckaleovo dílo se vyznačuje mezinárodním přesahem a zahrnuje německé země, Francii, Itálii a země střední a východní Evropy. V polovině 80. let získalo velkou popularitu mezi studenty umění jeho dílo o francouzské gotické architektuře, které napsal společně s Dieterem Kimpelem.\n\nJeho práce ukazují, že věda o umění potřebuje celoevropskou perspektivu a přeshraniční výzkum. Sám o německé kultuře prohlásil: \"Rysy, které pociťujeme jako \"vlastní\" se mohou ukázat jako něco převzatého a přivlastněného. Zpětný pohled ukazuje, že kultura této země byla nejzářivější tehdy, když byla otevřená. Provincialismus ji ochromuje a nacionalismus ji oslepuje\". \n\nV centru jeho zájmu jsou samotná umělecká díla, ve kterých hledá technickou blízkost i širší historické zařazení. Suckaleova metodologie historie umění kombinuje otázky stylu a ikonografie s otázkami funkce umění a jeho účinku na pozorovatele, vztahu umění a politiky, teologie a historie zbožnosti. Dal vzniknout množství nových přístupů ke studiu středověkého umění, které dnes patří k základům oboru. Věnuje se rovněž různým stylům středověké deskové malby jako předmětu náboženského kultu a jejich funkci ve středověké architektuře. Součástí jeho univerzitní výuky se stalo ukotvení památkové péče v oboru dějin umění. Pro českou historii umění mají význam jeho studie problematiky symboliky zbožných obrazů, nové narativní malby 15. století a ikonografické a formální inovace českého umění.\nOd roku 1996 byl vedoucím interdisciplinárního projektu, financovaného Německou nadací umění, „Malerei vor Dürer: Fränkische Tafelmalerei um Hans Pleydenwurff und Michel Wolgemut“ (Předchůdci Dürera). Na univerzitě v Bambergu byl v letech 1996-2005 vedoucím projektu postgraduálního studia DFG „Kunstgeschichte - Bauforschung – Denkmalpflege“. V \"Lipském Centru pro humanitní vědy ve střední střední Evropě\" se spolu s Jiřím Fajtem podílel na založení projektu \"Umění a kultura střední Evropy v době Jagellonců (cca 1450 - 1550).\" Ve své práci spojuje dějiny umění a aspekty památkové péče. Podílel se také na založení postgraduálního studia památkové péče na Technické univerzitě v Berlíně (\"Schinkel-Zentrum für Architektur, Stadtforschung und Denkmalpflege\"). \n\nZaložil výzkumný projekt \"Geistliche Frauen\" (Duchovní ženy), který se věnuje všem formám ženské religiozity, které se projevily v komunitním životě v klášterech. Výsledky představil v roce 2005 na velké výstavě v Bonnu (Bundeskunsthalle) a Essenu (Ruhrlandmuseum) pod názvem \"Krone und Schleier\" (koruna a závoj). \n\n"}
{"id": "1492942", "url": "https://cs.wikipedia.org/wiki?curid=1492942", "title": "Germán Palacios", "text": "Germán Palacios\n\nGermán Ignacio Palacios (* 30. května 1963 Buenos Aires, Argentina) je argentinský herec.\n\nV televizi debutoval ve svých dvaceti letech, v 80. letech působil například v seriálech \"Aprender a vivir… 83\", \"La viuda blanca\", \"Amor prohibido\" či \"Los otros y nosotros\". Již během této dekády se objevoval také v různých filmech. Začátkem 90. let hrál v seriálu \"La banda del Golden Rocket\", objevil se také v cyklu \"Alta comedia\". Poté ztvárnil několik rolí ve filmech, ale v dalších letech se věnoval především divadlu. Před kameru se více vrátil až po roce 2005, hrál například ve filmech \"Las vidas posibles\" a \"Los últimos\", seriálu \"En terapia\" či brazilském seriálu \"Impuros\".\n\nOd roku 1999 je ženatý s herečkou Marinou Glezer, s níž má dvě děti.\n\n"}
{"id": "1492945", "url": "https://cs.wikipedia.org/wiki?curid=1492945", "title": "Grand Prix Ázerbájdžánu 2019", "text": "Grand Prix Ázerbájdžánu 2019\n\nGrand Prix Ázerbájdžánu 2019 (oficiálně Formula 1 Socar Azerbaijan Grand Prix 2019) se jela na okruhu Baku City Circuit v Baku v Ázerbájdžánu dne 28. dubna 2019. Závod byl čtvrtým v pořadí v sezóně 2019 šampionátu Formule 1. Závod byl zároveň 1001. závodem seriálu Formule 1\n\nDo závodu šel jako vedoucí jezdec Lewis Hamilton o čtyři body před Valtteri Bottasem. Hamiltonův tým Mercedes navíc vedl před závodem i Pohár konstruktérů s náskokem 57 bodů na druhé Ferrari.\n\nPrvní trénink musel být po téměř půlhodině předčasně ukončen, protože George Russell poničil svůj monopost o kryt kanálu. Kvůli tomu zajeli měřený čas pouze jezdci Ferrari. Charles Leclerc (závodník) zaknihoval výsledek 1:47.497 a o více než dvě vteřiny nechal za sebou týmového kolegu Sebastiana Vettela. \n\nDo druhého tréninku nezasáhl již zmíněný George Russell, protože mu mechanici nestihli včas opravit vůz. Nejrychlejší čas znovu zaznamenal Charles Leclerc (závodník) z Ferrari (1:42.872), druhý opět dojel Sebastian Vettel, ale tentokrát s menší ztrátou 324 tisícin sekundy. Třetí pozici obsadil Lewis Hamilton s mankem 669 tisícin. \n\nPoslední trénink zase ovládl Charles Leclerc časem 1:41.604. Druhý Sebastian Vettel zaostal o 198 tisícin sekundy a třetí Max Verstappen z Red Bullu byl pomalejší o více než vteřinu. Leclerc tedy opanoval všechny tři tréninky, i když ten první byl brzy ukončen po Russellově nehodě a je nutno ho brát trochu s rezervou. Monacký pilot ve službách Ferrari se ale svými výkony zařadil mezi hlavní favority na zisk pole position. \n\nV první části kvalifikace vypadli podle očekávání oba piloti týmu Williams Robert Kubica a George Russell. Spolu s nimi dál neprošli Lance Stroll, Romain Grosjean a překvapivě ani Nico Hülkenberg. V závěru úvodního kvalifikačního segmentu boural Robert Kubica a kvalifikace tak musela být na několik minut přerušena.\n\nDruhá fáze kvalifikace se stala konečnou pro Carlose Sainze, Daniela Ricciarda, Alexandera Albona, Kevina Magnussena a Pierra Gaslyho. Na stejném místě jako Kubica havaroval Charles Leclerc, který se ale z pochopitelných důvodů závěrečné části kvalifikace nezúčastnil. Do závodu by měl odstartovat jako desátý.\n\nPole position pro sebe získal po dramatickém finiši Valtteri Bottas, který nechal za sebou týmového kolegu Lewise Hamiltona o 94 tisícin sekundy. Do druhé řady se postaví Sebastian Vettel a Max Verstappen.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj: \n"}
{"id": "1492946", "url": "https://cs.wikipedia.org/wiki?curid=1492946", "title": "Bivoj (planetka)", "text": "Bivoj (planetka)\n\n(5797) Bivoj je planetka objevená 13. ledna 1980 na Kleti Antonínem Mrkosem. Pohybuje se především mezi oběžnými drahami Marsu a Jupitera.\n\nJde o těleso těleso typu Amor. Epocha planetky je 27. dubna 2019 0:00:00 UTC. Její velká poloosa dráhy je 1,8938 AU, tedy asi 283 303 152 km. Excentricita je 0,4441. Největší přiblížení k Zemi nastane 27. února 2032, a to 0,56 AU a nejdále od ní bude 9. ledna 2036, a to 3,72 AU. Nejjasnější ze Země bude pravděpodobně 3. října 2031, a to 19,4 mag, naopak nejméně jasná ze Země bude nejspíše 5. března 2028, a to 24,3 mag.\n\nPlanetka byla pojmenována po legendárním hrdinovi Bivojovi na návrh Jany Tiché, Miloše Tichého a Zdeňka Moravce. Předběžné označení bylo 1980 AA.\n\n\n"}
{"id": "1492948", "url": "https://cs.wikipedia.org/wiki?curid=1492948", "title": "Železniční nehoda v Sekulích", "text": "Železniční nehoda v Sekulích\n\nŽelezniční nehoda v Sekulích se stala v neděli 5. srpna 1947 ve 23:40 v Sekulích v západním Slovensku na železniční trati Bratislava–Kúty, 5 km od českých hranic. Zemřelo při ní 19 lidí a 18 bylo těžce raněno.\n\nNa železniční trati v úseku Sekule – Kúty byla od 3. srpna částečná výluka a z toho důvodu i omezen provoz. Úsekem se mělo projíždět pouze rychlostí 30 km/h. V neděli 5. srpna přijel mezinárodní rychlík R9 Balkánský expres z Prahy do Bratislavy a ve stejný den, asi hodinu před půlnocí, se vracel zase zpět.\n\nStrojvůdce rychlíku z Bratislavy do Prahy nerespektoval výstražné znamení a na sekulské nádraží vjel rychlostí 92 km/h. Správně měl zpomalit a před železniční stanicí přejet přes výhybku z druhé koleje na první. Vlak vykolejil, parní lokomotiva se převrátila na bok a její posádka utrpěla jen lehká povrchová zranění. Více než 10 vagonů bylo zdemolováno a vklíněno do sebe. Na místě zemřelo 16 cestujících a později 3 další. Těžce zraněných bylo 18 lidí, dalších 27 včetně tří zaměstnanců železnice bylo zraněno lehce. Byla způsobena škoda za 20 milionů korun. Za nehodu byl strojvůdce z depa Praha Masarykovo nádraží odsouzen na více než 1 rok odnětí svobody nepodmíněně a propuštěn ze služby.\n\n"}
{"id": "1492951", "url": "https://cs.wikipedia.org/wiki?curid=1492951", "title": "Ana Celentano", "text": "Ana Celentano\n\nAna Celentano (* 1. srpna 1969 La Plata, Buenos Aires, Argentina) je argentinská herečka.\n\nPoprvé se ve filmu mihla v roce 1986, hereckou kariéru začala o 10 let později. Ve druhé polovině 90. let se objevila ve snímcích \"Canción desesperada\" a \"Argentinka v New Yorku\", v roce 2000 působila v seriálu \"Okupas\". Během další dekády se představila například ve filmu \"Sedm na útěku\", hlavní roli poprvé ztvárnila ve snímku \"Las vidas posibles\". Hrála také ve filmech \"Čtvrteční vdovy\", \"Felicitas\", \"El mural\" či \"El faro de las orcas\". V televizi se objevuje spíše příležitostně, výjimku tvoří seriály \"Aliados\", \"Malicia\" a \"La casa del mar\".\n\n"}
{"id": "1492960", "url": "https://cs.wikipedia.org/wiki?curid=1492960", "title": "George Spencer, 4. vévoda z Marlborough", "text": "George Spencer, 4. vévoda z Marlborough\n\nGeorge Spencer, 4. vévoda z Marlborough (\"George Spencer, 4th Duke of Marlborough, 4th Marquess of Blandford, 6th Earl of Sunderland, 4th Earl of Marlborough, 8th Baron Spencer of Wormleighton, 6th Baron Spencer of Sundridge\") (26. ledna 1739, Althorp, Anglie – 29. ledna 1817, Blenheim Palace, Anglie) byl britský politik a dvořan ze šlechtického rodu Spencerů. V roce 1758 zdědil titul vévody z Marlborough a jako stoupenec strany whigů byl v mládí krátce členem vlády jako nejvyšší komoří (1762-1763) a lord strážce tajné pečeti (1763-1765). Kvůli nezájmu o politiku pak již nezastával žádnou funkci a věnoval se zvelebování rodového sídla Blenheim Palace. Byl rytířem Podvazkového řádu.\n\nNarodil se na rodovém sídle Althorp, které bylo později majetkem mladší linie hrabat Spencerů. Byl nejstarším synem generála 3. vévody z Marlborough a Elizabeth Trevor (1716-1761). Studoval v Etonu a za sedmileté války pod velením svého otce vstoupil do armády, již v sedmnácti letech byl kapitánem. Po otci zdědil v roce 1758 rodové tituly a majetek, po dosažení zletilosti vstoupil do Sněmovny lordů (1760), od roku 1760 až do smrti byl lordem místodržitelem v hrabství Oxford. S podporou svého tchána 4. vévody z Bedfordu vstoupil do vlády a stal se lordem nejvyšším komořím (1762-1763), poté byl lordem strážcem tajné pečeti (1763-1765), od roku 1762 byl též členem Tajné rady. Z vlády odešel v šestadvaceti letech, a protože o veřejné záležitosti neměl příliš zájem, od té doby již žádnou funkci nezastával. V roce 1768 získal Podvazkový řád a od roku 1786 byl členem Královské společnosti, obdržel také čestný doktorát na oxfordské univerzitě.\n\nJeho manželkou byla od roku 1762 Caroline Russell (1742-1811), dcera významného státníka 4. vévody z Bedfordu. Měli spolu devět dětí, nejstarší syn od roku 1817 užíval alianční jméno \"Spencer-Churchill\".\n\n\nMladší bratři 4. vévody z Marlborough se na rozdíl od něj angažovali v politice řadu let. Lord Charles Spencer (1740-1820) byl čtyřicet let poslancem Dolní sněmovny, zastával funkce ve finační správě a u dvora, nakonec byl v letech 1801-1806 generálním poštmistrem. Další bratr, lord Robert Spencer (1747-1831) byl poslancem Dolní sněmovny více než půl století (1768-1825), v letech 1806-1807 zastával funkci generálního inspektora královských lesů a parků.\n\n\n"}
{"id": "1492961", "url": "https://cs.wikipedia.org/wiki?curid=1492961", "title": "John Spencer-Churchill, 7. vévoda z Marlborough", "text": "John Spencer-Churchill, 7. vévoda z Marlborough\n\nJohn Winston Spencer-Churchill, 7. vévoda z Marlborough (\"John Winston Spencer-Churchill, 7th Duke of Marlborough, 7th Marquess of Blandford, 9th Earl of Sunderland, 7th Earl of Marlborough, 11th Baron Spencer of Wormleighton, 7th Baron Churchill of Sundridge\") (2. června 1822, Garboldisham Hall, Anglie – 5. července 1883, Londýn, Anglie) byl britský státník ze šlechtického rodu Spencerů. Patřil ke konzervativcům, v mládí byl poslancem Dolní sněmovny, jako dědic titulu vévody od roku 1857 člen Sněmovny lordů. V konzervativních vládách byl lordem nejvyšším hofmistrem (1866-1867) a místokrálem v Irsku (1876-1880), byl rytířem Podvazkového řádu. Byl dědičným majitelem zámku Blenheim Palace, největšího soukromého sídla v Británii mimo královskou rodinu, kvůli dlouhodobému zadlužení ale musel rozprodat část uměleckých sbírek. Jeho vnukem byl Winston Churchill.\n\nNarodil se na dnes již neexistujícím zámku Garboldisham Hall v hrabství Norfolk jako nejstarší syn George Spencer-Churchilla, 6. vévody z Marlborough (1793-1857), a jeho první manželky Jane Stewart (1798-1844) z rodu hrabat z Galloway. Studoval v Etonu a Oxfordu, v letech 1844-1857 byl poslancem Dolní sněmovny za Konzervativní stranu. V parlamentu se věnoval církevní problematice a v letech 1852-1855 byl místopředsedou státní komise pro správu kostelů. Po otci zdědil v roce 1857 rodové tituly a vstoupil do Sněmovny lordů (jako jeho dědic byl do té doby znám pod jménem \"markýz z Blandfordu\"). Po otci převzal také úřad lorda místodržitele v hrabství Oxford (1857-1883). V třetí Derbyho vládě byl lordem nejvyšším hofmistrem (1866-1867), od roku 1866 byl zároveň členem Tajné rady. Po personálních obměnách ve vládě přešel do funkce prezidenta Tajné rady (1867-1868). V roce 1868 obdržel Podvazkový řád a v letech 1876-1880 byl místokrálem v Irsku. Jeho působení v Irsku bylo značně populární, věnoval se především podpoře obchodu. Funkci místokrále opustil po porážce Disraeliho ve volbách a nástupu liberálů (1880).\n\nVlastnil rozsáhlý majetek především v hrabství Oxfordshire, kde mu patřilo přibližně 10 000 hektarů půdy s hlavním rodovým sídlem Blenheim Palace. Měl také pozemky v hrabství Buckinghamshire, které ale prodal milionářské rodině Rothschildů. Po předcích ale zdědil také značné dluhy, které se během jeho života nadále zvyšovaly. Ačkoliv měl roční příjem ze svých statků 35 000 liber a pobíral také dědičnou státní penzi 4 000 liber přiznanou královnou Annou 1. vévodovi z Marlborough, byl nucen přistoupit k rozprodeji hodnotných uměleckých sbírek. Obrazy významných mistrů získala Národní galerie, v roce 1875 byly v aukční síni Christie's prodány také rodinné klenoty.\n\nV roce 1843 se oženil s Frances Vane (1822-1899), dcerou generála a diplomata 3. markýze z Londonderry. Měli spolu jedenáct dětí, z nich tři synové zemřeli v dětství.\n\n\nMladší bratr 7. vévody, lord Alfred Spencer-Churchill (1824-1893), dosáhl v armádě hodnosti podplukovníka a byl poslancem Dolní sněmovny.\n\n"}
{"id": "1492963", "url": "https://cs.wikipedia.org/wiki?curid=1492963", "title": "Třída E (1912)", "text": "Třída E (1912)\n\nTřída E byla třída diesel-elektrických ponorek britského královského námořnictva. Jednalo se o zvětšenou a vylepšenou verzi předcházející třídy \"D\". Celkem bylo postaveno 57 jednotek této třídy. Ve službě byly od roku 1913. Dělily se do tří podskupin, označených E1, E9 a E21. Ve službě byly v letech 1913–1922. Jediným zahraničním uživatelem třídy bylo australské královské námořnictvo se dvěma ponorkami. Třída \"E\" tvořila za první světové války jádro britského ponorkového loďstva. Ve válce jich bylo 25 zničeno a jedna zajata.\n\nCelkem bylo v letech 1911–1917 postaveno 57 jednotek této třídy. Z toho 55 získala Velká Británie a dvě Austrálie. Během stavby byly ponorky postupně vylepšovány, a proto se třída dělí na tři podskupiny. První skupinu tvořily britské ponorky E1 až E8 a australské AE1 a AE2, druhou ponorky E9 až E20 a třetí ponorky E21 až E27 a E29 až E56. Do jejich stavby se zapojilo celkem 13 loděnic: Vickers v Barrow-in-Furness (20 ks), Chatham Dockyard v Chathamu (6 ks), William Beardmore & Co. v Dalmuiru (6 ks), Armstrong Whitworth (4 ks), Cammell Laird v Birkenhead (3 ks), William Denny and Brothers v Dumbartonu (3 ks), John Brown & Co. v Clydebanku (3 ks), Swan Hunter ve Wallsendu (3 ks), Fairfield Shipbuilding and Engineering Company v Govanu (2 ks), Scotts Shipbuilding and Engineering Company v Greenocku (2 ks), John I. Thornycroft & Co. ve Woolstonu (2 ks), White (1 ks), Yarrow v Glasgow (1 ks).\n\nPonorky třídy \"E\" měly jako první trup členěný vodotěsnými přepážkami na několik oddílů. Varianta E1 byla vybavena dvěma přepážkami a třemi oddíly. Ponorky byly vyzbrojeny čtyřmi 457mm torpédomety (dva příďové a po jednom na každém boku). Využívána byla torpéda Mk.8 s účinným dosahem 2800 m a maximálním dosahem 5500 m. Jako první britské ponorky byly vyzbrojeny 76mm (nebo 102mm) kanónem, který byl lafetován za velitelskou věží. Pohonný systém tvořily dva diesely Vickers o výkonu 1600 hp a dva elektromotory o výkonu 860 hp, pohánějící dva lodní šrouby. Nejvyšší rychlost na hladině dosahovala 15 uzlů a pod hladinou 9 uzlů. Dosah byl 3000 námořních mil při rychlosti 10 uzlů na hladině. Operační hloubka ponoru až 30 metrů.\n\nKonstrukce byla upravena na základě zkušeností s provozem třídy \"D\" a prvních ponorek třídy \"E\". Ponorky měly mimo jiné tři vnitřní přepážky dělící trup na čtyři úseky. Výzbroj tvořilo pět 457mm torpédometů (dva příďové, po jednom na každém boku a jeden záďový) a jeden kanón. Šest ponorek (E24, E34, E41, E45, E46 a E51) bylo upraveno pro kladení min. Celkem 20 min bylo neseno místo bočních torpédometů.\n\nPonorky třídy \"E\" byly intenzivně nasazeny za první světové války. Ve službě dosáhly značných úspěchů. Jejich hlavními operačními oblastmi bylo Severní moře a Baltské moře, přičemž během Operace Gallipoli několikrát pronikly do Marmarského moře. V boji bylo 25 potopeno a jedna byla zajata. Vyřazeny byly do roku 1922.\n"}
{"id": "1492965", "url": "https://cs.wikipedia.org/wiki?curid=1492965", "title": "Teng Ja-pching", "text": "Teng Ja-pching\n\nTeng Ja-pching (; 6. února 1973, Čeng-čou) je bývalá čínská stolní tenistka. Je držitelkou čtyř zlatých olympijských medailí, dvou ze singlu (Barcelona 1992, Atlanta 1996) a dvou ze čtyřher na stejných hrách. Krom toho má devět titulů mistryně světa a je pětinásobnou vítězkou světového poháru. Pingpong začala hrát v pěti letech, ve třinácti prvně vyhrála národní mistrovství. Cestu do reprezentace jí zkomplikovala výška (jen 150 centimetrů), ale nakonec se prosadila. V roce 1999 byla zvolena největším čínským sportovcem 20. století. Po skončení hráčské kariéry byla novinářkou a posléze si založila vlastní firmu pro obchod se sportovními potřebami.\n"}
{"id": "1492976", "url": "https://cs.wikipedia.org/wiki?curid=1492976", "title": "Vrány a vrabčáci", "text": "Vrány a vrabčáci\n\nVrány a vrabčáci (čínsky: 烏鴉與麻雀; pchin-jin: \"Wūyā yŭ Máquè\", angl. \"Crows and Sparrows\") je čínský film režiséra Čenga Ťün-liho. Vznikl v roce 1949, ovšem pro ostře protičankajškovské vyznění mohl být na veřejnosti uveden až po vítězství maoistů v občanské válce.\n\nZápletka filmu stojí na boji nájemníků se zlým majitelem domu, který je chce vystěhovat, přičemž onen majitel je zjevnou alegorií na Čankajškův režim a hraje jej herec Čankajškovi velice podobný.\n"}
{"id": "1492979", "url": "https://cs.wikipedia.org/wiki?curid=1492979", "title": "Divize D 2018/19", "text": "Divize D 2018/19\n\nV soubojích 54. ročníku Moravskoslezské divize D 2018/19 (jedna ze skupin 4. nejvyšší soutěže) utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 4. srpna 2018 úvodními 3 zápasy 1. kola a celého ročníku. Tato sezona skončila v sobotu 15. června 2019 zbývajícími dvěma utkáními 29. kola a celého ročníku.\n\n\nNejlepším střelcem ročníku se stal Antonín Plichta z FSC Stará Říše, který vstřelil 23 branky ve 29 startech.\n\nPoznámky:\n\n"}
{"id": "1492982", "url": "https://cs.wikipedia.org/wiki?curid=1492982", "title": "Kepler-33b", "text": "Kepler-33b\n\nKepler-33b je exoplaneta obíhající kolem hvězdy Kepler-33 v souhvězdí Labutě. Je to jedna z pěti planet obíhajících kolem Kepler-33. \n\nKepler-33b byl spolu s dvaceti šesti dalšími planetami v jedenácti různých planetárních systémech potvrzen jako planeta 26. ledna 2012. \n\nKepler-33b obíhá kolem své hostitelské hvězdy se 4 dalšími planetami. Všech pět planet obíhá kolem své hvězdy blíže než Merkur ke Slunci.\n"}
{"id": "1492983", "url": "https://cs.wikipedia.org/wiki?curid=1492983", "title": "Grand Prix Národů 1950", "text": "Grand Prix Národů 1950\n\nGrand Prix Národů 1950 (oficiálně III Grand Prix des Nations) byl nemistrovský závod Formule 1 v sezóně 1950, který se konal dne 30. července 1950 ve Švýcarsku.\n"}
{"id": "1492984", "url": "https://cs.wikipedia.org/wiki?curid=1492984", "title": "Divize E 2018/19", "text": "Divize E 2018/19\n\nV soubojích 28. ročníku Moravskoslezské divize E 2018/19 (jedna ze skupin 4. nejvyšší soutěže) se utkalo 16 týmů každý s každým dvoukolovým systémem podzim–jaro. Tento ročník začal v sobotu 4. srpna 2018 úvodními dvěma zápasy 1. kola a skončil v sobotu 15. června 2019 zbývajícími čtyřmi zápasy 29. kola (30. kolo bylo předehráno již ve středu 8. května 2019).\n\n\nNejlepším střelcem ročníku se stal Tomáš Wojnar z MFK Havířov, který vstřelil 26 branek ve 29 startech.\n\n"}
{"id": "1492985", "url": "https://cs.wikipedia.org/wiki?curid=1492985", "title": "Nemejtův kříž", "text": "Nemejtův kříž\n\nNemejtův kříž je drobná sakrální památka na území obce Suchý Důl (okres Náchod) u cesty do obce Slavný.\n\nKříž nechal postavit v roce 1885 Antonín Nemejta, statkář v čísle popisném 21, který byl v letech 1892–1901 starostou Suchého Dolu. Kříž stojí u cesty zvané Trhovice, která vede ze Suchého Dolu do obce Slavný. Název cesty odkazuje k tomu, že touto cestou chodili broumovští trhovci na středeční trhy v Polici nad Metují.\n\nJednoduchý hranolový pískovcový podstavec má v horní části nápis v rámečku s novogoticku kružbou:\nTento nápis je citace Matoušova evangelia \n\nV dolní části je v kosočtvercovém rámečku donátorský nápis:\n\nVlastní kříž není původní. Původní kříž byl zničen během zemědělských prací v druhé polovině 20. století. Nový kříž je žulový a údajně pochází z místního hřbitova.\n\n"}
{"id": "1492989", "url": "https://cs.wikipedia.org/wiki?curid=1492989", "title": "Kde domov můj? (soutěž)", "text": "Kde domov můj? (soutěž)\n\nKde domov můj? je soutěžní pořad České televize vysílaný od roku 2016. Moderátorem soutěže je Aleš Háma.\n\nNa začátku každého dílu pořadu jsou představeni 3 soutěžící.\n\nPrvní kolo se skládá z 8 otázek, kdy jsou u každé otázky 4 možnosti odpovědi a pouze 1 z nich je správná. Za správně zvolenou odpověď získá soutěžící, který se přihlásí jako první a odpoví správně, 5 bodů. Pokud odpoví špatně, dostanou 5 bodů oba zbylí soutěžící. Po ukončení prvního kola soutěžící, který má nejméně bodů, soutěž opouští.\n\nDruhé kolo se skládá celkem z 12 otázek (4 za 5 bodů, 4 za 10 bodů a 4 za 15 bodů). U otázek již nejsou uvedeny možnosti. Soutěžící si vybere otázku a za její správně zodpovězení získá daný počet bodů. Pokud odpoví špatně, body nezískává nikdo. S výběrem první otázky začíná soutěžící, který nasbíral v prvním kole více bodů. Pokud oba soutěžící nasbírají stejný počet bodů, začíná ten soutěžící, který měl v prvním kole větší počet správných odpovědí.\n\nV tomto kole má také soutěžící možnost položit jednu otázku dle svého výběru na svého protihráče. Pokud odpoví špatně, body jdou soutěžícímu, který otázku vybíral, pokud správně, jdou body soutěžícímu, který na otázku odpovídal.\n\nFinále se skládá z pěti otázek z různých krajů České republiky. První otázka má hodnotu 1 000 Kč, druhá 2 000 Kč, třetí 3 000 Kč, čtvrtá 4 000 Kč a pátá 5 000 Kč. V roce 2019, po změně názvu na \"Kde domov můj? Evropa\", byly změněny finálové částky výher: hodnota čtvrté otázky je 5 000 Kč a páté 10 000 Kč. U druhé otázky vždy soutěžící vybírá správnou odpověď ze dvou možností.\n\nPo ukončení finále se může soutěžící rozhodnout, zda chce vyhrát dvojnásobek částky. Pokud se tak rozhodne, dostane jednu závěrečnou otázku (od roku 2019 dostane na výběr, zda chce z Česka, nebo z Evropy). Pokud otázku zodpoví správně, získá dvojnásobek z výhry ve finále. Pokud odpoví špatně, nevyhraje žádné peníze.\n\nV roce 2019 byl název pořadu změněn na \"Kde domov můj? Evropa\", změna tak proběhla v tématu otázek – byly přidány také otázky o Evropě.\n\nV září 2018 byly k tzv. osmičkovým výročím odvysílány 3 díly pod názvem \"Kde domov můj?: Speciál\". Jako soutěžící zde účinkovaly po dvojicích známé osobnosti.\n\n"}
{"id": "1492990", "url": "https://cs.wikipedia.org/wiki?curid=1492990", "title": "Moravskoslezská fotbalová liga 2018/19", "text": "Moravskoslezská fotbalová liga 2018/19\n\nV soubojích 28. ročníku Moravskoslezské fotbalové ligy 2018/19 (jedna ze skupin 3. nejvyšší soutěže) se utkává 16 týmů každý s každým dvoukolovým systémem podzim–jaro. Tento ročník začal v sobotu 4. srpna 2018 úvodními sedmi zápasy 1. kola a skončil v sobotu 15. června 2019 posledními zápasy 29. kola (30. kolo bylo předehráno na přelomu dubna a května 2019).\n\n\nLegenda:\n\nNejlepšími střelci ročníku se stali frýdecko-místecký útočník Adam Varadi a kroměřížský útočník Jan Silný, kteří soupeřům nastříleli shodně 21 branku.\n"}
{"id": "1492991", "url": "https://cs.wikipedia.org/wiki?curid=1492991", "title": "Prohořívací kotel", "text": "Prohořívací kotel\n\nProhořívací kotel je druh topného kotle který funguje na principu spalování paliva prohoříváním (oheň prochází palivem zespodu nahoru). Průběh spalování je následující: Po přiložení paliva (obvykle po velkých dávkách) všechen oheň prochází přiloženým palivem. To se musí vysušit, ohřát, uvolnit prchlavá hořlavina a dohořet zbylé odplyněné uhlí. Tento kotel dnes využívá asi 40 % domácností. Je neekologický a neekonomický hlavně z toho důvodu že po přiložení paliva (většinou uhlí) se oheň zadusí a z komína vychází velké množství kouře a emisí; v tom případě není v kotli předáváno maximum tepla topné soustavě budovy a po rozhoření už dříve přiloženého paliva se kotel na určitou dobu tak rozehřeje, že teplo tzv. vylétne komínem. Tzn. že v první chvíli palivo nehřeje a po chvilkovém rozhoření se teplo nepředá, takže se musí přikládat znovu a celý cyklus se opakuje dokola. Proto je u prohořívacího kotle důležitá správná obsluha: vždy přikládat jen tolik paliva, aby se oheň nedusil a aby nekouřil.\n\nLidé tento kotel volí hlavně kvůli jeho nízké ceně a také proto že je to tzv. všepal, takže kotel, co hodně vydrží a v podstatě dokáže spálit skoro vše od uhlí až po komunální odpad. Ve většině případů je vyroben z litiny.\n"}
{"id": "1492994", "url": "https://cs.wikipedia.org/wiki?curid=1492994", "title": "Michail Semjonovič Voroncov", "text": "Michail Semjonovič Voroncov\n\nMichail Semjonovič Voroncov (; Petrohrad – Oděsa) byl ruský princ a polní maršál, který se vyznamenal v napoleonských válkách a proslulosti dosáhl při Kavkazském tažení v letech 1844–1853.\n\nNarodil se do rodiny Voroncovových jako druhý syn hraběte Semjona Romanoviče Voroncova, dětství a mládí prožil v Londýně, kde byl jeho otec vyslancem. V letech 1803–1804 sloužil na Kavkaze pod generálem Pavlem Cicianovem, účastnil se dobytí Gjandži. Ruské jednotky zde roku 1804 po dobytí města zmasakrovaly více než 3000 lidí, včetně 500 muslimů, kteří hledali útočiště v mešitě.\n\nV letech 1805–1807 bojoval v napoleonských válkách a zúčastnil se bitev u Pultuska a u Friedlandu, mezi lety 1809 a 1811 bojoval v rusko-turecké válce.\n\nNa počátku Vlastenecké války sloužil knížetem Bagrationem, bojoval u Smolenska a v bitvě u Borodina byl raněn. Po uzdravení se v roce 1813 k armádě vrátil. V létech 1815–1818 velel okupačním vojskům ve Francii.\n\nV roce 1856 byl povýšen do hodnosti polního maršála a v témže roce v Oděse zemřel.\n"}
{"id": "1493009", "url": "https://cs.wikipedia.org/wiki?curid=1493009", "title": "Tuniský dinár", "text": "Tuniský dinár\n\nTuniský dinár (arabsky دينار) je zákonným platidlem severoafrického státu Tunisko. Dělí se na tisíc milimů.\n\nSlovo dinár je pravděpodobně odvozeno od názvu měny Starověkého Říma.\n"}
{"id": "1493015", "url": "https://cs.wikipedia.org/wiki?curid=1493015", "title": "Zerocalcare", "text": "Zerocalcare\n\nZerocalcare, vlastním jménem Michele Rech (12. prosince 1983, Cortona) je italský kreslíř a autor komiksů.\n\nMichele Rech se narodil do italsko-francouzského manželství a vlastní tak dvě občanství. Své rané dětství prožil ve Francii. Když se rodina vrátila do Itálie, usadila se v Římě, ve čtvrti Rebibbia, na kterou je autor citově velmi vázaný, důkazem je její všudypřítomnost v jeho tvorbě. Po přistěhování se do Říma byl Michele zapsán matkou na francouzské lyceum \"(Lycée Chateaubriand de Rome)\", aby zůstal v kontaktu s francouzským jazykem a kulturou. Doufaje, že by mohl využít svých jazykových znalostí, se po dokončení lycea zapsal na lingvistická studia, aby se mohl v budoucnu živit překladatelstvím. Tento obor ho ale nenaplňoval a jelikož se už v té době věnoval tvorbě komiksu, zanechal studia jazyků a zapsal se na Římskou školu komiksu \"(Scuola romana dei fumetti)\". Od svých čtrnácti let navštěvoval squaty, kde přišel do kontaktu s punkovou kulturou. Kreslil booklety na CD pro punkové skupiny či fanziny. První jeho komiksový počin z roku 2003, La nostra storia alle sbarre, pojednává o nepokojích a policejnímu zásahu behěm summitu G8 v Janově v roce 2001, kterých byl přímým svědkem. Od roku 2005 spolupracoval s dnes již nefungujícími levicově zaměřenými periodiky: Liberazione, Carta, nebo přílohou XL deníku la Repubblica. Než se stal kreslířem komiksů z povolání, pracoval na římském letišti Fiumicino, kde zaznamenával do statistik pohyb cestujících.\n\nZlom v jeho kariéře nastal v roce 2011, když za pomoci jiného významného kreslíře Marca D'Ambrosia (známého pod pseudonymem Makkox) publikoval svoji první komiksovou knihu \"La profezia dell'armadillo\", která se v krátkém čase stala prvním bestsellerem v žánru graphic novel na území Itálie. O rok později byla kniha publikována milánským nakladatelstvím Bao Publishinga o 7 let později byl na motivy knihy natočen stejnojmenný film, který byl představen na 75. Benátském filmovém festivalu. Autorův styl je od začátku postaven na ironii a sebereflexi, bohatým citováním popkulturních prvků a psaním v římském dialektu. Vyprávění jsou z větší části autobiografická. V žádném z vyprávění pak Zerocalcare nevynechává Armadilla, jeho kamaráda pásovce, jenž zosobňuje autorův vnitřní hlas. Roku 2012 vyšla i další kniha s názvem \"Un polpo alla gola\", v níž rozděluje své dospívání na tři období ovlivňována ruznými postavami: na rané dětství ve kterém k němu promlouvali He-Man či Darth Vader, v pubertě Kurt Cobain, Joe Strummer a Che Guevara a v dospělosti pak tři malá prasátka Walta Disneyho. Inspirován francouzskou komiksovou produkcí a pobídnut kolegou Makkoxem, začal od roku 2011 publikovat svá krátká komiksová vyprávění také na blogu zerocalcare.it, kam každé druhé pondělí přidává nový příběh. V roce 2013 jsou tyto příběhy shrnuty do jedné knihy: \"Ogni maledetto lunedì su due\". Ve stejném roce vyšlo i \"Dodici\", krátký fantasy příběh, který se odehrává v rozpětí 12 hodin ve čtvrti Rebibbia napadené zombie. Rok 2014 byl pro kariéru Michele Recha dalším pomyslným posunutím mezi italskou literarní elitu, když byla vydána kniha \"Dimentica il mio nome\", která vypráví o třech generacích jeho rodiny. Autor si v momentě úmrtí jeho francouzské babičky uvědomí svojí dospělost a za pomoci reálných a smyšlených příběhů mapuje časy tří generací jeho rodiny. Kniha získala ocenění Kniha roku od posluchačů pořadu Fahrenheit, na rádiové stanici Rai Radio 3, zaměřeného na literaturu. V roce 2015 Zerocalcare získal za tuto knihu druhé místo v Ceně Strega v kategorii mladých autorů. Ve stejný rok vyšel další souhrn krátkých vyprávění z blogu do jedné knihy pod názvem \"L'elenco telefonico degli accolli\". Rok 2015 přinesl do jeho tvorby nový žánr. Tím byla komiksová reportáž. Zerocalcare se vydal do turecko-syrského pohraničí, kde probíhali boje o Kobani. Formou komiksu publikovaném v časopise Internazionale přinášel svědectví kurdských bojovníků z lidových obranných jednotek a tamních obyvatel. Roku 2016 vyšla tato komiksová reportáž knižně jako \"Kobane Calling\" s dalšími příběhy z jeho druhé cesty do oblasti Rojavy. Kniha je mixem autorova charakteristického humoru a válečných faktů. Dočkala se také divadelního zpracování na \"Lucca Comics & Games 2018\" (Veletrh komiksu a her města Lucca). Na mezinárodním festivalu komiksu 2017 v Neapoli (\"COMICON - Salone Internazionale del Fumetto\") získala \"Kobane Calling\" Micheluzziho cenu za nejlepší komiksový počin roku. V listopadu 2017 vyšla první část dvoudílné knihy \"Macerie prime\", ke které v květnu 2018 přibyl díl druhý. \"Macerie prime\" pojednávají o ideologickém selhávání a životních útrapách Italů narozených po roce 1980.\nLa profezia dell'armadillo, 2018\n\nNárodní muzeum a centrum současného umění a architektury MAXXI v Římě věnovalo tvorbě Michele Recha od 7. května 2018 do 31. 3. 2019 velkou výstavu shrnující celou jeho dosavadní tvorbu. K této příležitosti vydalo nakladatelství Bao Publishing také katalog se jménem výstavy \"Scavare fossati · Nutrire coccodrilli\"\n"}
{"id": "1493024", "url": "https://cs.wikipedia.org/wiki?curid=1493024", "title": "Nazim Babayev", "text": "Nazim Babayev\n\nNazim Babayev (* 8. října 1997, Baku je Ázerbájdžánský atlet, halový mistr Evropy v trojskoku. \n\nV roce 2015 se stal juniorským mistrem Evropy v trojskoku. O rok později obsadil osmé místo na halovém mistrovství světa v Portlandu. Další úspěch přidal v roce 2017, kdy se stal mistrem Evropy do 23 let. Na evropském šampionátu v Berlíně obsadil mezi trojskokany čtvrté místo. Zatím největším úspěchem s pro něj stal titul halové mistra Evropy v trojskoku v březnu 2019.\n\n"}
{"id": "1493028", "url": "https://cs.wikipedia.org/wiki?curid=1493028", "title": "Li Siao-pcheng", "text": "Li Siao-pcheng\n\nLi Siao-pcheng (; * 27. července 1981, Čchang-ša) je bývalý čínský sportovní gymnasta. Je držitelem pěti olympijských medailí, z toho čtyři jsou zlaté a jedna bronzová. Dvě zlaté medaile jsou individuální a obě na bradlech, první ze Sydney 2000 a druhá z Pekingu 2008. Druhé dvě zlaté jsou týmové, ze stejných olympiád. Bronz je ze soutěže na bradlech v Athénách roku 2004. Krom toho má osm titulů mistra světa. S gymnastikou začal v šesti letech, v patnácti se dostal do reprezentace. O rok později, v roce 1997, se stal nejmladším čínským gymnastickým mistrem světa. V roce 2019 byl uveden do Síně slávy Mezinárodní gymnastické federace.\n"}
{"id": "1493049", "url": "https://cs.wikipedia.org/wiki?curid=1493049", "title": "Las vidas posibles", "text": "Las vidas posibles\n\nLas vidas posibles je německo-argentinský nezávislý dramatický film z roku 2007, který natočila argentinská režisérka Sandra Gugliotta. Hlavní roli ztvárnila Ana Celentano, jejíž manžel (Germán Palacios) odjel do Patagonie na pracovní cestu. Protože však nedorazil do cíle, vydá se jej jeho žena hledat.\n\nLuciano je geolog žijící v Buenos Aires se svou manželkou Carlou, grafičkou. Jednoho dne se vydá na pracovní cestu na úplný jih Argentiny, do Patagonie, kam často jezdí. Když jej chce žena telefonicky kontaktovat, v hotelu, který má rezervovaný, jí sdělí, že dosud nedorazil. Neodpovídá ani mobilem, kde na Carlu vždy čeká jen hlasová schránka. Na policii však grafička nedokáže říct nic konkrétního, z hlavy si nepamatuje ani jméno města, kam manžel jel. Jedinou informaci, kterou má, je, že přiletěl do Patagonie, pronajal si auto a cestou jí volal z čerpací stanice asi 300 km před cílem. Poté už o něm nemá žádné zprávy a ani neví, proč by ji opouštěl.\n\nZoufalá Carla nakonec sama dorazí do Patagonie. S pronajatým vozem se vydá na stejnou cestu a poblíž benzínky, odkud jí Luciano telefonoval, se zastaví u policejního komisaře Gutiérreze, který jí sdělí, že ve zdejší pustině, kde v okolí široko daleko téměř nikdo není, je prakticky nemožné někoho najít. Za poslední měsíc se v horách ztratilo už osm lidí, kteří sem přijeli z města a nemají s touto oblastí zkušenosti. Slíbí jí ale, že se po muži podívá. Carla dorazí do hotelu, kde měl manžel rezervovaný pokoj. Protože je stále volný, ubytuje se v něm a na vlastní pěst chce pátrat. Když sedí v kavárně, projde kolem okna zarostlý muž, jenž vypadá jak Luciano. Ten poté odjede autem s mladou ženou. Carla je svým vozem následuje až k jednomu odlehlému domku, v němž oba bydlí.\n\nI další den muže sleduje, tentokrát do realitní kanceláře, kde pracuje. Je však podivné, že ji nepoznal, když ji viděl. Carla se po telefonu vyzpovídá své sestře Eleně, která se rozhodne do Patagonie taky přiletět. Mezitím Carla předstírá zájem o koupi domu v okolí a jedná s mužem v kanceláři. Dozví se, že se jmenuje Luis a že tu žije šest let se svou manželkou Marcíou, která pracuje v kavárně. Recepční jí řekne prakticky totéž a ani staré telefonní seznamy nemluví jinak. Carla pár tajně sleduje a v dalších dnech se vydá s Luisem na prohlídku vybraných domů. Dostane také vzkaz, že má rychle kontaktovat policii. Do města dorazí Elena, která se sama vydá za komisařem Gutiérrezem zjistit, co se děje. Ten nakonec Carle zavolá, že našli v jezeře u silnice pronajaté auto i mobilní telefon, který odpovídá Lucianovu. Žena se rozhodne zprávu ignorovat a na schůzce s Luisem se spolu vyspí, neboť je přesvědčená, že ho miluje. Další den jí Elena řekne, že policie našla i tělo, které má Carla identifikovat. Sestry se společně vydají na patologii, kde Carla ale odmítne přijmout skutečnost a prohlásí, že to není její manžel. Další noc stráví s Luisem, jenž poté odjede na lodi rybařit na jezero, zatímco Marcía stojí na molu. Na Carlu, která si prohlíží poničené manželovo auto, poté dojde dojde tíha událostí a začne plakat.\n\n\nJako svůj druhý celovečerní film začala od roku 2003 připravovat argentinská režisérka Sandra Gugliotta příběh \"Las vidas posibles\" dle vlastního scénáře, jenž vychází z povídky, kterou dříve napsala jako vůbec své první dílo. Scénář získal podporu 60 tisíc eur z fondu Berlínského filmového festivalu. Filmařka odjela počátkem července 2005 na jih Argentiny, kde se měl snímek natáčet. V hlavních rolích se měli představit Germán Palacios a Valeria Bertuccelli. V následujících týdnech bylo ještě upraveno obsazení, místo Valerie Bertuccelli definitivně získala roli Ana Celentano, další postavy měli ztvárnit Marina Glezer a Guillermo Arengo. Natáčení, v produkci argentinských společností El Angel Films, 16M a německé fieber.film, začalo v polovině srpna 2005 a skončilo počátkem října téhož roku. Filmaři využili lokace města El Calafate, jeho okolí v provincii Santa Cruz (např. osada Punta Bandera, rovněž na břehu jezera Argentino) dalších odlehlých míst v Patagonii, národního parku Los Glaciares; nakonec štáb natáčel i v Buenos Aires. Po svém návratu z Ruska se k obsazení v první polovině září přidala také Natalia Oreiro, která svoji účast popsala jako hodně malou a téměř nemluvící roli. Oreiro se dříve sama režisérce e-mailem ozvala, že by měla o snímek, o němž se dozvěděla od kamarádky, zájem. Filmařka, která nevěřila, že by to ona populární herečka opravdu byla, následně zřídila falešný casting, kam však Oreiro skutečně dorazila. Pro její roli, která byla původně určená pro někoho jiného, poté narychlo proběhly kamerové zkoušky.\n\nBěhem roku 2006 probíhala postprodukce snímku. Ta byla počátkem roku 2007 dokončena, nezávislý snímek navíc tehdy získal 10 tisíc dolarů od neziskové organizace Global Film Initiative, která uvedla, že film „nabízí perspektivu každodenního života v Argentině s dokonalým příběhem, který zaujme inovativním přístupem k postavám a osobitým stylem vyprávění, střihu a postupů.“ Teprve na konci roku 2007 bylo ohlášeno datum uvedení filmu do argentinských kin, které bylo stanoveno na 7. února 2008.\n\nHudbu pro film napsal argentinský skladatel Sebastián Escofet, který soundtrackové album zveřejnil na svých webových stránkách. V roce 2008 bylo také vydáno na CD.\n\nFilm \"Las vidas posibles\" byl nejprve promítán na festivalech. Svoji světovou premiéru si odbyl na festivalu nezávislých filmů v Buenos Aires dne 12. dubna 2007. V květnu 2007 byl promítán ve francouzském Cannes a v dalším průběhu roku 2007 jej diváci měli možnost zhlédnout také například na festivalech v Locarnu (Švýcarsko), Berlíně (Německo), Terstu (Itálie), Pinamaru (Argentina), Vlissingenu (Nizozemsko) či Jakartě (Indonésie). I během roku 2008 byl uváděn na festivalech, například v Tandilu. Celkově byl v průběhu let 2007 a 2008 promítán na více jak dvaceti festivalech po celém světě.\n\nDo argentinských kin byl film \"Las vidas posibles\" uveden 7. února 2008. Díky úspěchu na festivalu v Locarnu byl snímek od května 2008 promítán také v kinech ve Švýcarsku a 19. prosince 2008 byl zařazen i na program biografů v Urugayi. Organizace Global Film Initiative přivezla film také do USA a Kanady, kde jej promítala ve vybraných městech.\n\nV roce 2008 byl film vydán na DVD, o dva roky později vyšla v USA lokalizovaná verze DVD.\n\nFilm \"Las vidas posibles\" nebyl nikdy dán do široké kinodistribuce. Při promítání v argentinských kinech od února 2008 byl nasazen do pěti kinosálů, v Uruguayi na konci téhož roku do dvou sálů. Tomu odpovídá nízká návštěvnost a nízké tržby. V Argentině utržil snímek v přepočtu asi 19 200 dolarů, v Urugayi pak během dvou týdnů promítání v přepočtu asi 650 dolarů. Návštěvnost v argentinských kinech dosáhla 7342 diváků. Ve Švýcarsku zhlédlo film v omezené distribuci 2506 diváků.\n\nNa festivalu v Locarnu byl film oceněn zvláštní zmínkou poroty CICAE, z festivalu v Brazílii si přivezla cenu Ana Celentano a v argentinském Tandilu věnovala porota zvláštní zmínku režisérce Sandře Gugliotta. Snímek \"Las vidas posibles\" byl nominován v pěti kategoriích na argentinskou filmovou cenu Cóndor de Plata za rok 2008. Získal jednu cenu, a to v kategorii Ženský objev roku, v níž zvítězila Ana Celentano.\n\nDeník \"La Nación\" uvedl, že se režisérce Sandře Gugliotta podařilo svoji představivost přetavit ve film, který se zabývá dvěma osamělými dušemi a v němž je skrze postavu manžela spojena minulost a současnost. Pochvalně zmínil herecký výkon Germána Palacia, jenž ztvárnil roli se složitou strukturou, i Any Celentano, která zde představila své pevné herecké základy doplněné vřelostí a něhou. Tuto ústřední dvojici pak dobře doplňovala malá role Natalie Oreiro. List byl spokojený i s kamerou, která ukázala krásy opuštěné Patagonie, a hudbou, jež ve slabém rytmu příhodně doplňovala záběry.\n\n"}
{"id": "1493051", "url": "https://cs.wikipedia.org/wiki?curid=1493051", "title": "Radoslava Mavrodieva", "text": "Radoslava Mavrodieva\n\nRadoslava Mavrodieva ( ), * ) je bulharská atletka, která se specializuje na vrh koulí, halová mistryně Evropy v této disciplíně z roku 2019.\nV roce 2015 vybojovala bronzovou medaili na halovém mistrovství Evropy v Praze. V Bělehradě o dva roky později se stala halovou vicemistryní Evropy ve vrhu koulí. Kompletní sbírku medailí dovršila v Glasgow v březnu 2019, kde v soutěži koulařek zvítězila. V letech 2011 a 2013 startovala na světovém šampionátu, do finále však nepostoupila. Na olympiádě v Londýně v roce 2012 měla v kvalifikaci koulařek tři neúspěšné pokusy.\n"}
{"id": "1493066", "url": "https://cs.wikipedia.org/wiki?curid=1493066", "title": "Jozef Medovič", "text": "Jozef Medovič\n\nJozef Medovič (28. února 1928 – 5. srpna 1969) byl slovenský házenkářský a fotbalový brankář. Je pohřben v Trnavě.\n\nVěnoval se také boxu. V Trnavě byl znám i jako plavčík a správce místního koupaliště.\n\nPůvodně hrál tzv. velkou házenou o 11 hráčích. V roce 1950 se jako brankář probojoval do československé reprezentace a roku 1956 získal se Spartakem Trnava vůbec poslední titul mistra Československa v tomto sportu – od roku 1957 se přešlo na házenou se sedmi hráči.\n\nV československé lize chytal za Spartak Trnava ve dvou utkáních (15.04.1956–30.04.1956). Byl náhradníkem legendárního Capana – Imricha Stacha.\n\n"}
{"id": "1493081", "url": "https://cs.wikipedia.org/wiki?curid=1493081", "title": "Lysá nad Labem (nádraží)", "text": "Lysá nad Labem (nádraží)\n\nLysá nad Labem je železniční stanice v jižní části stejnojmenného města v okrese Nymburk ve Středočeském kraji na řece Labi. Je významným dopravním uzlem, leží na tratích 072, 231 a 232. Přímo před budovou je umístěno též městské autobusové nádraží. Stanice je elektrifikovaná (3 kV ss).\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 4. října 1873 přijel do Lysé první vlak při zprovoznění 14 kilometrů dlouhého úseku z Nymburka a dále budovaného do Mělníka a Ústí nad Labem. Ten samý den otevřela \"ÖNWB\" ze stanice odbočku ve směru na Prahu (provizorní nádraží Praha-Rohanský ostrov, po dokončení Praha-Těšnov), páteřní trasa Vídeň-Berlín Prahou neprocházela. 1. ledna 1874 vyjel z Lysé první pravidelný vlak do stanice Ústí nad Labem-Střekov.\n\nRoku 1909 byl zdvoukolejněn úsek Lysá nad Labem-Mělník, kompletní druhá kolej byla mezi Kolínem a Děčínem dokončena během první světové války, zejména s pracovním nasazením ruských a italských válečných zajatců. Nedaleký vojenský prostor v Milovicích propojila se stanicí železnice v roce 1921, o dva roky později zde byla zahájena též osobní přeprava. Elektrická trakční soustava sem byla dovedena roku 1958, elektrifikace úseku ve směru na Prahu proběhla v roce 1976.\n\nNádraží je vybaveno modernizovaným terminálem vestavěným vedle staré nádražní budovy, která je podchody propojena s dvěma ostrovními nástupišti. V roce 2018 začaly ve stanici probíhat rekonstrukční práce na trase do Nymburka, má zde být zvýšena maximální traťová rychlost na 140-160 km/h, stanice se díky projektu též stane bezbariérovou.\n\n"}
{"id": "1493082", "url": "https://cs.wikipedia.org/wiki?curid=1493082", "title": "Porsche Tennis Grand Prix 2019", "text": "Porsche Tennis Grand Prix 2019\n\nPorsche Tennis Grand Prix 2019 byl tenisový turnaj ženského profesionálního okruhu WTA Tour, hraný v hale Porsche-Arena na krytých antukových dvorcích. Konal se mezi 22. a 28. dubnem 2019 v německém Stuttgartu jako čtyřicátý druhý ročník turnaje.\n\nRozpočet turnaje činil 886 077 dolarů. V rámci WTA Tour se řadil do kategorie WTA Premier. Představoval jediný ženský turnaj v sezóně 2018 probíhající na krytých antukových dvorcích. \n\nNejvýše nasazenou hráčkou ve dvouhře se stala světová jednička Naomi Ósakaová z Japonska. Jako poslední přímá účastnice do dvouhry nastoupila 48. hráčka žebříčku Běloruska Viktoria Azarenková.\n\nDvacátý sedmý singlový titul na okruhu WTA Tour vybojovala 29letá Češka Petra Kvitová, která tak jako první hráčka v roce 2019 získala druhou trofej z dvouhry. Bodový zisk ji vrátil na 2. příčku klasifikace. Vyjma finanční prémie si odvezla tradiční cenu turnaje v podobě vozu Porsche 911 Carrera 4S Cabriolet. Při vůbec prvním společném startu v deblové soutěži si trofej odvezl německý pár Mona Barthelová a Anna-Lena Friedsamová, který startoval na divokou kartu.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n"}
{"id": "1493083", "url": "https://cs.wikipedia.org/wiki?curid=1493083", "title": "Porsche Tennis Grand Prix 2019 – ženská dvouhra", "text": "Porsche Tennis Grand Prix 2019 – ženská dvouhra\n\nŽenská dvouhra Porsche Tennis Grand Prix 2019 probíhala ve druhé polovině dubna 2019. Do singlové soutěže stuttgartského tenisového turnaje hraného na antuce v hale nastoupilo dvacet osm hráček. Obhájkyní titulu byla česká světová čtyřka Karolína Plíšková, kterou ve druhém kole vyřadila bývalá běloruská světová jednička Viktoria Azarenková.\n\nNaomi Ósakaová a Petra Kvitová vstoupily do turnaje jako soupeřky o post světové jedničky na žebříčku WTA. Ósakaová si postupem do čtvrtfinále zajistila setrvání na čele klasifikace. Následně odstoupila před semifinále pro poranění břicha. Vítězná Kvitová tak po skončení na Japonku ztrácela 135 bodů.\n\nVítězkou se stala 29letá česká světová trojka Petra Kvitová, jež ve finále zdolala 23letou estonskou světovou patnáctku Anett Kontaveitovou po dvousetovém průběhu 6–3 a 7–6. Bilanci vzájemných zápasů navýšila na 4–2. Ve druhé sadě Estonka nevyužila za stavu gamů 5–4 dva setboly. V následném tiebreaku si Češka vedením 6:0 připravila šest mečbolů v řadě, z nichž třetí proměnila. \n\nV probíhající sezóně si Kvitová po Sydney International připsala druhé turnajové vítězství, které představovalo dvacátý sedmý singlový titul na okruhu WTA Tour. Jako první tenistka v roce 2019 získala druhý titul z dvouhry a odehrála čtvrté finále. Navýšila také vedení v žebříčku WTA Race pro Turnaj mistryň a vrátila se na 2. příčku světové klasifikace. V historických statistikách českých hráček se 27. trofejí zařadila na druhé místo po bok Mandlíkové, za první Navrátilovou se 167 tituly. \n\nVyjma finanční prémie si Kvitová odvezla tradiční cenu turnaje v podobě vozu Porsche 911 Carrera 4S Cabriolet (s pohonem všech kol, z rozjezdu na 100 km/h za 3,6 sekundy a maximální rychlostí 304 km/h).\n\nČtyři nejvýše nasazené hráčky obdržely volný los do druhého kola.\n"}
{"id": "1493088", "url": "https://cs.wikipedia.org/wiki?curid=1493088", "title": "Brotherhood: Final Fantasy XV", "text": "Brotherhood: Final Fantasy XV\n\nBrotherhood: Final Fantasy XV (: \"ブラザーフッド ファイナルファンタジーXV, Burazáfudo: Fainaru Fantadží Fifutýn\") je krátký japonský anime webový seriál, na jehož tvorbě se podílelo studio A-1 Pictures a videoherní společnost Square Enix. Námětem pro seriál je videohra Final Fantasy XV a jednotlivé díly přinášejí pohled na dřívější životy všech čtyř protagonistů a na jejich přátelská pouta. Seriál vznikl jako podpůrný projekt ke hře a tvoří Final Fantasy XV Universe. \n\nJednotlivé díly seriálu byly vysílány od 30. března do 17. září 2016 zdarma prostřednictvím služeb YouTube a Crunchyroll. K dispozici je pouze japonský dabing s anglickými titulky.\n\nPříběh seriálu se odehrává ve fiktivním světě Eos, většinou na Lucianském kontinentu a v několika záběrech v Tenebrae. Odehrává se v čase, kdy Noctis a jeho parta cestovali v automobilu Regalii po Lucianském kontinentu. Království Lucis bylo nedávno rozvráceno invazí nepřátelské říše Niflheim a Noctis byl zrovna autem na cestě oklikou přes ostatní regiony do Altissie, kde se měl uskutečnit jeho sňatek s bývalou princeznou z Tenebrae, Lunafreyou Nox Fleuret.\n\nSeriál nadabovali pouze japonští dabéři.\n\n\n"}
{"id": "1493092", "url": "https://cs.wikipedia.org/wiki?curid=1493092", "title": "Roztoč to!", "text": "Roztoč to!\n\nRoztoč to! je televizní soutěžní pořad vysílaný v roce 2017 televizí Barrandov.\n\nPořad byl premiérově vysílán na TV Barrandov od srpna do září 2017 a v roce 2018 reprízován na Barrandov Family. Moderátorem pořadu byl Aleš Cibulka.\n\nKaždý díl pořadu se skládal ze dvou základních soutěžních kol a finále. V každém díle proti sobě soutěžily dvě čtyřčlenná družstva rozdělená dále ještě na dvě dvojice. Družstvo se obvykle skládalo z příslušníků jedné rodiny nebo z party přátel.\n\nV prvním kole se proti sobě utkaly dvě dvojice z téhož týmu. Vítězný pár pár postoupil do finále. Obdobně i ve druhém kole se utkaly dvě dvojice ze soupeřícího družstva a opět lepší pár postoupil do finálových bojů. Ve finále se tak střetly dvě dvojice ze dvou různých družstev. Ve finále vítězný pár pak vyslal jednoho ze svých členů ke kolu štěstí. Ten jej roztočil a dle čísla, které na kole takto vylosoval, získalo jeho družstvo celkovou odměnu. \n\nNa kole štěstí se po jeho obvodu nacházelo pětadvacet polí, které nesly buď číslici od jedné do pěti, nebo některé z klíčových slov „Bankrot“, „Stop“ či „Double“. Soutěžící kolo roztočil, a po jeho dotočení tak vylosoval jedno z polí:\n\nVylosovaným číslem se pak následně násobila četnost výskytu soutěžícím vyřčeného písmene v tajence, jíž luštil.\n\n"}
{"id": "1493097", "url": "https://cs.wikipedia.org/wiki?curid=1493097", "title": "Ploskočelka", "text": "Ploskočelka\n\nPloskočelka může být:\n"}
{"id": "1493098", "url": "https://cs.wikipedia.org/wiki?curid=1493098", "title": "Serie A 1933/34", "text": "Serie A 1933/34\n\nSoutěžní ročník Serie A 1933/34 byl 34. ročník nejvyšší italské fotbalové ligy a 5. ročník nově založené Serie A. Soutěž začala 10. září 1933 a skončila 29. dubna 1934. Účastnilo se jí 18 týmů z toho 16 se kvalifikovalo z minulého ročníku. Poslední dva týmy předchozího ročníku, jimiž byli US Bari a Pro Patria sestoupili do druhé ligy. Opačným směrem putovali dva týmy, jimiž byli US Livorno (vítěz druhé ligy) a FC Brescia.\n\nTitul v soutěži obhajoval klub FC Juventus, který v minulém ročníku získal své 5. prvenství v soutěži.\n\nPo skončení sezony sestoupily do druhé ligy tři kluby místo dvou, protože se soutěž ztenčila na 16 klubů.\n\n\nNejlepším střelcem tohoto ročníku Serie A se opět stal italský útočník Felice Borel. Hráč FC Juventus vstřelil 31 branek.\n"}
{"id": "1493111", "url": "https://cs.wikipedia.org/wiki?curid=1493111", "title": "Serie A 1934/35", "text": "Serie A 1934/35\n\nSoutěžní ročník Serie A 1934/35 byl 35. ročník nejvyšší italské fotbalové ligy a 6. ročník nově založené Serie A. Soutěž začala 30. září 1934 a skončila 2. června 1935. Účastnilo se jí nově 16 týmů z toho 15 se kvalifikovalo z minulého ročníku. Poslední tři týmy předchozího ročníku, jimiž byli AC Padova, Janov 1893 a Casale FC sestoupili do druhé ligy. Opačným směrem putoval jeden tým a to AC Sampierdarenese (vítěz druhé ligy).\n\nTitul v soutěži obhajoval klub FC Juventus, který v minulém ročníku získal své 6. prvenství v soutěži.\n\n\nNejlepším střelcem tohoto ročníku Serie A se stal argentinsko-italský útočník Enrique Guaita. Hráč AS Řím vstřelil 28 branek.\n"}
{"id": "1493121", "url": "https://cs.wikipedia.org/wiki?curid=1493121", "title": "Brněnská metropolitní oblast", "text": "Brněnská metropolitní oblast\n\nBrněnská metropolitní oblast (BMO) je území o rozloze 1755 km v Jihomoravském kraji. Zahrnuje město Brno a 166 okolních obcí, kde trvale žije více než 620 tisíc obyvatel (stav k roku 2017). Metropolitní oblast byla definována na základě intenzivních denních vazeb, například dojížďkou za prací či do škol. Cílem vytvoření Brněnské metropolitní oblasti není slučování, ale spolupráce obcí při koordinaci strategických projektů v oblasti dopravy, vzdělávání, životního prostředí a sociálních služeb. Zmíněná spolupráce je možná díky nástroji Evropské komise ITI – Integrované územní investice (z anglického \"Integrated Territorial Investments\"). ITI slouží k řešení metropolitních problémů vyžadujících integrovaný přístup, respektive kooperaci všech obcí.\n\n\nMěsto Brno spolupracuje s okolními obcemi v rámci uplatňování nástroje ITI (Integrované územní investice), který umožňuje díky využívání evropských dotací řešení metropolitních problémů a vytváření integrovaných a strategických projektů. Nástroj ITI je primárně určen pro dlouhodobé projekty, které mají strategickou povahu. Podmínkami využití nástroje bylo definování dlouhodobých priorit metropolitní oblasti a vytvoření Integrované strategie rozvoje BMO pro uplatnění nástroje ITI.\n\nIntegrovaná strategie rozvoje Brněnské metropolitní oblasti pro uplatnění nástroje integrované územní investice (ITI)\n\nStrategie se zaměřuje na čtyři hlavní prioritní oblasti: Dopravu a mobilitu, Životní prostředí, Konkurenceschopnost a vzdělávání a Sociální soudržnost. Strategie má za cíl vyvážený a polycentrický rozvoj celého území BMO. Strategie je naplňována pomocí konkrétních strategických projektů. Jedná se například o prodloužení tramvajových a trolejbusových tratí, budování dopravních terminálů a systémů P+R, protipovodňová opatření, ale také vytváření infrastruktury v oblasti odpadového hospodářství, sociální oblasti a vzdělávání.\n\nPro integrované projekty byla na roky 2014-2020 vyjednána částka přesahující 5,7 miliard Kč v pěti operačních programech evropských strukturálních a investičních fondů (ESIF) – Integrovaný regionální operační program (IROP), Operační program Doprava (OPD), Životní prostředí (OPŽP), Zaměstnanost (OPZ) a Podnikání a inovace pro konkurenceschopnost (OPPIK).\n\nV souvislosti s přípravou Strategie vznikl Atlas Brněnské oblasti (2014) a Sociodemografická analýza Brněnské metropolitní oblasti (2014). V rámci realizace Strategie bylo analyzováno Dopravní chování obyvatel v BMO (2016-2017) a také provedeno dotazníkové šetření (2017) mezi 166 starosty a starostkami obcí v BMO s cílem zjistit, jak okolní obce vnímají spolupráci a zdali se do ní chtějí aktivně zapojit i do budoucna.\n\nV rámci prohlubování spolupráce bylo v roce 2014 podepsáno Memorandum o metropolitní spolupráci, které bylo aktualizováno v roce 2018. Cílem memoranda je konstatování pokračující spolupráce, zajištění kontinuity ve společném koordinovaném přístupu v rozvoji území BMO po roce 2020 a soupis požadavků směrem k národní úrovni. Součástí memoranda jsou také konkrétní témata, které je třeba řešit na metropolitní úrovni (protipovodňová ochrana a revitalizační opatření, parkoviště P+R a terminály v zázemí Brna nebo společná koordinace rezidenční a komerční výstavby v BMO).\n\nIntegrovaná řešení = průnik níže uvedených dílčích aspektů integrovanosti:\n\n\nIntegrované projekty musí splnit přísnější kritéria hodnocení a projít náročnějším procesem schvalování. V rámci integrovaného přístupu je uplatňován princip partnerství, tzn. že jsou do strategického plánování a řízení zapojeny všechny důležité subjekty z území. Integrované projekty jsou aktivně koordinovány a koncentrují finanční zdroje a aktivity do konkrétního území v jednom čase tak, aby byl výsledný efekt co největší.\n\nSoučástí území Brněnské metropolitní oblasti je 167 obcí. Počet obyvatel je podle Českého statistického úřadu. Hustota zalidnění je 356 obyvatel na km².\n"}
{"id": "1493124", "url": "https://cs.wikipedia.org/wiki?curid=1493124", "title": "Adam Myslík z Hyršova", "text": "Adam Myslík z Hyršova\n\nAdam I. Myslík z Hyršova (1520 Praha? – 1581 Praha) byl příslušníkem staročeské erbovní měšťanské a vladycké později rytířské a panské rodiny Myslíků z Hyršova.\n\nNarodil se jako syn erbovního měšťana Matěje Myslíka z Hyršova, po kterém zdědil titul vladyky. Matěj Myslík byl od roku 1527 městským radním Starého a Nového Města pražského a okolo roku 1530 byl povýšen do stavu vladyckého. Adam Myslík byl okolo roku 1560 císařským sudím Nového Města pražského a od roku 1570 zastával funkci rady při úřadu Nejvyššího purkrabího. Roku 1553 byl povýšen do stavu rytířského. Z manželství s Prudencií Doubravskou z Doubravy vzešli pak dva synové starší Jan , jenž držel Košíře (košířská větev) a mladší Ladislav, který vlastnil Radíč (radíčská větev). Adam Myslík byl velkým mecenášem kostela a školy na Novém Městě pražském při kostele sv. Štěpána. Zde roku 1572 zřídil nadaci a rodinou hrobku, kde byl také roku 1581 pochován.\n\nAdam Myslík se zasloužil o značné rozšíření majetku rodu. V letech 1551-1555 držel statek Starý Knín. Vlastnil panství Košíře a roku 1575 zakoupil ještě statek Radíč jakož dvory Vesce, Žďár, Hržany, Nové Dvory, část obce Krchleby a zámeček Kozí hřbety. Vlastnil též dům v Praze, na jehož místě posléze vyrostla jezuitská kolej.\n\n„Rudý fénix vstává z plamenů a v zobáku dřímá zlatý prsten to vše se odehrává na zeleném poli. V klenotu tentýž fénix v plamenech.“\n\nMyslíkova ulice v Praze 1 a 2 byla po Adamovi Myslíkovi pojmenována omylem. Dům Myslíkova 31/171 (roh Myslíkovy a Spálené ulice) s pamětní deskou mu totiž nepatřil a až v 17. století patřil Myslichům z Hyrnštejna. Jméno Myslich se později zkomolilo na Myslík.\n\n\n"}
{"id": "1493126", "url": "https://cs.wikipedia.org/wiki?curid=1493126", "title": "Liou Kuo-liang", "text": "Liou Kuo-liang\n\nLiou Kuo-liang (; 10. ledna 1976, Sin-siang) je bývalý čínský stolní tenista, v současnosti trenér a sportovní funkcionář. Je druhým stolním tenistou historie, který zkompletoval pingpongový grandslam (zlato z olympiády, mistr světa a vítěz světového poháru), což se mu podařilo roku 1999. Olympijské medaile má celkem čtyři: zlato ze singlu a čtyřhry z olympijských her v Atlantě roku 1996, stříbro z dvouhry a bronz ze singlu z olympijských her v Sydney z roku 2000. Světový pohár vyhrál jednou (1996), titulů mistra světa má sedm, z toho ovšem jediný, z roku 1999, je individuální, a právě díky němu si připsal grandslam, jako druhý po Jan-Ove Waldnerovi. Po skončení hráčské kariéry se stal trenérem a později šéftrenérem čínské pingpongové reprezentace. Jeho odvolání (formálně přeřazení na pozici místopředsedy Čínského pingpongového svazu) v roce 2017 vyvolalo bezprecedentní protest čínských reprezentantů, kteří odmítli nastoupit k zápasům světového poháru na domácí půdě v Čcheng-tu, kde podporu odvolanému trenérovi vyjádřilo i publikum. Skandál skončil kompromisem - místo šéftrenéra Liou Kuo-liang nezískal zpět, ale byl zvolen předsedou svazu a pověřen přípravou reprezentace na hry v Tokiu roku 2020. \n"}
{"id": "1493128", "url": "https://cs.wikipedia.org/wiki?curid=1493128", "title": "Artur Omarov", "text": "Artur Omarov\n\nArtur Omarov (* 13. srpna 1988) je původem dagestánský zápasník – klasik, který od roku 2010 reprezentuje Česko.\n\nNarodil se v dnešní ruské autonomní republice Dagestánu. Po rozpadu Sovětského svazu v roce 1991 přišel s matkou do Česka. Vyrůstal v Chomutově, kde začal zápasit v klubu ASK VALZAP Chomutov (dnes Czech Wrestling Chomutov). V Česku se tradičně specializuje na zápas řecko-římský. \n\nČesko reprezentuje od roku 2009, kdy získal české občanství. Vrcholově se připravuje v Praze v klubu PSK Olymp pod vedením Václava Scheinera staršího. V české reprezentaci startoval do roku 2016 ve váze do 84 (85) kg (střední váha). V roce 2012 neprošel sítem kvalifikačních turnajů pro start na olympijských hrách v Londýně. \n\nV roce 2016 na evropská olympijské kvalifikaci v Srbském Zrenjaninu se probojoval do semifinále a byl jedno vítězství od kvalifikace na olympijské hry. V semifinálovém zápase s Bulharem Nikolajem Bajrjakovem dlouho prohrával o dva body. Ve čtvrté minutě dostal výhodu za Bulharovu pasivitu, kterou využil v parteru maďarem k zisku dvou bodů a navíc měl Bulhara položeného na lopatkách. Soupeře však v pozici neudržel a po hrubé chybě sám na lopatky prohrál. Na dalším kvalifikačním turnaji rovněž neuspěl a na olympijské hry v Riu se kvalifikoval. V červnu měsíc před zahájením olympijských her se Mezinárodní zápasnické federaci vrátily čtyři nevyužité účastnické kvóty z nichž jednu udělila jako divokou kartu Českému svazu zápasu. Svaz zápasu ve spolupráci s Českým olympijským výborem však do Riu nominoval reprezentační kolegyni Adélu Hanzlíčkovou.\n\nOd roku 2017 startuje ve váze do 97 (98) kg.\n\n\n"}
{"id": "1493135", "url": "https://cs.wikipedia.org/wiki?curid=1493135", "title": "Mezinárodní společnost pro hudební výchovu", "text": "Mezinárodní společnost pro hudební výchovu\n\nMezinárodní společnost pro hudební výchovu (International Society for Music Education, ISME) byla založena roku 1953 při konferenci UNESCO, aby podporovala hudební výchovu jako nedílnou součást všeobecného vzdělávání. Za desetiletí své existence se rozrostla ve světovou organizaci. Buduje a udržuje mezinárodní komunitu hudebních pedagogů. Pečuje o světové kulturní porozumění, vzájemný respekt a o spolupráci mezi hudebními pedagogy. Sdružuje přes 90 zemí. Je první mezinárodní organizací pro hudební pedagogy a respektuje všechny hudební žánry a všechny kultury.\n\nKaždé dva roky společnost pořádá konference v jiné části světa, které zahrnují workshopy, papírové prezentace, sympozia a představení. Kromě toho podporuje regionální konference v Africe, Asii, Tichomoří, Evropě a Americe a má řadu specializovaných skupin, které se zabývají hudebním vzděláváním. Mezi tyto skupiny patří sedm zavedených komisí, které jsou zaměřeny na:\n\n\nPřed hlavní konferencí komise pořádají obvykle semináře. Světová konference navíc pořádá fórum (diskusní setkání) učitelů hlasové a instrumentální výchovy.\n\nSpolečnost je zastoupena ve více než 90 zemích světa a v lednu 2012 měla téměř 1 700 individuálních členů, 21 národních poboček a 59 přímých členů skupiny ISME, dohromady je to přibližně 100 000 členů.\n\nHlavními sponzory jsou nadace Gibson a NAMM Foundation.\n\nSpolečnost také vydává mezinárodní časopis (\"The International Journal of Music Education\") pro hudební výchovu, který je publikován čtyřikrát ročně prostřednictvím vydavatelství SAGE.\n\nMezinárodní kancelář ISME koordinuje veškerou komunikaci, která se týká práce společnosti, udržuje kontakty se členy ISME, s národními a mezinárodními organizacemi, s partnery z oblasti hudebního průmyslu, včetně inzerentů, promotérů, sponzorů a dalších. Působí také jako poradní orgán UNESCO a je členem Mezinárodní hudební rady \"(International Music Council)\" IMC.\n\nValné shromáždění se od roku 1964 schází pravidelně každé dva roky na světových konferencích ISME, které se konají v různých zemích. Valné shromáždění řídí a schvaluje politiku společnosti, jmenuje prezidenta a členy prezidia a kontroluje jejich činnost.\n\nPředsednictvo ISME se skládá z 13 členů a schází se jednou ročně na místě, kde se bude konat příští světová konference ISME.\n\nVýkonný výbor se skládá z prezidenta, kandidáta na prezidentský úřad, předchozího prezidenta a dvou řádných členů prezidia. Výkonný výbor vypracovává strategický plán a schází se dvakrát až třikrát ročně.\n\nÚstava a nařízení, která se mohou měnit pouze rozhodnutími valného shromáždění.\n\n\n"}
{"id": "1493138", "url": "https://cs.wikipedia.org/wiki?curid=1493138", "title": "Nová cesta do pravěku", "text": "Nová cesta do pravěku\n\nNová cesta do pravěku je populárně naučná kniha, pojednávající o skutečných úskalích a možnostech, které by skýtala cesta do druhohor, tedy dávné geologické minulosti naší planety. Zaměřuje se právě na druhohorní éru, tedy období existence populárních dinosaurů a jejich současníků. Autorem knihy je popularizátor paleontologie a spisovatel Vladimír Socha. Ilustrace v knize jsou dílem výtvarníka Petra Modlitby.\n\nKniha pojednává o pomyslné cestě do druhohor, konkrétně do několika období existence dinosaurů a další pravěké fauny a flóry. Poskytuje informace o potřebném vybavení, nástrahách pravěkého světa (dravých zvířatech, mikrooorganismech a patogenech, živelných katastrofách, změnách ovzduší apod.) a popisuje jednotlivé tvory tak, jako by šlo o reálného turistického průvodce pravěkou krajinou. Obsahuje například rady, jak bezpečně pozorovat dinosaury, velké mořské plazy a ptakoještěry, a to od malých a neškodných až po obří nebo smrtelně nebezpečné druhy. Kniha je jakýmsi zábavným naučným průvodcem, informace v ní obsažené jsou však založené na dostupných paleontologických podkladech, nejedná se tedy o pouhé sci-fi.\n\nKniha vyšla oficiálně 16. dubna roku 2019 v nakladatelství Computer Press. Na 160 stranách knihy se nachází i několik desítek maleb a ilustrací. Kniha je vázaná s laminovaným potahem a její rozměry činí 167 x 225 mm.\n\n"}
{"id": "1493140", "url": "https://cs.wikipedia.org/wiki?curid=1493140", "title": "Prodos", "text": "Prodos\n\nProdos je pedagogické nakladatelství se sídlem v Olomouci. Bylo založeno v roce 1990 krátce poté, co byl ukončen monopol Státního pedagogického nakladatelství na vydávání učebnic.\n\nNakladatelství Prodos se od svého vzniku specializuje na tvorbu učebních a didaktických materiálů pro základní školy a víceletá gymnázia. Do roku 2019 vydalo téměř tři sta učebnic, pracovních sešitů a učitelských příruček pro většinu vyučovacích předmětů. Řadu titulů vydává také v elektronické podobě (interaktivní výuka) pro počítače, tablety, mobilní telefony a interaktivní tabule.\n\nAutorský a tvůrčí tým nakladatelství tvoří například Radek Malý, Hana Mikulenková a Matěj Forman (český jazyk), Josef Molnár (matematika), Martin Dančák (přírodopis), Roman Kubínek, Renata Holubová a Pavel Kantorek (fyzika), Linda Mikulenková (dějepis), Vít Voženílek a Miloš Fňukal (zeměpis), Danuše Pečová a Pavel Peč (chemie) nebo Tomáš Kopřiva (ilustrace).\n\n"}
{"id": "1493149", "url": "https://cs.wikipedia.org/wiki?curid=1493149", "title": "Serie A 1935/36", "text": "Serie A 1935/36\n\nSoutěžní ročník Serie A 1935/36 byl 36. ročník nejvyšší italské fotbalové ligy a 7. ročník Serie A. Soutěž začala 22. září 1935 a skončila 10. května 1936. Účastnilo se jí 16 týmů z toho 14 se kvalifikovalo z minulého ročníku. Poslední dva týmy předchozího ročníku, jimiž byli US Livorno a US Pro Vercelli sestoupili do druhé ligy. Opačným směrem putovaly dva týmy, jimiž byly AC Janov 1893 (vítěz druhé ligy) a US Bari.\n\nTitul v soutěži obhajoval klub FC Juventus, který v minulém ročníku získal své 7. prvenství v soutěži.\n\n\nNejlepším střelcem tohoto ročníku Serie A se stal italský útočník Giuseppe Meazza. Hráč AS Ambrosiana-Inter vstřelil 25 branek.\n"}
{"id": "1493155", "url": "https://cs.wikipedia.org/wiki?curid=1493155", "title": "Petr Novák (zápasník)", "text": "Petr Novák (zápasník)\n\nPetr Novák (* 17. dubna 1988 Liberec) je český zápasník – klasik.\n\nZápasení se věnoval od 5 let v Chrastavě pod vedenímk Aloise Stahoně. Jako nadějného dorostence si ho v 15 letech stáhnul do vrcholového sportovního centra mládeže v Havlíčkově Brodě trenér Zdeněk Švec. V české mužské reprezentaci se pohyboval od roku 2009 v kategorii do 74 kg (velterová váha). V roce 2012 neuspěl v olympijské kvalifikaci pro start na olympijských hrách v Londýně. V roce 2016 byl pozitivně testován na meldonium a kvůli pozastavené činnosti přišel o kvalifikační turnaje na olympijské hry v Riu.\n\nOd roku 2017 startuje v neolympijské váze do 82 (80) kg.\n\n\n"}
{"id": "1493161", "url": "https://cs.wikipedia.org/wiki?curid=1493161", "title": "Kchung Ling-chuej", "text": "Kchung Ling-chuej\n\nKchung Ling-chuej (čínsky pchin-jinem \"Kǒng Lìnghuī\", znaky 孔令辉; * 18. října 1975, Charbin) je bývalý čínský stolní tenista. Je třetím stolním tenistou historie, který zkompletoval pingpongový grandslam (zlato z olympiády, mistr světa a vítěz světového poháru), což se mu podařilo roku 2000. Olympijské medaile má celkem tři: jednu individuální, zlato z olympijských her v Sydney z roku 2000, zlato ze čtyřhry z olympijských her v Atlantě roku 1996 a stříbro z dvouhry ze Sydney. Světový pohár vyhrál jednou (1995), titulů mistra světa má osm, z toho ovšem jediný, z roku 1995, je individuální. Na rozdíl od většiny čínských stolních tenistů měl evropský úchop pálky, ping-pong se také učil na stáži ve Švédsku. Hráčskou kariéru musel předčasně ukončit roku 2006, když boural v opilosti v autě. Poté se stal trenérem a usedl i na trenérskou lavičku ženského národního týmu, odvolán byl ovšem opět za skandálních okolností, když vyšlo najevo, že si v jednom ze singapurských luxusních hotelů vypůjčil vysokou částku (v přepočtu přes 17 milionů korun), část peněz prohrál v kasinu a není schopen je splatit. \n"}
{"id": "1493165", "url": "https://cs.wikipedia.org/wiki?curid=1493165", "title": "Michal Novák (zápasník)", "text": "Michal Novák (zápasník)\n\nMichal Novák (* 22. září 1989 Liberec) je český zápasník – klasik.\n\nZápasení se věnoval od 4 let v Chrastavě pod vedenímk Aloise Stahoně. V 14 letech následoval svého staršího bratra Petra do vrcholového sportovního centra mládeže v Havlíčkově Brodě, kde se připravoval pod vedením Zdeňka Švece. V české mužské reprezentaci se pohyboval od roku 2009 v kategorii do 60 kg a 66 kg. V roce 2012 neuspěl v olympijské kvalifikaci pro start na olympijských hrách v Londýně. Od roku 2013 startoval ve váze do 59 kg. Do olympijského roku 2016 šel opět ve váze do 66 kg. Z kraje jara se však zranil a přišel o kvalifikační turnaje na olympijské hry v Riu.\n\n\n"}
{"id": "1493175", "url": "https://cs.wikipedia.org/wiki?curid=1493175", "title": "Indonéská džungle (Zoo Praha)", "text": "Indonéská džungle (Zoo Praha)\n\nIndonéská džungle je název největšího biotopového pavilonu v českých zoo. Nachází se v Zoo Praha a vznikl v letech 2001–2004 na místě původního pavilonu opic. Slavnostní otevření se konalo 29. 11. 2004 za účasti tehdejšího prezidenta České republiky Václava Klause. Prosinec po otevření pavilonu se stal vůbec nejnavštěvovanějším prosincem v historii zoo. Hned následujícího roku se podařilo zoo historicky vůbec poprvé překonat hranici jednoho milionu návštěvnických vstupů.\n\nPavilon byl ve své době nejdražším projektem v historii českých zoo. Jeho výstavba stála 185 mil. Kč.\n\nPavilon představuje region jihovýchodní Asie, konkrétně prostředí tropických deštných lesů zejména Indonésie. Představena je fauna i flóra ostrovů Sumatra, Jáva či Nová Guinea). Představeny jsou i navazující biotopy mangrovů či řek. Tropický les je vytvořen nejen s pomocí živých rostlin, ale také díky umělým stromům. Ten největší ve střední části stavby na výšku měří 16 metrů a váží 2 tuny.\n\nPlány na tropický pavilon vznikly v souvislosti s potřebou nahradit starý pavilon opic, který v Zoo Praha fungoval pět desetiletí. Snahou bylo nahradit klecový způsob vystavování velkého počtu druhů primátů nahradit většími naturalistickými expozicemi pro menší počet druhů. Proto také největší expozice současného pavilonu byly a jsou určeny primátům – zejména orangutanům. Další druhy primátů postupně získaly prostory v dalších částech zoo (např. pavilon goril či expoziční celkem Vodní svět a opičí ostrovy), a nejsou tak soustředěny pouze v jednom pavilonu, jak tomu bylo do roku 1999. V průběhu roku 1999 proběhla architektonická soutěž na stavbu nového pavilonu. V ní zvítězil architektonický ateliér AND (architekti V. Danda, P. Ulman a J. Kosnar). V následujícím roce bylo zajištěno územní rozhodnutí, stavební povolení i projektová dokumentace. V závěru února 2001 začala vlastní výstavba nové budovy. Ta probíhala až do října roku 2004. Oproti původním plánům došlo ke prodloužení doby výstavby, a to kvůli povodni, která zoo zasáhla v roce 2002.\n\nV roce 2005 byla k pavilonu přistavěna venkovní voliéra pro orangutany.\n\nZa dobu fungování pavilonu došlo k několika změnám ve složení zvířat i doplnění menšími expozicemi (viz Expozice). \n\nO tom, že se pavilon stal oblíbeným nejen u návštěvníků, ale i u zvířat, svědčí fakt, že se v něm podařilo odchovat také mnoho vzácných druhů živočichů, např.:\n\n\nJako první mládě se v pavilonu již v prosinci 2004 narodila tana severní.\n\n\nPavilonem prochází jednosměrná návštěvnická cesta, kolem níž je ve dvou patrech rozmístěno několik expozic.\n\nVstupní část pavilonu patří představení oblasti Indonésie jako regionu tisíců ostrovů. Nechybí ani velká mapa. Již zde se však kromě edukačních panelů nachází také kaskádovitě propojený systém několika nádrží představujících indonéskou řeku. Jsou zde chovány ryby a také želvy (např. želva amboinská).\n\n\nNávštěvnická chodba vede jeskyní, v jejíchž stěnách se za skly nacházejí expozice vzácných nočních savců, např. ježur a velemyší. Jedna z expozic je v horní části otevřena, a kaloni, kteří ji obývají, tak mohou létat i skrz návštěvnickou část jeskyně. Na konci chodby se vpravo nachází expozice varanovců bornejských. Po východu z noční část se před stoupáním do horní části pavilonu nachází akvaterárium s rybami a hady (např. stříkoun lapavý).\n\nV horní části skleníku se nachází rozsáhlejší celek \"tropického lesa\", který obývá šest druhů ptáků včetně vzácné majny Rotschildovy. Návštěvník tudy prochází k vyhlídce na poloostrov orangutanů. Ve vodním příkopu jsou k vidění želvy. Na menším poloostrovu žijí binturongové palawanští. Původně tato plocha patřila gibonům lar, později se jednalo o vejminek samce orangutana sumaterského Kamy. Před východem z pavilonu se nacházejí další dvě expozice menších savců. Vpravo žijí tany severní. Vlevo bylo původně odpočinkové místo v pralesní vegetaci, na jehož větší části vznikl přístřešek za nímž je schovaná expozice dikobrazů palawanských. Dříve v ní žily velemyši obláčkové, později kančilové.\n\n\nV době otevření pavilonu žilo v jeho expozičních prostorách celkem min. 61 druhů živočichů (13 druhů savců, 6 druhů ptáků, 9 druhů plazů a min. 33 druhů ryb).\n\n\n\n\n\nNa konci března 2019 bylo vystavováno a naučnými popisky označeno celkem 54 druhů živočichů (15 druhů savců, 6 druhů ptáků, 8 druhů plazů, 1 druh obojživelníka a 24 druhů ryb). Ze zmíněného počtu je 38 druhů (resp. poddruhů) stejných jako při otevření, jiné druhy již Zoo Praha nechová, další byly přemístěny do jiných expozic, řada druhů přibyla (často nahradily méně vzácné – např. místo vydry malé chována vydra hladkosrstá).\n\n\n\n\n\n"}
{"id": "1493191", "url": "https://cs.wikipedia.org/wiki?curid=1493191", "title": "Patrick Chan", "text": "Patrick Chan\n\nPatrick Lewis Wai-Kuan Chan (* 31. prosince 1990, Ottawa) je bývalý kanadský krasobruslař čínského původu. Je trojnásobným mistrem světa v soutěži jednotlivců (2011, 2012, 2013), má stříbro z individuální soutěže na olympijských hrách v Soči roku 2014 (krom toho má olympijské zlato a stříbro ze soutěže družstev). V roce 2011 byl vyhlášen kanadským sportovcem roku. Je nejúspěšnějším kanadským krasobruslařem všech dob. Byl synem emigrantů z Hong Kongu. Kariéru ukončil ve 27 letech.\n\n"}
{"id": "1493193", "url": "https://cs.wikipedia.org/wiki?curid=1493193", "title": "Ryszard Szymczak", "text": "Ryszard Szymczak\n\nRyszard Władysław Szymczak (14. prosince 1944, Pruszków – 7. prosince 1996, Varšava) byl polský fotbalista, útočník.\n\nHrál v polské nejvyšší soutěži za Gwardii Varšava a ve Francii ve druhé lize za US Boulogne. V Poháru UEFA nastoupil v 8 utkáních a dal 4 góly. Za polskou reprezentaci nastoupil v roce 1972 ve 2 utkáních. V roce 1972 byl členem vítězného polského týmu na olympiádě 1972, nastoupil ve 2 utkáních. Byl nejlepším střelcem polské ligy v sezóně 1971/72.\n\n"}
{"id": "1493199", "url": "https://cs.wikipedia.org/wiki?curid=1493199", "title": "Otto Fuchs", "text": "Otto Fuchs\n\nOtto Ervin Fuchs (13. června 1889 Kukleny\n\n"}
{"id": "1493200", "url": "https://cs.wikipedia.org/wiki?curid=1493200", "title": "Rychlá hra", "text": "Rychlá hra\n\nRychlá hra je interaktivní televizní soutěž. \n\nŠlo o stejný formát pořadu, který vysílala již neexistující Active TV, a provozovala jej stejná společnost, tedy Telemedia InteracTV. Tyto televizní soutěže bývají často kritizovány na sociální síti nebo v internetových fórech. Každý divák se ale může rozhodnout, zda se soutěže zúčastní, nebo ne. \n\nOd roku 2015 byla \"Rychlá hra\" vysílána na stanicích TV Barrandov, Barrandov Krimi a Kino Barrandov, cena hovoru činila 70 Kč/min. vč. DPH. Na podzim roku 2015 přibyly v programu těchto stanic pořady na stejném principu: \"Linka lásky\", \"Eroskop\" a \"Chat Linka\". Rozdíl spočíval v možnosti popovídat si (chatovat) s operátorkou na lince či poslouchat horoskopy lásky. Změněna byla též cena hovoru – činila 90 Kč/min. vč. DPH. V srpnu 2016 bylo ranní vysílání \"Rychlé hry\" ukončeno a bylo nahrazeno pořadem \"Klenot TV\". \n\nNa stejných stanicích (a od května 2017 také na stanici Joj Family) byl pořad pod názvy \"Linka lásky\" a \"Eroskop\" vysílán do roku 2018. Vysílání na Joj Family probíhalo v roce 2018 krátce také pod názvem \"Zavolej a Vyhraj!\", tento pořad nabízel možnost během zavolání získat 6 náhodných čísel, které mohl volající vsadit do loterie. Cena hovoru činila 90 Kč vč. DPH. \n\nV září 2018 bylo vysílání \"Rychlé hry\" obnoveno, a to na TV Barrandov (ráno) a Barrandov Plus (dopoledne). Během vysílání měli diváci zavoláním možnost zakoupit elektronické čtvrtletní předplatné časopisu \"Sedmička\". Cena hovoru činila 90 Kč vč. DPH. Ještě v druhé polovině září 2018 začala být ve stejný čas místo \"Rychlé hry\" opět vysílána \"Linka lásky\". Na jaře 2019 bylo dopolední vysílání na Barrandov Plus nahrazeno show \"Klenot TV\". \n\nOd 1. července byla \"Linka lásky\" zrušena a nahrazena pořadem \"Klenot TV\". Vysílání \"Rychlé hry\" bylo obnoveno. \"Rychlá hra\" tak začala být vysílána na TV Barrandov (každý všední den, 9.45–11.00 a 11.15–12.21) a divák měl opět možnost získat zavoláním kupón na elektronické čtvrtletní předplatné časopisu \"Sedmička\". \n\nOd konce září 2019 je pořad vysílán také o víkendu (dopoledne na Barrandov Krimi a odpoledne na Barrandov News) před \"Klenot TV\". V říjnu 2019 bylo změněno telefonní číslo a zároveň zvednuta cena hovoru na 95 Kč vč. DPH. \n\nDne 11. ledna 2020 se víkendové odpolední vysílání přesunulo z Barrandov News na Kino Barrandov. Pořad je tak vložen mezi 2 bloky \"Klenot TV\".\n\nOd 13. února 2020 bylo přidáno další vysílání, a to na Barrandov News každý všední den od 17 do 19 hodin. Nicméně 27. února bylo zrušeno.\n\n2. března 2020 bylo dopolední vysílání o několik minut posunuto. Aktuálně (v roce 2020) je Rychlá hra vysílána ve všední dny na TV Barrandov v čase 9.35–10.50 a 11.05–12.11. Pravidla nebyla změněna.\n\n"}
{"id": "1493210", "url": "https://cs.wikipedia.org/wiki?curid=1493210", "title": "Jeremy Lin", "text": "Jeremy Lin\n\nJeremy Shu-How Lin (* 23. srpna 1988, Torrance) je americký basketbalista. Je basketbalistou čínského původu v NBA. Od roku 2019 hraje za Toronto Raptors. V minulosti působil v Golden State Warriors (2010–2011), New York Knicks (2011–2012), Houston Rockets (2012–2014), Los Angeles Lakers (2014–2015), Charlotte Hornets (2015–2016), Brooklyn Nets (2016–2018) a Atlanta Hawks (2018–2019). V NBA odehrál 480 zápasů, má průměr 11,6 bodu na zápas.\n"}
{"id": "1493212", "url": "https://cs.wikipedia.org/wiki?curid=1493212", "title": "Česká tajenka", "text": "Česká tajenka\n\nČeská tajenka je český televizní soutěžní pořad vysílaný v letech 2013–2019 na TV Barrandov.\n\nPůvodně byl moderátorem pořadu Aleš Cibulka. Toho v roce 2016 vystřídal Vlasta Korec.\n\nSoutěž je rozdělena do čtyř základních kol, finále, směnárny a tzv. hry o jackpot. Na začátku první části pořadu jsou krátce představeni dva soutěžící. Poté v jednom kole, které je rozděleno do dvou částí, hádají celkem 4 tajenky. Soutěžící, který získává více bodů, postupuje do finále. Druhá část je shodná s první.\n\nVe finále se setkají dva výherci předchozích kol. Opět hádají čtyři tajenky a vítězem je znovu soutěžící, který má na konci hry více bodů.\n\nTento soutěžící jde do směnárny, kde je za cíl uhodnout co nejvíce z deseti popisovaných slov.\n\nPoté následuje část nazvaná „hra o jackpot“, kdy soutěžící musí říct jedno z čísel mezi 1 a 5. Pod každým číslem je skryta jiná odměna. Mezi odměny patří:\n\n\nKaždé základní kolo má časový limit čtyři minuty. Časový limit směnárny je 100 vteřin (dříve byl 90 vteřin).\n\nV letech 2015–2016 odvysílala TV Barrandov 10 speciálních dílů \"České tajenky\" pod názvem \"Cibulkova zábavná tajenka\". V pořadech účinkovali jako soutěžící známé osobnosti, často manželské páry či partneři. Moderátorem byl Aleš Cibulka. Vyhraná částka šla většinou na charitu.\n\n"}
{"id": "1493218", "url": "https://cs.wikipedia.org/wiki?curid=1493218", "title": "Kompenzační pomůcka", "text": "Kompenzační pomůcka\n\nKompenzační pomůcka je nástroj, přístroj či zařízení vyrobené nebo speciálně upravené k odstranění bariér v prostředí a komunikaci. Je to prostředek, který člověk využívá ke kompenzaci poruch pohybového systému, smyslových orgánů, kognitivních a komunikačních funkcí. Umožňuje člověku samostatně vykonávat běžné denní činnosti a další pracovní a volnočasové aktivity.\n\nPotřebu kompenzační pomůcky hodnotí zdravotnický pracovník. Vyšetření funkčního stavu pacienta a následně doporučení kompenzace jeho obtíží pomůckou je doménou práce ergoterapeuta. Ergoterapeut pomůcky vybírá společně s pacientem na základě jeho potřeb, vlastností pomůcky a podmínek prostředí, ve kterém pomůcku bude využívat, a také instruuje pacienta ke správnému používání pomůcek a poskytuje poradenství o možnosti jejich získání. \n\nKompenzační pomůcky hrazené ze zdravotního pojištění předepisuje praktický lékař, popřípadě jiný odborný lékař (např. neurolog, ortoped, rehabilitační lékař). V některých případech je nutné schválení revizním lékařem. Po obdržení vyplněného \"Poukazu na léčebnou a ortopedickou pomůcku\" si pacient vyzvedne pomůcku ve specializovaných zdravotnických potřebách. \n\nKompenzační pomůcky můžeme třídit do různých kategorií. Podle typu disability dělíme pomůcky pro osoby s fyzickým postižením, zrakovým postižením, sluchovým postižením a pro osoby s poruchou komunikačních funkcí. Podle běžných denních aktivit jsou to pomůcky pro usnadnění pohybu, osobní hygieny a koupání, oblékání, příjmu jídla apod. Kompenzační pomůcky mohou být jednoduché (např. dávkovač léků, zapínač knoflíků či podavač) nebo technická zařízení jako jsou zvedací systémy, plošiny, počítačový software a další.\n\n\n\n\n"}
{"id": "1493221", "url": "https://cs.wikipedia.org/wiki?curid=1493221", "title": "Lampl und Fuchs", "text": "Lampl und Fuchs\n\nLampl und Fuchs, též Lampl a Fuchs, byla pražská projekční a stavební firma působící ve 20. letech 20. století. Jejími zakladateli a majiteli byli Viktor Lampl a Otto Fuchs. Společnost se věnovala tvorbě obytných i administrativních budov. Stylově obsáhla art déco, expresionismus, konstruktivismus. Kromě vlastních návrhů forma prováděla také adaptace starších objektů. \n\n\n\n\n\n\n\n"}
{"id": "1493224", "url": "https://cs.wikipedia.org/wiki?curid=1493224", "title": "Vanessa Zambottiová", "text": "Vanessa Zambottiová\n\nVanessa Martina Zambottiová Barretová (* 4. března 1982) je bývalá mexická zápasnice – judistka.\n\nV mládí se věnovala lehké atletice a basketbalu. S judem začala v rodném Parralu v 16 letech potom co nebyla přijatá na atletickou sportovní školu. Vrcholově se připravovala v Ciudad de México v sportovním tréninkovém centru CONADE. V mexické ženské reprezentaci se pohybovala od roku 2001 v těžké váze nad 78 kg a záhy se prosadila mezi panamerickou špičku těžkých vah. V celosvětovém měřítku však na nejlepší těžké váhy (Číňanky, Japonky, Kubánky) nestačila. Čtyřikrát startovala na olympijských hrách v roce 2004, 2008, 2012 a 2016 s bilancí 2 výhry a 5 proher. Jejím nějvětším mezinárodním úspěchem je vítězství na Panamerických hrách v Riu v roce 2007.\n\n\n\n"}
{"id": "1493225", "url": "https://cs.wikipedia.org/wiki?curid=1493225", "title": "Zrcadlová terapie", "text": "Zrcadlová terapie\n\nZrcadlová terapie (\"mirror therapy\") je terapeutická metoda, jejíž aplikací se ve zdravotnickém či sociálním prostředí zabývají zejména ergoterapeuti či fyzioterapeuti. V rámci terapie může být rehabilitována jakákoliv část horní či dolní končetiny, u níž se vyskytuje motorické nebo senzitivní poškození. \n\nMirror terapie funguje na základě tzv. zrcadlových neuronů, které jsou aktivovány při pozorování pohybu jiné či zdánlivě jiné končetiny v zrcadle. Zmíněné neurony tedy hrají hlavní roli v procesu motorické re-edukace, neboť jejich aktivací dochází k vytváření nových nervových spojů, které vedou k obnově ztraceného pohybu končetiny.\n\nPacient při terapii sedí u stolu, přičemž má ve středu svého těla vertikálně umístěné zrcadlo a z obou jeho stran položené končetiny (za zrcadlem končetina postižená, před zrcadlem končetina zdravá). Pacient je následně instruován k pohybování neafektovanou končetinou, zatímco v zrcadle pozoruje její odraz. Díky sledování odrazu poté v mozku vzniká představa, že osoba nepohybuje pouze zdravou končetinou, ale také končetinou postiženou.\n\nMirror terapie nejčastěji postupuje od pozorování končetiny s nulovým či minimálním pohybem, až po pozorování pohybů složitějších. Taktéž je možné provádět taktickou stimulaci končetin s postupným přidáváním intenzity či počtu podnětů.\n\nObecně je doporučováno provádět terapii minimálně 30 minut, 5x týdně po dobu 3 až 6 týdnů. Největšího finálního úspěchu je dosahováno při započetí terapie v akutní či subakutní fázi onemocnění (do 14 měsíců od jejího vzniku).\n\n\n\n\n"}
{"id": "1493227", "url": "https://cs.wikipedia.org/wiki?curid=1493227", "title": "Rocksimus Maximus Tour/World Domination Tour", "text": "Rocksimus Maximus Tour/World Domination Tour\n\nRocksimus Maximus Tour/World Domination Tour bylo společné koncertní turné amerických hardrockových skupin Aerosmith a Kiss. Jednalo se o první turné s kytaristou Tommym Thayerem, který nahradil Ace Frehleyho. Peter Criss se do skupiny vrátil a odehrál celé turné, po jeho odchodu se do skupiny vrátil bubeník Eric Singer.\n\nAerosmth:\n\n\nPřídavek:\n\n\nKiss:\n\n\nPřídavek:\n\n\nKiss\n\n\nAerosmith\n\n"}
{"id": "1493306", "url": "https://cs.wikipedia.org/wiki?curid=1493306", "title": "Rakouské kulturní fórum v Praze", "text": "Rakouské kulturní fórum v Praze\n\nRakouské kulturní fórum v Praze ( \"(Österreichisches) Kulturforum Prag\", zkr. \"ÖKF Prag\") je instituce rakouského ministerstva zahraničí při Rakouském velvyslanectví v Praze pro kulturní záležitosti. Motto RKF je \"Dialog mit „verfreundeten“ Verwandten / Dialog se spřáteleným sousedem\"). Instituce sídlí v jedné z veřejně přístupných budov františkánského kláštera. Nachází se na Jungmannově náměstí č. 753/18, Praze 1-Novém Městě.\n\nUjednání mezi tehdejší ČSSR a Rakouskem o vzájemném zřízení kulturních institutů v hlavních městech existovalo již před pádem komunismu v Československu. \n\nK otevření Rakouského kulturního fóra došlo až po sametové revoluci v roce 1993. Vzniklo nejprve jako součást velvyslanectví a v roce 1996 se instituce přestěhovala do reprezentativní budovy františkánského kláštera na nádvoří u kostela Panny Marie Sněžné na Jungmannově náměstí v centru města. \n\nProstory fóra zahrnují galerii, knihovnu, společenský sál, kde se pravidelně konají výstavy, čtení a přednášky či konference. RKF kromě toho také pořádá filmová představení a koncerty; úzce spolupracuje s pražskými kiny a pořadateli koncertů.\n\n\n"}
{"id": "1493307", "url": "https://cs.wikipedia.org/wiki?curid=1493307", "title": "Historie ergoterapie v České republice", "text": "Historie ergoterapie v České republice\n\nV České republice je ergoterapie v porovnání se západní Evropou, Kanadou a USA poměrně novou profesí.\n\nErgoterapie byla ve svých počátcích aplikována jako terapeutická metoda u pacientů s psychickým onemocněním v psychiatrických léčebnách. Dříve byla ergoterapie známa pod názvem „léčba prací“ (Až od 70. let byl změněn název na ergoterapii). Avšak využívání terapie ve formě určité aktivity je staré jako lidstvo samo.\n\nV 19. století se začala zlepšovat péče o tělesně postižené, díky sociální péči i o duševně nemocné. U těchto pacientů se zdůrazňoval význam léčby prací.\nPrvní pokusy o zavedení moderní rehabilitace s využitím práce\n\nPrvní pokusy o zavádění moderní rehabilitace po vzoru Evropy s využitím práce k léčebným účelům začaly v Ústavu pro choromyslné v Praze roku 1850. Dále v Lázních Jeseníky, v Psychiatrické léčebně v Brně, v Psychiatrickém ústavě v Bohnicích a v Jedličkově ústavu v Praze, kde ergoterapie se z psychiatrické oblasti rozšířila i do oblasti tělesného postižení. Dále vzniklo senatorium Luži – Košumberk pro lidi po TBC.\nVývoj od roku 1945 do začátku 90. Let\n\nVe spolupráci se zahraničními odborníky byl založen Rehabilitační ústav pro léčení poliomyelitidy v Jánských lázních, který nabízel cílenou funkční léčbu a možnost výroby na tkalcovských stavech. Léčba prací se také uplatňovala v rehabilitačním ústavu Chuchelná, Hrabyně a Karviná.\n\nRoku 1947 byl otevřen Rehabilitační ústav v Kladrubech pro akutní kvadruplegiky, paraplegiky a pro polytraumata. Zde se soustřeďovala první školící základna pro léčbu prací. V roce 1947 byl zde uspořádán 1. kurz ergoterapie pořádaný ergoterapeuty z USA. Tato spolupráce byla klíčová a vedla k rozšíření ergoterapie do rehabilitačních ústavů, nemocnic a ambulancí. Z ideologických důvodů po r. 1948 skončily kontakty se zahraničními ergoterapeuty.\n\nPo roce 1989 s nástupem demokracie byly obnoveny kontakty se zahraničními ergoterapeuty a mohlo tak docházet k předávání zkušeností.\n\nDnes je ve světě ergoterapie vnímána jako důležitá a rychle se rozvíjející medicínská profese. Začátkem 21. století prochází vývojem ke komplexnímu pojetí léčby. Moderní ergoterapie již využívá daleko méně rukodělných činností. Orientuje se na individuální nácvik soběstačnosti, nácvik modelových smysluplných činností, vybavení kompenzačními pomůcky, úpravu bydliště pacienta.\n\nTo vše s cílem dosáhnout co nejvyšší kvality života. Využívá také vyšetřovacích metod zejména vyšetření všedních denních činností, senzomotorických a kognitivních funkcí. Ergoterapie se vedle zdravotních zařízení uplatňuje také v sociální oblasti.\n\n\n\n"}
{"id": "1493308", "url": "https://cs.wikipedia.org/wiki?curid=1493308", "title": "Lycoming T55", "text": "Lycoming T55\n\nLycoming T55 (tovární označení LTC-4) je turbohřídelový motor užívaný od 50. let 20. století k pohonu amerických vrtulníků, a (v turbovrtulové verzi) některých letounů. Motor byl původně zkonstruován u Lycoming Turbine Engine Division ve Stratfordu v Connecticutu jako zvětšená verze jejího motoru T53, a současným výrobcem obou typů je společnost Honeywell Aerospace. V současnosti vyráběné verze motoru dosahují až trojnásobného výkonu oproti variantám z doby vzniku, dosaženého díky zvýšení průtoku vzduchu, stupně stlačení a vstupních teplot turbíny.\n\nT55 je také jádrem turbodmychadlového motoru Lycoming ALF 502.\n\n4 867 shp (3 631 kW)\n\n\nÚdaje podle\n\n\n\n \n"}
{"id": "1493321", "url": "https://cs.wikipedia.org/wiki?curid=1493321", "title": "Compagnie internationale de navigation aérienne", "text": "Compagnie internationale de navigation aérienne\n\nCompagnie internationale de navigation aérienne (CIDNA) byly francouzské aerolinky vzniklé roku 1920, původně do roku 1925 existující pod názvem Compagnie franco-roumaine de navigation aérienne (CFRNA). Společnost byla zaměřená především na spoje do střední Evropy a začátkem 30. let 20. století představovala jednu ze čtveřice největších francouzských leteckých společností v oblasti osobní přepravy. V roce 1933 se stala jednou ze zakládajících součástí Air France.\n\nPodle vyprávění Paula Moranda začátkem 30. let letoun společnosti CIDNA urazil trasu Paříž–Bukurešť za 20 hodin letu, s mezipřistáními ve Štrasburku, Norimberku, Vídni a Budapešti, a dosáhl neuvěřitelné rychlosti 150 km/h.\n\n"}
{"id": "1493333", "url": "https://cs.wikipedia.org/wiki?curid=1493333", "title": "Favi", "text": "Favi\n\nFAVI je internetový vyhledávač nábytku a dekorací v České republice. Pokrývá segment nábytku, bytových doplňků, kuchyní, koupelen, sanity a zahrad. Mimo Českou republiku působí na Slovensku, v Polsku, Rumunsku a Maďarsku. Stojí za ním Jan Zajíc, Radomír Hejl a investiční skupina Pale Fire Capital SE.\n\nPortál navštěvují lidé, kteří hledají interiérové vybavení, službu architekta nebo inspiraci. FAVI spolupracuje s více než 600 kamennými obchody a e-shopy, kterým zprostředkovává tržby přesahující dvě miliardy korun ročně. Mezi zařazené obchody patří například Sconto nebo Bonami. Aktuálně se na FAVI díky agregaci desítek českých e-shopů objevuje zhruba dva miliony produktů, které denně navštíví až 100 000 uživatelů. \n\nFAVI založili jako startup v roce 2015 Jan Zajíc a Radomír Hejl. Myšlenka vznikla, když si oba ze zakladatelů zařizovali vlastní bydlení. Na tuzemském trhu jim chyběl portál, kde by se mohli inspirovat a zároveň vybrat nábytek a dekorace online. V roce 2016 získalo FAVI investici od skupiny NetBrokers Holding, která má ve svém portfoliu mimo jiné český srovnávač pojištění ePojisteni.cz. V srpnu 2017 podíl od NetBrokers Holding převzala investiční skupina Pale Fire Capital SE. FAVI aktuálně působí ve čtyřech dalších zemích Evropské unie: od roku 2016 na Slovensku, od roku 2017 v Polsku a v roce 2018 vstoupilo do Rumunska a Maďarska. Na všech těchto trzích aktuálně registruje desítky tisíc uživatelů denně. Do stávajícího globálního segmentu vyhledávačů interiérového vybavení patří například americký Houzz. \n\nV roce 2017 se portál FAVI dostalo mezi 10 finalistů v kategorii internetové obchodování v soutěži Křišťálová Lupa 2017.\n"}
{"id": "1493337", "url": "https://cs.wikipedia.org/wiki?curid=1493337", "title": "Hodnocení soběstačnosti", "text": "Hodnocení soběstačnosti\n\nHodnocení soběstačnosti nebo také hodnocení ADL ( , všední denní činnosti) je jednou z hlavních oblastí zájmu ergoterapeutů, kteří rovněž pacientovi pomáhají se zlepšením schopností tyto činnosti vykonávat samostatně, protože to je jedna z cest k nezávislému a kvalitnímu životu v jeho osobním i domácím prostředí. Všední denní činnosti většinou chápeme jako soubor činností, které souvisí se soběstačností člověka. Tyto činnosti se dělí na personální (souvisí s péčí o sebe, jako je hygiena, oblékání, koupání apod.), a instrumentální (činnosti prováděné v nejbližším prostředí, jako například nakupování, úklid či vaření).\n\nADL lze hodnotit pomocí různých testovacích baterií.\n\nVýsledek hodnocení soběstačnosti podává ergoterapeutovi informaci o stupni nezávislosti pacienta nebo stupni nutné asistence či dopomoci. Citlivější hodnocení nabízí rozlišení typů asistence (fyzická, slovní, dohled). Hodnocení tak poskytuje informaci o funkčním stavu pacienta a o jeho omezeních v provádění činností. Na základě vyšetření je ergoterapeut schopen stanovit bezpečnost provádění těchto samoobslužných činností a také míru rizika pádu nebo úrazu. Dále je schopný na základě vyšetření stanovit terapeutický plán a doporučit vhodné kompenzační pomůcky.\n\nIndex Barthelové ( označovaný také ), který vytvořily Barthelová a Mahoneyová v roce 1965, hodnotí položky podle míry asistence. Rozpětí skóre je 0–100 bodů, hodnotící na dvou- či tříbodové stupnici při dosažených 10–15 bodech samostatné provedení, při 5 bodech provedení s dopomocí a při 0 bodech neprovedení. Test obsahuje deset položek: příjem jídla a tekutin, přesuny (židle, vozík, postel), osobní hygiena, použití WC, koupání, chůze po rovině, chůze do/ze schodů, oblékání, kontrola močení a stolice. Jednotnou verzi českého překladu BI, včetně rozšířeného BI a kritérií hodnocení je možné nalézt na stránkách Ústavu zdravotnických informací a statistiky ČR.\n\nVýhodou testu je jeho rychlé provedení, jednoduchost a také fakt, že obsahuje všechny položky personálních ADL. Mezi jeho nevýhody patří, že BI může mít stejný výsledek u dvou pacientů s odlišnou úrovní nezávislosti, tzn. že nedokáže hodnotit detailní změny v jednotlivých položkách, dále nehodnotí psychosociální funkce.\n\nTento test je komplexnějším a detailnějším hodnotícím nástrojem. Hodnotí celkem 18 položek rozdělených do šesti oblastí: péči o sebe, kontrolu vyprazdňování, přesuny, lokomoci, komunikaci a sociální schopnosti, přičemž poslední dvě položky jsou odlišné od testu BI. Každá položka se hodnotí na škále od 1 do 7, kde 1 je celková závislost a 7 je celková nezávislost. Těchto sedm úrovní posléze určuje míru požadované asistence. Úrovně 6 a 7 nevyžadují asistenci, úrovně 5–1 vyžadují asistenci, která se vyjadřuje v procentech. Rozsah bodů je v rozmezí 18-126 bodů, následně se výsledek zakreslí do diagramu pro lepší znázornění výsledku.\n\nVýhodou testu je pokrytí psychosociálních položek, spolehlivost a hodnocení změn v průběhu času. Nevýhodou FIMu může být naopak časová náročnost, nutnost koupě licence a zaškolení v oblasti provedení a zhodnocení testu.\n\nKatze a kol., kteří vytvořili hodnocení ADL v roce 1963, v testu obsáhli šest položek: koupání, oblékání, použití WC, přesuny, kontinenci a příjem jídla. Celkové bodování je rozděleno do skupin A-G, přičemž A znamená nezávislost ve všech položkách, kdežto G značí, že pacient provede jen jednu činnost ze šesti.\n\nHodnocení PULSES vytvořili Moskowitz a McCann v roce 1957. Název testu je zkratka ze začátečních písmen anglických slov vyšetřovaných položek. P jako fyzický stav, U je horní končetina a označuje činnosti, u kterých je důležitá funkce horní končetiny, například osobní hygienu, příjem jídla atd., L značí dolní končetiny (pro přesuny), S jsou senzorické funkce (komunikace, smysly), E označuje vyměšování a S podpůrné faktory, které zahrnují rodinu, finanční zázemí apod. Položky se hodnotí na čtyřbodové škále 1–4, kde číslo 4 znamená závislost.\n"}
{"id": "1493351", "url": "https://cs.wikipedia.org/wiki?curid=1493351", "title": "Lake Mburo National Park", "text": "Lake Mburo National Park\n\nLake Mburo National Park je národní park, který se nachází na západě Ugandy.\n\nLake Mburo National Park leži v kraji Kiruhura v Západním regionu Ugandy. Park s nachází 30 kilometrů (po silnici) východně od Mbarary. Vzdálenost od hlavního města Kampaly je přibližně 240 km (po silnici).\n\nPark obývá spousty druhů zvířat, jako jsou zebry, hroši, impaly, prasata Phacochoerus, antilopy losí, buvoli afričtí, šakali, levharti afričtí a více než 300 druhů ptáků. Se svými 260 čtverečními kilometry se jedná o nejmenší savanský národní park v Ugandě.\n"}
{"id": "1493352", "url": "https://cs.wikipedia.org/wiki?curid=1493352", "title": "Skandinávský design", "text": "Skandinávský design\n\nSkandinávský design je umělecký směr charakteristický pro země na severu Evropy. Objevuje se především v interiérovém designu a architektuře. Název Skandinávie je používán pro Švédsko, Finsko, Norsko, Dánsko a Island.\n\nDesign ze skandinávských zemí nese několik společných atributů, jako jsou minimalismus, přírodní materiály, světlé barvy, jednoduché linie a maximální funkčnost. Čistá skandinávská estetika bývá zpestřena barvami nebo vlnitými tvary. Mezi nejvíce používané materiály patří světlé dřevo. Pro výrobu textilií je charakteristické použití vlny, bavlny nebo lnu. Vedle tradice, modernosti a sociálního idealismu je totiž důležitou filozofií skandinávského designu spojitost s přírodou. Většina skandinávských designérů se zabývala návrhy budov jako celku včetně nábytku a interiérového vybavení. Díky tomu je pro skandinávský design typické také harmonické propojení interiéru a exteriéru stavby.\n\nVe Skandinávii oproti zbytku Evropy se nikdy výrazněji neprosadily avantgardní umělecké styly, jako je například futurismus nebo kubismus. Nové tendence a moderní postupy se v designu kombinovaly se starými technikami a tradičními materiály. Za úspěchem skandinávského designu stojí především dlouhá tradice řemeslné výroby, za což severské země vděčí pozdnímu příchodu industrializace. Zatímco ve Velké Británii už v 18. století začínali s masovou výrobou, do Skandinávie přišla až ve druhé polovině 19. století.\n\nZa přelomový je pro skandinávský design považován rok 1954, kdy byla v USA uspořádána výstava Design in Scandinavia, která následující tři roky putovala po celých Spojených státech amerických a Kanadě. Tato expozice představila skandinávský design v zámoří a má největší zásluhu na celosvětovém rozmachu tohoto směru, který byl do té doby pro Severní Ameriku neznámý.\n\nDánsko patří mezi nejvýraznější země skandinávského designu. Pro dánský design je typické spojení funkčnosti, krásy a elegance. Hlavní funkcí dánského nábytku je udržování jednoduchého a estetického prostředí přispívající ke spokojenějšímu životu. Moderní dánský design se formoval v 50. letech 20. století na základě dvou uměleckých směrů.\n\nPrvním z nich je umělecký styl funkis založený na jemných liniích a zaoblených tvarech. Ikonickým designem z tohoto období je například křeslo Little Petra z roku 1938. Dalším směrem, který dánský design ovlivnil, je funkcionalismus přejatý z německé výtvarné školy Bauhaus.  Za průkopníka dánského designu je považován Kaare Klint, jenž v roce 1924 stál za vznikem katedry nábytku a architektury na Royal Danish Academy of Fine Arts. Mezi nejvýznamnější studenty této katedry patřili například Arne Jacobsen, Verner Panton nebo Hans Wegner.\n\nHans Wegner byl výrazným dánským návrhářem. Pro jeho tvorbu je charakteristická snaha navrhnout takový kus nábytku, který by byl zajímavý i při pohledu zezadu. Kolem roku 1940 navázal spolupráci s nábytkářskou firmou Johanes Hansen, pro niž navrhl například dnes již ikonickou Čínskou židli vyrobenou z ohýbané překližky.\n\nDalším čelním představitelem dánského designu je návrhář a architekt Arne Jacobsen, který se proslavil návrhy židlí, pro něž byl charakteristický jednoduchý, avšak vysoce funkční design. Mezi ikonické kusy nábytku patří například židle Mravenec, křeslo Egg nebo budova hotelu společnosti SAS, která byla prvním mrakodrapem v Kodani. Tento architekt navrhl nejen budovu, ale i interiér hotelu; tato stavba se stala jeho životním uměleckým dílem.\n\nZa zrod švédského moderního designu je považován rok 1917, kdy společnost Svenska Slöjdföreningen otevřela výstavu v galerii Liljevalch ve Stockholmu. Tato expozice prezentovala přes dvacet vybavených interiérů navržených převážně začínajícími architekty. Účelem bylo předvést nižším vrstvám obyvatelstva cenově dostupný, leč esteticky hodnotný nábytek a interiérové vybavení. Pro raný švédský interiérový design byly charakteristické skleněné vázy a mísy, keramika a nábytek. Jednou z předních firem produkujících skleněné dekorace tehdy byla firma Orrerfors.\n\nV roce 1943 byla Ingvarem Kampradem založena firma IKEA, která dává podobu švédskému sociálnímu cítění a skandinávské estetice v interiérech. Filozofií firmy bylo především poskytovat za dostupnou cenu kvalitní nábytek pro každého. Další inovací této společnosti byl prodej rozloženého nábytku, což šetřilo místo ve skladu i práci dělníků. K nejvýraznějším osobám švédského interiérového designu patří Nisse Strinning, jenž v roce 1949 navrhl ikonický systém nástěnných úložných polic zvaný String, který umožňoval vytvořit několik různých variant umístění jednotlivých polic.\n\nDalšími čelními představiteli byla návrhářská dvojice Börge Lindau a Bo Lindekrantz. V roce 1969 byli oceněni Lunningovou cenou, udělovanou za úspěchy skandinávským zemím. V témže roce začali pracovat pro švédskou nábytkářskou firmu Lammhults. V osmdesátých letech Bärge Lindau založil vlastní společnost Blå Station, která dodnes prodává nábytek charakteristický skloubením kovu a dřeva.\n\nHlavním představitelem a průkopníkem finského designu byl návrhář a architekt Alvar Aalta. Pro jeho tvorbu jsou charakteristické organické tvary a zvlněné linie. Mezi nejslavnější díla patří skleněná kolekce váz Altar Aaltou z roku 1936, kterou navrhl pro sklářskou společnost Iittala. Iittala produkovala ikonické série jako například porcelán Taika, svícny a nádoby Kastehelmi nebo sklenice Kartio.\nDalším významným finským návrhářem byl Eero Saarinen. Pomohl vytvořit nový typ modernismu prosazující organické a lidem příjemné tvary. Finským národním symbolem je tvorba Tapia Wirkkaly. Navrhl například design lahve finské vodky Finlandia nebo finské markové bankovky z roku 1955.\n\nČelním představitelem norského designu byl Ingmar Relling, který komplexně řešil podobu interiérů a nábytku. Navrhl například ikonické křeslo Siesta. Revoluční návrhy sedacího nábytku vytvořil Peter Opsvik. Jeho návrhy umožňovaly velkou variabilitu v užívání a byly jednoduše konstrukčně řešené. Vymyslel například pracovní židli Siity, která umožňuje regulovat výšku opěradla a sedátka.\n\nObliba skandinávského designu v posledních letech v České republice roste především v interiérech. Tento styl bydlení vyniká především nadčasovostí, maximální funkčností a útulností. Na českých e-shopech je dostupná celá řada předních skandinávských značek jako je Marimekko, Iitala, House Doctor, Ib Larsen a mnoho dalších. Na vyhledávání interiérového vybavení ve skandinávském stylu se v České republice zaměřuje například FAVI.\n"}
{"id": "1493363", "url": "https://cs.wikipedia.org/wiki?curid=1493363", "title": "Kdo to ví?", "text": "Kdo to ví?\n\nKdo to ví? je český televizní soutěžní pořad vysílaný v letech v letech 2016 a 2017 na TV Barrandov.\n\nPořad pro TV Barrandov vyráběla společnost Fremantle Media, a to dle německého originálu \"Wer weiß denn sowas?\".\n\nModerátorem pořadu byl Michal Novotný. Soutěžily mezi sebou dva týmy. Kapitány byli Michal Suchánek a Richard Genzer, v každé epizodě měli oba v týmu jednu známou osobnost. Profesora Broňu si zahrál Bronislav Kotiš. Na výběr bylo 12 otázek z různých oborů, jednou z nich byl vždy otazník nazývaný „překvapení“. Ke každé byly tři možnosti, z nichž jedna byla správná. Za každou správnou odpověď získal tým 5000 Kč. Na konci pořadu následovalo finále, které se skládalo z jedné otázky se třemi možnostmi. Oba týmy mohly vsadit částku od 0 Kč do výše jejich výhry v základní části. Pokud tým odpověděl správně, částka se přičetla na jejich konto. Pokud špatně, týmu byla částka odečtena. Výhra se rozdělila mezi diváky, kteří fandili danému týmu.\n\nModerátorem pořadu byl Martin Zounar. Soutěžily mezi sebou dva týmy. Kapitány byli Aleš Cibulka a Dana Morávková, v každé epizodě měli oba v týmu jednu známou osobnost. Bronislava Kotiše na pozici profesora nahradil Tomáš Jeřábek. Martin Zounar již otázku pod otazníkem nenazýval „překvapení“, ale „tajemství“. Pravidla soutěže se nezměnila.\n\n"}
{"id": "1493373", "url": "https://cs.wikipedia.org/wiki?curid=1493373", "title": "Arja Saijonmaa", "text": "Arja Saijonmaa\n\nArja Enni Helena Saijonmaa (* 1. prosince 1944 Mikkeli, Finsko) je finská (později i švédská) zpěvačka, politická aktivistka a příležitostná herečka.\n\nStudovala na Sibeliusově akademii a získala titul bakalář umění na Helsinské univerzitě. Své průlomy učinila jako zpěvačka ve Švédsku. Vydala alba se švédskými překlady písní Mikise Theodorakise, stejně jako obaly skladeb Zarah Leander.\n\nV roce 1978 vydala \"Miten voi kyllin kiittää\" (česky \"Jak moc mohu poděkovat\"), album finských překladů písní chilského skladatele a zpěvačky Violety Parry. Následující rok vyšla švédská verze \"Jag vill tacka livet\" (česky \"Chci poděkovat životu),\" jedna z jejích největších hitů.\n\nOlof Palme byl její blízký přítel, a jeho vdova chtěla, aby Arja zazpívala na jeho pohřbu v roce 1986. Píseň, která zazněla na pohřbu byla \"Enag Megalos O Kaimos\", ale ve švédštině. V roce 1987 se zúčastnila soutěže Melodifestivalen s písní \"Högt över havet (česky Vysoko nad mořem)\", se kterou skončila na druhém místě. Stejný rok skórovala v soutěži Svensktoppen s hitem \"Jag vill leva i Europa\" (česky \"Chci žít v Evropě)\".\n\nJako politička byla členkou Švédské lidové strany ve Finsku a v roce 1987 byla jmenována velvyslankyní Goodwill UNHCR. Napsala knihu v norštině zvanou \"Sauna\" pojednávající o tradici finské sauny.\n\nArja se objevila v první sezóně Let's Dance, švédské verze Strictly Come Dancing v roce 2006. Její profesionální partner byl Tobias Karlsson, ve věku 28 let, a byli vyřazeni v 7. týdnu. V prosinci roku 2007 se Arja Saijonmaa zúčastnil švédské reality show Stjärnorna på slottet spolu s Peterem Stormarem, Brittem Eklandem, Janem Malmsjöm a Magnusem Härenstamem.\n\nV roce 2019 se zúčastnila opět soutěže Melodifestivalen, tentokrát s písní \"Mina fyra årstider\" (česky \"Mé čtyři roční období)\".\n\n"}
{"id": "1493379", "url": "https://cs.wikipedia.org/wiki?curid=1493379", "title": "Fan Ping-ping", "text": "Fan Ping-ping\n\nFan Ping-ping (čínsky pchin-jinem \"Fan Bingbing\", znaky 范冰冰; 16. září 1981, Čching-tao) je čínská herečka, zpěvačka a modelka. V Hollywoodu se prosadila v sériích \"X-Men\" a \"Iron Man\". Hrála též v čínských filmech \"Válka rozumu a cti\", \"Ztraceni v Pekingu\", \"Buddha Mountain\", v hongkongském snímku \"Město zločinu\" či jihokorejském \"Mai wei\". V roce 2018 se nejprve objevily zprávy o jejím zmizení, aby se vzápětí ukázalo, že byla patrně zadržena policií kvůli daňovým únikům. Soud jí uložil pokutu ve výši 2,9 miliardy korun, po jejímž zaplacení se nakonec vyhnula vězení.\n"}
{"id": "1493380", "url": "https://cs.wikipedia.org/wiki?curid=1493380", "title": "Wirral", "text": "Wirral\n\nThe Wirral je poloostrov v severozápadní Anglii, dlouhý 24 km a široký 11 km. Na západě ho estuár řeky Dee odděluje od území Walesu, na východě teče řeka Mersey a na severu leží Irské moře. Jižní část poloostrova náleží k hrabství Cheshire, severní část tvoří metropolitní distrikt v rámci hrabství Merseyside. \n\nVe východní části Wirralu se nacházejí města Birkenhead, Wallasey a Ellesmere Port, která patří k průmyslové aglomeraci Liverpoolu, s nímž jsou spojena přívozem i tunelem. Západní část má převážně zemědělský charakter. West Kirby je významným přímořským letoviskem, vyhledávaným především vyznavači windsurfingu. Historickou památkou je maják v Leasowe z roku 1763. Ve zdejších lokalitách se natáčel oskarový film \"Ohnivé vozy\". V roce 1973 byl na části poloostrova vyhlášen \"country park\". Wirral nabízí klidný venkovský život v příznivé dojezdové vzdálenosti do velkoměsta.\n\nNázev pochází ze staroanglických výrazů \"wir\" (vřesna bahenní) a \"heal\" (kout). Ve středověku zde vznikla setnina \"Wirral Hundred\". Od devátého století se na poloostrově usazovali Vikingové.\n\nU pobřeží se nachází souostroví Hilbre, na které se dá za odlivu dojít suchou nohou.\n\n"}
{"id": "1493381", "url": "https://cs.wikipedia.org/wiki?curid=1493381", "title": "Štěpán Slovák", "text": "Štěpán Slovák\n\nŠtěpán Slovák (* 15. dubna 1998 Zlín) je český politik, kandidát do Evropského parlamentu a student práv na Univerzitě Karlově. Je nejmladším kandidátem do europarlamentu v historii České republiky. Slovák je členem pravicově konzervativní strany ODS a členem expertního týmu poslance Stanislava Blahy.\n\nSlovák se narodil 15. dubna 1998 a vyrůstal v největších moravských lázních Luhačovice ve Zlínském kraji. Kromě jeho rodičů žije ve městě také jeho sestra Anna. V letech 2013 až 2017 studoval na Gymnáziu a Jazykové škole ve Zlíně, kde úspěšně odmaturoval. Kromě češtiny mluví také anglicky a rusky.\n\nV roce 2017 byl přijat na Právnickou fakultu Univerzity Karlovy. Po promoci se chce zaměřovat na ústavní právo. Kromě studia práv prohlubuje své znalosti v oboru jako paralegal pro jednu z největších a nejúspěšnějších pražských advokátních kanceláří ve střední Evropě.\n\nJe římskokatolického vyznání, v kostele Svaté Rodiny v Luhačovicích přijal křest, první svaté přijímání a svátost biřmování.\n\nOd mala se věnuje také hudbě, působí v místním folklorním souboru Malé Zálesí, které navazuje na regionální tradice. V mládí byl velmi úspěšný ve hře na kytaru. Hraje také na elektrickou kytaru a trubku. Vystupoval v rockové kapele Golden Rose.\n\nSlovák patří do generace nejúspěšnějších luhačovických házenkářů, která patřila v žákovských kategoriích mezi nejlepší v republice. Na gymnáziu hrál dorosteneckou extraligu za HC Zlín, v roce 2017 kvůli vážnému zranění musel nadějnou sportovní kariéru ukončit.\n\nSlovák se o veřejné dění zajímá už od raného mládí, na gymnáziu ve Zlíně začal koordinovat klub Mladých občanských demokratů Zlínského kraje. V 18 letech vstoupil do ODS, kde se aktivně podílel na chodu místního sdružení v Luhačovicích, kterého se následně stal místopředsedou.\n\nV roce 2018 byl jedním z lídrů kandidátky ODS v komunálních volbách. Díky dobrému výsledku se z něj stal 1. náhradník do místního zastupitelstva. Pracuje v Poslanecké sněmovně, kde má možnost podílet se na legislativní činnosti, v týmu poslance Stanislava Blahy.\n\nDo voleb do Evropského parlamentu v roce 2019 je historicky nejmladším kandidátem. O post europoslance se uchází z 12. místa.\n\nSlovák se názorově řadí mezi konzervativně liberální politiky. Nejdůležitější hodnotou je pro něj svoboda, ať už v oblasti podnikání, svobody slova na internetu či sexuální orientace. Podporuje práva menšin.\n\nChce motivovat mladé lidi, aby se více zajímali a aktivně zapojovali do politiky a veřejného života. Věří, že i mladí by měli rozhodovat o své budoucnosti a nenechávat všechnu zodpovědnost v rukou tradičních starších politiků, kteří důsledky svých rozhodnutí už neponesou.\n\nJe jednoznačně pro setrvání České republiky v mezinárodních organizacích EU a NATO.\n"}
{"id": "1493385", "url": "https://cs.wikipedia.org/wiki?curid=1493385", "title": "Nabor Castillo", "text": "Nabor Castillo\n\nNabor Castillo Pérez (* 4. října 1990 Pachuca de Soto) je mexický zápasník – judista.\n\nS judem začal v 7 letech v rodném Pachuca de Soto. Vrcholově se připravuje v Ciudad de México v sportovním tréninkovém centru CONADE pod vedením kubánských trenérů. V mexické judistické reprezentaci se pohyboval od roku 2009 v superlehké váze do 60 kg. V roce 2012 obsadil panamerickou kontinentální kvótu pro start na olympijských hrách v Londýně, kde prohrál ve druhém kole s Italem Elio Verdem po vyrovnaném průběhu v prodloužení nasazeným škrcením. V dalších letech začal obtížně shazovat do superlehké váhy a formu předního pamanerického judisty do olympijského roku 2016 neudržel. Od roku 2017 startuje ve vyšší pololehké váze do 66 kg.\n\n\n\n"}
{"id": "1493387", "url": "https://cs.wikipedia.org/wiki?curid=1493387", "title": "Grand Prix Syrakus 1951", "text": "Grand Prix Syrakus 1951\n\nGrand Prix Syrakus 1951 (oficiálně I Gran Premio di Siracusa) byl nemistrovský závod Formule 1 v sezóně 1951, který se konal dne 11. března 1951 na Sicílii v Itálii.\n"}
{"id": "1493391", "url": "https://cs.wikipedia.org/wiki?curid=1493391", "title": "Richmond Trophy 1951", "text": "Richmond Trophy 1951\n\nGrand Prix Richmond Trophy 1951 (oficiálně III Richmond Trophy) byl nemistrovský závod Formule 1 v sezóně 1951, který se konal dne 26. března 1951 ve Velké Británii.\n"}
{"id": "1493392", "url": "https://cs.wikipedia.org/wiki?curid=1493392", "title": "Dömsöd", "text": "Dömsöd\n\nDömsöd (vyslovováno [demšed]) je velká obec v Maďarsku v župě Pest, spadající pod okres Ráckeve. Nachází se u břehu řeky Ráckevei-Duna (což je rameno Dunaje, tvořící říční ostrov Csepel), asi 9 km jihovýchodně od Ráckeve. V roce 2015 zde žilo 5 676 obyvatel. Dle údajů z roku 2011 tvoří 90,4 % obyvatelstva Maďaři, 4,8 % Romové, 0,3 % Němci a 0,2 % Rumuni.\n\nSousedními obcemi jsou Apaj, Kiskunlacháza a Tass, sousedním městem Ráckeve.\n"}
{"id": "1493393", "url": "https://cs.wikipedia.org/wiki?curid=1493393", "title": "Mladé Polsko", "text": "Mladé Polsko\n\nMladé Polsko (\"Młoda Polska\") je označení pro polské umělecké hnutí z přelomu 19. a 20. století (nejčastěji je datováno do let 1890–1918), projevující se v literatuře, v hudbě a ve výtvarném umění. Název poprvé použil roku 1898 literární kritik Artur Górski (1870–1959) v cyklu článků o polské literatuře uveřejňovaných v časopise \"Życie\", který redigoval propagátor parnasismu Zenon Przesmycki (1861–1944).\n\n\"Mladé Polsko\" vzniklo jako součást evropského modernismu a novoromantismu a odkazovalo se na romantickou tradici nadřazenosti pocitů a emocí nad rozumem. S naturalisty je spojovala kritika měšťanské morálky, ale jinak se estetické názory jeho představitelů značně lišili. Vyplývalo to z dvojího tlaku na tehdejší polské umění: na jedné straně se polští umělci snažili ve svých dílech uplatnit moderní evropské umělecké postupy a výboje, na straně druhé je situace národa zbaveného samostatnosti nutila vytvářet díla sloužící k posílení národního sebevědomí. Velký význam pro další vývoj jejich tvorby měla proto revoluce roku 1905. Další inspirací byly pro některé autory proměny, kterými procházela polská vesnice jako přední nositel národní myšlenky. Došlo také ke zvýšení zájmu o orientální literaturu a umění. Hlavními centry uměleckého života \"Mladého Polska\" byl Krakov a Lvov.\n\nPo dosažení polské samostatnosti roku 1918 ztrácelo hnutí postupně na významu, přesto byly některé jeho prvky rozvíjeny i v dalším období.\n\nAutoři hlásící se k \"Mladému Polsku\" propagovali francouzský symbolismus a lartpourlartismus. (\"umění pro umění\") a inspiraci hledali Schopenhauerově filosofii. V poezii se silně uplatňoval jak impresionismus, tak motivy vzpoury proti okolnímu světu a pesimismus vedoucí až ke katastrofickým náladám, mysticismu a eschatologii. Tyto tendence vyvrcholili zejména v tvorbě básníků Stanisława Przybyszewskáho (1868–1927) a Tadeusze Micińského (1873–1918). K dalším básníkům \"Mladého Polska\" patřili Kazimierz Przerwa-Tetmajer (1865–1940), Bolesław Leśmian (1877–1937) a Leopold Staff (1878–1957).\n\nV próze a v dramatu dochází k lyrizaci a subjektivizaci, k uvolnění konstrukce díla a k využívání symbolistických a expresionistických postupů. To se projevilo zejména v díle malíře, grafika, dramatika a básníka Stanisława Wyspiańského (1869–1907), který je považován za jednoho z klíčových zjevů \"Mladého Polska\". Bájivým charakterem svého díla se k němu blíží dramatik Lucjan Rydel (1870–1918). K dalším představitelům \"Mladého Polska\" patřili prozaici Wacław Sieroszewski (1858–1945), Wacław Berent (1873–1940) a Władysław Orkan (1875–1930). Sympaticky byla mladou generací autorů přijímáno naturalistické dílo Gabriely Zapolské (1857–1921), se kterou sdíleli odpor k maloměšťáctví.\n\nV období \"Mladého Polska\" došlo rovněž k intenzivnímu rozvoji literární kritiky, jejímiž představitel byli zejména Wilhelm Feldman (1868–1919), Tadeusz Boy-Żeleński (1874–1941) a Stanisław Brzozowski (1878–1911).\n\nSvého vrcholu dosáhlo hnutí v letech 1900–1907, kdy vznikla nejvýznamnější díla Stefana Żeromského (1864–1925), Jana Kasprowicze (1860–1926), Władysława Reymonta (1867–1925) a Karola Irzykowského (1873–1944).\n\nV hudbě se pojmem \"Mladé Polsko\" označuje spolek hudebních skladatelů, který si kladl za cíl položit základy moderní polské hudby. . Vznikl roku 1905, kdy skladatelé Ludomir Różycki (1883–1953), Apolinary Szeluto (1884–1966), Karol Szymanowski (1882–1937) a Grzegorz Fitelberg (1879–1953) založili s finanční podporou mecenáše umění prince Władysława Lubomirského (1866–1934) polské nakladatelství mladých skladatelů pod názvem \"Mladé Polsko\" se sídlem v Berlíně. Jejich spolupráce trvala víceméně až do vypuknutí první světové války. Dalším skladatelem, který sice formálně nepatřil k \"Mladému Polsku\", ale tvořil v jeho stylu, byl Mieczysław Karłowicz (1876–1909).\n\nSkladatelé \"Mladého Polska\" navazovali na hudební novoromantismus a byli většinou žáky Zygmunta Noskowského (1846–1909). Chtěli vytvářet především originální a ne snadno dostupnou hudbu a a zbavit jí závislosti na německých vzorech. Cítili potřebu sladit polské prostředí s evropskými tendencemi. Jejich hudba je stylisticky nejblíže hudbě Richarda Strausse. Podle nich se velké umění mohlo stát národním, aniž by se uchylovalo k folklorismu. Tohoto cíle dosáhl prakticky pouze Karol Szymanowski, který dospěl až k expresionismu.\n\nMalíři a sochaží spadjící do období \"Mladého Polska\" navazovali na především romatické tradice. Mnoho z nich bylo ovlovněno symbolismem, ale nejrozšířenějším stylem byla secese. K předním představitelům hnutí patřili kromě již zmíněného Stanisława Wyspiańského především Jacek Malczewski (1854–1929), Wacław Szymanowski (1859–1930), Jan Stanisławski (1860–1907), bratr básníka Kazimierza Przerwy-Tetmajera Włodzimierz Tetmajer (1861–1923), Józef Mehoffer (1869–1946), Jann Raszka (1871–1945), Edward Okuń (1872–1945) a Witold Wojtkiewicz (1879–1909).\n\n"}
{"id": "1493395", "url": "https://cs.wikipedia.org/wiki?curid=1493395", "title": "Spinolové", "text": "Spinolové\n\nSpinolové (italsky \"Spinola\", španělsky a portugalsky \"Spínola\") jsou šlechtický rod janovského původu, později rozšířený i mimo Itálii. Jejich předkem je křižák a poté janovský konzul Guido Spinola, který působil počátkem 12. století. Jeho synové Ansaldo a Oberto pak založili dvě hlavní větve rodu, Luccoli a St.Luca. Z rodu mimo jiné pocházelo 11 janovských dóžat 16. až 18. století a řada církevních hodnostářů (například kardinál Giulio Spinola) a vojevůdců (například Ambrosio Spinola). Maršál António de Spínola byl krátce portugalským prezidentem.\n"}
{"id": "1493400", "url": "https://cs.wikipedia.org/wiki?curid=1493400", "title": "Florian Thauvin", "text": "Florian Thauvin\n\nFlorian Tristan Mariano Thauvin (* 26. ledna 1993 Orléans) je francouzský fotbalista, hrající na kraji zálohy za Olympique de Marseille. Pro svůj styl hry bývá přirovnáván k Francku Ribérymu.\n\nJe odchovancem klubu FCM Ingré, první profesionální zápas sehrál v březnu 2011 za Grenoble Foot 38. Po bankrotu grenobleského klubu v létě 2011 přestoupil do SC Bastia, jemuž pomohl postoupit do Ligue 1. V sezoně 2012/13 získal cenu pro nejlepšího mladého hráče ligy a podepsal smlouvu s Lille OSC, za který však nehrál a přijal angažmá v Marseille. V roce 2015 přestoupil za třináct milionů liber do anglického Newcastle United FC, kde se mu však nedařilo a vrátil se do Marseille, napřed na hostování a v roce 2017 přestoupil zpět. Pomohl svému týmu k účasti ve finále Evropské ligy 2017/18. V březnu 2019 se objevily zprávy o jeho možném odchodu do AC Milán.\n\nS francouzskou reprezentací do 20 let se v roce 2013 stal mistrem světa a vstřelil na turnaji tři branky. V březnu 2017 debutoval v seniorské reprezentaci. Byl nominován na mistrovství světa ve fotbale 2018, které Francouzi vyhráli. Thauvin nastoupil pouze v osmifinálovém utkání proti Argentině, kde střídal v 89. minutě Kyliana Mbappého. Jako všichni členové mistrovského týmu převzal po šampionátu Řád čestné legie. \n\nJeho snoubenkou je modelka Charlotte Pirroniová, vnučka fotbalisty a trenéra Louise Pirroniho. \n\n"}
{"id": "1493403", "url": "https://cs.wikipedia.org/wiki?curid=1493403", "title": "Beslan Butba", "text": "Beslan Butba\n\nBeslan Butba ( Беслан Быҭәба, Беслан Тикович Бутба, ბესლან ბუთბა; nar. 7. února, 1960) je abchazský politik a podnikatel. V minulosti na několik měsíců sloužil jako premiér Abcházie. Butba v roce 2009 v prezidentských volbách neúspěšně kandidoval na funkci prezidenta Abcházie. Je majitelem jediné abchazské televizní stanice Abaza TV.\n\nBeslan Butba se narodil 7. února 1960 ve vesnici Člou v okrese Očamčyra na východě Abchazské ASSR. Do školy chodil od druhé do deváté třídy v Suchumi, ale středoškolské vzdělání získal ve svém rodišti Člou. V roce 1983 dostudoval a získal diplom na Moskevské státní stavební univerzitě. V roce 2009 získal Butba v Moskvě titul CSc. a v březnu 2011 získal titul doktor věd v ruské Tule na tamním ruském Interdisciplinárním centru výzkumu a rozvoje ergonomie za doktorandskou práci na téma Řízení integrovaných obchodních firem v Rusku \"(Управление деятельностью интегрированных бизнес-групп в России)\".\n\nPo ukončení studia v roce 1983 nastoupil Butba do moskevského městského podniku № 1 zabývajícím se rekonstrukcemi a údržbou jako mistr. Za tři roky se tam stal nejprve hlavním inženýrem, později v pouhých 26 letech dokonce ředitelem. V roce 1989 se Butba poprvé pustil do samostatného podnikání založením stavební firmy v Moskvě. Během války v Abcházii podporoval na dálku svou rodnou zemi organizováním humanitární pomoci a pozváním ruských vojenských lékařů do Abcházie, aby učili své tamní kolegy specifikům válečné chirurgie. \n\nDo Abcházie se ale vrátil až na konci 90. let 20. století, kde z vlastních peněz obnovil hotel Rica, který byl zničen během války za nezávislost, a pustil se do podnikatelských aktivit i zde. V roce 2005 stanul v čele uskupení \"„Byznys klub Suchum,“\" jehož členy byli nejvýznamnější abchazští podnikatelé. Stal se také ředitelem a hlavním sponzorem fotbalového klubu Nart Suchum. V roce 2007 založil historicky první soukromý abchazský televizní kanál Abaza TV, který zahájil vysílání 26. června toho roku v 19:30 místního času. Butba se též stal vlastníkem novin Echo Abcházie.\n\nBeslan Butba vstoupil na začátku třetího tisíciletí do politiky a v roce 2002 uspěl ve volbách do Abchazského lidového shromáždění a stal se na pět let, až do roku 2007 poslancem. Zde vedl poslanecký výbor pro meziparlamentní vztahy. V následujících volbách svůj mandát neobhájil a poté založil novou Stranu ekonomického rozvoje Abcházie, na jejímž ustavujícím sjezdu byl zvolen předsedou.\n\nDo Abchazského lidového shromáždění se Butba vrátil až v roce 2012 za volební obvod Člou, kde bylo nutné uspořádat krátce po řádných volbách doplňující volby následkem nečekaného úmrtí nově zvoleného poslance Temura Loguy. Řádných voleb se Butba vůbec nezúčastnil, ale v této situaci byl 12. června nominován iniciativní skupinou lidí na kandidátní listinu. Uspěl těsně až ve druhém kole proti Beslanu Tarbovi se ziskem 1125 z 2193 hlasů (51,2 %) Během výkonu tohoto mandátu byl dne 1. února 2013 jmenován zvláštním zástupcem prezidenta pro spolupráci se zeměmi Jižní a Střední Ameriky.\n\nDne 23. října 2009 byl Butba svou stranou nominován jako kandidát na prezidenta Republiky Abcházie pro nadcházející prezidentské volby, naplánované na prosinec toho roku. Za kandidáta na viceprezidenta měl dlouholetého bývalého ministra vnitra Almasbeje Kčače. Ve volbách skončili na čtvrtém místě se ziskem 8,25 % hlasů.\n\nV roce 2014 vypukly v Suchumu protivládní nepokoje a vedly nakonec k rezignaci prezidenta Ankvaba a dalších představitelů vládní moci. Butba byl následkem této politické krize 13. června jmenován do funkce úřadujícího místopředsedy vlády, čímž musel na základě usnesení parlamentu o pár dnů později předčasně opustit svůj mandát poslance.\n\nKrátce na to se uskutečnily předčasné prezidentské volby, během nichž Butba působil v kampani lídra opozice Raula Chadžimby jako jeho kandidát na premiéra. Chadžimba tyto volby vyhrál a 29. září jmenoval Butbu novým premiérem Abcházie. V listopadu toho roku byl Butba surově zbit dvěma opilými útočníky, kteří mu nejprve v Suchumu u hotelu Olymp zablokovali silnici, po které jel bez přítomnosti své ochranky. Policie oba výtržníky zadržela a Butba byl převezen do nemocnice s otřesem mozku, pak byl propuštěn do domácího ošetření. Sám Butba tento incident označil za opilecký rozmar a odmítal, že by šlo o atentát.\n\nV pozici premiéra si Beslan Butba nevedl dobře a Abcházií kolovaly už krátce po jeho jmenování zvěsti, že ve vládě nevydrží, neboť s Chadžimbou vedl války o moc a ve funkci premiéra nepředváděl uspokojivé výkony. Butba byl nakonec z pozice premiéra odvolán 16. března 2015 a dočasně ho ve funkci nahradil jeho místopředseda vlády Šamil Adzynba. Na tiskové konferenci bezprostředně poté Butba prohlásil, že se chystal tak jako tak na funkci rezignovat sám, o čemž prezident Chadžimba věděl. Dodal, že celá prezidentská kancelář už dříve převzala mnoho odpovědnosti a úkolů předsedy vlády, čímž v podstatě vytvořila „stínovou vládu“ vůči právoplatnému premiérovi.\n\nKrátce po svém odvolání z funkce premiéra byl Butba dne 21. dubna 2015 jmenován prezidentem Chadžimbou jako jeho zplnomocněný zástupce pro obchod a ekonomickou spolupráci se zahraničím, přičemž mu byla přidělena hodnost místopředsedy vlády.\n\nV noci 8. dubna 2016 shořel vinou žhářů Butbův automobil přímo před jeho domem na okraji Suchumu. Butba v tu dobu byl pracovně v Moskvě, kam cestuje ve funkci zástupce prezidenta často, avšak ostatní členové rodiny byli doma. Veřejnost byla tímto útokem pobouřena.\n\n"}
{"id": "1493405", "url": "https://cs.wikipedia.org/wiki?curid=1493405", "title": "Antonín Šus", "text": "Antonín Šus\n\nMikuláš Antonín Šus, OFM (26. dubna 1910 Vídeň – 2. března 1986 Praha) byl český římskokatolický kněz, františkán a osoba pronásledovaná komunistickým režimem.\n\nV srpnu 1945 převzal duchovní správu hejnického kláštera a stal se zde kvardiánem. Pod odchodu faráře Franze Kühnela v rámci vysídlení německy mluvícího sudetského obyvatelstva do Německa se stal administrátorem farnosti Nové Město pod Smrkem. Zde působil do července 1949, kdy odešel do Kroměříže a stal se zde kvardiánem v klášteře na Pilařově ulici. V rámci akce K namířené komunistickým režimem proti církevním řádům byl 14. dubna 1950 internován v Želivském klášteře. Spolu s ním zde bylo internováno až do roku 1956 celkem 22 františkánů. Později se vrátil do duchovní správy. Pohřben byl v Praze na Bohdalci. Jeho jméno se nachází mezi osobami pronásledovanými komunistickým režimem na pamětní desce internovaných duchovních, která je umístěna v ambitech želivského kláštera.\n"}
{"id": "1493410", "url": "https://cs.wikipedia.org/wiki?curid=1493410", "title": "Porsche Tennis Grand Prix 2019 – ženská čtyřhra", "text": "Porsche Tennis Grand Prix 2019 – ženská čtyřhra\n\nŽenská čtyřhra Porsche Tennis Grand Prix 2019 probíhala ve druhé polovině dubna 2019. Do deblové soutěže stuttgartského tenisového turnaje hraného na antuce v hale nastoupilo šestnáct dvojic. Obhájcem titulu byl americko-německý pár Raquel Atawová a Anna-Lena Grönefeldová, jehož členky nestartovaly společně. Atawová nastoupila s Katarinou Srebotnikovou. Dvojice vypadla ve čtvrtfinále s Pavljučenkovovou a Šafářovou. Spoluhráčkou Grönefeldové se stala Demi Schuursová, s níž skončila v úvodním kole na raketách Dabrowské s Ostapenkovou.\n\nDo finále se probojovaly obě dvojice, jimž organizátoři udělili divoké karty. Vítězem se stal německý pár Mona Barthelová a Anna-Lena Friedsamová, který v závěrečném duelu zdolal Rusku Anastasiji Pavljučenkovovou s Lucií Šafářovou. Po dvousetovém průběhu 2–6 a 6–3 rozhodl až supertiebreak poměrem míčů [10–6]. Obě šampionky, které společně odehrály první turnaj v kariéře, si do žebříčku WTA připsaly 470 bodů. Barthelová, figurující na 182. příčce deblového žebříčku, vybojovala třetí deblový titul na okruhu WTA Tour a pro Friedsamovou, jíž patřilo až 352. místo, to bylo vůbec první takové turnajové vítězství.\n\n"}
{"id": "1493412", "url": "https://cs.wikipedia.org/wiki?curid=1493412", "title": "Istanbul Cup 2019", "text": "Istanbul Cup 2019\n\nIstanbul Cup 2019, oficiálně se jménem sponzora TEB BNP Paribas Istanbul Cup 2019, byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích městského areálu. Konal se mezi 22. až 28. dubnem 2019 v turecké metropoli Istanbulu jako dvanáctý ročník turnaje.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou hráčkou ve dvouhře se stala dvacátá sedmá žena klasifikace Carla Suárezová Navarrová ze Španělska, kterou v úvodním kole vyřadila krajanka Lara Arruabarrenová. Jako poslední přímá účastnice do dvouhry nastoupila 98. hráčka žebříčku Rumunka Sorana Cîrsteaová. \n\nPrvní titul na okruhu WTA Tour vybojovala ve dvouhře 28letá Chorvatka Petra Martićová. Sedmou společnou trofej na túře WTA si ze čtyřhry odvezl maďarsko-francouzský pár Tímea Babosová a Kristina Mladenovicová. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1493414", "url": "https://cs.wikipedia.org/wiki?curid=1493414", "title": "James Macnaghten Hogg", "text": "James Macnaghten Hogg\n\nJames Macnaghten McGarel-Hogg, 1. baron Magheramorne (\"James Macnaghten McGarel-Hogg, 1st Baron Magheramorne, 2nd Baronet Hogg of Upper Grosvenor Street\") (3. květen 1823, Kalkata, Indie – 27. června 1890, Londýn, Anglie) byl britský politik, člen Konzervativní strany. Dvacet let byl poslancem Dolní sněmovny, zásluhy si získal především v rozvoji Londýna jako dlouholetý předseda úřadu Metropolitan Board of Works (1870-1890). V roce 1887 získal titul barona a vstoupil do Sněmovny lordů.\n\nPocházel z původně skotské rodiny, která v 17. století přesídlila do Irska. Narodil se v Indii do početné rodiny bengálského administrátora a pozdějšího dlouholetého člena Dolní sněmovny Jamese Weir-Hogga (1790-1876). Po nedokončených studiích v Oxfordu sloužil v armádě, kde dosáhl hodnosti podplukovníka. V letech 1865-1868 a 1871-1887 byl členem Dolní sněmovny za Konzervativní stranu. Uplatnil se především ve správě Londýna, v letech 1870-1890 byl předsedou úřadu Metropolitan Board of Works. V roce 1876 po otci zdědil titul baroneta, o rok později přijal alianční příjmení \"McGarel-Hogg\". V roce 1887 získal titul barona a vstoupil do Sněmovny lordů. V roce 1874 obdržel Řád lázně.\n\nJeho manželkou byla Caroline Douglas-Pennant (1834-1924), dcera 1. barona Penrhyna. Jejich nejstarší syn James Douglas McGarel-Hogg, 2. baron Magheramorne (1861-1903), zkrachoval ve svých obchodních aktivitách a zemřel v Paříži, titul barona pak postupně zdědili jeho mladší bratři Dudley (1863-1946) a Ronald (1863-1957). Úmrtím třetího barona Ronalda v roce 1957 tento šlechtický titul zanikl.\n\nZ potomstva Jamesova bratra Quintina Hogga (1845-1903) vzešlo ve třech generacích několik významných osobností Konzervativní strany. Synovec Douglas Hogg, 1. vikomt Hailsham (1872-1950) byl lordem kancléřem a ministrem války, prasynovec Quintin Hogg, 2. vikomt Hailsham (1907-2001) zastával funkce lorda kancléře, ministra školství a ministra námořnictva.\n\n"}
{"id": "1493415", "url": "https://cs.wikipedia.org/wiki?curid=1493415", "title": "Douglas Hogg, 1. vikomt Hailsham", "text": "Douglas Hogg, 1. vikomt Hailsham\n\nDouglas McGarel Hogg, 1. vikomt Hailsham (\"Douglas McGarel Hogg, 1st Viscount Hailsham, 1st Baron Hailsham\") (28. února 1872, Londýn, Anglie – 16. srpna 1950, Hailsham, Anglie) byl britský státník a právník, významný představitel Konzervativní strany první poloviny 20. století. Původně byl úspěšným advokátem, později přešel do funkcí ve státní justiční správě. V konzervativních a koaličních vládách v meziválečném období byl ministrem války a dvakrát lordem kancléřem. Od roku 1928 byl členem Sněmovny lordů. Jeho syn Quintin Hogg byl též významným činitelem Konzervativní strany a několikrát členem vlády.\n\nPocházel z původně skotské rodiny s obchodními aktivitami v koloniích, byl synem podnikatele a mecenáše Quintina Hogga (1845-1903) a synovcem Jamese Hogga. Po absolvování Etonu studoval v Indii, několik let pracoval pro rodinnou firmu v Karibiku a zúčastnil se búrské války. Po návratu z jižní Afriky působil jako advokát a v oboru občanského a obchodního práva se vypracoval mezi nejlépe placené právníky. Od roku 1917 byl královským justičním radou (\"King's Counsel\"), v letech 1920-1922 byl právním zástupcem prince waleského. Ve vládě Bonar Lawa byl jmenován korunním právním zástupcem (\"attorney general\", 1922-1924 a 1924-1928), až poté byl zvolen do Dolní sněmovny (1922-1928). Od roku 1922 byl též členem Tajné rady, v roce 1922 byl zároveň povýšen do šlechtického stavu s titulem Sir. Po smrti vikomta Cave převzal v březnu 1928 ve vládě funkci lorda kancléře, kterou zastával do pádu Baldwinova kabinetu v červnu 1929. V roce 1928 získal titul barona a vstoupil do Sněmovny lordů, po odchodu z vlády v roce 1929 byl povýšen na vikomta. V MacDonaldově vládě pak v letech 1931-1935 zastával funkci ministra války, zároveň byl vůdcem Konzervativní strany ve Sněmovně lordů. Byl jedním ze zvažovaných nástupců Stanleye Baldwina v čele Konzervativní strany, v tom mu ale zabránilo členství ve Sněmovně lordů. Ve funkci ministra války byl oblíbeným u vysokých armádních důstojníků, nepodařilo se mu ale prosadit vyšší výdaje pro vojsko, upřednostněno bylo financování letectva a námořnictva. V letech 1935-1938 byl znovu lordem kancléřem a v Chamberlainově vládě byl od března do října 1938 prezidentem Tajné rady. Zhruba od roku 1936 se zhoršoval jeho zdravotní stav, po záchvatu mrtvice v roce 1938 byl částečně ochrnutý. Duševně zůstal v pořádku a naučil se psát levou rukou, nicméně v říjnu 1938 odešel do soukromí.\n\nZ manželství s Elizabeth Brownovou, dcerou Jamese Trimble Browna, amerického vyslance v Rusku a guvernéra státu Tennessee, měl dva syny. Starší Quintin Hogg, 2. vikomt Hailsham byl dlouholetým významný politikem Konzervativní strany, mladší William McGarel Hogg (1910-1995) působil v diplomatických službách.\n\nPrvní vikomt Hailsham měl čtyři mladší sourozence, bratr Ian Graham Hogg (1875-1914) dosáhl v armádě hodnosti podplukovníka a padl za první světové války. Nejmladší Sir Malcolm Hogg (1883-1978) působil jako právník, byl místopředsedou obchodní komory v Bombaji a členem indické státní rady, v roce 1920 byl povýšen do šlechtického stavu.\n\n\n"}
{"id": "1493416", "url": "https://cs.wikipedia.org/wiki?curid=1493416", "title": "Quintin Hogg, 2. vikomt Hailsham", "text": "Quintin Hogg, 2. vikomt Hailsham\n\nQuintin McGarel Hogg, 2. vikomt Hailsham (\"Quintin McGarel Hogg, 2nd Viscount Hailsham, 2nd Baron Hailsham, 1st Baron Hailsham of Marylebone\") (9. října 1907, Londýn, Anglie – 12. října 2001, Londýn, Anglie) byl britský státník a právník, významný představitel Konzervativní strany. V mládí byl poslancem Dolní sněmovny, od konce druhé světové války až do svých osmdesáti let byl členem všech konzervativních vlád, mimo jiné zastával funkce ministra školství nebo námořnictva, ve funkci lorda kancléře (1970-1974 a 1979-1987) se zasloužil o reformu soudnictví. V roce 1950 po otci zdědil titul vikomta a stal se členem Sněmovny lordů. V roce 1963 na dědičné peerství rezignoval a byl znovu členem Dolní sněmovny, v roce 1970 ale znovu získal šlechtický titul a opět přešel do Sněmovny lordů. Svou kariéru zakončil funkcí lorda kancléře ve vládě Margaret Thatcherové, po odchodu z veřejného života získal Podvazkový řád. Uplatnil se mimo jiné jako spisovatel.\n\nPocházel z původně skotské rodiny, která později podnikala v koloniích. Narodil se jako starší syn právníka a politika Douglase Hogga, 1. vikomta Hailshama. Středoškolské studium absolvoval v Etonu, poté vystudoval v Oxfordu, kde se uplatnil také ve správě univerzity, od roku 1932 působil jako právník. Od mládí se angažoval také v politice, v letech 1938-1950 byl členem Dolní sněmovny za Konzervativní stranu (v doplňovacích volbách byl do parlamentu zvolen za město Oxford), uplatnil se také jako novinář a spisovatel. V parlamentu byl spojencem W. Churchilla, jako důstojník se aktivně zúčastnil druhé světové války, po zranění v roce 1941 se vrátil do Anglie, z armády odešel v hodnosti majora. Před pádem Churchillovy vlády byl v roce 1945 krátce parlamentním tajemníkem na ministerstvu letectva.\n\nV roce 1950 zdědil po otci titul vikomta a vstoupil do Sněmovny lordů, kde se stal předním mluvčím Konzervativní strany. V letech 1956-1957 byl prvním lordem admirality, od roku 1956 též členem Tajné rady, v roce 1957 krátce zastával funkci ministra školství, téhož roku byl jmenován královským justičním radou (\"Queen's Counsel\"). V letech 1959-1964 byl ministrem pro vědu a výzkum, souběžně vykonával úřad prezidenta Tajné rady (1959 a 1960-1964) a lorda strážce tajné pečeti (1959-1960). V letech 1960-1963 byl předsedou konzervativců ve Sněmovně lordů a po demisi Harolda Macmillana byl jedním z kandidátů na funkci premiéra, novým předsedou vlády byl ale jmenován Alec Douglas-Home. Quintin Hogg v roce 1963 rezignoval na peerský titul a podstoupil účast v doplňovacích volbách, následně byl znovu řadovým poslancem Dolní sněmovny (1963-1970). Po vítězství konzervativců ve volbách byl v Heathově vládě jmenován lordem kancléřem (1970-1974). V této souvislosti byl povýšen na barona a znovu se stal členem Sněmovny lordů (1970). Ve funkci lorda kancléře se aktivně věnoval reformám v justici, po volbách v roce 1974 oznámil odchod do penze. Po smrti manželky, která zahynula při autonehodě (1978) se ale znovu vrátil do aktivní politiky. Nejprve byl stínovým ministrem bez portfeje, ve vládě Margaret Thatcherové byl znovu lordem kancléřem (1979-1987).\n\nMimo jiné zastával řadu čestných funkcí, byl rektorem univerzity v Glasgow (1959-1962) a kancléřem univerzity v Buckinghamu. Byl členem Královské společnosti a v roce 1988 získal Podvazkový řád.\n\nByl třikrát ženatý, s druhou manželkou (1944) Mary Evelyn Martinovou (1919-1978), která zemřela při autonehodě, měl pět dětí. Nejstarší syn Douglas Martin Hogg, 3. vikomt Hailsham (*1945), byl též významnou osobností Konzervativní strany, byl náměstkem ministra zahraničí (1990-1995) a ministrem zemědělství (1995-1997).\n\n"}
{"id": "1493417", "url": "https://cs.wikipedia.org/wiki?curid=1493417", "title": "Barcelona Open Banco Sabadell 2019", "text": "Barcelona Open Banco Sabadell 2019\n\nBarcelona Open Banco Sabadell 2019, známý také pod jménem Torneo Godó 2019, byl tenisový turnaj pořádaný jako součást mužského okruhu ATP Tour, který se odehrával v areálu Real Club de Tenis Barcelona na otevřených antukových dvorcích. Probíhal mezi 22. až 28. dubnem 2019 v katalánské metropoli Barceloně jako šedesátý sedmý ročník turnaje.\n\nTurnaj s rozpočtem 2 746 255 eur patřil do kategorie ATP Tour 500. Nejvýše nasazeným v singlové soutěži se stal druhý hráč světa, obhájce titulu a jedenáctinásobný šampion Rafael Nadal ze Španělska. V semifinále však jeho 18zápasovou barcelonskou neporazitelnost ukončil Dominic Thiem, jenž se stal druhým hráčem okruhu se čtyřmi antukovými výhrami nad Nadalem. Jako poslední přímý účastník do hlavní singlové soutěže nastoupil 76. hráč žebříčku Rumun Marius Copil.\n\nTřináctý singlový titul na okruhu ATP Tour a osmý antukový vybojoval 25letý Rakušan Dominic Thiem. Čtyřhřu ovládl pár Kolumbijců Juan Sebastián Cabal a Robert Farah, kteří získali dvanáctý společný deblový titul na okruhu ATP Tour.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1493418", "url": "https://cs.wikipedia.org/wiki?curid=1493418", "title": "Barcelona Open Banco Sabadell 2019 – mužská dvouhra", "text": "Barcelona Open Banco Sabadell 2019 – mužská dvouhra\n\nMužská dvouhra Barcelona Open Banco Sabadell 2019 probíhala ve druhé polovině dubna 2019. Do singlové soutěže barcelonského tenisového turnaje hraného na antuce nastoupilo čtyřicet osm hráčů. Trojnásobným obhájcem titulu byl druhý hráč světa Rafael Nadal ze Španělska, který vypadl rovněž jako o týden dříve v Monte-Carlu v semifinále. Jeho přemožitelem se stal Dominic Thiem, jenž Nadala na antuce porazil počtvrté. To se na okruhu před ním podařilo pouze Djokovićovi. Pasivní bilanci vzájemných utkání snížil na 4–8. Porážkou Španěl završil barcelonskou sérii neporazitelnosti, čítající 18 výher v řadě. \n\nVítězem se stal třetí nasazený Dominic Thiem, jenž ve finále zdolal ruskou turnajovou sedmičku Daniila Medveděva po dvousetovém průběhu 6–4 a 6–0. Aktivní poměr vzájemných zápasů 25letý Rakušan proti o dva roky mladšímu soupeři navýšil na 2–0. V probíhající sezóně si po triumfu na BNP Paribas Open připsal druhé turnajové vítězství, které představovalo třináctý singlový titul na okruhu ATP Tour, z toho osmý antukový. Barcelonské finále prohrál již v roce 2017 s Nadalem.\nVšichni nasazení hráči obdrželi volný los do druhého kola.\n"}
{"id": "1493419", "url": "https://cs.wikipedia.org/wiki?curid=1493419", "title": "Istanbul Cup 2019 – ženská dvouhra", "text": "Istanbul Cup 2019 – ženská dvouhra\n\nŽenská dvouhra Istanbul Cupu 2019 probíhala ve druhé polovině dubna 2019. Do singlové soutěže istanbulského tenisového turnaje hraného na antuce nastoupilo třicet dva hráček. Obhájkyní titulu byla francouzská tenistka Pauline Parmentierová, kterou ve druhém kole vyřadila Kazaška Jelena Rybakinová.\n\nVítězkou se stala šestá nasazená Petra Martićová, jež ve finále zdolala 19letou Češku Markétu Vondroušovou po zřísetovém průběhu 1–6, 6–4 a 6–1. Aktivní poměr vzájemných zápasů navýšila 28letá Chorvatka na 4–0. Na okruhu WTA Tour tak získala první singlový titul. Bodový zisk posunul Vondroušovou na nové kariérní maximum, když figurovala na 40. místě žebříčku. \n"}
{"id": "1493426", "url": "https://cs.wikipedia.org/wiki?curid=1493426", "title": "Menzelinsk", "text": "Menzelinsk\n\nMenzelinsk (, ) je město v Tatarstánu v Ruské federaci. Při sčítání lidu v roce 2010 měl přes šestnáct tisíc obyvatel. \n\nMenzelinsk leží na levém břehu Menzelji nedaleko od jejího historického ústí do Iku, které je dnes pod hladinou vzdutí Dolnokamské přehradní nádrže na řece Kamě. Od Kazaně, hlavního města republiky, je Menzelinsk vzdálen bezmála 300 kilometrů východně.\n\nMenzelinsk vznikl v letech 1652–1656 jako opevněné sídlo a byl pojmenován podle řeky Menzelji, u které leží. Koncem sedmnáctého století se jednalo o nejvýznamnější pohraniční pevnost carského Ruska na úrovni Kamy.\n\n"}
{"id": "1493430", "url": "https://cs.wikipedia.org/wiki?curid=1493430", "title": "František Kopečný (fotbalista)", "text": "František Kopečný (fotbalista)\n\nFrantišek Kopečný (* 14. září 1940) je bývalý československý fotbalista, útočník.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. Nastoupil ve 22 ligových utkáních a dal 2 góly.\n\n"}
{"id": "1493439", "url": "https://cs.wikipedia.org/wiki?curid=1493439", "title": "Leslie Cheung", "text": "Leslie Cheung\n\nLeslie Cheung (12. září 1956, Kowloon – 1. dubna 2003, Hongkong) byl hongkongsko-kanadský zpěvák a herec. Pěveckou kariéru začal roku 1977 a v 80. letech 20. století se stal jedním z nejpopulárnějších umělců v Hongkongu. Jeho píseň \"Monica\" z roku 1984 byla zvolena nejlepší hongkongskou písní 20. století. Zároveň byl i hercem, roku 1991 získal Hong Kong Film Award za film \"A-fej Čeng-čuan\" (anglicky \"Days of Being Wild\"). Úspěšné byly i filmy \"Lepší zítřek\" a \"Zloději\" (obě kriminálky režíroval John Woo), nebo slavný muzikál \"Sbohem, má konkubíno\", který získal Zlatou palmu v Cannes, Zlatý globus i cenu BAFTA. Roku 1990 získal kanadské občanství. Byl jedním z mála, kdo v hongkongských produkcích ztvárňoval role homosexuálů, a tak byl hvězdou gay komunity. V letech 1977-1979 byl manželem hongkongské herečky Teresy Mo, poté měl několik dalších vztahů se ženami, roku 1997 oznámil na koncertě svůj vztah s mužem. Sám se označil několikrát za bisexuála. Trpěl depresemi a roku 2003 spáchal sebevraždu skokem z 24. patra hotelu Mandarin Oriental v Hongkongu.\n"}
{"id": "1493440", "url": "https://cs.wikipedia.org/wiki?curid=1493440", "title": "Česká florbalová extraliga žen 1998/99", "text": "Česká florbalová extraliga žen 1998/99\n\n1. florbalová liga žen 1998/99 byla 5. ročníkem nejvyšší ženské florbalové soutěže v Česku.\n\nByla to první sezóna ženské nejvyšší soutěže, ve které se hrálo play-off.\n\nVítězem ročníku se stejně jako ve všech předchozích čtyřech ročnících stal tým Tatran Střešovice po porážce týmu 1. SC SSK Vítkovice ve finále.\n\n\n"}
{"id": "1493442", "url": "https://cs.wikipedia.org/wiki?curid=1493442", "title": "Česká florbalová extraliga žen 1997/98", "text": "Česká florbalová extraliga žen 1997/98\n\n1. florbalová liga žen 1997/98 byla 4. ročníkem nejvyšší ženské florbalové soutěže v Česku.\n\nVítězem ročníku se stejně jako ve všech předchozích třech ročnících stal tým Tatran Střešovice.\n\n\n"}
{"id": "1493448", "url": "https://cs.wikipedia.org/wiki?curid=1493448", "title": "Scottish Division One 1967/68", "text": "Scottish Division One 1967/68\n\nScottish Division One 1967/68 byla 95. ročníkem nejvyšší skotské fotbalové soutěže. Vítězem se stal a do Poháru mistrů evropských zemí 1968/69 se kvalifikoval tým Celtic FC, Veletržní pohár 1968/69 hrály týmy Rangers FC, Hibernian FC, Aberdeen FC a Morton FC. Účast v Poháru vítězů pohárů 1968/69 si zajistil Dunfermline Athletic FC.\n\nSoutěže se zúčastnilo celkem 18 celků, soutěž se hrála způsobem každý s každým doma-venku (celkem tedy 34 kol) systémem podzim-jaro. Poslední dva celky přímo sestoupily.\n\n"}
{"id": "1493459", "url": "https://cs.wikipedia.org/wiki?curid=1493459", "title": "Edna Carrillová", "text": "Edna Carrillová\n\nEdna Guadalupe Carrillová Torresová (* 12. listopadu 1991 Guadalajara) je mexická zápasnice – judistka.\n\nS judem začala ve 4 letech v rodném Guadalajaře po vzoru starších bratrů. Vrcholově se připravuje v Ciudad de México v sportovním tréninkovém centru CONADE pod vedením mexických a kubánských trenérů. V mexické ženské reprezentaci se pohybuje od roku 2008 v superlehké váze do 48 kg. V roce 2012 se na olympijské hry v Londýně nekvalifikovala. V roce 2016 dosáhla na panamerickou kontinentální kvótu pro start na olympijských hrách v Riu. Po uvodní výhře nad Turkyní Dilarou Lokmanhekimovou na ippon technikou tai-otoši podlehla ve druhém kole po boji na zemi držením Japonce Ami Kondóové.\n\n\n\n"}
{"id": "1493474", "url": "https://cs.wikipedia.org/wiki?curid=1493474", "title": "Vendée U", "text": "Vendée U\n\nCyklistický tým Vendée U je francouzský cyklistický tým, který se účastní národních závodů v první divizi a sídlí v departmentu Vendée. Tým byl založen v roce 1991 Jeanem-Reném Bernaudeautem a je sponzorován radou departmentu Vendée, maloobchodním řetězcem Système U a radou regionu Pays de la Loire, kterou vede Jean-René Bernaudeau.\n\nTým Vendée U byl založen v roce 1991 Jeanem-Reném Bernaudeautem. Byl znám jako DN1 tým Vendée La Roche Cyclisme (VRC), z města La Roche-sur-Yon. VRC byl zvolen nejlepším cyklistickým klubem ve Francii v roce 1995 a 1996. Několik členů týmu se stalo profesionálními cyklisty v 90. létech, např.: Pascal Deramé, Nicolas Jalabert, Roger Hammond, Piotr Wadecki, Janek Tombak, Samuel Plouhinec, Charles Wegelius a Franck Bouyer.\n\nV roce 2000, Jean-René Bernaudeau, založil profesionální cyklistický tým Bonjour. Tým VRC byl rozdělen mezi Vendée U, který je logistickým týmem pro Bonjour a populární klub La Roche Vendée Cyclisme. Mezi několik nejlepších závodníků, kteří se po roce dostali do týmu Bonjour (2001–2002), později Brioches La Boulangère (2003–2004) a Bouygues Telecom (2005–2008), patřili např. Sylvain Chavanel, Thomas Voeckler, Jerome Pineau. V roce 2006 vyhrál Dimitri Champion titul amatérského šampióna v silničních závodech Francie. V roce 2010 vyhrál tým Vendée U Mistrovství Francie v silniční cyklistice, podruhé pak v roce 2012.\n\nTým Vendée U potvrdil své schopnosti vychovávat mladé talenty pro profesionální cyklistiku, jako příkladem by mohli být: Bryan Coquard, Thomas Boudat a Lilian Calmejane. Vedení klubu tvrdí, že za dobu své existence vychovalo až 50 profesionálních závodníků. Mezi zástupce v ženské cyklistice uvádí např. Félicii Ballangerovou.\n\n\"Závodu jsou v originálním francouzském názvu.\" \n\n\n\n\n\n\n\n\n\n"}
{"id": "1493488", "url": "https://cs.wikipedia.org/wiki?curid=1493488", "title": "Prisca Awitiová-Alcarazová", "text": "Prisca Awitiová-Alcarazová\n\nPrisca Awitiová-Alcarazová (* 20. února 1996 Londýn) je britská a anglická zápasnice – judistka keňsko-mexického púvodu, která od roku 2018 reprezentuje Mexiko.\n\nVyrůstala v severním Londýně v Enfieldu v keňsko-mexické rodině. S judem začínala v 7 letech pod vedením George Hyslopa. V mladí prošla mládežnickými výběry Spojeného království. Se vstupem mezi ženy se však rozhodla využít mexický původ svého otce Xaviera a od roku 2018 reprezentuje Mexiko. Připravuje se v britském Bathu v univerzitním týmu pod vedením Jürgena Klingera.\n\n\n"}
{"id": "1493490", "url": "https://cs.wikipedia.org/wiki?curid=1493490", "title": "Faye Wong", "text": "Faye Wong\n\nFaye Wong (* 8. srpna 1969, Peking) je čínská a hongkongská zpěvačka a herečka. Podle Guinnessovy knihy rekordů je komerčně nejúspěšnější představitelkou cantopopu. Roku 1987 odešla z ČLR do Hongkongu, kde se v 90. letech stala známou zpěvačkou, přičemž v počátcích kariéry užívala uměleckého jména Shirley Wong. Zpívala v kantonštině, později i ve standardní čínštině (mandarínštině). Hrála například v hongkongských filmech \"Chungking express\", \"Čínská odysea\" nebo \"2046\".\n"}
{"id": "1493491", "url": "https://cs.wikipedia.org/wiki?curid=1493491", "title": "Přenechání věci k užití jinému", "text": "Přenechání věci k užití jinému\n\nObčanský zákoník upravuje v ustanovení § 2189–2400 následující způsoby smluvního přenechání věci k užití jinému: \n\nVšechny tyto smluvní typy spojuje, že ten, komu je věc přenechána, se nestává jejím vlastníkem (na rozdíl např. od darování či koupě) a že ten, komu je věc přenechána, má právo ji užívat (na rozdíl např. od úschovy, kde je k užívání věci třeba zvláštní dohody). \n\nJednotlivé smluvní typy se liší zejména podle\n\nA) Přenechávané věci \n\n\nB) Odměny věřitele – výprosa a výpůjčka jsou vždy bezúplatné, úvěr je vždy úročený. Zápůjčka je úročená, pouze je-li to ujednáno. \n\nC) Druhu smlouvy\n\n\nD) Způsobu, jakým se věřitel může domáhat vrácení věci: Pro výprosu je charakteristické, že půjčitel může požadovat její vrácení kdykoliv. U ostatních smluvních typů může být smlouvou ujednána doba, na kterou je věc dlužníkovi přenechána, nebo podmínky, za nichž může věřitel smlouvu vypovědět, nebo tyto podmínky vyplývají ze zákona. \n\nE) Oprávnění nakládat s věcí: U všech zmíněných smluvních typů má věřitel právo věc užívat. To odlišuje např. výpůjčku od úschovy. Nájem od pachtu odlišuje, že nájemce je oprávněn věc pouze užívat, zatímco pachtýř je oprávněn věc užívat a \"požívat\" (má právo na plody a užitky takové věci). \n\nVýprosa je vždy bezúplatná. Jejím předmětem je přenechání věci k užívání, přičemž není stanovena doba, na kterou je věc půjčena. Půjčitel tak může po tzv. výprosníkovi požadovat vrácení věci kdykoliv. \n\nPředmětem výpůjčky je přenechání nezuživatelné věci, tedy věci, která se užíváním nespotřebovává, k dočasnému užívání. Vypůjčitel se nestává vlastníkem vypůjčené věci. Při výpůjčce je vypůjčitel povinen vrátit tutéž věc, která mu byla přenechána. Výpůjčka je vždy bezúplatná, což je její hlavní odlišující znak oproti nájmu. Pacht se od nájmu liší zejména v tom, že pachtýř je kromě oprávnění věc užívat oprávněn věc i požívat. \n\nZápůjčka může být smlouvou bezúplatnou i úplatnou. Dochází k přenechání věci zastupitelné, vydlužitel se stává jejím vlastníkem. Nezavazuje se vrátit tutéž věc, ale věc stejného druhu (pokud by měla být vrácena druhově odlišná věc, nejednalo by se o smlouvu o zápůjčce, ale např. o směnnou smlouvu nebo kupní smlouvu). \n\nPředmětem úvěru je úplatné přenechání peněžních prostředků. Odlišností mezi úvěrem a peněžitou zápůjčkou je, že smlouva o zápůjčce je reálný kontrakt, tj. vzniká až přenecháním věci (peněžních prostředků) vydlužiteli, zatímco smlouva o úvěru je smlouvou konsenzuální a vzniká již uzavřením smlouvy. \n"}
{"id": "1493492", "url": "https://cs.wikipedia.org/wiki?curid=1493492", "title": "Catherine Millet", "text": "Catherine Millet\n\nCatherine Millet (narozena 1. dubna 1948 v Bois-Colombes, department Hauts-de-Seine) je francouzská spisovatelka, kritik umění, kurátorka, zakladatelka a redaktorka časopisu \"Art Press\", který se zaměřuje na moderní a současné umění.\n\nNarodila se v Bois-Colombes ve Francii. Je především známá svou knihou, monografií z roku 2002, která v Česku vyšla pod názvem \"Sexuální život Catherine M.\". V knize popisuje svou sexuální minulost, od masturbace v dětství, po dospělost a fascinaci skupinovým sexem. Kniha byla hodnocena Edmundem Whitem jako „nejrozsáhlejší kniha o sexu, jakou kdy napsala žena\".\n\nV roce 2008 vydala pokračování knihy pod názvem \"Jour de Souffrance\" (česky překlad \"Den utrpění\"), v češtině doposud nevyšlo. Kniha byla přeložena v roce 2009 do angličtiny pod názvem \"Jealousy: The Other Life of Catherine M.\" (česky překlad \"Žárlivost: Jiný život Kateřiny M.\") \n\nJe provdaná za básníka a romanopiscem Jacquese Henrica.\n\nV dubnu 2016 získala cenu \"Prix François Morellet\". Byla oceněna na Národních dnech knihy a vína v Saumuru (francouzsky \"National Days of Book and Wine\"), které se pořádají ve spolupráci s Château de Montsoreau Museum of Contemporary Art. Na této události jsou oceňování osobnosti za svůj přínos ve prospěch současného umění.\n\nV prosinci 2017, během rozhovoru ve francouzském rádiu France Culture, prohlásila: „\"Opravdu lituji, že jsem nikdy nebyla znásilněna, protože bych mohla ukázat (ženám), že se z něj můžete zotavit\"“\n\nV lednu 2018, ve spolupráci s novinami Le Monde, vydala otevřený dopis, kde kritizovala hnutí #MeToo. Dopis byl podepsán více než stovkou francouzských žen, včetně herečky Catherine Deneuve, a vyvolla značnou kontroverzi.\n\nCatherine Millet byla navržena na ocenění Řád umění a literatury.\n\n"}
{"id": "1493497", "url": "https://cs.wikipedia.org/wiki?curid=1493497", "title": "Slovanská misie", "text": "Slovanská misie\n\nSlovanská misie je označení procesu misijní činnosti a šíření křesťanské víry (evangelia) v 7. až 13. století na územích obývaných Slovany.\n\nMisijní činnost prováděná v raném středověku na územích obývaných slovanskými kmeny nebyl pouze církevní proces, nýbrž činnost pokřesťanštění úzce spojená s upevňováním vlády. Moc knížat do značné míry spočívala na principu Boží milosti a církev naopak získávala prostor pro svou činnost díky podpoře knížat.\n\nZ důvodu migrace Slovanů v 5. až 7. století však byly již zavedené christianizační procesy stále znovu střídány pohanskými zvyky.\n\nJako první pronikl na slovanské území kolem roku 630 Amand Maastrichtský přes Bavorsko, za účelem rozvíjení misijní činnosti. Vlastní soustavná misie však přišla z území Bavorska až s bajuvarskými vévody Theodem I. a Theodem II. (před rokem 666 a kolem roku 717) a misijními biskupy Korbiniánem z Freisingu (kolem roku 720), Jimramem a Erhardem Řezenským (v letech asi 680 až asi 717) a Rupertem Salcburským, zvaným \"bavorský apoštol\". Rupert se na konci 7. století plavil proti proudu Dunaje do římské pohraniční pevnosti Lauriacum (dnešní Enns, místní část obce Lorch v Horních Rakousích), kde prováděl misijní činnost u Avarů, u nichž v té době již existovala raně křesťanská sídliště. V Bavorsku v té době vznikala soustava misijních kostelů a klášterů.\n\nMisijními biskupovi Bonifáci se podařilo na základě papežského nařízení z roku 738/739 uspořádat církevní vztahy v Bavorsku a Durynsku. Při tom se mu také podařilo vytvořit potřebné předpoklady pro přeshraniční misii u Slovanů.\n\nTassilo III. nechal v roce 769, respektive roku 777 založit misionářský klášter Innichen v jihotyrolském Pusterském údolí a klášter v Kremsmünsteru, které se velmi podílely na misijní činnosti v Karantánii.\n\nPřibližně v letech 790 až 810 vyslal Karel Veliký po saských válkách (772–804) misii mezi pohanské slovanské kmeny, aby tak zajistil východní hranici Franské říše, případně aby je přinutil k platbě lenních poplatků (tributů). Würzburští biskupové od doby Berovelfa (* před rokem 769; † 794) konali misie na slovanských územích mohanských a řehnických Wendů. Na podporu této činnosti nechali založit čtrnáct tzv. \"slovanských kostelů\" (většina z nich se nachází v dnešním zemském okrese Bamberg).\n\nV roce 1007 se části würzburského a eichstättského biskupství sjednotily pod bamberskou diecézi, které byla posléze podřízena mohučské arcidiecézi. Ta nabyla na významu při christianizaci Slovanů žijících na území mezi řekami Mohanem a Regnitz.\n\nTrvalý úspěch však měly tyto snahy jako ve Frankách a u jihoslovanských Avarů po skončení vlády Karla Velikého jen částečně.\n\n\nV roce 866 byl Ermenrich z Ellwangenu jmenován biskupem pasovským. V době jeho úřadování došlo díky pasovskému biskupství, které přímo hraničila s Velkomoravskou říší, k velkému misijnímu úsilí, a to především na Moravě.\n\n\"Slovanští apoštolové\" Cyril a Metoděj (Cyril ze Soluně, zvaný též Konstantin a Metoděj ze Soluně) působili na Moravě a v Čechách. Ermenrich beteiligte sich 870 při jednáních bavorského episkopátu proti moravskému arcibiskupu Metodějovi, načež byl v roce 873 papežem Janem VIII. suspendován. Po vytlačení slovanské misie Cyrila a Metoděje přijala Morava prostřednictvím nitranského biskupství ovládaného biskupem Wichingem po smrti Metoděje římský ritus.\n\n\nV 9. století leží také počátky christianizace v Čechách, mající původ v Řezně a Pasově. Z fuldského kláštera přišla v roce 845 zpráva, že se 14 českých kmenových vůdců podřizuje východofranskému králi Ludvíkovi II. a následně byli i se svou družinou pokřtěni.\n\nZa panování přemyslovského knížete Václava I., jenž se roku 929 zavázal platit tribut králi Jindřichovi I., se v Čechách nemohla rozšířit byzantská liturgie a byla zavedena liturgie latinská. Vztahy s bavorskou církví se uvolnily. Pražské biskupství, založené roku 973, byla v roce 976 podřízeno Mohučské metropolii.\n\nVe 12. a 13. století se v Čechách a na Moravě rozšířili řád premonstrátů.\n\nMisijní činnost u Slovinců byla vykonávána ve druhé polovině 8. století z Pasova a Salcburku.\n\nV Karantáni, slovanském knížectví s centrem na území dnešního Štýrska a Korutan (Kraňska), probíhala křesťanská misijní činnost v 8. století. Území se tehdy dostalo do bavorského područí. V jižních Korutanech působil na slovanské misii také Abraham Freisinský (před 950–993/4). V rámci misijní činnosti vznikly mezi lety 972 až 1039 Frisinské zlomky (slovinsky \"Brižinski spomeniki\", latinsky \"Monumenta Frisingensia\"), tři rukopisy psané slovinským typem staroslověnštiny.\n\nMisie na severovýchodě měly za cíl christianizaci a rozšíření okruhu moci východofranského panovníka v nově vytvořených hraničních marek. Kvůli vytrvalému odporu polabských Slovanů byla však tato misijní činnost velmi zdlouhavá.\n"}
{"id": "1493498", "url": "https://cs.wikipedia.org/wiki?curid=1493498", "title": "Luz Olveraová", "text": "Luz Olveraová\n\nLuz María Olveraová Suárezová (* 1. dubna 1994) je mexická zápasnice – judistka.\n\nS judem začala ve 7 letech v Pachuca de Soto. Vrcholově se připravuje v Ciudad de México v sportovním tréninkovém centru CONADE pod vedením mexických a kubánských trenérů. V mexické ženské reprezentaci se pohybuje od roku 2013 v pololehké váze do 52 kg. Na podzim 2014 přerušila sportovní kariéru z důvodu mateřství. Do reprezentace se vrátila v závěru roku 2015 a již nestihla olympijskou kvalifikaci na olympijské hry v Riu v roce 2016.\n\n\n\n"}
{"id": "1493500", "url": "https://cs.wikipedia.org/wiki?curid=1493500", "title": "Elaltitan", "text": "Elaltitan\n\nElaltitan (\"titán boha Elal\") byl rod vývojově pokročilého a značně velkého sauropodního dinosaura ze skupiny Titanosauria (Lithostrotia), který žil v období svrchní křídy na území dnešní Argentiny v provincii Chubut (souvrství Bajo Barreal, geologický věk cenoman až turon, asi před 97 až 89 miliony let).\n\nFosilie tohoto dinosaura představují neúplnou kostru s fragmenty obratlů a kostí končetin. Sauropod byl formálně popsán v roce 2012 paleontology Philipem D. Mannionem and Alejandrem Oterou. Podle odhadu z roku 2014 vážil tento velký býložravý dinosaurus asi 42,8 tuny, podle odhadu z roku 2018 pak asi 35,4 tuny.\n\n\n"}
{"id": "1493504", "url": "https://cs.wikipedia.org/wiki?curid=1493504", "title": "Bertalan Tóth", "text": "Bertalan Tóth\n\nBertalan Tóth (* 10. listopad 1975, Pécs) je maďarský právník a levicový politik, od roku 2018 předseda Maďarské socialistické strany.\n\nV roce 1994 odmaturoval na \"Leőwey Klára Gimnázium\" v Pécsi. Poté studoval právo, evropské právo a ekonomii na Pécsi Tudományegyetem.\n\nV roce 1992 vstoupil do Maďarské socialistické strany. V letech 1994 až 1998 a 2000 až 2002 byl členem předsednictva městského výboru strany v Pécsi, od roku 2007 je předsedou městského výboru. V červenci 2016 byl zvolen předsedou parlamentní frakce MSZP. Dne 17. června 2018 byl zvolen předsedou Maďarskou socialistické strany.\n\n\nJe ženatý, má dvě děti: Bolda a Bertalan.\n\n\n"}
{"id": "1493517", "url": "https://cs.wikipedia.org/wiki?curid=1493517", "title": "Don Failla", "text": "Don Failla\n\nDon Failla je americký autor a podnikatel v multi-level marketingu.\n\nDonn Failla podniká v MLM od šedesátých let, spolu se svou manželko Nancy. Ve své organizaci má více než několik set tisíc lidí, někdy je uváděno 800 tisíc, ale také jen 200 tisíc. Od 90. let spolupracuje s americkou společností Life Plus International.\n\nMimo tvorby MLM podnikání je Don Failla také autorem několika knih na téma MLM. Jeho první knihy \"10 Lessons on Napkins\" (česky \"10 lekcí na ubrousku\") se prodalo více než 4 milionů kusů a byla přeložena do 23 jazyků. Kniha \"The 45 Second Presentation that Will Change Your Life\" (česky \"45 sekundová prezentace, která změní váš život\") byla přeložena do 24 jazyků a prodalo se jí více téměř 4 milióny kopií.\n\nSpolu s manželkou vlastní několik nemovitostí, které dále pronajímají.\n\n\n\n\n"}
{"id": "1493518", "url": "https://cs.wikipedia.org/wiki?curid=1493518", "title": "Messelský důl", "text": "Messelský důl\n\nMesselský důl ( \"Grube Messel\") je paleontologická lokalita (\"lagerstätte\") nedaleko německé vesnice Messel (vládní obvod Darmstadt, spolková země Hesensko). Díky svému významu pro poznání vývoje života bylo území o rozloze 0,7 km² zapsáno na seznam Světového dědictví UNESCO.\n\nV roce 1859 zde byla objevena ložiska železné rudy, později se těžilo hnědé uhlí a ropné břidlice. V roce 1876 došlo k nálezu první fosilie diplocynodona (původně nazvaného \"Crocodilus ebertsi\") a v roce 1898 napsal Ernst Wittich o této lokalitě disertační práci. K systematickému výzkumu však mohlo dojít až poté, co byla v roce 1971 těžba ukončena jako nerentabilní. Původně zde bylo naplánováno zřízení skládky, o záchranu místa pro vědecké využití se zasadil hesenský ministr životního prostředí Joschka Fischer, na jehož počest byl místní vyhynulý druh hada nazván \"Palaeopython fischeri\".\n\nMesselský důl je nejvýznamnějším světovým nalezištěm fauny a flóry z období eocénu. Při sopečném výbuchu před zhruba padesáti miliony lety zde vznikl maar. Mezi druhy, jejichž pozůstatky byly v dole objeveny, patří \"Leptictidium\", \"Kopidodon\", předchůdci koní \"Eurohippus\" a \"Propalaeotherium\", sudokopytník \"Messelobunodon\", šelma \"Lesmesodon\", primát \"Darwinius\", \"Eurotamandua\" příbuzná luskounům, ptáci \"Messelornis cristata\", \"Gastornis\" a \"Palaeotis\", recentním krokodýlům příbuzný \"Asiatosuchus\", želva \"Allaeochelys crassesculpta\", ryba \"Amphiperca\" nebo gigantičtí mravenci \"Titanomyrma\". \n\nV roce 2010 vyrostla v blízkosti dolu moderní budova návštěvnického centra, ročně sem zavítá okolo čtyřiceti tisíc osob. Většina zdejších vykopávek je uložena v Senckenbergově muzeu ve Frankfurtu.\n\n"}
{"id": "1493538", "url": "https://cs.wikipedia.org/wiki?curid=1493538", "title": "Jennifer Cruzová", "text": "Jennifer Cruzová\n\nJennifer Alejandra Cruzová Bernalová (* 22. prosince 1996) je mexická zápasnice – judistka.\n\nS judem začínala ve 13 letech v Tijuaně. Vrcholově se připravuje v Ciudad de México v sportovním tréninkovém centru CONADE pod vedením mexických a kubánských trenérů. V mexické ženské reprezentaci se prosadila v roce 2015 v pololehké váze do 52 kg, když zaskakovala za tehdejší jedničku Luz Olveraovou. Od roku 2017 startuje ve vyšší lehké váze do 57 kg.\n\n\n"}
{"id": "1493539", "url": "https://cs.wikipedia.org/wiki?curid=1493539", "title": "Ernest Florman", "text": "Ernest Florman\n\nErnest Florman ( Karlstad – 15. září 1952) byl švédský režisér, fotograf u filmu a královský dvorní fotograf. \n\nErnestův otec Gösta Florman založil fotografickou firmu v Kristinehamnu ve Värmlandu. V roce 1867 se odstěhoval do Karlstadu a v roce 1871 do Stockholmu, kde měl studio na adrese Regeringsgatan 28 A. V roce 1900 společnost změnila jméno na a vedení přešlo na Ernesta.\n\nFlormanův krátký film \"\" je často označován jako první výhradně švédský film. Dokumentuje příchod krále Chulalongkorna Siamského do Logårdstrappanu ve Stockholmském paláci, kde byl přijat králem Oscarem II. Film byl promítnut Flormanem 13. července 1897 a podruhé o týden později 19. července na Výstavě všeobecného umění a průmyslu ve Stockholmu. Záznamové zařízení přivezl francouzský filmový fotograf Alexandre Promio, který ve Švédsku pracoval pro bratry Lumièrovy, aby mohl jejich jménem prezentovat nové médium. Právě Promio najal Flormana jako svého učedníka v tomto novém uměleckém žánru. Během výstavy v roce 1897 vznikly dva švédské hrané filmy. První, \"Slagsmål i Gamla Stockholm\", natočil Promio a Florman mu pomáhal jako asistent. Filmová premiéra byla 3. července 1897. Ve stejné době Florman natáčel a režíroval film \"Byrakstugan\", který měl premiéru 14. srpna 1897. \n\nV letech 1901 až 1936 byl Florman předsedou fotografického spolku Svenska Fotografers Förbund.\n\n"}
{"id": "1493543", "url": "https://cs.wikipedia.org/wiki?curid=1493543", "title": "Volby do Evropského parlamentu v Česku", "text": "Volby do Evropského parlamentu v Česku\n\nVolby do Evropského parlamentu probíhají v České republice od roku 2004. První volby proběhly 11. a 12. června 2004, tedy přibližně měsíc a půl po vstupu České republiky do Evropské unie. Termín voleb není ve všech členských státech stejný, řídí se zpravidla tradicemi daných zemích, státy si mohou vybrat přesné datum v rozpětí čtyř dnů (od čtvrtka do neděle). V České republice volby probíhají v pátek a v sobotu.\n\nDo Evropského parlamentu se volí poměrným systémem, v jednotlivých členských státech se ale liší počtem hlasů, které je potřeba získat, aby volené uskupení získalo křeslo. V České republice musí strana získat alespoň 5 % hlasů. \n\nV České republice může volit každý občan České republiky, který alespoň druhý den voleb dosáhne věku 18 let. Občan jiného členského státu Evropské unie, který alespoň druhý den voleb dosáhne věku 18 let, může v České republice volit také, ale jen v případě, že je alespoň 45 dnů přihlášen k trvalému nebo přechodnému pobytu v ČR.\n\nPočet přidělených křesel zohledňuje zejména počet obyvatel jednotlivých států, menší státy pak výjimečně disponují o něco větším počtem křesel, než by jim měl teoreticky náležet. České republice podle evropských Smluv náleží 21 křesel. Nejmenší počet poslanců (6) má Lucembursko, Estonsko, Matla a Kypr, naopak nejvyšší počet (96) má Německo.\n\n"}
{"id": "1493553", "url": "https://cs.wikipedia.org/wiki?curid=1493553", "title": "Nature's Sunshine Products", "text": "Nature's Sunshine Products\n\nNature's Sunshine Products, Incorporated (NASDAQ: NATR), dále jen „NSP\", je výrobcem a prodejcem doplňků stravy, včetně bylin, vitamínů, minerálů a výrobků osobní péče, které jsou distribuovány prostřednictvím multilevel marketingu. Společnost byla založena ve městě Lehi, ve státě Utah, kde sídlí dodnes. Společnost má výrobní závod ve městě Spanish Fork, Utah.\n\nSpolečnost NSP byla založena v roce 1972, jako rodinná firma rodinou Hughesových. Jejich první výrobek byl capsicin v tobolce, který vyrobili ve své kuchyni. Společnost využívá víceúrovňový marketingový obchodní model, ve kterém jsou produkty primárně prodávány prostřednictvím nezávislých distributorů, kteří dostávají provize na základě vlastního prodeje, jakož i registrační bonusy a provize založené na prodeji distributorů ve své organizaci.\n\nV roce 2019 bylo uvedeno, že se společností spolupracuje více než 494 000 nezávislých partnerů, distributorů a zákazníků ve více než 40 zemích.\n\nProdej produktů byl rozdělen do čtyřech cílových teritorii:\n\n\nNSP také vlastní společnost Synergy Worldwide, multilevel-marketingovou společnost, která také prodává potravinové doplňky stravy pod svou značkou.\n\nProdukty pro obě společnosti jsou vyráběny ve výrobním a výzkumném zařízení (Hughesovo středisko pro výzkum a inovace) umístěném ve městě Spanish Fork, Utah.\n\nNSP je členem DSA a dodržuje Etický kodex.\n\nV červnu 2019 společnost NSP ohlásila oznámila restrukturalizaci svých globálních obchodních jednotek, s cílem vytvořením čtyř regionálních operačních jednotek.\n\nVýrobní postupy společnosti NSP jsou v souladu se standardy NSF/ANSI.\n\n\nSpolečnosti NSP podporuje nadaci Impact Foundation. Činností této nadace je zvyšovat povědomí o léčivé síle přírody, o vytvoření smysluplných podpůrných příležitostí a o spolupráci s charitativními organizacemi, které úzce souvisí s posláním naší společnosti.\n\n\n\n31. července 2009, společnost souhlasila, že zaplatí pokutu 600.000 dolarů, když byla obviněna vládní agenturou SEC, že v letech 2000 a 2001, podplácela brazilské úředníky částkou více než 1.000.000 dolarů. Podle SEC to bylo provedeno proto, aby společnost mohla dovážet neregistrované nutričních výrobky do země, a následně pak falšovali účetní knihy, aby zakryli platby. \n\n\n"}
{"id": "1493555", "url": "https://cs.wikipedia.org/wiki?curid=1493555", "title": "Andrea Gutiérrezová", "text": "Andrea Gutiérrezová\n\nAndrea Cassandra Gutiérrezová Herreraová (* 7. srpna 1995 Guadalajara) je mexická zápasnice – judistka.\n\nS judem začala ve 7 letech v rodné Guadalajaře. Vrcholově se připravuje v Ciudad de México v sportovním tréninkovém centru CONADE pod vedením mexických a kubánských trenérů. V mexické ženské reprezentaci se pohybuje od roku 2013 v polostřední váze do 63 kg. V roce 2016 se na olympijské hry v Londýně nekvalifikovala.\n\n\n\n"}
{"id": "1493565", "url": "https://cs.wikipedia.org/wiki?curid=1493565", "title": "Thanos", "text": "Thanos\n\nThanos je fiktivní postava objevující se v amerických komiksových svazcích vydáváných společností Marvel Comics. Tato postava, vytvořená autorem Jimem Starlinem, se poprvé objevila v komiksu \"The Invincible Iron Man\" č. 55 z ledna roku 1973. Thanos je jedním z nejsilnějších charakterů ve fikčním světě Marvelu a utkal se již s mnoha dalšími hrdiny, například s Avengery.\n\nV komiksu Thanos vystupuje jako Šílený Titán, což je jedna z jeho mnoha přezdívek, a je zde jedním z největších a nejnebezpečnějších padouchů. Pochází z kolonie na Titanu, je posedlý nihilismem a smrtí. O Thanosovi vyšly komiksy i v češtině, např. \"Thanos Nezbytný\" (2016) nebo \"Thanos se vrací\" (2019). \n\nV komiksech má za cíl se zavděčit ztělesnění samotné smrti. K dosáhnutí tohoto cíle se snaží získat velmi mocné objekty zvané kameny nekonečna a s nimi vyhladit polovinu vesmíru.\n\nVe filmu se poprvé objevil v sérii Marvel Cinematic Universe (MCU) v podání Damiona Poitiera jako cameo role ve filmu \"Avengers\" z roku 2012. Dále ho hrál Josh Brolin ve filmech \"Strážci galaxie\" (2014), \"\" (2015), \"\" (2018) a \"\" (2019). Brolin Thanose namluvil a zároveň ztvárnil pomocí techniky motion capture.\n\nV rámci MCU se Thanos také snaží získat kameny nekonečna, avšak důvod je zcela odlišný. Podle filmové verze byl Titan na pokraji kolapsu kvůli masivnímu přelidnění. Od Thanose padl návrh vyvraždit náhodným výběrem přesně polovinu obyvatel, aby mohl Titan dále prosperovat, což rada zamítla. Thanosova předpověď se pak naplnila a téměř všichni obyvatelé zemřeli. V tu chvíli se Thanos zapřísáhl, že toto již nikde ve vesmíru nikdy nedopustí.\n\nThanos se také objevil v různých animovaných televizních seriálech. Velkou roli hrál např. ve díle „Vzestup Thanose“ druhé řady seriálu \"Avengers – Sjednocení\". \n\n\nThanos je také jednou z hraček stavebnice Lego a figurek Marvel.\n\nV době uvedení filmu \"Avengers: Endgame\" společnost Google připravila tzv. easter egg s využitím efektu Thanosovy rukavice s kameny nekonečna. Při vyhledání Thanose ve vyhledávání Google se u medailonku se základními informacemi objevila i rukavice a po kliknutí začala mizet přibližně polovina zobrazených výsledků vyhledávání. Opětovným kliknutím se výsledky znovu objevily.\n\n"}
{"id": "1493566", "url": "https://cs.wikipedia.org/wiki?curid=1493566", "title": "Seznam dílů seriálu In the Dark", "text": "Seznam dílů seriálu In the Dark\n\nSeznam dílů seriálu In the Dark může být:\n"}
{"id": "1493568", "url": "https://cs.wikipedia.org/wiki?curid=1493568", "title": "Ladislav Čobej", "text": "Ladislav Čobej\n\nLadislav Čobej (* 9. srpna 1945 Stropkov) je bývalý slovenský fotbalový útočník.\n\nPůsobí v akciové společnosti Tesla Stropkov.\n\nOdchovanec stropkovského fotbalu odehrál v československé lize jedno utkání za Slovan Bratislava, aniž by skóroval (3. dubna 1966).\n\nNastupoval převážně za B-mužstvo Slovanu ve II. lize. Ve druhé lize hrál také za Duklu Tábor (základní vojenská služba) a od roku 1971 za Partizán Bardejov.\n\n"}
{"id": "1493569", "url": "https://cs.wikipedia.org/wiki?curid=1493569", "title": "Čobej", "text": "Čobej\n\nPříjmení Čobej, přechýleně Čobejová, nosí více osobností:\n\n\n"}
{"id": "1493570", "url": "https://cs.wikipedia.org/wiki?curid=1493570", "title": "Czech Hockey Games 2019", "text": "Czech Hockey Games 2019\n\nČeské hokejové hry 2019 byl turnaj v rámci série Euro Hockey Tour 2018/2019, který se hrál od 1. do 5. května 2019 v Brně. Pět utkání her se odehrálo v Brně v České republice a jedno ve Stockholmu, Švédsku.\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; VG = vstřelené góly; OG = obdržené góly; B = Body\"\n\n"}
{"id": "1493572", "url": "https://cs.wikipedia.org/wiki?curid=1493572", "title": "Jimmie Ericsson", "text": "Jimmie Ericsson\n\nJimmie Sven Ericsson (* 22. února 1980) je švédský profesionální hokejista hrající za tým Skellefteå AIK ve švédské hokejové lize (\"SHL\").\n\nV roce 2013 byl oceněn cenou Guldpucken and Peter Forsberg Trophy po sezóně, kdy Skellefteå AIK poprvé od roku 1978 vyhrál švédský šampionát.\n\nV roce 2014 Ericsson pomohl vést Skellefteå AIK na šampionát a tak se stali prvním klubem od roku 2000-2001 kteří se stali šampiony dva roky po sobě. Ericsson byl třetím nejlepším střelcem během play-off, zaznamenal dvanáct branek a dvě asistence ve čtrnácti hrách.\n\nPo 8 sezonách v týmu Skellefteå se Ericsson rozhodl podepsat roční kontrakt s ruským týmem SKA Saint Petersburg, který hraje nejvyšší ruskou hokejovou ligu KHL.\n\nNa mistrovství světa v roce 2013 a 2018 získal Ericsson zlatou medaili s Švédskou hokejovou reprezentací.\n\nJimmieho mladší bratr Jonathan je obránce, který v současné době hraje za Detroit Red Wings. Bratři Ericssonové měli spolu profesionálně hrát na mistrovství světa v roce 2010. Po vyloučení Detroitu v play-off v roce 2010 se Jonathan připojil k reprezentaci Švédska na Mistrovství světa. Jenomže si Jimmie poranil koleno a nemohl nastoupit. A tak se bratři poprvé potkali na Zimních olympijských hrách v Soči, kde vybojovali stříbrnou medaili. Jimmie byl jediným hráčem, který hrál v olympijském týmu a nebyl z NHL.\n\nEricsson reprezentoval Švédsko na Mistrovství světa IIHF v roce 2014, kde zaznamenal dva góly v deseti zápasech a získal bronzovou medaili.\nTaké reprezentoval Švédsko na Mistrovství světa IIHF v roce 2015, kde zaznamenal dvě asistence v osmi zápasech.\nA ještě reprezentoval Švédsko na Mistrovství světa IIHF v roce 2016, kde byl i kapitánem a zaznamenal jeden gól a tři asistence v osmi zápasech.\n"}
{"id": "1493590", "url": "https://cs.wikipedia.org/wiki?curid=1493590", "title": "Mary Thompsonová-Jonesová", "text": "Mary Thompsonová-Jonesová\n\nMary Thompsonová-Jonesová (* 13. února 1957 Alexandria) byla vysoká úřednice v oblasti diplomatických služeb Ministerstva zahraničí Spojených států amerických. \n\nV červenci 2016 vydala svou první knihu s názvem \"To The Secretary: Leaked Embassy Cables and America's Foreign Policy Disconnect\". \n\nMary Thompsonová-Jonesová má bakalářský titul v oboru žurnalistika a politologie na Kalifornské státní univerzitě. Má magisterský titul v oboru práva a diplomacie z Fletcherovy školy práva a diplomacie na Tuftsově univerzitě a titul doktor vzdělání na Pensylvánské univerzitě. \n\nPřed nástupem do diplomatických služeb působila osm let jako novinářka, především jako redaktorka (a autorka úvodníků) v denících, včetně novin Glandale News-Press, Santa Monica Evening Outlook, Los Angeles Daily News a Providence Journal.\n\nOd srpna 2007 do ledna 2009 působila jako zástupce náčelníka mise na Velvyslanectví Spojených států amerických v Praze, v České republice, než vstoupila do funkce Chargé d'affaires v nepřítomnosti kongresem schváleného velvyslance na následující dva roky. Ve funkci chargé d'affaires v Praze dosáhla hodnosti poradkyně ministra, kde do jejího portfolia patřila jednání o protiraketové obraně, český vstup do programu bezvízového styku v USA a české předsednictví Evropské unie. Dohlížela na dvě návštěvy prezidenta Barack Obama, tajemníka Hillary Clinton, několika tajemníků vlády a delegací Kongresu.\nPo svém odchodu z tohoto místa se stala diplomatkou pro oblast New England ve Spojených státech. Poté, co působila jako děkanka mezinárodních vztahů na Endicott College, se poté přestěhovala na Northeastern University, kde je v současné době ředitelkou magisterského studia v oboru globálních studií a mezinárodních vztahů. Její zámořské úkoly zahrnovaly práci asistentky pro kulturní záležitosti v Madridu; Tiskový atašé v Praze; Tiskový atašé v Sarajevu; Důstojník pro veřejné záležitosti v Montrealu; a poradkyně pro veřejné záležitosti v Guatemale. Za zámořské práce získala tři ocenění Meritorious Honor Awards.\n\nVe Washingtonu DC pracovala jako zástupce ředitele pro poradní komisi pro veřejnou diplomacii, vrchní tiskový mluvčí Úřadu pro evropské záležitosti, zástupce koordinátora politiky pro záležitosti Západní polokoule a vedoucí oddělení pro mezinárodní vzdělávací poradenství v Úřadu pro vzdělávání a Kulturní záležitosti.\n\nJe manželkou Harolda Y. Jonese a je matkou Andrea, Gareth a Gwyneth. \nMary Thompsonová-Jonesová (12. července 2016). Tajemníkovi: Uniklé kabely velvyslanectví a zahraniční politika Ameriky. W. Norton. s. 1–. ISBN 978-0-393-24659-9\n"}
{"id": "1493592", "url": "https://cs.wikipedia.org/wiki?curid=1493592", "title": "Grand Prix Pau 1951", "text": "Grand Prix Pau 1951\n\nGrand Prix Pau 1951 (oficiálně XII Grand Prix Automobile de Pau) byl nemistrovský závod Formule 1 v sezóně 1951, který se konal dne 26. března 1951 ve Francii.\n"}
{"id": "1493595", "url": "https://cs.wikipedia.org/wiki?curid=1493595", "title": "Francesco Granacci", "text": "Francesco Granacci\n\nFrancesco Granacci (1. srpna 1469 Volterra – 30. listopadu 1543 Florencie) byl italský renesanční malíř.\nNarodil se v roce 1469 ve Villamagně. Studoval ve Florencii, kde ho učil malíř Domenico Ghirlandaio. Následovně už pracoval na malířských freskách pro San Marco, na pověření Lorenza de'Medici.\n\nJeho raná díla, jako například \"Trůnící Madona\", \"Adorace dítěte\" a \"Čtyři výjevy ze života svatého Jana Křtitele\", byla ovlivněna stylem Filippina Lippiho.\n\nV roce 1508 se Granacci přesunul do Říma, kde spolu s jinými umělci pomáhal svému celoživotnímu příteli Michelangelovi s výzdobou stropu Sixtinské kaple. Po návratu do Florencie maloval \"Madonnu s dítětem\" pro augustiniánský klášter San Gallo (nyní se nachází v Galerii Akademie), dále maloval \"Madonnu della Cintola\" pro společnost San Benedetto Bigi a v roce 1515 se podílel na vytváření dekorace na oslavu návštěvy papeže Lva X. ve Florencii. V roce 1519 namaloval \"Madonnu s dítětem a svatého Jana\". \n\nGranacciho díla z let 1520–1525 ukazují přímý vliv Fra Bartolomea. Oltářní obraz \"Nanebevzetí Panny Marie\" je velmi ovlivněn Pietrem Peruginem. V roce 1527 Granacci maloval vstup Karla VIII. do Florencie a plátno s deseti tisíci mučedníky pro kostel San Simone e Giuda ve Florencii.\n\nZemřel v roce 1543 a je pohřben v kostele Sant'Ambrogio ve Florencii.\n\n"}
{"id": "1493600", "url": "https://cs.wikipedia.org/wiki?curid=1493600", "title": "Raimondo D'Inzeo", "text": "Raimondo D'Inzeo\n\nRaimondo D'Inzeo (8. února 1925 Poggio Mirteto – 15. listopadu 2013 Řím) byl italský reprezentant v jezdectví, specialista na parkurové skákání. Pocházel z dragounské rodiny, byl plukovníkem karabiniérů a na závodech vždy vystupoval v uniformě.\n\nByl prvním v historii, kdo startoval na osmi olympijských hrách (nepřetržitě v letech 1948 až 1976). Na domácí olympiádě v Římě vyhrál na koni \"Posillipo\" parkur před svým starším bratrem Pierem D'Inzeem (bylo to poprvé, kdy sourozenci získali v olympijském závodě první dvě místa; tento výkon zopakovali v roce 1984 sjezdaři Phil Mahre a Steve Mahre a v roce 2016 triatlonisté Alistair Brownlee a Jonathan Brownlee. Na LOH 1968 byl vlajkonošem italské výpravy. \n\nZískal také dvě stříbrné medaile (jednotlivci a družstva 1956) a tři bronzové medaile (družstva 1960, 1964 a 1972). Na Světových jezdeckých hrách vyhrál v letech 1956 a 1960, byl druhý v roce 1955 a třetí v roce 1966, vyhrál osm závodů Grand Prix v jezdectví. \n\nV roce 2015 získal hvězdu na Chodníku slávy italského sportu.\n"}
{"id": "1493603", "url": "https://cs.wikipedia.org/wiki?curid=1493603", "title": "Nebezpečné vztahy", "text": "Nebezpečné vztahy\n\nNebezpečné vztahy je televizní pořad vysílaný od roku 2016 na TV Barrandov.\n\nModerátorem pořadu je Honza Musil. Pořad je premiérově vysílán každý den v 18.30 na TV Barrandov, v reprízách pořad během týdne vysílají všechny stanice skupiny Barrandov. Obvyklá stopáž pořadu je 40 minut.\n\nKaždý díl pořadu nabízí jeden příběh, jehož scénář obvykle zašle sám divák. Podle vyjádření TV Barrandov hraje pisatel příběhu v dané epizodě svou roli a učinkují s ním ve studiu i další reální účastníci jeho příběhu. Pokud se někdo z reálných účastníků příběhu nechce natáčení zúčastnit, je nahrazen komparzem. Podle slov komparzistů, kteří se natáčení zúčastnili, však hráli vždy celý příběh (včetně jeho údajného pisatele) pouze najatí komparzisté, kteří s problémy, které se v daném příběhu řešily, neměli ve skutečnosti nic společného. Až při příchodu do natáčecího studia byli obeznámeni se scénářem jejich příběhu, odříkali dle scénáře text a dostali honorář, jehož hodnota činí okolo 3 000 Kč.\n\nV prosinci 2018 se v tomto pořadu objevil soudce Ivan Elischer, kterého v březnu téhož roku policie obvinila z přijímání úplatků. V \"Nebezpečných vztazích\" ztvárnil roli podnikatele, který se na své dovolené v Etiopii nakazil virem HIV. Za své účinkování v této reality show dostal Elischer od Jaroslava Bureše, předsedy vrchního soudu v Praze, výtku s odůvodněním, že účinkování v inscenované reality show je pro soudce nevhodné a nedůstojné. Elischer uvedl, že roli v \"Nebezpečných vztazích\" vzal z nudy, našel ji na internetu a až půl hodiny před začátkem natáčení dostal do ruky scénář příběhu, ve kterém měl hrát.\n\nV listopadu 2019 vznikla nová verze pořadu s názvem \"Nebezpečné vztahy – seznamka\". 1. část pořadu je v premiéře vysílána každou středu večer v prime time, 2. část v neděli večer.\n\nV první části si host vybere svůj protějšek, se kterým se ve studiu setká. Následně má pár několik dní možnost být spolu soukromě a ve 2. části se diváci dozví, zda se pár rozhodl zůstat spolu. Moderátorem \"seznamky\" je taktéž Honza Musil.\n\n"}
{"id": "1493607", "url": "https://cs.wikipedia.org/wiki?curid=1493607", "title": "Grand Prix San Rema 1951", "text": "Grand Prix San Rema 1951\n\nGrand Prix San Rema 1951 (oficiálně VI Gran Premio di San Remo) byl nemistrovský závod Formule 1 v sezóně 1951, který se konal dne 22. dubna 1951 v Itálii.\n"}
{"id": "1493609", "url": "https://cs.wikipedia.org/wiki?curid=1493609", "title": "Pangium edule", "text": "Pangium edule\n\nPangium edule (syn. \"Hydnocarpus edulis\", \"Hydnocarpus polyandra\") je vysoký strom původem z mangrovových bažin jihovýchodní Asie (Indonésie a Papua-Nová Guinea). Je to jediný druh rodu Pangium.\n\nJe to jediný druh monotypního rodu \"Pangium\" v čeledi \"Achariaceae\". Pangium edule je dvojdomý strom. Dosahuje výšky nad 10 metrů. Květy jsou převislé, na dlouhých, hnědých stopkách. Okvětní lístky jsou bělavé až nažloutlé barvy. Květy obsahují mnoho tyčinek. Listy mladých stromů jsou mnohem větší než listy starších stromů. Střídavě uspořádané listy jsou rozděleny na řapík a listovou čepel. Všechny části rostliny jsou jedovaté, avšak plodí chutné a sladké ovoce. Název rodu \"Pangium\" byl vytvořen německo-holandským přírodovědcem Georgem Eberhardem na ostrově Ambon v Indonésii.\nSlovo v názvu \"edule\" (česky: \"poživatelný\") se odkazuje pouze na plod. Strom produkuje velké ovoce, které je však poživatelné až po fermentaci. Zralé ovoce Pangium edule má tlustou, ale křehkou slupku. Chuť, která připomíná mix manga, ananasu, papáji a kvájávy je velmi sladká. \"Pangium edule\" je také v angličtině známé pod názvem “\"football fruit\"”, protože tvar plodu připomíná míč na rugby. Ovoce visí individuálně na větvích, vypadá jako pštrosí vejce a váží až 2,5 kg. Ovoce obsahuje více než deset semen ve velikosti kaštanu, která jsou nepravidelně vrstvená. Velké ořechové semeno (3 až 5 cm x 2 cm x 3 cm) váží 15 až 25 g a má měkké bílé jádro, které chutná jako lískový oříšek. Osivo je zvláště ceněné jako Keluak nebo Kepayang v indonéské a malajské kuchyni jako koření.\n\n \n"}
{"id": "1493611", "url": "https://cs.wikipedia.org/wiki?curid=1493611", "title": "Hilda Doolittle", "text": "Hilda Doolittle\n\nHilda „H.D.“ Doolittle (10. září 1886 Bethlehem, Pensylvánie – 27. září 1961 Curych, Švýcarsko) byla americká básnířka a spisovatelka, spojovaná s počátkem 20. století a s avantgardní skupinou básníků Imagisté, jejímž členem byl také její manžel Richard Aldington a Ezra Pound. Své práce podepisovala šifrou H.D.\n\nHilda se narodila 10. září 1886 v americké komunitě Moravských bratrů v Bethlehemu v Pensylvánii. Její otec Charles Doolittle byl profesorem astronomie na Lehigh University a její matka Helen (Wolle) se intenzivně zajímala o hudbu a byla členkou komunity Moravian Church v Bethlehemu. H.D. byla jejich jedinou přeživší dcerou v rodině s pěti syny. V roce 1896 byl Charles Doolittle jmenován profesorem astronomie na Pensylvánské univerzitě a rodina se přestěhovala do domu v černošské čtvrti Upper Darby v okrese Delaware v Pensylvánii. Tam Hilda navštěvovala kvakerskou školu Friends' Central High School, kterou absolvovala v roce 1905. V roce 1911 se přestěhovala do Londýna, kde hrála ústřední roli v tehdejším rozvíjejícím se imagistickém hnutí. Byla charismatickou postavou uměleckých kruhů 20. století. Americký básník Ezra Pound H.D. velmi obdivoval, podporoval jí a pomáhal jí v budování její kariéry. V letech 1916–17 působila jako redaktorka londýnského literárního magazínu \"The Egoist.\" V té době se její básně objevily v časopise \"The English Review\", který vycházel v Londýně v letech 1908 až 1937 a v literárním měsíčníku \"The Transatlantic Review\", který vycházel během roku 1924. V první světové válce zahynul její bratr, což ona těžce nesla. V té době se také rozpadlo její manželství s básníkem Richardem Aldingtonem.. Všechny tyto události se později projevily v její poezii. Imagistická autorita Glenn Hughes napsal, že \"její osamělost vykřikuje z jejích básní\". Měla hluboký zájem o starou řeckou literaturu a její poezie si často \"půjčovala\" z řecké mytologie a klasické poezie. Její tvorba je známa tím, že často obsahuje scény z řecké mytologie, jenž jsou často používány k vyjádření určitého pocitu nebo nálady. Během třicátých let se spřátelila se Sigmundem Freudem a stala se jeho pacientkou. Snažila se pochopit a vyjádřit svou bisexualitu, vyrovnat se se zbytky válečného traumatu svým psaním a vyjádřením svých duševní prožitků. H.D. se ještě jednou provdala a měla mnoho dalších vztahů s muži i ženami. Ve své sexualitě byla neomylná, a stala se tak ikonou jak práv LGBT (lesba, gay, bisexuál, transgender), tak feministických hnutí v 70. a 80. letech 20. století, kdy její básně, hry, dopisy a eseje byly znovu objeveny. \n\nV roce 1901 se setkala s Ezrou Poundem, který hrál důležitou roli nejen v jejím soukromém životě, ale i v její kariéře spisovatelky. V roce 1905 ji Pound představil literárnímu světu vydáním svazku jejích milostných básní pod společným názvem \"Hilda's Book\". V tomtéž roce začala H.D. studovat na pensylvánské kvakerské vysoké škole \"Bryn Mawr College\", kde chtěla studovat řeckou literaturu. Školu opustila po třech semestrech pro nevalný prospěch a s omluvou pro špatné zdraví. Během studia se seznámila s básnířkou Mariannou Mooreovou a básníkem Williamem Carlosem Williamsem. Její první publikované spisy, příběhy pro děti, byly vydány ve Filadelfii, v presbytariánském církevním časopise \"The Comrade\" mezi roky 1909 a 1913, většinou podepsané jako Edith Grey. V roce 1907 se s Ezrou Poundem sblížila. Její otec však s tímto snoubencem nesouhlasil a v roce 1908, v době, kdy Pound odešel do Evropy, bylo zasnoubení zrušeno. Někdy v té době začala H.D. budovat vztah s mladou studentkou umění na Pensylvánské akademii výtvarných umění, Frances Josephou Greggovou. Poté, co strávily část roku 1910 spolužitím v Greenwich Village, odpluly Hilda s Josephou a její matkou do Evropy. V Evropě Hilda zahájila svou skutečnou kariéru spisovatelky. Její vztah s Greggovou ochladl a ona se setkala s Brigitou Patmore, se kterou v té době žil básník Richard Aldington. Brigit Patmore Aldingtona s H.D. seznámila.\n\nBrzy po příjezdu do Anglie ukázala H.D. Poundovi nějaké básně, které napsala. Začala se setkávat s dalšími básníky v restauraci \"Eiffel Tower\" v londýnské čtvrti Soho v obvodu Westminster. Pounda její verše velmi zaujaly. Ohromilo ho souznění jejích básní s principy, o kterých s R. Aldingtonem diskutovali. Plánovali reformovat současnou poezii, kladli důraz na volný verš, na návrat k poezii ve stylu waka a tanka, ke stručnosti poezie haiku a chtěli odstranit z básní všechna zbytečná slova. V létě 1912 tři básníci deklarovali sami sebe jako \"trojici originálních Imagistů\" a stanovili imagistické principy:\n\n\nH.D. se v tomto roce setkala s Poundem v čajovně poblíž Britského muzea a připojila svůj podpis k prohlášení Imagistů. Různé verze tohoto příběhu byly během její kariéry publikovány pod různými pseudonymy. V témže roce Harriet Monroe, americká vydavatelka a literární kritička, začala vydávat svůj časopis \"Poetry\" a požádala Pounda, zda by se mohl stát zahraničním redaktorem. V říjnu pak předložil Pound Harrietě tři básně H.D. a Aldingtona pod hlavičkou skupiny imagistů. Aldingtonovy básně byly zveřejněny v listopadovém vydání časopisu \"Poetry\" a básně H.D. \"Hermes of the Ways\", \"Orchard (Ovocný sad)\" a \"Epigram\" pak v lednu 1913. Imagismus jako hnutí byl tak zahájen a Hilda se stala jeho hlavní protagonistkou. Prvotním vzorem pro tuto skupinu básníků bylo japonské umění. H.D. často navštěvovala \"Print Room\" v britském muzeu ve společnosti Richarda Aldingtona a kurátora a básníka Laurence Binyona. Věnovali svou pozornost nišiki-e tiskům s tradičními japonskými verši. Básně H. D. byly ovlivněny nejen japonskými verši, ale také její znalostí klasické řecké literatury a obzvláště pak dílem básnířky Sapfó. Tento zájem sdílela s Aldingtonem i Poundem, každý z nich vydával vlastní verze řeckých básníků. V roce 1915 H.D. a Aldington vydali překlady řecké a latinské klasiky \"Poets' Translation Series\". H.D. pracovala na hře \"Euripides\", publikované v roce v 1916, na překladu chóru ze hry \"Iphigeneia at Aulis\" (\"Ifigenie na Tauridě\") a na řecké tragedii básníka Euripida \"Hippolytos\", napsané na základě mýtu o Théseově synovi, v roce 1927 adaptovala hru Hippolytus, nazvanou \"Hippolytus Temporizes\", v roce 1931 pak překlad sborů \"The Bacchae\" a Hecuba a v roce 1937 volný překlad Euripidovy hry \"Ion.\" Pokračovala ve svém vztahu s imagistickým hnutím až do závěrečného vydání antologie \"Some Imagist Poets\" v roce 1917. Spolu s Aldingtonem dělali většinu redakční práce na této antologii. Její práce se také objevila v Aldingtonově \"Imagist Anthology 1930\". Všechna její poezie až do konce třicátých let byla psána v imagistickém módu, tedy v úsporném jazykovém módu s klasickou čistotou. Tento styl psaní byl mnohdy kritizován. Ve zvláštním vydání imagistického časopisu \"Egoist\" v květnu 1915, básník a kritik Harold Monro nazval její rané práce \"petty poetry (drobná poezie)\" a označil její verše jako \"bez představivosti a nebo zbytečně nadměrně zdrženlivé\".\n\nV roce 1913 se Hilda s Aldingtonem vzali. Bohužel jejich první a jediné dítě, dcera, zemřela v roce 1915. Po vypuknutí války Aldington vstoupil do armády. Pár se vzájemně odcizil, Aldington měl v roce 1917 milenku a H.D. měla blízký, ale platonický vztah s Davidem Herbertem Lawrencem. Její první kniha \"Sea Garden\" vyšla v roce 1916. Hilda byla jmenována asistentkou redaktorky magazínu \"The Egoist\", kde nahradila svého manžela. V roce 1918 byl ve válce zabit její bratr Gilbert. V březnu téhož roku se Hilda přestěhovala do domku v Cornwallu se skladatelem Cecilem Grayem, Lawrencovým přítelem a otěhotněla s ním. Když zjistila, že je těhotná, jejich vztah ochladl a Gray se vrátil do Londýna. Po návratu z aktivní vojenské služby byl Aldington velmi traumatizován a on a H.D. žili odděleně. \nS blížícím se koncem války se H.D. se setkala s bohatou anglickou spisovatelkou Bryher (vlastním jménem Annie Winifred Ellerman). Žili spolu do roku 1946, a ačkoli obě měly mnoho jiných partnerů, Bryher zůstala její milenkou po zbytek Hildina života. V roce 1919 Hilda porodila dceru, pojmenovala ji Frances Perdita Aldingtonová – přestože otcem nebyl Aldington, který v té době onemocněl španělskou chřipkou, ale Gray. Porod byl těžký a Hilda během porodu málem zemřela. V té době zemřel její otec, který se nikdy zcela nezotavil ze smrti svého syna Gilberta. V roce 1919 H.D. napsala jedno ze svých nejznámějších vyjádření, týkající se poezie: \"Notes on Thought and Vision (Poznámky k myšlenkám a vizím)\", které byly znovu vydány v roce 1982. Hilda zde hovoří o básnířkách (včetně sebe) jako o osobnostech, které patří mezi elitní vizionářky, které mají moc \"obrátit celou vlnu lidského myšlení\".\n\nV té době se H.D. a Aldington se pokoušeli zachránit jejich vztah. Ale Aldington měl psychické problémy, pravděpodobně jako následek své účasti ve válce (možná post-traumatická stresová porucha) a oba se opět odcizili, žili každý svůj vlastní život. Přesto se rozvedli až v roce 1938 a po celý život zůstali přáteli. Od roku 1920 se její vztah s Bryher zintenzivnil a dvojice cestovala po Egyptě, Řecku a Spojených státech, než se nakonec usadily ve Švýcarsku. V roce 1921 Bryher uzavřela konvenční manželství s Robertem McAlmonem, a umožnila mu financovat jeho vydavatelství v Paříži a on doufal využít její osobní kontakty pro svůj \"Contact Print\". Během této doby obě, jak Bryher, tak H.D., udržovaly intimní vztah s McAlmonem. Bryher a McAlmon se rozvedli v roce 1927.\n\nPočátkem dvacátých let 20. století H.D. začala psát třídílný cyklus románů. Román \"Magna Graeca\" se se skládá z části \"Palimpsest\" (1921) a \"Hedylus\" (1928). V románech H.D. používá pravidla klasiky aby prozkoumala poezii jako povolání, zvláště postavení žen v patriarchální literární kultuře. Cyklus \"Madrigal\" se skládá z \"HERmione\", \"Bid Me to Live\", \"Paint It Today\" a \"Asphodel\" a je do značné míry autobiografický, zabývající se vývojem ženy jako umělkyně a konfliktem mezi heterosexuální a lesbickou touhou. \"Kora and Ka\" a \"The Usual Star\", dvě novely z cyklu \"Borderline\" byly publikovány v roce 1933. V tomto období také napsala \"Pilate's Wife\", \"Mira-Mare\" a \"Nights\". V té době Hildě zemřela matka a Bryher se rozvedla se svým manželem, jen aby si vzala nového Hildina milence, Kennetha Macphersona. H.D., Bryher a Macpherson žili společně a cestovali po Evropě jako to, co básnířka a kritička Barbara Guest nazvala v biografii, kterou o H.D. napsala: \"zvěřinec tří\". Bryher a Macpherson adoptovali Hildinu dceru Perditu. H.D. znovu otěhotněla v roce 1928, ale v listopadu se rozhodla těhotenství přerušit. Bryher a Macpherson založili časopis \"Close Up\" jako médium pro intelektuální diskusi o filmu, do kterého H.D. pravidelně přispívala. V roce 1927 trojice založila malou nezávislou filmovou skupina POOL nebo Pool Group, převážně financovanou penězi Bryher, jenž byla řízena všemi třemi. Pouze jeden film studia POOL se zachoval v plném rozsahu, \"Borderline z roku 1930,\" který uváděl H.D. a Paula Robesona v hlavních rolích. Spolu s novelou \"Borderline\" film zkoumá extrémní vnitřní psychické stavy a jejich vztah k vnější realitě. K tomuto filmu H.D. napsala vysvětlující brožuru, která měla film provázet a později byla vydaná v magazínu \"Close Up\". \n\nV roce 1933 H.D. odcestovala do Vídně, aby podstoupila psychoanalýzu u Sigmunda Freuda. O Freudovy teorie se zajímala již od roku 1909, kdy četla některé z jeho prací v originále. Psychoanalytik uvedl, že H.D. trpí paranoiou o vzestupu Adolfa Hitlera, a naznačil možnost další světové války, což byla myšlenka, která byla pro H. D. nesnesitelná. Už první světová válka v ní zanechala pocit duševního rozbití. Ve válce přišla o svého bratra, její manžel trpěl účinky bojových zkušeností, a ona věřila, že válečné trauma nepřímo způsobilo smrt jejího dítěte, které čekala s Aldingtonem: věřila, že to byl šok, který utrpěla, když uslyšela zprávu o torpédování a potopení zaoceánského parníku RMS Lusitania, a tento šok nepřímo způsobil, že její dítě zemřelo. \"Writing on the Wall (Psaní na zeď)\", je její monografií o této psychoanalýze. Román byl psán souběžně s \"Trilogy\" a publikován v roce 1944. V roce 1956 byl vydán v časopise pro analýzu \"Advent\" pod názvem \"Tribute to Freud\" (\"Pocta Freudovi\").\n\nH.D. a Bryher strávily druhou světovou válku v Londýně. Během této doby H.D. napsala \"The Gift\", vzpomínky na své dětství a rodinný životě v Bethlehemu v Pensylvánii. Na tomto pozadí ukazuje osoby a události, které jí pomohly utvářet jako spisovatelku \"The Gift (Dar)\" byl nakonec publikován v letech 1960 a 1982. V té době také napsala \"Trilogy\", v roce 1944 publikovala \"The Walls do not Fall (Stěny nepadají),\" \"Tribute to the Angels (Pocta andělům)\" v roce 1945 a v roce 1946 \"The Flowering of the Rod (Kvetoucí prut).\" Začátek jejího románu \"The Walls do not Fall\" s určitostí signalizuje její odklon od stylu předchozích děl.\n\nPo skončení druhé světové války už obě ženy nežily spolu, ale zůstaly přítelkyněmi. H.D. se přestěhovala do Švýcarska. Na jaře 1946 se H.D. psychicky zhroutila. Na klinice zůstala až do podzimu téhož roku. Kromě několika cest do států H.D. zbytek života strávila ve Švýcarsku. Koncem padesátých let podstoupila další léčbu, tentokrát s psychoanalytikem Erichem Heydtem. Na Heydtovo doporučení napsala \"End to Torment,\" vzpomínku na svůj vztah s Poundem, což jí umožnilo zahrnout do knihy i své básně. Hilda Doolittle byla jednou z předních osobností bohémské kultury v Londýně v prvních desetiletích 20. století. Její pozdější poezie zkoumá tradiční epická témata, jako je násilí a válka, z feministické perspektivy. H.D. byla první ženou, které byla udělena cena společnosti American Academy of Arts and Letters.\n\nBěhem 50. let H.D. napsala značné množství poezie. Mezi roky 1952 a 1954 napsala pozoruhodné dílo \"Helen in Egypt\", pokus o feministický pohled na epickou poezii zaměřenou na muže. H.D. zde použila Euripidovu hru \"Helen\" jako výchozí bod pro reinterpretaci základu trojské války a rozšíření této války. Tato práce byla viděna některými kritiky, včetně kritika Jeffrey Twitchell-Waase, jako Hildina odpověď na Poundovo dílo \"The Cantos\", které H.D. velmi obdivovala. Další básně z tohoto období jsou \"Sagesse\", \"Winter Love\" a \"Hermetic Definition\".Tyto tři básně byly publikovány posmrtně v roce 1972 pod souhrným názvem \"Hermetic Definition\". Výchozím bodem v \"Hermetic Definition\" je láska k třicetiletému muži, kterému se \"otvírá pomalu jako růže,\" stejně jako Poundův \"Canto 106.\" \"Sagesse\", napsaná v posteli poté, co H.D. utrpěla zlomeninu kyčle, byla psaná jako coda pro \"Trilogy\", vyprávěná částečně hlasem mladé ženy, žijící ve strachu z atomové bomby. \"Winter Love\" (\"Zimní láska\") byla psána spolu s \"End to Torment.\" H.D. zde použila jako vypravěče Homéra a jeho postavu Penelopy z básníkovy Odyssey a přepracovala materiál jako monografii v básnické formě. Nejednou H.D. zvažovala připojit tuto báseň jako codu k \"Helen in Egypt.\" V roce 1960 H.D. navštívila Spojené státy aby si přebrala ocenění American Academy of Arts and Letters. Vrátila se do Švýcarska, kde v červenci 1961 utrpěla mrtvici a o pár měsíců později zemřela na klinice Klinik Hirslanden v Curychu. Její popel byl odeslán do Bethlehemu a byl pohřben na rodinném pozemku na hřbitově v Nisky Hill dne 28. října 1961. Její epitaf sestává z následujících veršů její rané básně \"Let Zeus Record\":\nZnovuobjevení H.D. začalo v sedmdesátých letech 20. století a souviselo se vzestupem feminismu. Našlo se mnoho obdivovatelů jejího zpochybňování standardně nastavených rolí pohlaví, tak typických pro její spisy. Zvláště ti, kteří kritizovali standardní pohled na anglickou literární modernu založenou na práci takových spisovatelů jako Pound, Eliot nebo James Joyce, se zasloužili o uznání významnějšího postavení H.D. v historii moderní literatury. Její spisy se staly vzorem pro další autorky pracující v modernistické tradici, jako byli umělci sdružení kolem New York School, což byla neformální skupina amerických básníků, malířů, tanečníků a hudebníků působících v 50. a 60. letech v New Yorku. Jednou z nich byla americká básnířka Barbara Guestová, nebo anglo-američanka Denise Levertovová, další pak umělci skupiny \"The Black Mountain\" (sdružení umělců z poloviny 20. století kolem vysoké školy Black Mountain College v Severní Karolíně), příkladem je Hilda Morley, či americká básnířka, esejistka a kritička Susan Howeová, píšící ve stylu Language poets.\n\nJejí vliv není omezen na pouze na autorky, ale ovlivnila i mnoho spisovatelů, včetně jejího obdivovatele Boba Edwarda Duncana a Roberta Creeleyho, kteří uznali svůj dluh vůči H.D.\n\nMezi její vnuky patřil autor biografie skupiny Beatles, Nicholas Schaffner.\n\n\n\n"}
{"id": "1493612", "url": "https://cs.wikipedia.org/wiki?curid=1493612", "title": "Nick Hague", "text": "Nick Hague\n\nTyler Nicklaus Hague (* 25. září 1975 Belleville, Kansas, USA) je americký vojenský pilot a od června 2013 astronaut NASA. Roku 2017 byl společně s Alexejem Ovčininem zařazen do posádky Expedice 57/58 na Mezinárodní vesmírnou stanici (ISS), při startu však selhala nosná raketa Sojuz-FG, proto kosmická loď Sojuz MS-10 nouzově přistála, aniž se dostala do vesmíru. Oba kosmonauti byli ještě s Christinou Kochovou vzápětí jmenováni do Expedice 59/60 a půlroční misi zahájili úspěšným startem 14. března 2019, přistáli 3. října téhož roku.\n\nNick Hague se narodil v městečku Belleville ve státě Kansas, dětství a mládí prožil v Hoxie, také v Kansasu, kde navštěvoval střední školu. Poté studoval v Akademii Letectva Spojených států amerických (), kterou absolvoval roku 1998 s hodností bakaláře v oboru kosmické techniky. Ve studiu pokračoval na Massachusettském technologickém institutu, roku 2000 absolvoval jako magistr v oboru kosmické a letecké techniky.\n\nOd roku 2000 pracoval na Kirtlandově letecké základně. Později prošel výcvikem ve škole zkušebních pilotů letectva na Edwardsově letecké základně, na které se poté podílel na testování letecké elektroniky a motorů. V letech 2004–2005 sloužil v Iráku v rámci experimentálního programu leteckého vyhledávání improvizovaných výbušných zařízení nastražených podél cest; provedl 139 bojových letů. Poté pracoval ve Výzkumné laboratoři letectva () a od roku 2006 přednášel v Akademii Letectva USA. Roku 2009 přešel do aparátu Senátu USA jako konzultant pro otázky vojenství a zahraniční politiky, a pak do Pentagonu, kde pracoval v oddělení pro rozpočet Centrálního velitelství (CENTCOM). Od roku 2012 byl zástupcem vedoucího Spojené organizace pro obranu proti improvizovaným výbušným zařízením () při ministerstvu obrany.\n\nRoku 2003 se zúčastnil 19. náboru astronautů NASA, a roku 2008 20. náboru, uspěl napotřetí v 21. náboru roku 2013 a 17. června 2013 byl zařazen mezi americké astronauty. Dvouletý základní kosmonautický výcvik dokončil v červenci 2015.\nV únoru 2017 byl, společně s Alexejem Ovčininem zařazen do posádky Expedic 57 a 58 na Mezinárodní vesmírnou stanici (ISS) s plánovaným startem v Sojuzu MS-10 na podzim 2018, posádka současně byla záložní pro Sojuz MS-08 startující v březnu 2018. Nosná raketa Sojuz-FG vynášejíci Sojuz MS-10 odstartovala z kosmodromu Bajkonur 11. října 2018, oddělení vyhořelých bloků prvního stupně však neproběhlo řádně a došlo k poškození druhého stupně rakety. Záchranný systém oddělil loď s kosmonauty, která následně přistála v kazašské stepi.\n\nDvojice Ovčinin-Hague byla ještě s Christinou Kochovou přeřazena do Expedice 59/60. Do vesmíru vzlétli 14. března 2019 na palubě Sojuzu MS-12. Po necelých šesti hodinách letu se Sojuz spojil se stanicí ISS a kosmonauti se zapojili do práce Expedice 59, resp. Expedice 60. Během mise Hague třikrát vystoupil do vesmíru. Přistál v Sojuzu MS-12 s Ovčininem a krátkodobým návštěvníkem Hazzá Al-Mansúrím 3. října 2019.\n\nNick Hague je ženatý, jaho manželka je podplukovnicí letectva, mají dva syny.\n\n"}
{"id": "1493615", "url": "https://cs.wikipedia.org/wiki?curid=1493615", "title": "Far Cry Instincts", "text": "Far Cry Instincts\n\nFar Cry Instincts je videohra z pohledu první osoby (FPS) vytvořená a vydaná studiem Ubisoft pro Xbox. Jako remake originální verze hry Far Cry pro Microsoft Windows jsou \"Instincts\" více lineární a méně otevřené, a to z důvodu menšího výkonu konzole, který nedovoluje plné načítání rozlehlých a prázdných ostrovů. Do \"Instincts\" byly ale přidány nové herní módy, zbraně a \"schopnosti predátora\". Plánovalo se také vydání pro PlayStation 2, ale bylo zrušeno.\n\nVerze pro herní automat vytvořená studiem Global VR byla vydána v roce 2007 pod jménem \"Paradise Lost\".\nHra následuje příběh muže jménem Jack Carver. Carver je bývalý člen Námořnictva USA, který byl propuštěn za provedení několika nelegálních akcí. Založí proto obchod na Manhattanu a začne obchodovat s nelegálními zbraněmi. Vše ale skončí, když jeden z newyorských gangů zabije člena místní mafie pomocí zbraně koupené právě od Carvera. Na Carvera je proto vypsána velká odměna, on musí utéci ze Spojených států a nakonec se usadí v Mikronésii.\n\nCarver koupí použitou loď z vládní dražby a tráví čas převážením turistů a s potápěčskými kluby v okolí. Po nějaké době se objeví žena jménem Valerie Cortezová, která nabídne velkou částku, pokud ji Jack vezme na vzdálené souostroví známé jako „Jacutan“. Carver přijímá, i když s opatrností.\n\nPo příjezdu na Jacutan si Cortezová vypůjčuje od Jacka vodní skútr. Jack se proto rozhodne si zdřímnout, dokud se nevrátí. Když se vzbudí, je překvapen, když uvidí vrtulníky létající kolem jeho lodi. Vrtulníky začnou střílet, ničí jeho loď a nutí ho, aby se ukryl v nedaleké zničené japonské letadlové lodi.\n\nV tomto okamžiku hráč přebírá kontrolu nad postavou. Po krátké úvodní úrovni hráč získá headset a je řízen tajemným hlasem, který si říká Doyle. Jak se ukazuje, Cortezová je agentkou CIA a přišla Doyla zachránit. Doyle byl na misi, aby odhalil plány šíleného vědce jménem Dr. Krieger. Krieger se spolu se svou pravou rukou, bývalým důstojníkem plukovníkem Richardem Crowem, pokoušeli vyvinout sérum, které by posílilo fyzické schopnosti člověka a „uvolnilo“ skryté zvířecí rysy.\n\nDůležitým prvkem, který se nenacházel v původní hře, jsou již zmíněné „schopnosti predátora“. Dalším novým prvkem je systém vytváření pastí, díky kterému může hráč vytvořit past pomocí větve osázené ostny, která je skryta v listí. Nic netušící NPC je poté zabito švihnutím větve a propíchnutím ostny. K dispozici jsou také protipěchotní miny Claymore, které se mohou pro jejich devastující účinky aktivovat mezi nepřátelskými liniemi. Ve hře se také nachází level editor, díky kterému si může hráč vytvořit vlastní mapu a sdílet ji s přáteli.\n\nPokračování Far \"Cry Instincts\", sdílející stejný název s výjimkou přidání titulku \"Evolution\", bylo pro Xbox vydáno 28. března 2006. \"Evolution\" obsahuje novou single-player kampaň, i když je podstatně kratší než ta, která je obsažená v původním \"Far Cry Instincts\". Děj začíná chvíli po konci \"Instincts\". Jack je najat ženou jménem Kade pro obchod se zbraněmi mezi piráty a vládou v Mikronésii.\n\n\"Far Cry Instincts: Predator\", další hra Xbox 360, byla vydána ve stejný den jako \"Evolution\". Obsahuje graficky vylepšené verze \"Far Cry Instincts\" i \"Evolution\". Měla v sobě editor map, ve kterém si hráč může sám mapy vytvořit. Postavy v online verzi hry jsou základními klony Jacka Carvera, ale hráč si je může upravit, nicméně postava má na paži, kterou střílí, nadále tetování „Karma“.\n"}
{"id": "1493619", "url": "https://cs.wikipedia.org/wiki?curid=1493619", "title": "Pazziové", "text": "Pazziové\n\nPazziové (italsky \"Pazzi\") byli florentský patricijský rod, který svůj majetek získal v oblasti bankovnictví. Nejznámější jsou jako vůdci neúspěšného spiknutí Pazziů roku 1478, které mělo svrhnout vládu Medicejů nad Florencií. Po porážce puče byli Pazziové v čele s hlavou rodu, jíž byl Jacopo de’ Pazzi, přísně potrestáni a ti, kteří unikli popravě, vyhnáni. Rodovou kapli Pazziů v kostele sv. Kříže navrhl Filippo Brunelleschi a představuje vynikající ukázku renesanční chrámové architektury. Z rodu Pazziů pocházela karmelitánka Maria Magdalena Pazziová (1566–1607), uctívaná jako světice.\n"}
{"id": "1493621", "url": "https://cs.wikipedia.org/wiki?curid=1493621", "title": "Borghesové", "text": "Borghesové\n\nBorghesové (italsky \"Borghese\") jsou italský knížecí rod původem ze Sieny, kde je doložen k roku 1238, který později patřil k papežské šlechtě v Římě. Z rodu mimo jiné pocházel papež Pavel V. a další vysocí církevní hodnostáři, například kardinál Scipione Caffarelli-Borghese. Pavel V. zanechal erb Borghesů nad portikem chrámu sv. Petra v Římě a roku 1605 povýšil svůj rod na dědičná knížata z Montecompatri.\n"}
{"id": "1493627", "url": "https://cs.wikipedia.org/wiki?curid=1493627", "title": "Hvězdárna v Praze-Podolí", "text": "Hvězdárna v Praze-Podolí\n\nHvězdárna v Praze-Podolí byla soukromá observatoř pražského lékárníka a amatérského astronoma Františka Fischera, který ji nechal postavit jako součást své vily v ulici Na Zlatnici. Její majitel a provozovatel se věnoval především mapování povrchu Měsíce a pořizování snímků stálic, mlhovin a komet. Součástí hvězdárny, která fungovala od roku 1924, byla rovněž knihovna obsahující podle astronoma Josefa Klepešty „staré tisky z oboru selenographie, jež nelze najíti ani ve velkých universitních knihovnách“.\n\nFrantišek Fischer pořádal v zahradě vily pozorování meteorů (tehdejším názvoslovím \"létavic\") v rámci programu České společnosti astronomické. Pro mladé členy společnosti ve 30. letech připravil i kurz selenografie. Redakce odborného časopisu \"Říše hvězd\" v roce 1937 označila podolskou observatoř za „jednu z nejlépe vybavených a vedených soukromých hvězdáren“ v Československu.\n\nHvězdárna zanikla po smrti Františka Fischera v listopadu 1966. Dalekohled a další astronomické vybavení jeho rodina darovala České astronomické společnosti. Posléze ho získala hvězdárna v pražských Ďáblicích, kde slouží v západní kopuli. Bývalou observatoř ve vilové čtvrti připomíná věž s otočnou kopulí o průměru 4,8 metru, která vystupuje ze střechy chátrajícího domu.\n\nFrantišek Fischer se pozorování hvězdné oblohy amatérsky věnoval ještě před první světovou válkou. Svůj zájem a znalosti v oblasti astronomie následně prohloubil ve válečných letech, kdy sloužil jako zdravotník československých legií v Taškentu. Navázal kontakt s ředitelem tamní hvězdárny J. P. Glutajevem a astrofyzikem A. N. Rozanovem, s nímž se věnoval analýze hvězd v souhvězdí Orla a mapování povrchu Měsíce. V taškentské hvězdárně trávil volné noci po denních službách, při nichž pečoval o nemocné a raněné v zajateckých táborech. Právě v této době se rozhodl, že pokud válku přežije a vrátí se do Prahy, vybuduje vlastní hvězdárnu, kde bude moci pokračovat v práci.\n\nBývalá hvězdárna je součástí vilové čtvrti zbudované v pražském Podolí ve dvacátých letech 20. století. František Fischer zde v roce 1921 zakoupil pozemek právě s cílem vybudovat ve svahu vlastní observatoř. Vilu pro něj navrhl a vybudoval smíchovský stavitel Bohumil Kolář, stavebně byla dokončena na podzim roku 1923. „Nezvyklé zakončení vilové stavby vzbudilo mezi obecným lidem různé pověsti o účelu tohoto zařízení. Vyskytly se také konstruktivní obtíže, které bylo nutno řešiti, aby stavba vyhověla základním podmínkám dobré observatoře,“ napsal o stavbě astronomické věže Josef Klepešta. Samotné pozorování v nové hvězdárně začalo na jaře roku 1924.\nObservatoř v jižním rohu vily byla od její obytné části stavebně oddělená. Tvořila ji pracovna Františka Fischera s knihovnou, temná komora a velká místnost pod kopulí, která měla sloužit jako astronomická obrazárna. Místnost protínal izolovaný železný pilíř pro dalekohled (o hmotnosti 800 kg) a jeho paralaktickou konstrukci (o hmotnosti převyšující 1,5 tuny), který procházel celou budovou až do základů. Se samotnou kopulí byla propojena schodištěm.\n\nKopuli o průměru 4,8 metru zhotovil záměčnický závod z Vinohrad, který zkušenosti s její výrobou o tři roky později zužitkoval při stavbě východního křídla Štefánikovy hvězdárny na Petříně. Železná konstrukce je zvenku pokrytá zinkovým plechem a z vnitřní strany obložená dřevem, jednostraně otvíratelná štěrbina je 1 metr široká a vrchol kopule přesahuje o 15 stupňů. Otevírala se kladkovým zařízením. Otáčení kopule umožňovalo pákové kolo a převody na ozubených věncích spojených s konstrukcí, pozorování umožňovaly pojízdné schody se sklapovacími stupni.\n\nHvězdárně dominoval refraktor z dílny mnichovské společnosti Reinfelder & Hertel o průměru objektivu 190 milimetrů a ohniskovou vzdáleností 3 000 milimetrů. „Deset okulárů umožňovalo 70 až 650násobné zvětšení. Hledač měl průměr objektivu 54 mm a 24násobné zvětšení.“ Tubus dalekohledu byl zhotovený z mahagonu a osazený mosaznými částmi. Podle Josefa Klepešty „je věc velmi pravděpodobná, že jde o stroj, jenž má již svou pověst v hvězdářských kruzích; jím byla konána dlouholetá pozorování na jednom z ostrůvků ve Středozemním moři“.\n\nHvězdárna vydala roku 1937 samonákladem příručku \"Lunární útvar Šafařík\". František Fischer v ní podrobně popsal měsíční kráter \"Cyrillus B\", který navrhl pojmenovat po českém astronomovi a chemiku 19. století Vojtěchu Šafaříkovi. Součástí publikace byla i detailní mapa kráteru, kterou Fischer nakreslil v měřítku 1 : 1 000 000. Popsaný kráter nakonec Mezinárodní astronomická unie v roce 1976 pojmenovala po arabském filosofovi Ibn Rušdovi. Šafaříkovo jméno přiznala o šest let dříve jinému kráteru na odvrácené straně Měsíce.\n\nFrantišek Fischer přispíval články a fotografiemi pořízenými z hvězdárny v Podolí do časopisu \"Říše hvězd\". S Josefem Klepeštou vytvořil také obrazový soubor \"Povrch Měsíce\", který v roce 1955 vydalo Státní pedagogické nakladatelství jako učební pomůcku pro všeobecné a pedagogické školy v nákladu 3 300 výtisků.\n\nFrantišek Fischer zemřel 10. listopadu 1966, čtvrt roku po svých 80. narozeninách. \"Říše hvězd\" v lednu následujícího roku uvedla, že se selenografii věnoval až do svých posledních dnů. Úmrtím majitele činnost hvězdárny v Podolí skončila. Dalekohled, paralaktickou konstrukci a další přístroje rodina věnovala České astronomické společnosti, koncem šedesátých let 20. století jimi byla vybavena západní kopule ďáblické hvězdárny.. V Ďáblicích skončila i část astronomické knihovny, nejcennější svazky však podle Štěpána Kováře pravděpodobně vyvezl do Německa a následně prodal Fischerův syn. Zchátralá vila v ulici Na Zlatnici k roku 2019 slouží jako obytný dům, astronomická věž s kopulí se dochovala.\n\n\n"}
{"id": "1493629", "url": "https://cs.wikipedia.org/wiki?curid=1493629", "title": "EPrix Říma 2019", "text": "EPrix Říma 2019\n\nePrix Říma 2019 (formálně nazývána 2019 GEOX Rome E-Prix) se konala dne 13. dubna 2019 a byla sedmým závodem sezóny 2018/19 šampionátu Formule E. Zároveň byla tato ePrix druhou ePrix Říma. Závod se jel na okruhu Circuto Cittadino dell'EUR, ležícím ve čtvrti EUR v Římě, hlavním městě Itálie.\n\nZávod na 29 kol vyhrál Mitch Evans z týmu Jaguar. Na druhém místě dojel André Lotterer z týmu Techeetah-DS, startující z pole position, a na třetím místě Stoffel Vandoorne z týmu HWA Racelab. Nejrychlejší kolo zaznamenal Sébastien Buemi v barvách týmu e.Dams-Nissan.\n\nZdroj: \n"}
{"id": "1493633", "url": "https://cs.wikipedia.org/wiki?curid=1493633", "title": "Artaria", "text": "Artaria\n\nArtaria byla rodina vídeňských vydavatelů italského původu a zároveň jméno nakladatelství. Společnost \"Artaria\" provozovali dva bratranci: Carlo Artaria (1747-1780) a Francesco Artaria (1744-1808).\n\nMnoho vídeňských skladatelů (např. Joseph Haydn, Wolfgang Amadeus Mozart) u nich publikovalo svá díla v hudební notaci.\n"}
{"id": "1493634", "url": "https://cs.wikipedia.org/wiki?curid=1493634", "title": "EPrix Říma 2018", "text": "EPrix Říma 2018\n\nePrix Říma 2018 (formálně nazývána 2018 CBMM Niobium Rome E-Prix Presented By Mercedes EQ) se konala dne 14. dubna 2018 a byla sedmým závodem sezóny 2017/18 šampionátu Formule E. Zároveň byla tato ePrix první ePrix Říma v historii. Závod se jel na okruhu Circuto Cittadino dell'EUR, ležícím ve čtvrti EUR v Římě, hlavním městě Itálie.\n\nZávod na 33 kol vyhrál Sam Bird z týmu DS Virgin Racing. Na druhém místě dojel Lucas di Grassi z týmu Audi a na třetím místě André Lotterer z týmu Techeetah. Z pole position startoval Felix Rosenqvist z týmu Mahindra, nejrychlejší kolo zaznamenal Daniel Abt v barvách týmu Audi.\n\nZdroj: \n"}
{"id": "1493635", "url": "https://cs.wikipedia.org/wiki?curid=1493635", "title": "EPrix Punta del Este 2018", "text": "EPrix Punta del Este 2018\n\nePrix Punta del Este 2018 (formálně nazývána 2018 ABB Formula E CBMM Nobium Punta del Este ePrix) se konala dne 17. března 2018 a byla šestým závodem sezóny 2017/18 šampionátu Formule E. Zároveň byla tato ePrix třetí ePrix Punta del Este v historii. Závod se jel na okruhu Punta del Este Street Circuit v městě Punta del Este, v jihoamerické Uruguayi.\n\nZávod na 37 kol vyhrál Jean-Éric Vergne z týmu Techeetah po startu z pole position. Na druhém místě dojel Lucas di Grassi z týmu Audi a na třetím jezdec týmu DS Virgin Racing Sam Bird. Nejrychlejší kolo závodu zajel José María López z týmu Dragon-Penske.\n\nZdroj: \n"}
{"id": "1493636", "url": "https://cs.wikipedia.org/wiki?curid=1493636", "title": "Bosco Verticale", "text": "Bosco Verticale\n\nBosco Verticale (v českém překladu: \"vertikální zahrady\") je pár rezidenčních věží v milánské čtvrti Porta Nuova. Mají výšku 111 a 76 metrů, byly postaveny mezi roky 2009 až 2014 dle návrhu architekta Stefana Boeriho. Jejich fasády jsou pokryty vertikálními zahradami, jež jsou k roku 2019 největšími zelenými stěnami na světě. Obsahují přes 700 stromů a 16 000 rostlin včetně keřů či stromů. Půdorys obou objektů zabírá přibližně 1900 m², tvoří ale 20 000 m² zelené plochy. Budovy tak chladí okolní klima, slouží jako cíl pro zdější faunu, zachytávají smog. Kromě toho jsou také energeticky úsporné, vyrábí si energie z geotermální elektrárny a solárních panelů.\n"}
{"id": "1493637", "url": "https://cs.wikipedia.org/wiki?curid=1493637", "title": "Grand Prix Bordeaux 1951", "text": "Grand Prix Bordeaux 1951\n\nGrand Prix Bordeaux 1951 (oficiálně I Grand Prix de Bordeaux) byl nemistrovský závod Formule 1 v sezóně 1951, který se konal dne 29. dubna 1951 ve Francii.\n"}
{"id": "1493638", "url": "https://cs.wikipedia.org/wiki?curid=1493638", "title": "Žerotínský epitaf", "text": "Žerotínský epitaf\n\nŽerotínský epitaf je malovaný epitaf vytvořený okolo 1575, uložený ve sbírkách státního zámku Opočno (inv. č. OP02621).\n\nEpitaf připomíná zemřelého syna Jana Jetřicha ze Žerotína a Barbory z Biberštejna. Barbora jako vdova po Vilémovi Trčkovi z Lípy zdědila Opočno. Epitaf zobrazuje interiér opočenského kostela, kde jsou manželé Barbara a Jan Jetřich vyobrazeni při důležitých událostech církevního protestantského života: při svatbě, při křtu dítěte (tedy zemřelého syna), při poslechu kázání (cyklem zřejmě provází duchovní Jakub Kunvaldský), konečně při příjímání. Epitaf vpravo na zdi zobrazuje původní umístění sebe samotného.\n\nV katalogu Františka Hořčičky colloredomansfeldských obrazových sbírek se nachází pod číslem 199, ve fideikomisním soupisu pod č. 108.\n\nJedna kopie se nachází na zámku v Moravské Třebové, o níž průvodce tvrdí, že se jedná o originál.\n\n"}
{"id": "1493639", "url": "https://cs.wikipedia.org/wiki?curid=1493639", "title": "EPrix New York City 2018", "text": "EPrix New York City 2018\n\nePrix New York City 2018 (formálně nazývána 2018 Qatar Airways New York City E-Prix) se konala ve dnech 14. července a 15. července 2018 a byla jedenáctým a dvanáctým závodem (a tedy posledními dvěma závody) sezóny 2017/18 šampionátu Formule E. Zároveň byla tato ePrix druhou ePrix New York City v historii. Závody se jely na okruhu Brooklyn Street Circuit v Red Hook, oblasti ve čtvrti Brooklyn v New Yorku, v USA.\n\nSobotní závod na 43 kol vyhrál Lucas di Grassi z týmu Audi. Na druhém místě dojel jeho týmový kolega Daniel Abt a na třetím jezdec týmu e.Dams-Renault Sébastien Buemi, startující z pole position. Nejrychlejší kolo závodu zajel Felix Rosenqvist z týmu Mahindra.\n\nNedělní závod také na 43 kol vyhrál Jean-Éric Vergne z týmu Techeetah. Na druhém místě dojel di Grassi a na třetím Abt, který zajel také nejrychlejší kolo závodu. Až na čtvrtém místě dojel Buemi, který opět získal pole position.\n\nTouto ePrix skončila sezóna 2017/18: mistrem mezi jezdci se stal Jean-Éric Vergne s náskokem 54 bodů na di Grassiho. Mezi týmy v posledním závodě pro sebe titul získalo Audi, o 2 body před Techeetah.\n\nZdroj: \n"}
{"id": "1493640", "url": "https://cs.wikipedia.org/wiki?curid=1493640", "title": "Třída Kiiski", "text": "Třída Kiiski\n\nTřída Kiiski je třída malých minolovek finského námořnictva. Celkem bylo postaveno sedm jednotek této třídy.\n\nCelkem bylo v letech 1983–1984 postaveno sedm jednotek této třídy, pojmenovaných \"Kiiski 1\" (521) až \"Kiiski 7\" (527).\n\nVýzbroj tvoří jeden 20mm kanón. Pohonný systém tvoří dva diesely. Nejvyšší rychlost dosahuje 10 uzlů.\n\n"}
{"id": "1493641", "url": "https://cs.wikipedia.org/wiki?curid=1493641", "title": "EPrix Curychu 2018", "text": "EPrix Curychu 2018\n\nePrix Curychu 2018 (formálně nazývána 2018 Julius Baer Zurich E-Prix ) se konala dne 10. června 2018 a byla desátým závodem sezóny 2017/18 šampionátu Formule E. Zároveň byla tato ePrix první ePrix Curychu v historii a prvním motoristickým závodem na území Švýcarska od Grand Prix Švýcarska 1954 závodů Formule 1. Závody se jely na okruhu Zürich Street Circuit v Curychu, ve Švýcarsku.\n\nZávod na 39 kol vyhrál Lucas di Grassi z týmu Audi. Na druhém místě dojel Sam Bird z týmu Virgin a na třetím Jérôme d'Ambrosio z týmu Dragon. Svou první pole position v kariéře zde získal Mitch Evans z týmu Jaguar, nejrychlejší kolo závodu zajel jezdec týmu Techeetah-Renault André Lotterer.\n\nZdroj: \n"}
{"id": "1493642", "url": "https://cs.wikipedia.org/wiki?curid=1493642", "title": "Třída Oruç Reis", "text": "Třída Oruç Reis\n\nTřída Oruç Reis byla třída diesel-elektrických ponorek tureckého námořnictva. Jejich stavba byla objednána ve Velké Británii. Jednalo se o zmenšenou upravenou verzi britských ponorek třídy \"S\". Celkem byly postaveny čtyři ponorky této třídy. Po vypuknutí druhé světové války byly ponorky zabaveny a jako třída P611 zařazeny do britského královského námořnictva. První pár byl Turecku vrácen roku 1942, třetí ponorka byla roku 1943 potopena a čtvrtá byla vrácena po válce.\n\nV době mezi světovými válkami turecké námořnictvo vybudovalo poměrně velkou flotilu ponorek. Ponorky přitom získávalo od zahraničních loděnic. Zakázku na stavbu ponorek třídy \"Oruç Reis\" získala roku 1939 britská loděnice Vickers-Armstrong v Barrow-in-Furness. Celkem byly v letech 1939–1942 postaveny čtyři jednotky této třídy.\n\nJednotky třídy \"Oruç Reis\":\n\nPonorky byly vyzbrojeny jedním 102mm kanónem a pěti 533mm torpédomety (čtyři na přídi a jeden na zádi). Mohly naložit až devět torpéd. Pohonný systém tvořily dva diesely Vickers o výkonu 1200 hp a dva elektromotory o výkonu 780 hp. Nejvyšší rychlost na hladině dosahovala 13,7 uzlu a pod hladinou 8,4 uzlu. Dosah byl 3500 námořních mil při rychlosti 10 uzlů na hladině. Operační hloubka ponoru byla až 100 metrů.\n\nBritské námořnictvo ponorky za války vybavilo radarem typu 286U.\n\n"}
{"id": "1493643", "url": "https://cs.wikipedia.org/wiki?curid=1493643", "title": "Mousetrap", "text": "Mousetrap\n\nMousetrap byla protiponorková zbraň používaná americkým námořnictvem a pobřežní stráží za druhé světové války. Jednalo se o salvový vrhač raketových hlubinných pum.\n\nPo vstupu USA do války na konci roku 1941 bylo třeba urychleně řešit zefektivnění protiponorkové výzbroje amerických válečných lodí. Velká Británie svému spojenci poskytla účinné salvové vrhače hlubinných pum Hedgehog, které ale mohly být kvůli velkému zpětnému rázu instalovány pouze na větší plavidla. Proto byl ještě roku 1941 zahájen vývoj menšího a jednoduššího protiponorkového systému Mousetrap. Systému vhodného pro instalaci na menší plavidla, například stíhače ponorek.\n\nPrvní zkušební střely proběhly v březnu 1942 u San Diega a v dubnu 1942 byla zbraň přijata do služby. V říjnu 1942 už byla instalována na stovku eskortních plavidel operujících v Atlantiku a následně nasazena také na Pacifickém bojišti.\n\nKomplety Mousetrap nesly například torpédoborce tříd \"Benson\" a \"Gleaves\", stíhače ponorek třídy PC-461, kutry pobřežní stráže třídy \"Balsam\" a \"Cape\".\n\nRaketa měla délku 98 cm a hmotnost 29,5 kg. Její hlavice byla převzata ze systému Hedgehog. Měla průměr 183 mm a obsahovala výbušninu Torpex. Raketu poháněl raketový motor na tuhé pohonné látky o průměru 57–82,6 mm (motorů bylo několik typů). Pevné vypouštěcí zařízení byl vyklopeno do úhlu 48 stupňů. Salva raket mířila dopředu před plavidlo. Mousetrap Mk.20 vypouštěl čtyři rakety a Mousetrap Mk.22 osm raket ve dvou řadách. Verze Mk.21 sloužila k výcviku. Dosah raket byl asi 280 metrů.\n"}
{"id": "1493644", "url": "https://cs.wikipedia.org/wiki?curid=1493644", "title": "EPrix Paříže 2018", "text": "EPrix Paříže 2018\n\nePrix Paříže 2018 (formálně nazývána 2018 Qatar Airways Paris ePrix) se konala dne 28. dubna 2018 a byla osmým závodem sezóny 2017/18 šampionátu Formule E. Zároveň byla tato ePrix třetí ePrix Paříže v historii. Závody se jely na okruhu Circuit des Invalides okolo komplexu Les Invalides v Paříži, hlavním městě Francie.\n\nZávod na 49 kol vyhrál Jean-Éric Vergne z týmu Techeetah po startu z pole position. Na druhém místě dojel Lucas di Grassi z týmu Audi, který zároveň získal i nejrychlejší kolo závodu, a na třetím Sam Bird z týmu Virgin.\n\nZdroj: \n"}
{"id": "1493645", "url": "https://cs.wikipedia.org/wiki?curid=1493645", "title": "Unakit", "text": "Unakit\n\nUnakit, přezdíván \"kamenem vizí a extází\", má zelený khaki podklad a na něm jsou okrová až oranžovo-hnědá zrnka. Jeho hlavními složkami jsou zelený epidot (křemičitan vápníku, hliníku a železa), růžové živce a křemen. Vzniká hydrotermální přeměnou pegmatitů. Unakit patří velikostně mezi menší kameny, je skvrnitý, většinou uhlazený a snadno dostupný. Díky svému vzhledu se používá na výrobu přírodních obkladů, sošek nebo šperků (náhrdelníky, náušnice, přívěsky, náramky) či jako amulet.\n\nJeho původní náleziště je pohoří Unakas v Severní Karolíně v USA, kde byl pojmenován F. H. Bradleyem v roce 1874. Nacházejí se též na severovýchodě Jihoafrické republiky, v Brazílii, Sieře Leone nebo Číně. Unakit lze nalézt jako oblázky z ledovcového driftu na břehu jezera Superior, které se nachází ve Virginii.\n"}
{"id": "1493646", "url": "https://cs.wikipedia.org/wiki?curid=1493646", "title": "Dougie Thomson", "text": "Dougie Thomson\n\nDouglas \"Dougie\" Thomson (* 24. března 1951 v Glasgow) je skotský hudebník, nejvíce známý jako bývalý baskytarista progressive rockové skupiny Supertramp.\n\nThomsonova hudební kariéra začala v srpnu 1969, kdy se přidal ke glasgowské skupině \"The Beings\". \nV září 1971 se stal členem skupiny The Alan Bown Set, kde krátce pracoval s budoucím kolegou ze skupiny Supertramp, Johnem Helliwellem. V únoru 1972 se zúčastnil zkoušek pro skupinu Supertramp, což vedlo k jeho přijetí jako dočasného hudebníka na několika koncertech.\n\nV roce 1973 byl přijat jako řádný člen skupiny Supertramp a pomáhal Dave Margeresonovi s obchodními záležitostmi a přesvědčil Johna Helliwella, aby se připojil ke skupině \n\nThomson hrál se skupinou Supertramp na jejich nejslavnějších albech: \"Crime of the Century\", \"Crisis? What Crisis?\", \"Even in the Quietest Moments\", \"Breakfast in America\", \"Paris\", \"...Famous Last Words...\", \"Brother Where You Bound\" a \"Free as a Bird\".\n\nThomson byl členem Supertramp do přerušení její činnosti v roce 1988, do skupiny se od té doby již nikdy nevrátil.\n"}
{"id": "1493647", "url": "https://cs.wikipedia.org/wiki?curid=1493647", "title": "Bugyi", "text": "Bugyi\n\nBugyi (vyslovováno [buďi]) je velká obec v Maďarsku v župě Pest, spadající pod okres Dabas. Nachází se asi 8 km severozápadně od Dabase. V roce 2015 zde žilo 5 127 obyvatel. Dle údajů z roku 2011 tvoří 90,4 % obyvatelstva Maďaři, 4,8 % Romové, 0,3 % Němci a 0,2 % Rumuni.\n\nV okolí 10 km od Bugyi se nenachází žádná jiná obec. Jeho katastrální území, 115,55 km², je i větší než např. území patřící Egeru (který má rozlohu pouze 92,24 km²).\n\nSousedními obcemi jsou Alsónémedi, Apaj, Áporka, Délegyháza, Kiskunlacháza, Kunpeszér a Taksony, sousedními městy Dabas a Ócsa.\n\n"}
{"id": "1493648", "url": "https://cs.wikipedia.org/wiki?curid=1493648", "title": "Jaroslav Huslík", "text": "Jaroslav Huslík\n\nR.D. Jaroslav Huslík (7. března 1923 Veselí nad Moravou – 10. září 2007) byl český římskokatolický kněz, který byl v 50. letech 20. století pronásledovaný komunistickým režimem.\n\nByl knězem olomoucké arcidiecéze, pro níž byl 29. června 1948 v Olomouci vysvěcen. Po vysvěcení působil krátce jako kooperátor v Pavlovicích u Přerova. Moravští kněží, kteří měli vliv na lidi byli komunistickým režimem často přemisťování do Čech, kde byl jejich vliv omezenější. V důsledku těchto procesů nastoupil 1. března 1951 jako výpomocný duchovní v litoměřické diecézi ve farnosti Nové Město pod Smrkem. Odtud však musel již 31. listopadu 1951 odejít a absolvovat základní vojenskou službu. Po ní se v roce 1954 vrátil do litoměřické diecéze. Zde nejprve působil jako kaplan v Jestřebí a vypomáhal v Pavlovicích u Doks. Poté působil od 1. července 1954 v Libouchci, odkud spravoval excurrendo okolní farnosti: Krásný Les, Nakléřov, Petrovice a Tisá. Od 1. října 1958 se vrátil do olomoucké arcidiecéze. Zde byl činných v různých farnostech. Někde jen krátce jako např. ve farnosti Rozstání v roce 1972. Nejdéle to bylo pak v Bílovicích v letech 1972–1999. Odtud zároveň působil v letech 1985–1990 jako viceděkan a v letech 1993–1998 jako uherskohradišťský děkan.\n"}
{"id": "1493649", "url": "https://cs.wikipedia.org/wiki?curid=1493649", "title": "Savoyarde", "text": "Savoyarde\n\nSavoyarde [savwaˈjaʁd] (plným názvem \"Françoise Marguerite du Sacré-Cœur de Jésus\") je největší zvon ve Francii. Je zavěšen ve zvonici baziliky Sacré-Cœur v Paříži.\n\nZvon byl odlit v roce 1891 ve slévárně Paccard v Annecy-le-Vieux v Horním Savojsku. Bazilice Sacré-Cœur byl zvon darován čtyřmi savojskými diecézemi (odtud jeho název – \"Savojan\", resp. \"Savojanka\") a zvon byl dopraven do Paříže 16. října 1895.\n\nV roce 1969 byl Savoyarde doplněn čtyřmi dalšími zvony (Félicité, Louise, Nicole a Elisabeth) z Kostel svatého Rocha (Paříž)|kostela sv. Rocha.\n\nZvon váží 18 835 kg, má dolní průměr 3,03 m, vnější obvod 9,60 m a tloušťku základny 22 cm. Jeho srdce váží 850 kg. Jeho tón je cis.\n\nJedná se o šestý nejtěžší zvon v Evropě po zvonu v katedrále spásy lidu v Bukurešti (25 190 kg), zvonu sv. Petra v katedrále v Kolíně nad Rýnem (24 000 kg), olympijském zvonu v Olympijský park (Londýn)|olympijském parku v Londýně (23 311 kg), zvonu Maria Dolens v Roveretu (22 639 kg) a zvonu Pummerin v katedrále ve Vídni (20 130 kg).\n\nZvon zní pouze při významných náboženských svátcích (Vánoce, Velikonoce, Letnice, Nanebevzetí Panny Marie a Všech svatých) nebo při zvláštních příležitostech jako například v roce 2010 při oslavě 150 let od připojení Savojska k Francii.\n\n"}
{"id": "1493652", "url": "https://cs.wikipedia.org/wiki?curid=1493652", "title": "Bagamér", "text": "Bagamér\n\nBagamér () je velká obec v Maďarsku v župě Hajdú-Bihar, spadající pod okres Nyíradony. Nachází se těsně u hranic s Rumunskem, asi 9 km jihovýchodně od Vámospércse. V roce 2015 zde žilo 2 540 obyvatel. Podle údajů z roku 2001 zde bylo 91 % obyvatel maďarské a 9 % romské národnosti.\n\nSousedními vesnicemi jsou Álmosd a rumunské Voivozi, sousedním městem Vámospércs. Nachází se zde hraniční přechod Bagamér-Voivozi.\n"}
{"id": "1493653", "url": "https://cs.wikipedia.org/wiki?curid=1493653", "title": "František Fischer", "text": "František Fischer\n\nFrantišek Fischer (30. srpna 1886 Praha – 10. listopadu 1966 Praha) byl český farmaceut a amatérský astronom. Věnoval se především selenografii, tedy mapování povrchu Měsíce. Od roku 1924 provozoval vlastní observatoř v Praze-Podolí, kterou redakce odborného časopisu \"Říše hvězd\" označila za „jednu z nejlépe vybavených a vedených soukromých hvězdáren“ v Československu.\n\nHlavním povoláním byl František Fischer lékárník, farmacii rovněž vystudoval a získal z ní magisterský titul. Už před první světovou válkou se však věnoval pozorování noční oblohy pomocí brachyteleskopu, krátkého zrcadlového dalekohledu.\n\nPo vypuknutí války Fischer narukoval do rakousko-uherské armády a působil v pevnosti Přemyšl. Když pevnost v březnu 1915 padla, stejně jako řada dalších vojáků se přidal k československým legiím. V roce 1917 sloužil ve vojenském táboře Zolotaja Orda v západním Turkestánu. Na podzim byl převelen do Taškentu, kde sloužil jako zdravotník v zajateckém táboře.\n\nV Taškentu navázal kontakt s ředitelem tamní hvězdárny J. P. Glutajevem a astrofyzikem A. N. Rozanovem, s nímž se věnoval analýze hvězd v souhvězdí Orla a mapování povrchu Měsíce. V taškentské hvězdárně trávil volné noci po denních službách. Právě v této době se rozhodl, že pokud válku přežije a vrátí se do Prahy, vybuduje vlastní hvězdárnu, kde bude moci pokračovat v práci. Roku 1917 vznikla Česká společnost astronomická, která Františka Fischera eviduje jako svého zakládajícího člena.\n\nKdyž v srpnu 1966 slavil osmdesáté narozeniny, byl už vážně nemocný, přesto se astronomii dál věnoval. „Bohužel není v lidských silách proměnit přání pevného zdraví ve skutečnost a mohou-li co nahradit slova, potom přejeme jubilantu, aby se dočkal dalších úspěchů selenografie,“ napsal tehdy Josef Klepešta v článku o Fischerově jubileu pro \"Říši hvězd\". O čtvrt roku později, 10. listopadu 1966, zemřel.\n\nFrantišek Fischer měl syna Karla.\n\nV roce 1921 zakoupil František Fischer pozemek ve svahu pražského Podolí a pověřil smíchovského stavitele Bohumila Koláře stavbou vily se soukromou observatoří. Budova byla dokončena v roce 1923, hvězdárna fungovala od jara následujícího roku. Fischer se zabýval především mapováním Měsíce a pořizováním snímků stálic, mlhovin a komet. V zahradě hvězdárny pořádal Fischer pozorování meteorů v rámci programu České společnosti astronomické, pro mladé členy společnosti připravil také kurzy selenografie.\n\nHvězdárna po smrti Františka Fischera přestala fungovat, dalekohled a další astronomické vybavení rodina věnovala České astronomické společnosti. Od konce 60. let slouží v západní kopuli hvězdárny v Ďáblicích.\n\n\n\n"}
{"id": "1493656", "url": "https://cs.wikipedia.org/wiki?curid=1493656", "title": "Velký Osek (nádraží)", "text": "Velký Osek (nádraží)\n\nVelký Osek je železniční stanice ve stejnojmenné obci v okrese Kolín ve Středočeském kraji. Leží na trati Praha – Lysá nad Labem – Kolín a je odbočnou stanicí pro trať Velký Osek – Hradec Králové – Choceň. Obě trati i stanice jsou elektrizované (3 kV ss).\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. Samotnou stavbu prováděla v letech 1869–1870 firma bratří Teibachů z Kutné Hory za podnikatelství p. Grišla z Nové Vsi. 20. prosince 1870 byl zahájen pravidelný vlakový provoz v obou směrech budované dráhy: na Nymburk severním směrem a ze severního zhlaví do Ostroměře (obě trasy byly následně dobudovávány dál). Nákladní doprava se rozběhla 1. května 1871. Celá stanice se sestávala z výpravní budovy, skladiště, výtopny s vlastním skladištěm, dílny pro opravu vozů, dále vodárny, točny a dvou strážních domků, jeden na severním, druhý na jižním konci stanice. Již roku 1873 vedla z nádraží první vlečka, do hospodářského dvora rytíře Františka Horského, o délce 3 km se 4 mosty.\n\nNádraží se v průběhu dalších desetiletí dále rozšiřovalo a modernizovalo, vznikaly další budovy a byly položeny další koleje. V roce 1909 byl zprovozněn dvoukolejný úsek mezi Velkým Osekem a Čáslaví, kompletní druhá kolej byla mezi Kolínem a Děčínem dokončena během první světové války, zejména s pracovním nasazením ruských a italských válečných zajatců. 10. července 1926 stanici navštívil své při cestě do Hořic za hojného zájmu místních prezident republiky Tomáš Garrigue Masaryk a o tři dny později se přes Velký Osek vracel zpět.\n\nPo záboru pomnichovského Československa Třetí Říší 15. března 1939 byla stanice po dobu půl roku pod dozorem vojenské stráže wehrmachtu, po půl roce přebrali tuto úlohu protektorátní četníci.\n\nV roce 1940 byla dokončena Kanínská spojka umožňující bezúvraťovou jízdu ve směru Praha – Hradec Králové přes jižní zhlaví stanice. Spojka je spolu s původní tratí ze severního zhlaví zaústěna do výhybny Velký Osek-Kanín, která je dálkově ovládána ze stanice.\n\nV letech 1944 a 1945 bylo uskutečněno několik spojeneckých náletů na kolínský železniční uzel, v rámci kterých utrpělo škody i osecké nádraží, došlo i k přerušení dopravy.\n\nStanice byla elektrizována v roce 1958. Roku 1988 dostala stanice nové „majákové“ osvětlení.\n\nPočínaje rokem 2002 byla ve stanici zrušena funkce přednosty stanice a hlavní pokladní a Velký Osek byl správně a provozně přidělen pod železniční stanici Kolín.\n"}
{"id": "1493658", "url": "https://cs.wikipedia.org/wiki?curid=1493658", "title": "Thailand Open (Hua Hin)", "text": "Thailand Open (Hua Hin)\n\nThailand Open, oficiálním sponzorským názvem Toyota Thailand Open presented by E@, je profesionální tenisový turnaj žen hraný v thajském Hua Hinu, ležícím v severní části Malajského poloostrova. Od roku 2019, kdy byl založen, se řadí do kategorie WTA International jako jediná thajská událost v této úrovni tenisu.\n\nThajský turnaj byl založen roku 2019 v rámci ženského profesionálního okruhu WTA Tour, se základní licencí na sezóny 2019–2023. V kalendáři okruhu nahradil únorový Taiwan Open v Tchaj-peji. Dějištěm se stal přímořský areál True Arena Hua Hin s jedenácti otevřenými dvorci, na nichž je položen tvrdý povrch Plexicushion Prestige. Inspirací konstrukce dvorců se stala melbournská Rod Laver Arena.\n\nRozpočet události z kategorie WTA International činí 250 tisíc dolarů, s 280 body pro vítězky do žebříčku WTA. Do soutěže dvouhry nastupuje třicet dva tenistek a čtyřhry se účastní šestnáct párů. V letech 2015 a 2017 areál již hostil smíšený turnaj Hua Hin Challenger nižší úrovně mužského ATP Challenger Tour a ženské série WTA 125K.\n\nTurnaj se koná na přelomu ledna a února, v týdnu po úvodním grandslamu sezóny Australian Open. Hlavním partnerem se stala automobilka Toyota.\n\nV premiérovém ročníku, konaném v sezóně 2019, získala svůj druhý titul na okruhu WTA Tour 18letá Ukrajinka Dajana Jastremská.\n\n"}
{"id": "1493662", "url": "https://cs.wikipedia.org/wiki?curid=1493662", "title": "Bókáró", "text": "Bókáró\n\nBókáró () je město v Džhárkhandu, jednom ze svazových států Indie. K roku 2011 v něm žilo přes 560 tisíc obyvatel a bylo tak čtvrtým nejlidnatějším městem Džhárkhandu po Džamšédpuru, Dhanbádu a Ráňčí (s kterým na jihozápadě sousedí).\n\nLeží ve východní části státu přibližně deset kilometrů jižně od toku Dámódaru a přibližně patnáct kilometrů severně od hranice se Západním Bengálskem. Je správním střediskem svého okresu.\n\nMěsto vzniklo jako plánované město kolem ocelárny vystavěné v roce 1965 se sovětskou pomocí, v angličtině se proto nazývá s přízviskem \"Bokaro Steel City\" (tj. \"Ocelové město Bokaro\").\n"}
{"id": "1493665", "url": "https://cs.wikipedia.org/wiki?curid=1493665", "title": "Mělník (nádraží)", "text": "Mělník (nádraží)\n\nMělník je železniční stanice v okresním městě Mělník ve Středočeském kraji na řece Labi. Leží na tratích 072 a 064. Stanice je elektrifikovaná (3 kV ss). Nedaleko areálu nádraží ve směru na Ústí nad Labem se nachází levotočivá odbočná trať do přístavního Kontejnerového terminálu Mělník, též označováno jako nákladní stanice \"Mělník Labe\". V Mělníku se dále nachází železniční zastávka \"Mělník-Mlazice\".\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 1. ledna 1874 byl s mělnickým nádražím uveden do provozu celý nový úsek trasy z Lysé do stanice Ústí nad Labem-Střekov. V červnu 1897 došlo díky lokálním investicím a iniciativě \"ÖNWB\" k dokončení železničního spojení s Mšenem, které bylo roku 1905 prodlouženo do Mladé Boleslavi.\n\nRoku 1909 byl zdvoukolejněn úsek Lysá nad Labem-Mělník, kompletní druhá kolej byla mezi Kolínem a Děčínem dokončena během první světové války, zejména s pracovním nasazením ruských válečných zajatců. Elektrická trakční soustava sem byla dovedena roku 1958.\n\n"}
{"id": "1493672", "url": "https://cs.wikipedia.org/wiki?curid=1493672", "title": "Malatestové", "text": "Malatestové\n\nMalatestové (italsky \"Malatesta\") byl italský šlechtický rod, dělící se do několika větví, který od roku 1295 do počátku 16. století vládl městu Rimini. V různých dobách kromě toho Malatestové ovládali některá města a území v regionu Romagna. Praotcem rodu byl v 11. století Rodolfo z města Carpegna, jemuž jeho bojovnost vynesla přezdívku Malatesta, tedy asi „Zuřivá hlava“. Giovanni Malatesta († 1150) je již doložen v Rimini, kde se jeho syn přiženil do rodu tehdejších vládců města Traversariů. Signorii v Rimini založil a vládcem města se prohlásil Guido I. Malatesta roku 1295. Významným představitelem rodu byl kondotiér Sigismondo Malatesta, který nechal přestavět katedrálu v Rimini, nyní podle něho zvanou Tempio Malatestiano, jejímž architektem byl Leon Battista Alberti. Posledním vládcem z rodu Malatestů byl Pandolfo IV. (1475–1534), jehož z Rimini vyhnal Cesare Borgia, a město pak připadlo Papežskému státu. Malatestové vymřeli v 18. století.\n"}
{"id": "1493677", "url": "https://cs.wikipedia.org/wiki?curid=1493677", "title": "Andrea Poová", "text": "Andrea Poová\n\nAndrea Ixyoltzin Poová Castrejónová (* 26. prosince 1994) je mexická zápasnice – judistka.\n\nS judem začala ve 13 letech v Ciudad de México v univerzitním klubu UNAM. Vrcholově se připravuje v Ciudad de México v sportovním tréninkovém centru CONADE pod vedením mexických a kubánských trenérů. V mexické ženské reprezentaci se pohybuje od roku 2014 ve střední váze do 70 kg. V roce 2016 se na olympijské hry v Londýně nekvalifikovala.\n\n\n\n"}
{"id": "1493678", "url": "https://cs.wikipedia.org/wiki?curid=1493678", "title": "Marián Bezák", "text": "Marián Bezák\n\nMarián Bezák (* 4. července 1958) je bývalý slovenský hokejista, útočník. \n\nV československé lize hrál za Slovan Bratislava CHZJD, Duklu Trenčín a Zetor Brno. Nastoupil ve 411 ligových utkáních, dal 98 gólů a měl 104 asistencí. Se Slovanem získal v roce 1979 mistrovský titul. Za reprezentaci Československa nastoupil v dubnu 1980 ve 4 utkáních. Reprezentoval Československo na mistrovství světa juniorů do 20 let v roce 1978, kde tým skončil na 4. místě a na mistrovství Evropy juniorů do 19 let v roce 1976, kde tým skončil na 4. místě. Kariéru končil v Rakousku, Nizozemí, Itálii a ve Finsku.\n\n"}
{"id": "1493682", "url": "https://cs.wikipedia.org/wiki?curid=1493682", "title": "J&amp;T Banka Prague Open 2019", "text": "J&amp;T Banka Prague Open 2019\n\nJ&T Banka Prague Open 2019 byl tenisový turnaj pořádaný jako součást ženského okruhu WTA Tour, který se odehrával na třech otevřených antukových dvorcích areálu TK Sparta Praha. Probíhal mezi 29. dubnem až 4. květnem 2019 v české metropoli Praze jako jubilejní desátý ročník turnaje.\n\nRozpočet turnaje, jenž se řadil do kategorie WTA International, činil 250 000 dolarů. Nejvýše nasazenou hráčkou ve dvouhře se měla stát světová čtyřka Karolína Plíšková z Česka. V den zahájení turnaje se však odhlásila pro nespecifikované virové onemocnění a přibližně měsíc trvající bolesti. Nejvýše postavenou tenistkou tak v soutěži byla lotyšská světová třináctka Anastasija Sevastovová, kterou v úvodním kole vyřadila Ruska Anastasija Potapovová. Jako poslední přímá účastnice do dvouhry nastoupila německá 113. hráčka žebříčku Ruska Natalja Vichljancevová. Nejníže postavenou startující, jež se mohla zúčastnit kvalifikačního turnaje hraného mezi 27. dubnem až 29. dubnem, se stala 393. žena klasifikace Ruska Jana Sizikovová. \n\nS profesionální kariérou se na české půdě rozloučila bývalá světová pětka a grandslamová deblová šampionka Lucie Šafářová, která do čtyřhry nastoupila s Barborou Štefkovou. Původně měla hrát s Američankou Mattekovou-Sandsovou. Divokou kartu do dvouhry přenechala Karolíně Muchové, když se necítila být dostatečně připravená na singlovou soutěž.\n\nPremiérové turnajové vítězství na okruhu WTA Tour vybojovala 21letá švýcarská kvalifikantka Jil Teichmannová, která na událostech WTA poprvé postoupila dále než do druhého kola. Bodový zisk ji premiérově posunul do elitní stovky žebříčku. První trofeje na okruhu WTA Tour vybojovaly ve čtyřhře Ruska Anna Kalinská se Slovenkou Viktórií Kužmovou.\n\nNásledující hráčky obdržely divokou kartu do hlavní soutěže:\n\nNásledující hráčky postoupily do hlavní soutěže z kvalifikace:\n\nNásledující hráčky postoupily do hlavní soutěže z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n"}
{"id": "1493693", "url": "https://cs.wikipedia.org/wiki?curid=1493693", "title": "Luděk Váša", "text": "Luděk Váša\n\nLuděk Váša (* 13. května 1962) je český podnikatel a sportovec – skateboardista a snowboardista. \n\nLuděk Váša je jedním z nestorů českého skateboardingu a snowboardingu, v roce 1984 uspořádal první české snowboardové závody v Perninku a v roce 1987 se účastnil prvního mistrovství světa ve snowboardingu ve Svatém Mořici. V roce 1986 se stal mistrem světa ve skoku vysokém na skateboardu ve Vancouveru. V roce 1989 na základě povolení Národního výboru založil společnost pro výrobu snowboardů, později založil společnost \"VASA\", která distribuuje snowboardy a příslušenství k akčním kamerám. V roce 1989 na snowboardu sjel Elbrus. Je jedním ze zakladatelů Asociace českého snowboardingu a Mezinárodní snowboardové asociace. Později věnoval také výrobě snowboardového vázání na Slovensku.\n\nLuděk Váša žije v Kralupech nad Vltavou, pochází z Prahy. Účinkoval v pořadu Receptář pro prima zahradu, kde v roce 1987 prezentoval \"\"sněžné prkno\"\". V roce 2017 se objevil ve filmu King Skate, který se věnoval historii skateboarding v Československu.\n\n"}
{"id": "1493698", "url": "https://cs.wikipedia.org/wiki?curid=1493698", "title": "Xingtianosaurus", "text": "Xingtianosaurus\n\nXingtianosaurus (\"ještěr božstva Sin-tchien\") byl rod malého teropodního dinosaura ze skupiny ptákům podobných oviraptorosaurů a konkrétněji z čeledi Caudipteridae. Žil v období spodní křídy (asi před 125 miliony let) na území dnešní severovýchodní Číny (provincie Liao-ning). Jeho fosilie byly objeveny v sedimentech souvrství Yixian a byl tak součástí tzv. Jeholské bioty. Jednalo se o vývojově poměrně primitivního zástupce své čeledi. Formálně byl popsán týmem čínských paleontologů v dubnu roku 2019.\n\n"}
{"id": "1493700", "url": "https://cs.wikipedia.org/wiki?curid=1493700", "title": "EPrix Berlína 2018", "text": "EPrix Berlína 2018\n\nePrix Berlína 2018 (formálně nazývána 2018 BMW i Berlin ePrix) se konala dne 19. května 2018 a byla devátým závodem sezóny 2017/18 šampionátu Formule E. Zároveň byla tato ePrix čtvrtou ePrix Berlína v historii. Závody se jely na okruhu Tempelhof Airport Street Circuit na letišti Tempelhof v Berlíně, hlavním městě Německa.\n\nZávod na 45 kol vyhrál Daniel Abt z týmu Audi, který startoval z pole position a zaznamenal i nejrychlejší kolo závodu. Na druhém místě dojel jeho týmový kolega Lucas di Grassi a na třetím Jean-Éric Vergne z týmu Techeetah.\n\nZdroj: \n"}
{"id": "1493702", "url": "https://cs.wikipedia.org/wiki?curid=1493702", "title": "EPrix Londýna 2015", "text": "EPrix Londýna 2015\n\nePrix Londýna 2015 (formálně nazývána 2015 Visa London ePrix) se konala jako dvojzávod ve dnech 27. června a 28. června 2015 a byla desátým a jedenáctým závodem sezóny 2014/15 šampionátu Formule E. Zároveň byla tato ePrix první ePrix Londýna v historii. Závody se jely na okruhu Battersea Park Street Circuit v Battersea Parku v Londýně, hlavním městě Velké Británie.\n\nSobotní závod na 29 kol vyhrál Sébastien Buemi z týmu e.dams-Renault, který startoval z pole position. Na druhém místě dojel Jérôme d'Ambrosio z týmu Dragon Racing a na třetím Jean-Éric Vergne z týmu Andretti Autosport. Nejrychlejší kolo závodu zaznamenal Lucas di Grassi z týmu Abt Sportsline.\n\nNedělní závod na 29 kol vyhrál Sam Bird z týmu Virgin Racing, který zajel i nejrychlejší kolo závodu. Na druhém místě dojel Jérôme d'Ambrosio z týmu Dragon Racing a na třetím jeho týmový kolega Loïc Duval. Z pole position startoval Stéphane Sarrazin z Venturi.\n\nZávody byly posledními dvěma v sezóně, byli tedy vyhlášení šampioni. Mezi jezdci zvítězil Nelson Piquet Jr. o jediný bod před Sébastienem Buemim a mezi týmy s výrazným náskokem e.dams Renault.\n\nZdroj: \n"}
{"id": "1493705", "url": "https://cs.wikipedia.org/wiki?curid=1493705", "title": "EPrix Monaka 2015", "text": "EPrix Monaka 2015\n\nePrix Monaka 2015 (formálně nazývána 2015 Monaco ePrix) se konala dne 9. května 2015 a byla sedmým závodem sezóny 2014/15 šampionátu Formule E. Zároveň byla tato ePrix první ePrix Monaka v historii. Závody se jely na okruhu Circuit de Monaco v Monte Carlu v Monaku.\n\nSobotní závod na 47 kol vyhrál Sébastien Buemi z týmu e.dams-Renault, který startoval z pole position. Na druhém místě dojel Lucas di Grassi z týmu Audi Sport ABT a na třetím Nelson Piquet Jr. z týmu NEXTEV TCR. Nejrychlejší kolo závodu zaznamenal Jean-Éric Vergne z týmu Andretti Autosport.\n\nZdroj: \n"}
{"id": "1493712", "url": "https://cs.wikipedia.org/wiki?curid=1493712", "title": "Ljudmila Gurčenková", "text": "Ljudmila Gurčenková\n\nLjudmila Markovna Gurčenková ( \"Людмила Марковна Гурченко\", \"Людмила Марківна Гурченко\", 12. listopadu 1935 Charkov – 30. března 2011 Moskva) byla sovětská a ruská herečka, zpěvačka, skladatelka, režisérka a spisovatelka. \n\nPocházela z umělecké rodiny, její otec byl hráčem na bajan. Absolvovala hudební školu v Charkově a hereckou fakultu moskevského VGIKu. Ve filmu debutovala v roce 1956, první velký úspěch jí přinesla muzikálová komedie \"Karnevalová noc\", která zahájila její dlouholetou spolupráci s režisérem Eldarem Rjazanovem. Byla v angažmá ve Státním divadle filmového herce a v divadle Sovremennik. Výrazné role ztvárnila ve filmech \"Bílý výbuch\", \"Slaměný klobouk\", \"Sibiriáda\", \"Milovaná žena mechanika Gavrilova\", \"Nádraží pro dva\", \"Lety ve snu a ve skutečnosti\" a \"Láska a holubi\". V roce 1976 obdržela Cenu bratří Vasiljevů, v roce 1983 byla jmenována národní umělkyní SSSR a v roce 2000 byla dekorována Řádem Za zásluhy o vlast. Vyhrála množství anket o nejpopulárnější ruskou herečku. Posmrtně po ní byla pojmenována rodná ulice v Charkově.\n\nVydala knihu \"Mé dospělé dětství\", v níž vzpomíná na život v Charkově za německé okupace. V roce 2009 spolu s Dmitrijem Korobkinem režírovala hudební film \"Pestrý soumrak\", do něhož také složila písně. Jako zpěvačka vydala šest dlouhohrajích desek. \n\nByla šestkrát vdaná, jedním z jejích manželů byl zpěvák Josif Kobzon.\n\nV roce 2001 byla signatářkou protestního dopisu proti zásahům státní moci do fungování nezávislé televizní stanice NTV.\n\n"}
{"id": "1493715", "url": "https://cs.wikipedia.org/wiki?curid=1493715", "title": "Mónica Hernándezová", "text": "Mónica Hernándezová\n\nMónica Hernándezová Plascenciaová (* 4. května 1990 Morelia) je mexická zápasnice – judistka.\n\nS judem začínala v 5 letech v rodné Morelii. Vrcholově se připravuje v Ciudad de México v sportovním tréninkovém centru CONADE pod vedením mexických a kubánských trenérů. V mexické ženské reprezentaci se pohybuje od roku 2012 v pololehké váze do 52 kg, jako reprezentační svojka za Luz Olveraovou. V roce 2016 se na olympijské hry v Londýně nekvalifikovala.\n\n\n"}
{"id": "1493719", "url": "https://cs.wikipedia.org/wiki?curid=1493719", "title": "Ivonne Sánchezová", "text": "Ivonne Sánchezová\n\nSandra Ivonne Sánchezová Sorianová (* 20. března 1990 Morelia) je bývalá mexická zápasnice – judistka.\n\nS judem začínala v 14 letech v rodné Morelii. Vrcholově se připravovala v Ciudad de México v sportovním tréninkovém centru CONADE pod vedením mexických a kubánských trenérů. V mexické ženské reprezentaci startovala v neolympijské muší váhové kategorii do 44 kg. V olympijské superlehké váze do 48 se neprosazovala na úkor Edny Carrillové. Sportovní kariéru ukončila se zrušením muší váhy na panamerickém mistrovství od roku 2016. Věnuje se trenérské práci.\n\n\n"}
{"id": "1493721", "url": "https://cs.wikipedia.org/wiki?curid=1493721", "title": "Ziguinchor", "text": "Ziguinchor\n\nZiguinchor je město v Senegalu, středisko stejnojmenného administrativního regionu. Žije v něm 205 294 obyvatel (včetně předměstí až okolo 300 000). Většinovým etnikem jsou Diolové, dále zde žijí Mandinkové, Wolofové a Fulbové. Ziguinchor je největším městem regionu Casamance, protáhlého výběžku na jihu Senegalu vklíněného mezi území Gambie a Guiney-Bissau.\n\nV roce 1457 zde přistál Alviso Cadamosto. Název města je odvozován od portugalských slov „cheguei e choram“ („přišel jsem a plakali“) a souvisí s tím, že po příchodu Evropanů se místo stalo jedním z center obchodu s otroky. V roce 1645 bylo založeno město, v roce 1886 je ovládli Francouzi a v roce 1960 se stalo součástí nezávislého Senegalu. Ziguinchor je střediskem senegalské křesťanské menšiny, mezi kterou se udržují separatistické nálady. Město bylo také zasaženo konfliktem v sousední Guineji-Bissau. \n\nMěsto leží na řece Casamance 70 km od jejího ústí do Atlantiku. Má tropické savanové podnebí, srážky dosahují 1547 mm ročně. Základem ekonomiky je pěstování a zpracování podzemnice olejné, dále se zde produkují krevety, rýže a tropické ovoce, v okolí se těží železná ruda. V roce 2007 byla v Ziguinchoru založena univerzita. Hlavním sportovním zařízením je Stade Aline Sitoe Diatta, který hostil Africký pohár národů 1992.\n"}
{"id": "1493722", "url": "https://cs.wikipedia.org/wiki?curid=1493722", "title": "Serie A 1936/37", "text": "Serie A 1936/37\n\nSoutěžní ročník Serie A 1936/37 byl 37. ročník nejvyšší italské fotbalové ligy a 8. ročník Serie A. Soutěž začala 13. září 1936 a skončila 16. května 1937. Účastnilo se jí 16 týmů z toho 14 se kvalifikovalo z minulého ročníku. Poslední dva týmy předchozího ročníku, jimiž byli Palermo FC a FC Brescia sestoupili do druhé ligy. Opačným směrem putovaly dva týmy, jimiž byly AC Novara a US Lucchese Libertas oba (vítězové druhé ligy).\n\nTitul v soutěži obhajoval klub Bologna AGC, který v minulém ročníku získal své 3. prvenství v soutěži.\n\n\nNejlepším střelcem tohoto ročníku Serie A se stal italský útočník Silvio Piola. Hráč Lazia Řím vstřelil 21 branek.\n"}
{"id": "1493723", "url": "https://cs.wikipedia.org/wiki?curid=1493723", "title": "Mladé Polsko (rozcestník)", "text": "Mladé Polsko (rozcestník)\n\nNázev Mladé Polsko má několik významů:\n\n"}
{"id": "1493724", "url": "https://cs.wikipedia.org/wiki?curid=1493724", "title": "Valonia ventricosa", "text": "Valonia ventricosa\n\nValonia ventricosa, také známá jako „bublinková řasa“, je druh jednobuněčné zelené řasy, která se vyskytuje v tropických a subtropických mořích po celém světě. S průměrem až pět centimetrů je jedním z největších existujících jednobuněčných organismů.\n\nVentricaria ventricosa má koenocytovou strukturu s více jádry a chloroplasty. Celá buňka obsahuje několik cytoplazmatických domén, přičemž každá doména má jádro a několik chloroplastů. Cytoplazmatické domény jsou propojeny cytoplazmatickými „můstky“, které jsou podporovány mikrotubuly. Valonia ventricosa obvykle roste individuálně, ale ve vzácných případech může růst ve skupinách.\n\nObjevují se v přílivových pásmech tropických a subtropických oblastí, jako Karibik, severní Florida, jih Brazílie, a v Indo-Pacifiku. Celkově obývají prakticky každý oceán na celém světě, často žijící v korálových sutinách. Byly pozorovány v maximální hloubce přibližně 80 metrů.\n\nValonia ventricosa byla studována zejména proto, že buňky jsou tak neobvykle velké, že poskytují vhodný předmět pro studium přenosu vody a molekul rozpustných ve vodě přes biologické membrány.\n"}
{"id": "1493727", "url": "https://cs.wikipedia.org/wiki?curid=1493727", "title": "Hnutí sta květů", "text": "Hnutí sta květů\n\nHnutí sta květů bylo období let 1956–1957, během něhož Komunistická strana Číny povolila otevřené vyjadřování názorů na komunistický režim včetně kritiky strany, čímž chtěla získat reflexi od inteligence.\n\nV Číně se v době před Hnutím sta květů (tedy období druhé poloviny roku 1955) zrychlovalo tempo socialistické transformace. Uspíšil se proces kolektivizace zemědělství a rovněž mnoho zemědělců bylo nuceno přecházet z oboru zemědělství k průmyslu. Tím, jak docházelo ke kolektivizaci, byli zemědělci nuceni vstupovat do družstev. Mao Ce-tung chtěl, aby do roku 1957 prošla kolektivizací až polovina rolníků. V červenci 1955 zemědělská družstva sdružovala 63 procent veškerého venkovského obyvatelstva a na konci roku 1956 už zbývala pouhá tři procenta samostatně hospodařících rolníků. Z ideologického hlediska se dá říci, že tato kampaň za zrychlení byla úspěšná, ovšem z hlediska ekonomiky se jednalo o debakl. Rolníci ve družstvech přestali být motivováni k práci, a tak začaly klesat odvody zemědělských plodin. To vše byla vyšší inteligence s to vidět, ovšem kvůli tomu, že Mao Ce-tung spatřoval v intelektuálech hrozbu, postaral se formou odstrašujících případů o to, aby inteligence nepromluvila a nebouřila se. Nicméně v Číně na počátku roku 1956 chyběla kvalifikovaná pracovní síla; Číně scházeli inženýři a vědci, a tak se Peking snažil vytvořit příznivější atmosféru, aby je nalákal zpět z Ameriky či Evropy. Po dlouhodobém pronásledování osob se samostatnou myšlenkou, během kterého Čínu zavalila vlna sebevražd, započala mírná liberalizace a mír. Na základě oživování kulturního a společenského života pak Mao Ce-tung pronesl větu \"„Ať rozkvete sto květů, ať soupeří sto škol”\" (pinyin: Bǎihuāqífàng, bǎijiāzhēngmíng, zjednodušená čínština: 百花齐放，百家争鸣). Do konce roku 1956 byly položeny základy kampaně, jež měla přimět stranu k citlivějšímu a vnímavějšímu přístupu k přáním lidu a uvolnění tvrdé kázně mělo posloužit jako pojistný ventil, kterým unikne přebytečná pára nespokojenosti. \n\nV květnu roku 1956 přednesl Mao Ce-tung na zasedání Státní rady Čínské lidové republiky novou politiku pro vědu a kulturu. Název této kampaně pochází z dvojverší z období dynastie Čou 1222-225 př. n. l. (pinyin: Zhōu, zjednodušená čínština: 周). Přesné obsahy jeho původních projevů nejsou známy. Známy jsou pouze z interpretací jiných zplnomocněných osob, neboť tak mohl Mao obvinit dané autory, že jeho slova vyložili špatně. Komentář k hnutí sta květů interpretoval Lu Ting-ji (pinyin: Lù Dìngyī, zjednodušená čínština: 陆定一). \"„Vyzval ke kritice KS Číny, protože, jak tvrdil, může být užitečná především pro samotnou komunistickou stranu, stejně jako je dobře míněná kritika užitečná každému myslícímu člověku. Kritizujícím pak zaručil absolutní beztrestnost.“\" Tak započala vlna kritiky ze strany inteligence. 7. ledna 1957 dokonce vyšel v Žen-min ž‘-pao (pinyin: Rénmín Rìbào, zjednodušená čínština: 人民日报) dopis konzervativní skupiny straníků, kteří se vyjadřovali negativně ke kritikám namířeným proti straně. Tím, že Mao Ce-tung nechal jako reakci na dopis otisknout svůj nesouhlas s ním, rozpoutal ještě větší mylný pocit svobody volně se vyjadřovat. Začaly vznikat různé semináře, kde se probíraly nedostatky strany či se vylepovaly protistranické plakáty. Velmi často bylo KS vytýkáno nepatřičné zacházení s inteligencí, považovanou \"„v jednu chvíli za psí výkaly a 10 000 uncí zlata okamžik nato“\". V soukromí však Mao Ce-tung jednal jinak. Svým nejbližším stranickým kolegům sdělil, že kritizující jednají naprosto špatně a že svobody, kterou považují za nedostatečnou, není málo, ale naopak příliš mnoho. \n\nDalšími fázemi Hnutí sta květů pak byla Hnutí za nápravu stylu práce (pinyin: zhěngfēngyùndòng, zjednodušená čínština: 整风运动) a následně Kampaň proti pravičákům (pinyin: Fǎnyòupài Dòuzhēng, zjednodušená čínština: 反右派们争). O prvním z nich, tedy Hnutí za nápravu stylu práce, vypukla po zveřejnění upraveného projevu Mao Ce-tunga „O správném řešení rozporů uvnitř lidu“ (pinyin: guānyú zhèngquè chǔlǐ rénmín nèibù máodùn, zjednodušené znaky: 关于正确处理人民内部矛盾), přednesený 27. února 1957 na zasedání Státní rady ČLR. Podstatou projevu je myšlenka, že rozpory uvnitř lidu je možno řešit metodou \"jednota – kritika – jednota\". V tomto projevu, zveřejněném 27. dubna 1957 v deníku Žen-min ž‘-pao, byly vypracovány instrukce ke kritice metod stranických funkcionářů. Rozšířily se tak diskuze z období Hnutí sta květů (ty byly převážně společenskovědní a literární) na témata nyní s politickým podtextem, např. opodstatnění vedoucí úlohy KSČ, postavení žen ve společnosti, nedokonalá lékařská péče, kritika byrokracie v okruhu Akademických věd a další. Tak započala lavina kritiky nyní nejen ze strany intelektuálů, ale rovněž straníků. K nejčastějším stížnostem patřil požadavek řízení se čistě zákony a ne přísnými nařízeními strany. Rovněž byly vzneseny požadavky na demokratičtější vedení, někteří příslušníci privilegovaných vrstev se pouštěli i do kritik zahraniční politiky.\n\nV polovině července 1957 nastal obrat v kampaních, jež povolovaly kritiku strany. Byl zveřejněn původní obsah Maova projevu \"O správném řešení rozporů uvnitř lidu\", ve kterém bylo nyní přímo jmenováno šest kritérií, jež umožňovala kritiku. Rovněž tento původní projev obsahoval odstavec, kde Mao tvrdí, že v Číně stále existují kontrarevolucionáři, jejichž projev je třeba potlačit. Tvrdil, že mezi novými členy z řad intelektuálů je mnoho těch, kteří mají myšlení, jež v rozporu se stranickou ideologií popírají stranického ducha a třídní povahu tisku. Výsledkem tohoto boje bylo zadržení 520 tisíc občanů, kteří byli nuceni k převýchově prací či byli vyhnáni na venkov, kde se měli učit od rolníků správnému třídnímu uvědomění.\n"}
{"id": "1493728", "url": "https://cs.wikipedia.org/wiki?curid=1493728", "title": "Karantánie", "text": "Karantánie\n\nKarantánie ( \"Karantanija\", či \"Korotan\", \"Karantanien\") je někdejší slovanské knížectví vzniklé v 7. století. Jeho předpokládané centrum se rozkládalo na území dnešních Korutan.\nNa území Korutan se zřejmě jednalo o první nezávislý a stálý státní útvar po období stěhování národů se zásadním významem pro dějiny Korutan, Štýrska a Slovinska.\n"}
{"id": "1493729", "url": "https://cs.wikipedia.org/wiki?curid=1493729", "title": "Ministr války Spojeného království", "text": "Ministr války Spojeného království\n\nMinistr války, respektive státní sekretář války (\"Secretary of State for War\") byla funkce ve vládě Spojeného království v letech 1854-1964. Úřad byl zřízen za krymské války a zrušen byl v roce 1964, kdy s dalšími složkami ozbrojených sil (letectvo, námořnictvo) přešel pod ministerstvo obrany. Ministerstvo války (\"War Office\") sídlilo v monumentálním novobarokním paláci postaveném na počátku 20. století v centru Londýna, budovu později převzalo ministerstvo obrany.\n\nSprávu vojenských záležitostí v Anglii měl původně na starosti sekretář války (\"Secretary at War\"), tento úřad byl zřízen po obnovení monarchie v roce 1661. Sekretář války byl sice členem vlády, ale měl nižší postavení než státní sekretář. Do kompetencí úřadu pro válku patřila především administrativa, záležitosti armády ale nezávisle na sobě obstarávaly také starší posty vrchního velitele armády (\"Commander in Chief\"), generálního polního zbrojmistra (\"Master General of the Ordnance\"), vojenského pokladníka (generální intendant armády – \"Paymaster of the Forces\"), soudní spory v armádě měl v gesci nejvyšší vojenský sudí (\"Judge Advocate General\"). Za napoleonských válek bylo v roce 1794 zřízeno samostatné ministerstvo války, v jehož čele stál státní sekretář (dosud byli státní sekretáři jen dva – vnitra a zahraničí). O několik let později byla pod ministerstvo války převedena i správa kolonií spadající dosud pod ministerstvo vnitra a více než půl století fungovalo společné ministerstvo války a kolonií.\n\nV době krymské války se stala neudržitelnou situace, aby vojenské i koloniální záležitosti spravoval jeden ministr a v létě 1854 došlo ke zřízení dvou samostatných ministerstev pro válku a kolonie. Prvním ministrem války se stal 5. vévoda z Newcastle, který byl dosud společným ministrem války a kolonií. V návaznosti na zřízení ministerstva války (War Office) byl v roce 1855 zrušen post generálního polního zbrojmistra. Ministr války byl zároveň předsedou armádní rady (\"Army Council\"), jeho zástupcem byl státní podsekretář (\"Under-Secretary at War\"), V rámci reorganizace armády v 70. letech 19. století byl ministrovi války podřízen i vrchní velitel armády. Funkce vrchního velitele armády byla nakonec zrušena v roce 1904 a nahrazena postem náčelníka generálního štábu (\"Chief of the Imperial General Staff\"). Do reforem z doby ministra Edwarda Cardwella spadá také zřízení funkce finančního tajemníka na ministerstvu války (\"Financial Secretary to the War Office\"). Stejně jako na ostatních britských ministerstvech platila zásada, že pokud byl ministrem peer, tak jeho náměstek (státní podsekretář) musel být poslancem Dolní sněmovny. K této situaci ale docházelo zřídka, většina ministrů války zasedala v dolní komoře. Naopak většina státních podsekretářů byla jmenována z řad peerů, aby mělo důležité ministerstvo zastoupení ve Sněmovně lordů.\n\nZa druhé světové války bylo zřízeno samostatné ministerstvo obrany (\"Ministry of Defence\"), které nakonec v poválečném období získalo větší důležitost (prvním ministrem obrany byl Winston Churchill). V rámci reorganizace státní správy bylo ministerstvo války zrušeno v roce 1964 a jeho kompetence převzalo ministerstvo obrany. Pod ministerstvo obrany tehdy zároveň přešlo i námořnictvo a zrušený post prvního lorda admirality. Poslední ministr války James Ramsden přešel v roce 1964 do nižší funkce ministra pro armádu, která je podřízena ministru obrany.\n\n\n"}
{"id": "1493730", "url": "https://cs.wikipedia.org/wiki?curid=1493730", "title": "Senta Bergerová", "text": "Senta Bergerová\n\nSenta Bergerová (* 13. května 1941, Vídeň) je rakouská herečka, jejíž kariéra kulminovala v 60. a 70. letech 20. století.\nSvou hereckou dráhu odstartovala v rakouských filmech v 50. letech, ale velmi brzy se začala objevovat v produkcích francouzských (\"Káťa\", 1959; \"Sherlock Holmes a náhrdelník smrti\", 1962; \"Tajemství indického chrámu\", 1963), německých (např. adaptace románu Jaroslava Haška \"Der brave Soldat Schwejk\", 1960, nebo komedie \"Adieu, Lebewohl, Goodbye\", 1962) a britských (\"Vítězové\", 1963; \"Slavní jezdci\", 1965). V roce 1965 se prosadila v Hollywoodu, když se objevila ve westernu \"Major Dundee\", po boku Charltona Hestona. Tím začala její krátká hollywoodská kariéra, během níž si zahrála ve válečném dramatu \"Velký žal\" spolu s Kirkem Douglasem, nebo v několika amerických seriálech (např. \"The Man from U.N.C.L.E.\"). Brzy se však vrátila do Evropy, která jí v 60. a 70. letech nabídla lepší možnosti, povětšinou hlavní role ve snímcích, jako byl britský thriller \"Quillerovo memorandum\" (1966), komedie Dina Risiho \"Operace San Gennaro\" (1966), kde zářila po boku Nina Manfrediho, kriminálka \"Ďábelsky Váš\" (1967), kde vytvořila dvojici s Alainem Delonem, slavná komedie \"Jestliže je úterý, musíme být v Belgii\" (1969), thriller \"Diamanty\" (1969), nebo francouzská kriminálka \"Saut de l'ange\" (1971). Hlavní roli získala i ve filmu Wima Wenderse \"Šarlatové písmeno\" (1973), v italském dramatu \"Skalpel v rukou bílé mafie\" (1973) a v německém krimi dramatu \"The Swiss Conspiracy\" (1975). Později se objevila, byť již ne v ústředních rolích, v satirické italské komedii \"Dámy a pánové, dobrou noc\" (1976) či v britském válečném dramatu \"Železný kříž\" (1977). 80. léta jí na plátně již tolik příležitostí nepřinesla, přenesla tedy svou kariéru zejména do televize. Výjimkou byla italská komedie \"Dva životy Matii Pascala\" z roku 1985, kde vytvořila hlavní roli po boku Marcella Mastroianniho. V letech 2002–2014 hrála hlavní roli v německém seriálu \"Unter Verdacht\".\n\nOd roku 2003 je prezidentkou Německé filmové akademie (\"Deutsche Filmakademie\").\n\n\n"}
{"id": "1493731", "url": "https://cs.wikipedia.org/wiki?curid=1493731", "title": "Albert Watson", "text": "Albert Watson\n\nAlbert Watson (* 1942, Edinburgh, Skotsko) je skotský portrétní a reklamní fotograf se zaměřením na módu, celebrity a umění. Od poloviny sedmdesátých let vytvořil přes sto fotografií publikovaných v magazínu \"Vogue\" a čtyřicet v časopisu \"Rolling Stone\". Vytvořil velké reklamní kampaně pro klienty jako Prada, Chanel nebo Levis. Watson je autorem veřejně známých fotografií, jeho portrét Steva Jobse se objevil na obálce jeho biografie, známá je fotografie Alfreda Hitchcocka jak drží oškubanou husu nebo portrét nahé Kate Moss, kterou Watson pořídil o jejích devatenáctých narozeninách.\n\nJeho fotografie jsou vystaveny v galeriích a muzeích po celém světě. V oblasti fotografického zpravodajství ho jmenovali jedním z dvaceti nejvlivnějších fotografů všech dob; mimo jiné spolu s Richardem Avedonem nebo Irvingem Pennem a řadou dalších. Watson získal řadu cen a ocenění, včetně Lucie Award, cenu Grammy, Hasselblad Masters Award a třikrát ANDY Awards. V roce 2010 byl vyznamenán Královskou fotografickou společností, od které získal medaili Centenary Medal and Honorary Fellowship (HonFRPS) jako uznání trvalého a významného příspěvku v umělecké fotografii. V červnu 2015 udělila Watsonovi královna Alžběta II. vyznamenání Řád britského impéria (OBE) za „služby fotografii“.\n\nWatson se narodil v Edinburghu, ve Skotsku jako syn učitele tělesné výchovy. Vyrůstal v Penicuiku v Midlothianu a navštěvoval školu Rudolfa Steinera v Edinburghu a Lasswadeskou střední školu. Studoval grafický design na Duncan of Jordanstone College of Art and Design v Dundee a film a televizi na Royal College of Art (Královské akademii umění) v Londýně. Ačkoli měl od narození jedno oko slepé, studoval jako součást výuky také fotografii.\n\nV roce 1970 se přestěhoval do Spojených států se svou manželkou Elizabeth, která dostala práci jako učitelka základní školy v Los Angeles, kde Watson začal pořizovat fotografie, většinou jako koníček. Později téhož roku byl Watson představen řediteli Max Factor, který mu nabídl své první zkušební fotografování, ze kterého společnost zakoupila dvě fotografie. Jeho charakteristický styl si získal pozornost amerických a evropských módních časopisů, jako jsou \"Mademoiselle\", \"GQ\" a \"Harper's Bazaar\" a tak začal cestovat mezi Los Angeles a New Yorkem. Albert Watson fotografoval svou první celebritu v roce 1973, portrét Alfreda Hitchcocka, který držel mrtvou husu se stuhou kolem krku. Obraz se stal jedním z nejznámějších portrétů Watsona na seznamu, který nyní zahrnuje stovky známých fotografií filmových hvězd, rockových hvězd, raperů, supermodelek, dokonce i prezidenta Clintona a královnu Alžbětu II.\n\nKromě fotografií pro časopisy vytvořil Watson obrazy pro stovky úspěšných reklamních kampaní pro velké korporace, jako jsou například Gap, Levi's, Revlon a Chanel, režíroval více než 100 televizních reklam a fotografoval desítky plakátů pro velké hollywoodské filmy, jako například \"Kill Bill\", \"Gejša\" nebo \"Šifra mistra Leonarda\". Po celou dobu strávil Watson mnoho času prací na osobních projektech, fotografoval během svých cest a zájmů, od Marrakeše přes Las Vegas až na Orkney Islands. Většina této práce, spolu se známými portréty a módními fotografiemi, byly vystaveny v muzeích a galeriích po celém světě a Watsonovy omezené edice se staly velmi vyhledávány sběrateli. V roce 2007 Watson vytiskl ve velkém formátu fotografii Kate Mossové z roku 1993 a prodal ji na aukci Christie's v Londýně za 108.000 dolarů, tedy za pětinásobek předběžného odhadu.\n\nV New Yorku mu asistenta dělal švédský fotograf Björn Wallander.\n\n\nPodle zdroje:\n\n2007\n2008\n2009\n2010\n2011\n2012\n2013\n2014\n2015\n\nPodle zdroje:\n\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n\n"}
{"id": "1493733", "url": "https://cs.wikipedia.org/wiki?curid=1493733", "title": "Nayeli Leónová", "text": "Nayeli Leónová\n\nAna Nayeli Leónová Floridaová (* 23. února 1991 Pachuca de Soto) je mexická zápasnice – judistka.\n\nS judem začala ve 8 letech v rodném Pachuca de Soto. Vrcholově se připravovala v Ciudad de México v sportovním tréninkovém centru CONADE pod vedením mexických a kubánských trenérů. V mexické ženské reprezentaci se pohybovala od roku 2009 v lehké váze do 57 kg. V roce 2012 se na olympijské hry v Riu nekvalifikovala. V roce 2014 přerušila sportovní kariéru z důvodu mateřství. Žije s rodinou v Ciudadu Obregón. Věnuje se trenérské práci na univerzitě Instituto Tecnológico de Sonora.\n\n\n"}
{"id": "1493736", "url": "https://cs.wikipedia.org/wiki?curid=1493736", "title": "Stratolaunch", "text": "Stratolaunch\n\nStratolaunch (plným jménem Stratolaunch Systems) byla americká společnost v aerokosmickém průmyslu. Vyvíjela letoun Stratolaunch, jenž měl sloužit jako odpalovací platforma ke startům kosmických nosných raket ze vzduchu. Společnost byla založena v roce 2011 spoluzakladatelem společnosti Microsoft Paulem Allenem. Po jeho smrti na podzim 2018 však utlumila aktivity a přestože se jejich vyvíjenému letounu podařilo následující rok v dubnu poprvé vzlétnout, na začátku června 2019 ukončila činnost.\n"}
{"id": "1493737", "url": "https://cs.wikipedia.org/wiki?curid=1493737", "title": "Dům čp. 307 s Horní baštou", "text": "Dům čp. 307 s Horní baštou\n\nDům čp. 307 stojí na ulici Horní Bašta ve Štramberku v okrese Nový Jičín. Bývalá dělová bašta městského hradebního opevnění byla postavena na přelomu 15. a 16. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nBývalá dělová bašta městského hradebního opevnění byla postavena na přelomu 15. a 16. století v jeho jihozápadním nároží. Byla opatřena cimbuřím a vysunuta před hradební zeď, se kterou byla spojena zděným krčkem. Bašta jak postupně ztrácela význam v opevnění byla přestavěna na obytný dům. Střílny v patře byly nahrazeny okny, do boku byl dodatečně prolomen vchod s verandou, nejprve dřevěnou bedněnou, později zděnou. Cimbuří bylo zarovnáno a bašta zastřešena doškovou střechou. V baště jsou umístěny pivní lázně\n\nDům čp. 307 je oválná dělová bašta vystavěna z lomového kamene na půlkruhovém půdorysu zakončena stanovou střechou krytou šindelem. S městskou hradební zdí je propojena úzkým krčkem, ve kterém ve východní části je prolomen vchod, krytý zděným přístavkem. V patře místech původních střílen jsou tři kaslíková okna, v přízemí jsou dochovány dvě střílny a torzo opěráku. \n\n\n"}
{"id": "1493738", "url": "https://cs.wikipedia.org/wiki?curid=1493738", "title": "Howard Coster", "text": "Howard Coster\n\nHoward Sydney Musgrave Coster (27. dubna 1885 – 17. listopadu 1959) byl britský fotograf, který v roce 1926 otevřel londýnské studio. Byl osobitým „fotografem mužů“.\n\nPo svém dětství v Isle of Wight se seznámil s fotografií díky svému strýci, který vlastnil fotografické studio, kde Coster pracoval. Pak odjel na čas do Jižní Afriky, aby si vyzkoušel pracovat v zemědělství. Během první světové války sloužil u Royal Air Force a po válce pracoval ve studiu v Jižní Africe, kde potkal svou budoucí manželku Joan Burrovou (1903–1974), která byla také fotografkou.\n\nV roce 1926 po svém návratu z Jižní Afriky se svou ženou, Coster otevřel studio na 8 a 9 Essex Street, mimo Strand. Neobvykle, jeho studio bylo oddané výhradně fotografování mužů, následovat příklad amerického fotografa Piria MacDonalda a stal se známý jako „fotograf mužů“. Jeho podnikání bylo od začátku úspěšné a do konce roku Coster podnikl několik portrétů úspěšných spisovatelů, včetně Johna Galsworthyho nebo J. B. Priestleyho. Na jednom z jeho nejznámějších snímků je spisovatel Alan Alexander Milne se svým synem Christopherem Robinem Milnem, který drží medvídka Pú na farmě Cotchford v jejich domově v Sussexu.\n\nBritská Národní portrétní galerie v Londýně ve své sbírce vlastní pět portrétů Costera, jeden od Erica Gilla a přes 9000 Costerových portrétů, včetně G. K. Chestertona, Aldouse Huxleyho a obraz A. A. Milneho s jeho synem Christopherem Robinem. Retrospektivní výstava se konala v roce 1985.\n\nV katalogu výstavy o něm stojí: \n\nCoster zemřel v Meltonu v Suffolku v roce 1959. Ve své poslední vůli odkázal své ženě Joan Costerové 1.124 liber. \n\n"}
{"id": "1493739", "url": "https://cs.wikipedia.org/wiki?curid=1493739", "title": "Rickie Fowler", "text": "Rickie Fowler\n\nRick Yutaka Fowler (13. prosince 1988) je americký profesionální golfista, který hraje PGA Tour. V sezoně 2007 a 2008 se stal nejlepším amatérským golfovým hráčem na světě po dobu 37 týdnů. V lednu 24, 2016 dosáhl čtvrtého místa v kariéře v oficiálním žebříčku World Golf Ranking po jeho vítězství v Abu Dhabi HSBC Golf championship.\nFowler bydlí v Jupiteru na Floridě, přestěhoval se z Las Vegas po sezóně 2010. Fowlerovo prostřední jméno, Yutaka , pochází od dědečka jeho matky, který je japonské národnosti . Na posledním dni golfového turnaje obléká výrazně oranžovou na počest Oklahoma státní univezity. Fowler je jedním ze čtyř hráčů ve skupině \" Golf Boys\"\" s kolegy z PGA TOUR: Benem Crane, Bubba Watson,a Hunter Mahan. Golf Boys vydali na youtube v předvečer U.S. Open v roce 2011 video Oh Oh Oh. \nNarodil se a vyrůstal v Murrieta, California. Fowler studoval na Murrieta Valley High school. Mnoho let hrál pouze na driving range a proto se skoro vše naučil sám, jako jeden z mála. Ve svém seniorském ročníku na střední škole, Fowler vyhrál finále SW ligy s celkovým skóre 133 a dovedl svůj tým do státního finále v roce 2007. V létě roku 2005 vyhrál Západní Juniorku a hrál v U.S. amatérech, kde byl poražen pozdějším šampionem Richiem Ramsaym.\nV roce 2009, Fowler byl poprvé ve své kariéře druhý na Nationwide Tour v Nationwide Children´s Hospital invitational, když prohrál v play off s Dereckem Lamelym. Po Walker Cupu, se stal profesionálem vyhrál Albertsons Boise Open na Nationwide Tour při svém debutu. V září tohoto roku bylo oznámeno, že Fowler podepsal smlouvu o titulu s Titleistem.\n\nV roce 2013 skončil druhý na Australian PGA Championship kde skončil T2 s Camerunem Percym a Jackem Wilsonem, čtyři rány za vítězem Adamem Scottem.\n\n"}
{"id": "1493745", "url": "https://cs.wikipedia.org/wiki?curid=1493745", "title": "Fritz Wotruba", "text": "Fritz Wotruba\n\nFritz Wotruba (23. dubna 1907, Vídeň – 28. srpna 1975, Vídeň) byl rakouský sochař a architekt.\nVe čtrnácti letech se vyučil rytcem. Řemeslo i vykonával, ale nakonec v roce 1926 začal studovat sochařství na Uměleckoprůmyslové škole ve Vídni, kde ho vedli Anton Hanak a Eugen Steinhof. Absolvoval roku 1929, v roce 1931 měl první samostatnou výstavu ve Folkwang Museu v Essenu. Roku 1934, po nástupu autoritářského režimu, odešel prvně do Švýcarska, definitivně pak po Anšlusu v roce 1938. Do Rakouska se vrátil po druhé světové válce, roku 1945. Učil na vídeňské Akademii, a to až do smrti. K jeho žákům patří Joannis Avramidis, Alfred Hrdlicka nebo Roland Goeschl. V 60. letech dělal často scénografa a kostýmního výtvarníka pro Burgtheater, salzburské divadlo Felsenreischule či pro berlínskou operu. Roku 1971 získal unikátní nabídku vytvořit architektonický návrh kostela Nejsvětější trojice ve vídeňském okrsku Liesing, ve čtvrti Mauer. Otiskl do stavby svůj typický styl, který se ale blíží k architektonickému brutalismu, k němuž je stavba též často řazena. Kostel se stal jedním z nejslavnějších Wotrubových děl, často je zvaný \"Wotrubakirche\" (Wotrubův kostel). Celá budova se skládá ze 152 asymetrických betonových kvádrů o velikosti 0,84 m³ až 64 m³, vážících od 2 do 141 tun. Nejdelší blok měří 13 metrů. Celý kostel je 13 metrů dlouhý, 22 metrů široký a 15 metrů vysoký.\n\n"}
{"id": "1493753", "url": "https://cs.wikipedia.org/wiki?curid=1493753", "title": "Kouzelná moc krystalů", "text": "Kouzelná moc krystalů\n\nKouzelná moc krystalů (v anglickém originále Crystal Blue-Haired Persuasion) je 23. a zároveň poslední díl 30. řady amerického animovaného seriálu Simpsonovi. Scénář napsala Megan Amramová. Ve Spojených státech měl díl premiéru 12. května 2019 na televizní stanici Fox, v Česku pravděpodobně 8. července 2019 na stanici Prima Cool.\n\nBurnsově elektrárně klesnou zisky a pan Burns se rozhodne zrušit bezplatné zdravotní pojištění pro děti zaměstnanců. To donutí Homera a Marge koupit Bartovi levnější léky na hyperaktivitu, Relaxodol. Líza najde na internetu video, které nedoporučuje Relaxodol úžívat. Marge nalezne obchod Fao Quartz a koupí v něm léčivé krystaly, které mají Bartovi pomoci s hyperaktivitou a vylepšit jeho prospěch. O tři týdny později dostane Bart z písemky jedničku. Marge se rozhodne, že koupí krystaly i pro Luan. Když vejde do obchodu s krystaly, tak zjistí, že se obchod zavírá (protože se dostala do jejího vytouženého kultu). Prodavačka Marge daruje všechny její zásoby krystalů a dalších pomůcek. Marge s v garáži otevře svůj vlastní obchod s krystaly s názvem Starý dobrý esoterický obchůdek. Lily jí nabídne rozšíření jejího sortimentu a přejmenuje se na MurMur. Policista Wiggum bude chtít obchod zavřít, ale Marge jej uplatí tělovým olejíčkem. Líza se rozhodne, že odhalí záhadu, proč Bart dostává jedničky. Po krátkém prozkoumávání zjistí, že obrazy umístěné ve třídě obsahují malé písmo, ve kterém má Bart napsány taháky. Pod nátlakem Lízy se Bart Marge svěří.\n"}
{"id": "1493754", "url": "https://cs.wikipedia.org/wiki?curid=1493754", "title": "Strhávání časoprostoru", "text": "Strhávání časoprostoru\n\nStrhávání časoprostoru nebo také Lensův-Thirringův jev je jev časoprostoru, předpovídaný Einsteinovou obecnou teorií relativity, který je způsoben nestatickými stacionárními rozděleními hmoty-energie. Stacionární pole je takové, které je v ustáleném stavu, ale hmoty způsobující toto pole mohou být nestatické, například rotující. Obecněji řečeno, předmět účinků způsobených hmotově-energetickými proudy je znám jako gravitomagnetismus, analogicky s klasickým elektromagnetismem. \n\nPrvní jev strhávání časoprostoru byl odvozen v 1918, v rámci obecné teorie relativity, rakouskými fyziky Josefem Lensem a Hansem Thirringem, a je také známý jako Lensův-Thirringův jev. Předpověděli, že rotace masivního objektu by narušila metrický tenzor prostoročasu, což vytvoří precesi oběžné dráhy blízké testovací částice. Toto se nestává v klasické mechanice, kde gravitační pole tělesa závisí jen na jeho hmotnosti, ne na jeho rotaci. Lensův-Thirringův jev je velmi malý - asi jedna část v několika bilionech. K jeho odhalení je třeba zkoumat velmi hmotný objekt nebo vytvořit zařízení, který je velmi citlivé. \n\nV roce 2015 byla formulována nová obecná relativistická rozšíření Newtonových rotačních zákonů s cílem popsat geometrii strhávání časoprostoru, které zahrnuje nově objevený antistrhávací efekt. \n\nV roce 1976 Van Patten a anglický fyzik Francis Everitt navrhli realizovat jednoúčelovou misi zaměřenou na měření precese Lensova-Thirringova jevu dvojicí protisměrných kosmických lodi, které měly být umístěny do pozemních polárních drah se zařízením bez strhávání. S ekvivalentní, ale levnější verzi takového nápadu přišel v roce 1986 italský fyzik Ignazio Ciufolini, který navrhl vypustit pasivní, geodetický satelit na oběžné dráze totožné s tím satelitem LAGEOS, vypuštěný v roce 1976, na rozdíl od orbitálních letadel, které měla být přemístěna o 180 stupňů: tzv. motýlková konfigurace. Měřitelné množství bylo v tomto případě součtem uzlů LAGEOS a nové kosmické lodi, později pojmenované LAGEOS III, LARES, WEBER-SAT. \n\nOmezit rozsah na scénáře zahrnující existující orbitální orgány, první návrh na použití satelitu LAGEOS a techniky satelitního laserového měření ( SLR ) pro měření účinku Lensova-Thirringova jevu se datuje do let 1977–1978. Testy se začaly účinně provádět pomocí satelitů LAGEOS a LAGEOS II v roce 1996 podle strategie zahrnující použití vhodné kombinace uzlů obou satelitů a perigea družice LAGEOS II. Poslední testy se satelity LAGEOS byly provedeny v letech 2004–2006 vyřazením perigea LAGEOS II a použitím lineární kombinace. Nedávno byl v literatuře publikován komplexní přehled pokusů o měření Lensova-Thirringova jevu u umělých satelitů. Celková přesnost dosažená v testech se satelity LAGEOS je předmětem kontroverzí. \n\nExperiment Gravity Probe B byl družicová mise Stanfordské skupiny a NASA, která byla použita pro experimentální měření dalšího gravitomagnetického efektu, Schiffovy precese gyroskopu, na očekávanou 1% přesnost nebo lepší. Bohužel takové přesnosti nebylo dosaženo. První předběžné výsledky zveřejněné v dubnu 2007 poukázaly na přesnost 256–128%, s nadějí, že v prosinci 2007 dosáhnou přibližně 13 % V roce 2008 Senior Review Report NASA Astrofyzics Operating Operations Mission uvedl, že je nepravděpodobné, že by tým Gravity Probe B byl schopen redukovat chyby na úroveň nezbytnou k vytvoření přesvědčivého testu v současnosti netestovaných aspektů obecné teorie relativity (včetně strhávání časoprostoru). Dne 4. května 2011 analytická skupina založená ze Stanfordu a z NASA zveřejnily závěrečnou zprávu a v ní data ukázala strhávání časoprostoru s chybou kolem 19% a Einsteinova předpovídaná hodnota byla ve středu intervalu spolehlivosti. \n\nV případě hvězd obíhajících v blízkosti rotující, superhmotné černé díry by jev strhávání časoprostoru měl způsobit precesi orbitální roviny hvězdy, kolem rotační osy černé díry. Tento efekt by měl být detekovatelný v příštích několika letech pomocí astrometrického sledování hvězd ve středu Mléčné dráhy. Porovnáním rychlosti orbitální precese dvou hvězd na různých oběžných drahách je možné v zásadě testovat teorémy \"černé díry bez vlasů\" v obecné teorii relativity, kromě měření rotace černé díry. \n\n\n"}
{"id": "1493758", "url": "https://cs.wikipedia.org/wiki?curid=1493758", "title": "Seoul Broadcasting System", "text": "Seoul Broadcasting System\n\nSeoul Broadcasting System (SBS) je národní jihokorejská televizní a rozhlasová společnost. V březnu 2000, společnost legálně stala se známá jak SBS, měnit jeho korporační jméno od Seoul Broadcasting System (서울 방송). To poskytovalo pozemskou digitální televizní službu ve formátu ATSC od roku 2001, a T-DMB (digitální multimediální vysílání) služba od roku 2005. Jeho vlajková loď pozemní televizní stanice je kanál 6 pro digitální a kabel.\n\n\n\n"}
{"id": "1493763", "url": "https://cs.wikipedia.org/wiki?curid=1493763", "title": "Arina Averinová", "text": "Arina Averinová\n\nArina Alexejevna Averinová (; * 13. srpna 1998) je ruská reprezentantka v moderní gymnastice. V roce 2017 obsadila druhé místo na mistrovství světa a stejné místo obsadila v roce 2018 na mistrovství Evropy. Je dvojnásobná mistryně Ruska (2015, 2017).\n\nJejí dvojče Dina Averinová je také reprezentantka v moderní gymnastice. \n\nObě dvě sestry se začaly věnovat moderní gymnastice pod vedením trenérky Larisy Bělovové, u které byly až do doby, kdy se staly členkami olympijského týmu a začaly trénovat pod Věrou Šatalinovou v Moskvě. \n\nArina, stejně tak jako Dina, začala závodit na mezinárodních soutěžích v roce 2011. Na Venera Cupu v Izraeli Arina získala stříbrnou medaili za obruč, bronzovou za sestavu s míčem, stuhou a celkově obsadila 3. místo. Na MTM Cup na Slovinsku obsadila v týmech (Dina Averinová a Alexandra Soldatovová) 1. místo a na ruském juniorském mistrovství byla 11. Dále byla 5. na z rusko-čínských hrách mládeže.\n\nV roce 2014 debutovala v ruském prostředí, v hlavním městě Moskvě, kde celkově vyhrála 2. místo a umístila se za sestrou Dinou. Na Grand Prix v Cholonu získala celkově 1. místo a hned na dalších závodech obsadila 2. místo, před ní byla její kolegyně a kamarádka Alexandra Soldatovová. V roce 2015 získala na Grand Prix v Moskvě další zlatou medaili a v Budapešti se stala držitelkou 3. místa na MTK. V roce 2016 získala dvě stříbné medile a jednu bronzovou na Grand Prix. V následujícím roce obsadila na Světových hrách tři zlaté medaile a jednu bronzovou a v témže roce si přivezla tři zlaté medaile z evropského mistrovství v Budapešti. Na mistrovství světa obsadila dvě 1. místa, dvě 2. místa a jedno 3. místo. Rok 2017 se tedy zdá být zatím nejúspěšnější sezónou. V roce 2018 obsadila 1. místo na mistrovství světa v Sofii, odkud si přivezla i dvě 3. místa. K tomu všemu má zlatou medaili z evropského šampionátu v Guadalajaře.\n\nNarodila se rodičům Ksenii a Alexeji Averinovým ve městě Zavolžje. Dina a Arina začaly s gymnastikou ve čtyřech letech, hodně lidí spekuluje o tom, zda se považují za soupeřky. Na to jim Arina odpověděla: „Nejsme soutěžící. Pro nás je důležitější vidět na pódiu sportovce, který soutěží pod ruskou vlajkou a příjmením Averina“. Arina se narodila 20 minut před Dinou. Má ještě starší sestru Polinu Averinovou. \n\n"}
{"id": "1493765", "url": "https://cs.wikipedia.org/wiki?curid=1493765", "title": "Volok", "text": "Volok\n\nVolok či lodní převlaka je cesta přes rozvodí říčních systémů, vybudovaná pro transport lodí po souši z jednoho povodí do druhého. Výraz pochází z ruského \"волок\", jehož základem je slovo \"валять\" – válet. Princip pohybu lodě po souši při změně povodí byl pohyb po valících se kládách.\n\nV českých zemích se přeprava zboží z jednoho říčního systému do druhého uskutečňovala pomocí převezení nákladu z plavidel jedné řeky do jiných plavidel druhé řeky. Technika převlečení celých lodí nebyla ani mezi povodím Labe a Odry, ani mezi povodím Labe a Dunaje používána. Neexistující činnost si proto nevyžadovala samostatného slovního výrazu. Pro svou ideální hláskovou posloupnost je slovo volok vhodné pro slovní křížení a ve větší míře se proto vyskytuje pouze v křížovkách a v křížovkářských slovnících jako „převlaka na pět“. Je vysoká pravděpodobnost, že luštitel je i po zdolání slovního úskalí s významovým naplněním slovního výrazu i nadále málo seznámen.\n\nPro svůj mimořádný význam v ruských dějinách se slovo volok často vyskytuje v ruské literatuře. V českých překladech (Pohorecká, Mužík) je uváděno slovo volok bez překladu, často s vysvětlivkou.\n\nTransport lodí po valících se kládách byl v období raného středověku v omezené míře používán v Německu a Holandsku, kde byl začátkem druhého tisíciletí nahrazen budováním zdymadel. Mimořádný význam měl však již od dob starověku v severozápadní Evropě, kde umožňoval výměnu zboží mezi severní Evropou a Persií pomocí Volžské obchodní cesty a mezi severní Evropou a Velkým Řeckem využitím řeky Dněpr. Na starověké tradice navázali ve středověku Rusové, kteří vybudovali systémy dopravy mezi Kaspickým jezerem, Baltským a Bílým mořem. V 15. a 16. století kontrolovalo baltský prostor švédské loďstvo a tak spojení mezi ruskými obchodními centry (Moskva, Veliký Novgorod, Jaroslavl) a Anglií zajišťoval přístav Archangelsk při spojení povodí Volhy a Severní Dviny. V 16. a 17. století existoval výnosný obchod s kožešinami, uskutečňovaný na tzv. Mangazejské, též Severní mořské cestě, která spojovala tradiční evropská ruská centra s bohatým obchodním městem Mangazeja, ležícím v povodí Obu, blízko voloku mezi Obem a Jenisejem. Pomocí voloků mezi řekami na Sibiři došlo k objevování nových území. V historii dobývání Sibiře hrály nejvýznamnější roli Čečujský volok mezi Nižnou Tunguzkou a Lenou, objevený výpravou Děmida Pjandy a Lenský volok mezi Angarou a Lenou, objevený Vasilijem Bugorem. Na vybudování vodní sibiřské cesty v 17. století měl vliv i volok mezi řekou Ket v povodí Obu a Jenisejem, nazývaný Ketský volok. Zde bylo na břehu Jeniseje vybudováno město Jenisejsk, nazývané pro svůj strategický význam otcem všech východosibiřských měst.  \n\nPo vybudování Petrohradu a vzniku nového  hlavního města na břehu Baltu byly započaty práce na přeměně voloků mezi Volhou a Něvou v soustavu kanálů a zdymadel. V Ketském voloku byl postaven na přelomu 19. a 20. století průplav, jehož význam však zanikl pod vlivem železnice. Historickým Lenským volokem prochází trasa Bajkalsko-amurské magistrály. Ve 20. století se voloky mezi Volhou a Něvou a Volhou a Severní Dvinou staly základem pro vybudování největších umělých vodních cest na světě, Bělomořského kanálu a kanálů na Volžko baltské vodní cestě.\n\nRuská dětská říkanka z konce 17. století začíná veršem „\"Volok, sjem jolok\"“, což ve volném překladu znamená „\"Volok, sedm stromků\"“. Skutečně při transportu nejrozšířenější lodě na volocích, nazývaných „koč“, o výtlaku kolem 2 t se používal počet klád mezi šesti až deseti, podle povahy terénu. Charakteristickou vlastností tohoto plavidla bylo ploché široké dno, které jednak umožňovalo transport po souši, jednak odolalo tlaku ker tím způsobem, že bylo ledem vytlačeno na povrch, zatímco lodě standardní konstrukce byly ledy rozlámány. Velká plavidla byla na evropských volocích přetahována pomocí desítek klád, třiceti až padesáti lidí a mnoha párů koní. Jednalo se o úmornou dřinu s efektem mnohdy nedosahujícím sta metrů za den. V severních oblastech překonání voloku často spotřebovalo většinu času mezi táním ledů a opětovným zámrzem hladiny. Náročná práce byla často v neobydlených oblastech doprovázena nedostatkem potravin, jezero Jarroto, které bylo součástí Mangazejské obchodní cesty na poloostrově Jamal, se označuje v jazyce místních Něnců od 16. století jako Jezero mrtvých Rusů. Přesto existovalo pro překonání voloků vždy dost důvodů, a to v podobě zisku z obchodu nebo zisku nových území.\n\n\n"}
{"id": "1493768", "url": "https://cs.wikipedia.org/wiki?curid=1493768", "title": "Pusterské údolí", "text": "Pusterské údolí\n\nPusterské údolí (německy \"Pustertal\", italsky \"Val Pusteria\", ladinsky \"Val de Puster\") je alpské údolí, rozprostírající se východo-západním směrem.\n\nNěmecké a italské označení \"Pustertal\", resp. \"Val Pusteria\", se vztahuje pouze k  jeho jihotyrolské části. Tamější obce společně tvoří Sdružení obcí Pustertal.\n\nVětšina údolí leží v Jižním Tyrolsku (resp. italské autonomní provincii Bolzano), jen nejvýchodnější část ve Východním Tyrolsku (rakouský okres Lienz).\n\nPusterské údolí samo o sobě netvoří hydrogeografickou jednotku: západní část údolí přes toky Rienzy a dále přes říční systém Adiže spadá do úmoří Jadranu, východní část údolí odvodňuje Dráva, která pokračuje do Dunaje a končí v Černém moři. Toblašské pole, které se nachází přibližně uprostřed údolí, tvoří hranici rozvodí.\n\nJedna prvních z teorií, jejímž autorem je Ignaz Paprion, tvrdí, že název Pusterského údolí má původ ve slovanském výraze „pust“ (neúrodné místo, pustina). Tuto teorii později podpořili další historici, jako např. Josef von Hormayr či slavista Franc Miklošič.\n"}
{"id": "1493772", "url": "https://cs.wikipedia.org/wiki?curid=1493772", "title": "Synergy Worldwide", "text": "Synergy Worldwide\n\nSynergy Worldwide Inc. dále jen „SWW\", je výrobcem a prodejcem doplňků stravy a výrobků osobní péče, které jsou distribuovány prostřednictvím multilevel marketingu. Společnost byla založena ve městě Pleasant Grove, ve státě Utah, kde sídlí dodnes.\n\nSpolečnost SWW byla založena v roce 1999 a sídlí v Pleasant Grove v Utahu. Společnost působí v Austrálii, Rakousku, Kanadě, České republice, Dánsku, Finsku, Německu, Hongkongu, Indonésii, Irsku, Itálii, Japonsku, Koreji, Malajsii, Nizozemsku, Norsku, na Filipínách, v Polsku, Singapuru, Španělsku, Švédsku, Tchaj-wanu, Thajsku, Spojeném království a Vietnamu.\n\nOd 31. října 2000 je SWW dceřinou společností Nature's Sunshine Products Inc.\n\nProdukty pro obě společnosti jsou vyráběny ve výrobním a výzkumném zařízení (Hughesovo středisko pro výzkum a inovace) umístěném ve městě Spanish Fork, Utah.\n\nNSP je členem DSA a dodržuje Etický kodex.\n\n\nV roce 2016 společnost SWW sponzorovala švýcarský cyklistický tým IAM Cycling. \n\nOd prvopočátku společnost podporuje neziskovou organizaci 5 Star Legacy Foundation.\n\nSpolečnost nabízí několik produktů. Potravinové doplňky: Microbiome, ProArgi-9+, Body Prime, e9, PhytoLife, SLMsmart, Mistify. Kosmetickou řadu: Trulūm.\n\nNa vývoji výrobků se v Hughesově středisku pro výzkum a inovace podílí tým zformovaný do vědecké rady, která má čtyři členy: (MUDr. Luis N. Pacheco, Sang Geon Kim, Ph.D., Hani Soudah, M.D., Ph.D., a Dr. Ingrum W. Bankston. V tomto středisku také probíhá klinický výzkum.\n\nVýrobní postupy společnosti SWW jsou v souladu se standardy NSF/ANSI.\n\nSpolečnosti SWW podporuje nadaci 5 Star Legacy Foundation. Činností této nadace je podpora zemí a rodin, trpící chudobou. Základní cíle jsou: Zajistit gramotnost dětí od školky po střední školu. Podpořit studium vysoké školy díky stipendiu. Umožnit nezávislost např. díky podpoře podnikání.\n\n\n\n"}
{"id": "1493783", "url": "https://cs.wikipedia.org/wiki?curid=1493783", "title": "Giro d'Italia 2019", "text": "Giro d'Italia 2019\n\nGiro d'Italia 2019 je třítýdenní cyklistický etapový Grand Tour závod, který se bude konat v Itálii od 11. května do 2. června 2019. Závod se bude konat jako 102. ročník a bude prvním Grand Tour závodem v cyklistické sezóně 2019. Závod byl naplánován tak, aby začínal individuální časovkou Bologni. Chris Froome, který vyhrál Giro v roce 2018, uvedl, že letos nebude obhajovat titul, protože se bude zaměřovat na vítězství v Tour de France 2019.\n\nPrůběžný vedoucí jezdec vozí růžový trikot tzv. Maglia Rosa.\n\nGiro d'Italia 2019 začne časovkou dlouhou 8,2 kilometrů s kopcovitým dojezdem v Boloni. Další časovka, dlouhá 34,7 kilometru, bude na programu v 9. etapě s dojezdem do kopce, ve městě San Marino. Poslední 15 kilometrová časovka bude s cílem na starověkém amfiteátru ve Veroně.\n\nNa trase 102. ročníku, jsou přichystány některé z legendárních vrcholů, které jsou spojeny s historií tohoto závodu, např. Mortirolo nebo Gavia Pass. Novým místem je alpský Col del Nivolet, s nebezpečným stoupáním.\n\nBěhem 3518 kilometrů na cyklisty čeká pět vysokohorských etap.\n\nDva předchozí mistři Giro d'Italia: Vincenzo Nibali (Bahrajn-Merida) a Tom Dumoulin (Team Sunweb), jsou považováni za favority na získání Maglia Rosa (česky \"růžový dres\"), spolu s Miguelem Ángelem Lópezem (Astana Team), Mikelem Landou (Team Movistar), Primožem Rogličem (Team Jumbo–Visma) a Simonem Yatesem (Mitchelton–Scott)\n\nZávodníci, kteří by mohli být hlavními uchazeči o vítězství ve sprintu, jsou: současný německý národní šampion Pascal Ackermann (Bora–Hansgrohe), francouz Arnaud Démare (Groupama–FDJ), australan Caleb Ewan (Lotto–Soudal), Fernando Gaviria z Kolumbie (UAE Team Emirates), a obhájce vítězné bodové klasifikace, ital Elia Viviani (Deceuninck–Quick-Step). \n\nV závodě startuje všech 18 UCI World Teamů, kteří byli automaticky pozvání a mají povinnost se účastnit. Byly také vybrány čtyři týmy z kvalifikace UCI Professional Continental, na tzv. divokou kartu. Každý tým má v závodě družstvo s osmi závodníky.\n\nCelkem bylo naplánováno 21 etap s celkovou délkou 3 518,5 kilometrů, tři individuální časovky a dva volné dny..\nDne 15. květnu 2019, UCI oznámila, že dočasně pozastavila start Kristijana Korena (Bahrain–Merida) a části jeho týmu na Giro d'Italia 2019. Důvodem bylo jeho odhalení při akci „Operace Aderlass\". Vedení týmu jej ze závodu stáhlo. \n\n"}
{"id": "1493788", "url": "https://cs.wikipedia.org/wiki?curid=1493788", "title": "Hydrogeografie", "text": "Hydrogeografie\n\nHydrogeografie (z řeckých slov \"hydros\" – voda, \"geo\" – zem, \"graphe\" – popisovat) je vědní podobor, který se zabývá zkoumáním a tříděním vodstev na povrchu i pod povrchem země v zeměpisném kontextu.\n\nHydrogeografie je součástí fyzické geografie. Hydrogeografie vychází z hydrologie a stejně tak se zabývá zkoumáním veškerého vodstva (toků i stojatých vod, a to jak na povrchu, tak i pod povrchem země. \n\nHlavním předmětem zkoumání jsou vztahy mezi krajinnými faktory a vodním hospodářstvím na určitém území a jejich změny. \n\nPodskupinou hydrogeografie je například glaciologie, která se zabývá otázkami poškození ledovců, nebo oceánografie, která zkoumá moře a oceány z pohledu geografie. \n\n"}
{"id": "1493791", "url": "https://cs.wikipedia.org/wiki?curid=1493791", "title": "Aféry polských potravin v Česku", "text": "Aféry polských potravin v Česku\n\nAféry polských potravin spojují problémy s kvalitou některých potravin vyráběných v Polsku a dovážených do Česka. Prvním skandálem, který zahájil sérii zpráv o problematické kvalitě potravin, bylo nahrazení jedlé soli solí technickou.<ref name=\"irozhlas.cz/zpravy-domov/polsko-potraviny-technicka-sul-salmonela_1902011740_pj\"></ref> Proti skandálům s polskými potravinami polští představitelé dlouhodobě argumentují otráveným alkoholem z Česka.<ref name=\"idnes.cz/ekonomika/zahranicni/polsko-vini-cesko-z-diskriminace-pri-kontrole-potravin.A141208_111633_eko-zahranicni_nio\"></ref>\n\nV roce 2012 polské firmy dodávaly pekárnám, výrobcům uzenin či zpracovatelům ryb místo jedlé soli technickou sůl. Technická sůl byla původně určena k zimnímu posypu silnic.<ref name=\"idnes.cz/zpravy/zahranicni/nektere-polske-potravinarske-firmy-ochucovaly-jidlo-posypovou-soli.A120227_133328_zahranicni_ts\"></ref> Sůl byla nakupována jako odpad a byla znovu zabalena jako jedlá sůl.\n\nV roce 2013 bylo v koňském mase dodávaném z Polska objeveno analgetykum fenylbutazon. Toto analgetikum se nesmí dávat zvířatům určeným k lidské stravě.\n\nV roce 2013 byl zakázán prodej kvašených okurek a kysaného zelí, protože v nich byla nalezena kyselina mravenčí.\n\nVe stejném roce se České republice objevilo polské kakao, které ve skutečnosti obsahovalo kakaa pouze 80 %, přičemž zbytek směsi byla dřevitá hmota z rozdrcených kakaových slupek.\n\nV roce 2016 byl na základě zprávy z evropského systému rychlého varování RASFF zakázán prodej 3,5 milionu polských vajec, která mohla obsahovat bakterie salmonelózy.\n\nV srpnu 2017 byl v polských vejcích v Česku a několika dalších evropských zemích objeven jed fipronil. Vajíčka z polských chovů s fipronilem byla dodána i na Slovensko.\n\nV dubnu 2018 byly v řetězci Penny Market nabízeny konzervy firmy Pamapol, které měly obsahovat 89 % masa, ve skutečnosti ale obsahovaly pouze 69,3 % vepřového masa.<ref name=\"idnes.cz/ekonomika/test-a-spotrebitel/konzervy-penny-market-falsovani-maso-szpi.A180405_135313_test_fih\"></ref> Podle Státní zemědělské a potravinářské inspekce nešlo o ojedinělý případ – falšování se týkalo více výrobků. U Šlechtického masa se šunkou, kde byla deklarována přítomnost 86 % masa, se ve skutečnosti nacházelo pouze 71,5 % masa. U jednoho druhu masa ve vlastní šťávě bylo o 19,7 % méně masa, než bylo deklarováno.\n\nV červenci 2018 bylo v drůbežích konzervách prodávaných obchodním řetězcem Kaufland, ve kterých mělo být 59 % kuřecího masa, ve skutečnosti kuřecího masa pouze 48 %,<ref name=\"idnes.cz/ekonomika/test-a-spotrebitel/falesne-maso-konzervy-kaufland-polske-potraviny.A180725_162407_test_rts\"></ref> zbytek byl nahrazen levnějšími přísadami.\n\nV únoru 2019 bylo do Česka dovezeno asi 300 kilogramů masa z polských jatek, kde se porážely nemocné krávy.<ref name=\"novinky.cz/ekonomika/496241-vyhnete-se-polskemu-hovezimu-vyzval-ministr-afera-se-zavadnym-masem-zasahla-i-cesko\"></ref> Podle Státní veterinární správy nemuselo být maso závadné, ale bylo zpracováno v závodech, ve kterých bylo zpracováváno maso z nemocných zvířat. Až do odhalení české i polské úřady tvrdily, že se maso do Česka nevozilo. Ministr zemědělství Miroslav Toman vyzval občany k vyhýbání se polskému hovězímu. Celkem bylo z Polska vyvezeno 2700 tun podezřelého hovězího do deseti zemí EU. Asi 600 kilogramů z celkového množství bylo vyvezeno na Slovensko.\n\n"}
{"id": "1493794", "url": "https://cs.wikipedia.org/wiki?curid=1493794", "title": "Edward Cardwell", "text": "Edward Cardwell\n\nEdward Cardwell, 1. vikomt Cardwell (\"Edward Cardwell, 1st Viscount Cardwell\") (24. července 1813 Liverpool – 15. února 1886 Torquay, Anglie) byl britský státník, představitel Liberální strany. Více než třicet let byl poslancem Dolní sněmovny a zastával řadu důležitých funkcí ve vládě. Proslul především svými reformami ve funkci ministra války (1868-1874). V roce 1874 byl povýšen na vikomta a povolán do Sněmovny lordů, byl též členem Královské společnosti.\n\nNarodil se v Liverpoolu jako syn obchodníka Johna Henryho Cardwella. Studoval ve Winchesteru a Oxfordu, původně působil jako právník, 30. letech 19. století pracoval na ministerstvu války a kolonií. V letech 1842-1874 byl poslancem Dolní sněmovny, původně náležel ke konzervativcům, později přešel k liberálům. V letech 1845-1846 byl tajemníkem na ministerstvu financí, v Aberdeenově vládě zastával post prezidenta obchodního úřadu (1852-1855), od roku 1852 byl též členem Tajné rady. V Palmerstonově kabinetu vystřídal několik pozic, nejprve byl státním sekretářem pro Irsko (1859-1861), poté lordem kancléřem vévodství lancasterského (1861-1864) a nakonec ministrem kolonií (1864-1866). V Gladstonově vládě byl ministrem války (1868-1874) a v této funkci inicioval četné reformy v armádě (jednalo se například o přeřazení milicí a dobrovolnických sborů z kompetencí měst a hrabství pod ministerstvo války). Jeho reformní počiny byly podmíněny jednou zásadní podmínkou v postavení vrchního velitele armády. Vrchní velitel byl do té doby podřízen přímo panovníkovi a v této době zastával tuto hodnost konzervativní příslušník královské rodiny vévoda z Cambridge. Královna Viktorie přistoupila k tomu, že funkci vrchního velitele podřídila ministrovi války, aby Cardwell mohl realizovat své záměry.\n\nV roce 1874 byl povýšen na vikomta a povolán do Sněmovny lordů, byl též členem Královské společnosti a získal čestný doktorát v Oxfordu. Zemřel bez potomstva a jeho titul vikomta zanikl.\n\nJeho sestra Jane (1816-1900) byla manželkou admirála Sira Edwarda Fanshawe (1814-1906), vrchního velitele v Karibiku a později ředitele námořní školy v Greenwichi.\n\n\n"}
{"id": "1493795", "url": "https://cs.wikipedia.org/wiki?curid=1493795", "title": "Edward Stanley, 17. hrabě z Derby", "text": "Edward Stanley, 17. hrabě z Derby\n\nEdward George Villiers Smith Stanley, 17. hrabě z Derby (\"Edward George Villiers Smith Stanley, 17th Earl of Derby, 4th Baron Stanley of Bickerstaffe, 2nd Baron Stanley of Preston\") (8. dubna 1865, Londýn, Anglie – 4. února 1948, Knowsley Hall, Anglie) byl britský státník ze starobylého šlechtického rodu Stanleyů, představitel Konzervativní strany. V mládí sloužil v armádě a byl členem Dolní sněmovny, od mládí zastával nižší funkce ve vládě. Od roku 1908 byl jako hrabě z Derby členem Sněmovny lordů. Byl velvyslancem ve Francii (1918-1920) a dvakrát ministrem války (1916-1918 a 1922-1924). Získal Podvazkový řád a Řád čestné legie.\n\nNarodil se v Londýně jako nejstarší syn ministra a kanadského generálního guvernéra 16. hraběte z Derby, po matce Constance Villiers (1840-1922) byl vnukem ministra zahraničí 4. hraběte z Clarendonu. Po středoškolských studiích vstoupil do armády, v letech 1888-1891 byl v hodnosti nadporučíka pobočníkem kanadského generálního guvernéra (tím byl tehdy jeho otec). V letech 1892-1906 byl poslancem Dolní sněmovny, jako otcův dědic po smrti strýce Edwarda užíval od roku 1893 jméno \"lord Edward Stanley\". V Salisburyho vládě byl lordem pokladu (1895-1900), mezitím se zúčastnil búrské války a v roce 1900 byl krátce vojenským tajemníkem vrchního velitele v jižní Africe. V letech 1901-1903 byl finančním tajemníkem na ministerstvu války, ve funkci generálního poštmistra (1903-1905) se stal zároveň členem Tajné rady (1903).\n\nPo roce 1905 byl v opozici a v roce 1906 se ve volbách nedostal do Dolní sněmovny. Po otci ale v roce 1908 zdědil titul hraběte z Derby a vstoupil do Sněmovny lordů. V letech 1912-1913 byl starostou v Liverpoolu, v roce 1915 získal Podvazkový řád. Za první světové války se stal členem vlády nejprve jako státní podsekretář války (1916). V letech 1916-1918 byl ministrem války a prezidentem armádní rady, v této funkci prosadil reformu dobrovolné služby v armádě. V letech 1918-1920 byl britským velvyslancem v Paříži a podílel se na přípravě mírové konference po skončení první světové války. Politickou kariéru zakončil opět ve funkci ministra války (1922-1924), poté odešel do soukromí. Zemřel na rodovém sídle Knowsley Hall (Lancashire) ve věku 82 let. Přežil svého staršího syna Edwarda a dědicem rodových titulů se stal vnuk Edward Stanley, 18. hrabě z Derby (1918-1994).\n\nZastával také řadu čestných funkcí, byl kancléřem univerzity v Liverpoolu (1909-1948) a lordem místodržitelem v hrabství Lancashire (1928-1948). Získal čestné doktoráty v Oxfordu, Cambridge a Birminghamu. Za zásluhy obdržel velkokříž Viktoriina řádu (1908) a Řádu lázně (1920), během diplomatické mise ve Francii se stal rytířem Čestné legie. V rodinné tradici se věnoval chovu koní a v první polovině 20. století vlastnil jednu z nejvýznamnějších stájí v Británii. V letech 1924, 1933 a 1942 byl třikrát vítězem Derby.\n\nV roce 1889 se oženil s Alicí Montagu (1862-1957), dcerou 7. vévody z Manchesteru a nevlastní dcerou 8. vévody z Devonshiru. Měli spolu tři děti, dcera Victoria (1892-1927) se provdala za Neila Primrose (1882-1917), syna premiéra 5. hraběte z Rosebery. Starší syn Edward Stanley, lord Stanley (1894-1938), zastával řadu nižších funkcí ve státní správě, nakonec byl jmenován ministrem pro dominia, ale krátce poté zemřel. Mladší syn Oliver Stanley (1896-1950) byl v politické kariéře ještě úspěšnější, byl mimo jiné ministrem dopravy, školství, obchodu, války a kolonií.\n\nVe státních službách se uplatnili také tři mladší bratři 17. hraběte z Derby. Sir Victor Albert Stanley (1867-1934) sloužil v námořnictvu a dosáhl hodnosti admirála, Sir Arthur Stanley (1869-1947) byl dlouholetým členem Dolní sněmovny, nejmladší Sir George Frederick Stanley (1872-1938) zastával nižší funkce ve vládě a nakonec byl guvernérem v Madrasu.\n\n"}
{"id": "1493797", "url": "https://cs.wikipedia.org/wiki?curid=1493797", "title": "Günter Brus", "text": "Günter Brus\n\nGünter Brus (* 27. září 1938 Ardning, Štýrsko) je rakouský výtvarný umělec, tvůrce filmů, performancí i maleb.\n\nVýtvarné umění studoval na Kunstgewerbeschule ve Štýrském Hradci a na Akademii výtvarných umění ve Vídni. Roku 1962 spoluzaložil uměleckou skupinu zvanou Vídeňský akcionismus (\"Wiener Aktionismus\"), spolu s Otto Muehlem a Hermannem Nitschem. Podobně jako jiná podobná hnutí v západní Evropě a Spojených státech amerických (Fluxus, konceptualismus aj.) se odklonila od klasických malířských technik a inspirovala se divadlem. Brus často pracoval s vlastním tělem. Jeho performance \"Kunst und Revolution\" z roku 1968 obsahovala pití vlastní moči, masturbaci a zvracení na veřejnosti. Byl za ni odsouzen na šest měsíců, avšak uprchl před trestem do Berlína. Skupina ukončila činnost roku 1970, Brus se poté vrátil ke klasičtějším technikám.\n"}
{"id": "1493800", "url": "https://cs.wikipedia.org/wiki?curid=1493800", "title": "Rakouské kulturní fórum", "text": "Rakouské kulturní fórum\n\nRakouské kulturní fórum ( \"Österreichisches Kulturforum\" označované též \"austria kultur\" nebo zkratkou \"ÖKF\") je souhrnné označení rakouského institutu pro vědu a kulturu v různých zemích světa.\n\nRakouská kulturní fóra jsou zřizována Rakouským ministerstvem zahraničních věcí (\"Bundesministerium für Europa, Integration und Äußeres\", \"BMEIA\"), jemuž jsou také přímo podřízena. Jejich hlavním úkolem je zprostředkování kulturního a vědeckého dialogu mezi umělci a vědci v dané hostitelské zemi. Vedoucí kulturního fóra mají diplomatický status.\n\nVšechny instituce (zčásti založené jako \"kulturní institut\", zčásti zřízené jako \"kulturní oddělení rakouského velvyslanectví\") byly v březnu 2001 jednotně přejmenovány na \" kulturní fórum / Kulturforum\" v místním jazyce hostitelské země. K tomuto názvu je vždy připojen horním indexem je zkratka města, v němž se konkrétní kulturní fórum nachází.\n"}
{"id": "1493801", "url": "https://cs.wikipedia.org/wiki?curid=1493801", "title": "Rasmus Enström", "text": "Rasmus Enström\n\nRasmus Enström (* 17. listopadu 1989) je švédský florbalový hráč, hrající za tým IBF Falun. Svou kariéru začal v sedmi letech v klubu Råby BK. Je stabilním hráčem Švédské florbalové reprezentace a společně s klubem tváří švédské florbalové značky Unihoc.\n\n\n\nNejlepší hráč světa – 2x – 2013, 2015\n\n"}
{"id": "1493803", "url": "https://cs.wikipedia.org/wiki?curid=1493803", "title": "Good Night", "text": "Good Night\n\nGood Night (česky lze volně přeložit jako Dobrou noc nebo Dobrá noc) je první z čtyřiceti osmi dílů původních skečů Simpsonových. Svou premiéru měl ve třetím dílu pořadu The Tracey Ullman Show v televizní stanici Fox ve Spojených státech 19. dubna 1987. V Česku tento díl nikdy nebyl vysílán. Tento díl poprvé uvádí rodinu Simponových: Homera, Marge, Barta, Lízu, a Maggie v televizi. Některé zdroje uvádějí, že díl má délku 1:48, některé uvádějí 1:58.\n\nHomer a Marge uloží své děti do postelí, ale vše nepůjde podle plánu. Bart se Homera zeptal na mysl, ale Homer neodpoví vážně, protože neví, co má říct. Líza je vyděšena slovy: \"Nedovolte, aby se postel nechala kousnout\" od Marge. Maggie je vyděšená Marginy slovy \"Rock-a-bye Baby\". Nakonec všechny tři děti přiběhnou za rodiči a budou spát u nich v posteli.\n\n"}
{"id": "1493810", "url": "https://cs.wikipedia.org/wiki?curid=1493810", "title": "České znění seriálu Simpsonovi", "text": "České znění seriálu Simpsonovi\n\nČeské znění seriálu Simpsonovi je vysíláno v Česku a Slovensku. V Česku vysílá seriál Simpsonovi v českém znění televizní stanice Prima Cool (do roku 2010 ČT1 a ČT2).\n\nPremiéra Simpsonových v Česku z českým dabingem proběhla 8. ledna 1993, kdy byl vysílán první díl Simpsonových na kanálu ČT1. Režii a dialogy českého dabingu všechny řady provádí režisér Zdeněk Štěpán. Do 27. řady dabovala Lízu Simpsonovou herečka a dabérka Helena Štáchová, ale kvůli zdravotním důvodům musela dabing seriálu ukončit. Ve 28. řadě ji nahradila herečka Ivana Korolová. Vlastimil Bedrna skončil s dabingem Homera Simpsona ve 12. řadě z důvodu těžkého úrazu a nahradil jej jeho jmenovec, Vlastimil Zavřel. Bedřich Šetena seriál daboval do 26. řady, poté jej nahradil Jan Vlasák kvůli smrti Bedřicha Šeteny. Postavu Kenta Brockmana do 26. řady daboval Vladímír Fišer, který zemřel a nahradil jej Jaromír Meduna.\n\nDo 21. řady se na překládání seriálu do češtiny vystřídala celá řada překladatelů. Od té doby jej překládá Vojtěch Kostiha.\n\nMatt Groening, tvůrce animovaných seriálů \"Simpsonovi\", označil český dabing za jeden z nejlepších dabingů vůbec.<onlyinclude>\n\n</onlyinclude>\n\nV českém znění je nahrazen anglický dabing za český. Také je odstraněno úvodní hodnocení pořadu (které je ve Spojených státech běžné). Texty (názvy budov…) v angličtině jsou nadabovány hlasatelem nebo je překlad napsán v dolní části obrazu. Písně, které zpívají postavy v seriálu, jsou buď nazpívány do češtiny, nebo je ponechána anglická verze písně s českým překladem.\n"}
{"id": "1493814", "url": "https://cs.wikipedia.org/wiki?curid=1493814", "title": "Aju východní", "text": "Aju východní\n\nAju východní (\"Plecoglossus altivelis\") je druh ryby z monotypického rodu \"Plecoglossus\" a monotypické čeledi Plecoglossidae. Je nejvíce příbuzný s koruškami a jinými rybami z řádu Osmeriformes.\n\nŽije především na severozápadě Tichého oceánu podél pobřeží ostrova Hokkaidó, kolem Korejského poloostrova, při pobřeží Číny, Hongkongu a severního Vietnamu. Existují však i populace ve vnitrozemských oblastech, jako např. v japonském jezeře Biwa. Ryba se vyskytuje i na Tchaj-wanu, je zde ale nepůvodním druhem. Patří mezi amfidromní ryby, což znamená, že se pravidelně stěhuje ze sladké vody do slané a naopak.\n\nNěkterými autory jsou rozlišovány 2 až 3 poddruhy, jiní je však neuznávají.\n\nPatří sem:\n\nAju je všežravcem, živí se řasami, houbovci, červy, larvami, ale i hmyzem a korýši. Živí se především řasami, které se hromadí na vodním kamení, a oddělují je od něj svými zoubky ve tvaru pily. Dospělí jedinci si většinou hájí vlastní teritorium, ale často se sdružují do hejn.\n\nAju je amfidromní rybou, která se během jara stěhuje do sladkých řek a po spáření naklade jikry. Na podzim po vylíhnutí jsou mláďata vyplavena do moře a zůstávají v oblastech blízko pobřeží až do dalšího jara. Mladé ryby jsou poté velké asi 6 cm a stěhují se zpět do řek. Během léta dosáhnou velikosti až 15-30 cm. Některá mláďata do roku od vylíhnutí zemřou, ale ostatní dospějí a vrátí se poté opět do moře. V Japonsku některé ryby žijí výhradně ve sladkých vodách a dožívají se 2-3 let, ale jsou výrazně menší než amfidromní ryby. Během rozmnožování se mohou amfidromní a sladkovodní ryby vyskytovat společně. Ryby jsou taktéž chovány ve vodních nádržích a přehradách. Aju je velký přibližně 30 cm, ale údajně někteří jedinci měřili až 70 cm.\n\nAju je jedlá ryba, často konzumovaná ve východní Asii. Její maso má výraznou, sladkou chuť, podobnou chuti melounu a okurky, proto se také občas nazývá \"melounová ryba\". Její maso je většinou velmi ceněnou pochoutkou. Aju je loven muškařením, používáním vrše nebo rybařením s návnadou v Japonsku známou jako \"ayu-no-tomozuri\", kdy je do rybářského háčku umístěn živý aju, který se po ponoření snaží plavat. To vyprovokuje jiného aju, který chrání svoje teritorium, zaútočí na \"návnadu\" a vzápětí je chycen.\n\nPro lov aju bývá japonskými rybáři taktéž používán tradiční lov pomocí kormoránů, kteří jsou domestikováni a vycvičeni pro tento účel. Kormorán chytí rybu, uloží ji ve svém voleti a donese ji rybáři.\n\n"}
{"id": "1493819", "url": "https://cs.wikipedia.org/wiki?curid=1493819", "title": "Holedná", "text": "Holedná\n\nHoledná je vrch v Bobravské vrchovině s nadmořskou výškou 391 metrů, který se nachází 5 kilometrů severozápadně od centra Brna. Celý kopec je součástí obory Holedná, zalesněného území mezi brněnskými čtvrtěmi Bystrc, Jundrov a Kohoutovice. Samotný kopec se nachází v jundrovském katastru a je obtékán ze západu potokem Vrbovec a ze severu řekou Svratkou.\n"}
{"id": "1493820", "url": "https://cs.wikipedia.org/wiki?curid=1493820", "title": "Hodiny na České", "text": "Hodiny na České\n\nHodiny na České ulici v Brně jsou vývěsní ciferníkové hodiny na nárožním domě čp. 141 v Joštově ulici, tedy na rohu České (čo. 31) a Joštovy ulice (čo. 7) v historickém středu města. Byly na místo instalovány v roce 1992 na objednávku majitele řeznictví v přízemí domu, pro nějž sloužily i jako reklamní poutač. Vyrobila je tehdy vyškovská firma. Po přestěhování masny přenechal majitel hodiny vlastníkovi celého domu – brněnské diecézi Církve československé husitské. \n\nV dubnu 2019 byly hodiny dočasně sňaty kvůli celkové opravě, v rámci zamýšlené rekonstrukce fasády domu. Zpět byly umístěny 5. června 2019, očištěné o některé dřívější zdobné prvky a naopak doplněné o dvaceticentimetrovou bronzovou sošku tzv. Adama Čekače, kterou vytvořil sochař Václav Sigurson Kostohryz.\n\nProstor pod hodinami a kolem nich, tj. nároží ulic Česká a Joštova, též přezdívané „na Čáře“, je pro obyvatele Brna tradičním místem srazů a setkání. Byl jím už na přelomu 19. a 20. století, kdy nedaleko fungovala kavárna U Polenků, později zavřená a znovu otevřená v 70. letech už jako pivnice U Formana. V rohovém domě od poloviny 30. do 80. let 20. století působil fotoateliér, který užíval neonový poutač ve tvaru medvěda – podle něj se místu říkalo také „u medvídka“.\n\n"}
{"id": "1493825", "url": "https://cs.wikipedia.org/wiki?curid=1493825", "title": "Magdaléna Medicejská", "text": "Magdaléna Medicejská\n\nMagdaléna Medicejská ( \"Maddalena di Lorenzo de' Medici\", 25. července 1473 Florencie – 2. prosince 1519 Řím) byla vévodkyně ze Spoleta z rodu Medicejů.\n\nNarodila se jako dcera Lorenza Medicejského a Clarice, dcery Jakuba Orsiniho z vlivného římského rodu Orsiniů. V domě rodičů získala humanistické vzdělání, její dětství však bylo poznamenáno bouřlivými událostmi během spiknutí Pazziů a z Magdalény, trápené četnými dětskými nemocemi, se stala uzavřená melancholická dívka. Byla matčinou oblíbenou dcerou a v útlém mládí byla provdána za téměř čtyřicetiletého Franceschetta Cyba, jednoho z mnoha levobočků nového papeže Inocence VIII. Ženichova otce si Lorenzo postupně naklonil četnými dary a pozornostmi a po svatbě se jeho vliv na papeže ještě zvýšil. Nepříliš půvabná nevěsta dostala věnem čtyři tisíce dukátů, florentský palác Pazziů a jejich vilu v Montughi a panství ve Spedaletu u Arezza.\n\nManželství s Franceschettem, milovníkem žen, vína a karbanu, bylo požehnáno osmi potomky, z nichž se jich šest dožilo dospělosti. Magdaléna se jim postarala o vhodné sňatky a synovi Innocencovi o církevní kariéru. Zemřela krátce po svém manželovi v prosinci 1519 a byla pohřbena v bazilice sv. Petra.\n"}
{"id": "1493827", "url": "https://cs.wikipedia.org/wiki?curid=1493827", "title": "Blood and Fire", "text": "Blood and Fire\n\nBlood and Fire má více významů:\n\n"}
{"id": "1493830", "url": "https://cs.wikipedia.org/wiki?curid=1493830", "title": "Anton Karas", "text": "Anton Karas\n\nAnton Karas (7. července 1906, Vídeň – 9. ledna 1985, Vídeň) byl rakouský hráč na citeru a hudební skladatel. \n\nVyučil se nástrojařem a tuto profesi i vykonával, později ovšem získal i hudební vzdělání na Universität für Musik und darstellende Kunst Wien. K hudební slávě přišel náhle, když ho roku 1948 objevil britský režisér Carol Reed v jedné z vídeňských vináren (přesněji v tzv. heurigeru) a požádal ho, aby složil hudební motiv pro britský film \"Třeti muž\" (\"The Third Man\"), noirovou krimi podle románu Grahama Greena, která se odehrává v poválečné Vídni. Karas tak učinil a jeho hlavní hudební motiv \"The Harry Lime Theme\" se nejen proslavil, ale vydělal mu i značné prostředky, neboť se ho jen za rok 1949, kdy měl film premiéru, prodalo půl milionu nahrávek. Karas poté hojně koncertoval, jako skladatel se však stal jednou provždy \"autorem jednoho hitu\". Roku 1954 si ve Vídni otevřel vlastní vinárnu, která pohostila řadu filmových celebrit.\n"}
{"id": "1493831", "url": "https://cs.wikipedia.org/wiki?curid=1493831", "title": "FK Ostrožská Nová Ves", "text": "FK Ostrožská Nová Ves\n\nFotbalový klub Ostrožská Nová Ves je fotbalový klub z Ostrožské Nové Vsi na Uherskohradišťsku, který byl založen v roce 1932. Od sezony 2017/18 nastupuje ve II. třídě okresu Uherské Hradiště (8. nejvyšší soutěž).\n\nNejvětším úspěchem klubu je účast ve 14 ročnících nejvyšší župní/krajské soutěže (1969–1973 a 2001–2011).\n\nSvoje domácí zápasy hraje ve fotbalovém areálu v Nádražní ulici.\n\nZdroj: \n\nPoté, co Zemský úřad v Brně schválil (nezapověděl) stanovy klubu, konala se v neděli 21. srpna 1932 v hospodě \"U Formánků\" ustavující schůze za účasti 46 příznivců sportu. Prvním předsedou byl zvolen František Šálek. Sportovní klub Ostrožská Nová Ves začal hrát soutěže Hanácké župy footballové a mezi jeho první soupeře patřila mj. mužstva Kunovic a Spytihněvi.\n\nNejúspěšnější roky klub prožil na konci 60. a v první polovině 70. let 20. století, na něž navázal na začátku 3. tisíciletí.\n\nV sezoně 2005/06 se klub účastnil Poháru Českomoravského fotbalového svazu. V předkole postoupil přes divizní mužstvo Kyjova (výhra 2:1) a v 1. kole pak vyřadil dalšího účastníka Divize D ze Šardic (výhra 2:1). Ve druhém kole narazil ve čtvrtek 1. září 2005 na prvoligový klub 1. FC Brno (dobový název Zbrojovky), se kterým v Ostrožské Nové Vsi před zraky 800 diváků prohrál 0:8 a z dalších bojů byl vyřazen.\n\nNa konci ročníku 2016/17 opustil po dlouhých letech krajské soutěže a od sezony 2017/18 je účastníkem II. třídy okresu Uherské Hradiště.\n\nV Ostrožské Nové Vsi začínali mj. bývalí prvoligoví fotbalisté Antonín Jurásek a Josef Jelének. Odchovanci klubu jsou také bratři Lukáš Sadílek (* 1996) a Michal Sadílek (* 1999), kteří jsou vnuky Antonína Juráska. Od roku 2008 zde trénoval Libor Soldán.\n\nFotbalový areál se nachází v Nádražní ulici v těsné blízkosti železniční stanice. Klub má k dispozici hřiště s přírodním trávníkem (106×60 metrů) a hřiště se škvárovým povrchem (104×56 metrů).\n\nPoznámky:\n\nFK Ostrožská Nová Ves „B“ byl rezervním týmem Ostrožské Nové Vsi, který se pohyboval v okresních soutěžích a byl zrušen po sezoně 2012/13.\n\n\n"}
{"id": "1493838", "url": "https://cs.wikipedia.org/wiki?curid=1493838", "title": "Josef Jelének", "text": "Josef Jelének\n\nJosef Jelének (* 14. února 1938) je bývalý český fotbalový útočník. Žije v Ostrožské Nové Vsi.\n\nOdchovanec Ostrožské Nové Vsi hrál v československé lize za Třinecké železárny, aniž by skóroval (01.09.1963–09.10.1963).\n\n"}
{"id": "1493840", "url": "https://cs.wikipedia.org/wiki?curid=1493840", "title": "Co bude dnes k večeři?", "text": "Co bude dnes k večeři?\n\nCo bude dnes k večeři? (později \"Kašpárku, vař!\") byl televizní pořad TV Barrandov vysílaný v letech 2010–2015.\n\nPořad byl vysílán každý všední podvečer na TV Barrandov. Nabízel recepty jak na hlavní chody, tak také na předkrmy, saláty i dezerty a další různé pokrmy.\n\nModerátorem pořadu byl Radek Kašpárek. Po dobu 2 měsíců účinkovala v pořadu na jaře 2014 jako Kašpárkova kolegyně také Lucie Šprinclová.\n\nAktuálně (červenec 2019) je pořad reprízován v ranních hodinách na Kino Barrandov a před polednem na stanici Barrandov Krimi.\n\n"}
{"id": "1493847", "url": "https://cs.wikipedia.org/wiki?curid=1493847", "title": "Fondazione Musei Civici di Venezia", "text": "Fondazione Musei Civici di Venezia\n\nFondazione Musei Civici di Venezia je nadace, která má ve správě kulturní dědictví Benátek. Byla založena městskou radou na základě usnesení navrženého primátorem a Radou na zasedání dne 3. března 2008. \n\n\n\n\n\n\n"}
{"id": "1493848", "url": "https://cs.wikipedia.org/wiki?curid=1493848", "title": "Oskar Werner", "text": "Oskar Werner\n\nOskar Werner, rodným jménem Oskar Josef Bschliessmayer (13. listopadu 1922 Vídeň – 23. října 1984 Marburg) byl rakouský herec, jehož kariéra kulminovala v 50. a 60. letech 20. století.\n\nJiž ve 30. letech 20. století si získal kredit jako divadelní herec ve vídeňském Burgtheateru. Ve 40. letech vstoupil na plátna rakouských kin. Roku 1950 pak podepsal smlouvu v Hollywoodu s firmou 20th Century Fox, ve Spojených státech amerických poté natočil snímky jako válečné drama Anatola Litvaka \"Decision Before Dawn\" (1951), špionážní thriller podle románu Johna le Carré \"Špión, který přišel z chladu\" (1965) za který získal Zlatý glóbus za nejlepší mužský herecký výkon ve vedlejší roli, \"Loď bláznů\" (1965), za nějž obdržel cenu New York Film Critics Circle pro nejlepšího herce a byl nominován na Oscara, nebo \"vatikánské drama\" \"Boty svatého Petra\" (1968). Roku 1975 se objevil také jako protihráč Petera Falka v jednom z dílů seriálu \"Columbo\" (\"Vražda na videu\"). Souběžně točil ale i v Evropě, ve francouzské produkci např. životopisné drama \"Lola Montès\" (1955) nebo romantické drama \"Jules a Jim\" (1962), kde vytvořil mileneckou dvojici s Jeanne Moreau (režie François Truffaut). \n\nNejvětší úspěch kariéry si však připsal v produkci britské, když získal hlavní roli ve slavném sci-fi snímku \"451° Fahrenheita\" (1966), natočeném podle předlohy Raye Bradburyho. Doma v Rakousku ztvárnil hlavní roli ve válečném dramatu \"Der letzte Akt\" (1955) pod vedením Georga Wilhelma Pabsta. V 70. letech se začaly na jeho kariéře projevovat problémy s alkoholem. Natočil již jen jediný snímek, britský film \"Pouť zatracených\" (1976). Pokusy o comeback v 80. letech ztroskotaly. Pohřben je podle svého přání v Lichtenštejnsku, kde v časech své největší slávy hledal azyl a žil inkognito.\n\n"}
{"id": "1493854", "url": "https://cs.wikipedia.org/wiki?curid=1493854", "title": "Strozziové", "text": "Strozziové\n\nStrozziové (italsky \"Strozzi\") je šlechtický rod původem z italské Florencie doložený již ve 13. století. Původně Strozziové zbohatli jako bankéři a patřili k předním patricijským rodům svého města. Zastávali významné funkce (včetně gonfalonierů) a soupeřili o moc s Mediceji, kterým ovšem v 15. století podlehli.\n\nDo českých zemí přišli Strozziové během třicetileté války, kdy získali konfiskované statky. Jakub (Giacomo) Strozzi, komoří císaře Ferdinanda II. a polní podmaršálek, dostal 25. února 1634 panství Hořice a statek v Třebověticích za zásluhy v boji; panství původně vlastnil Albrecht z Valdštejna. Významný byl rovněž Jakubův syn, diplomat a voják Petr Strozzi.\n"}
{"id": "1493857", "url": "https://cs.wikipedia.org/wiki?curid=1493857", "title": "Réunion des musées nationaux et du Grand Palais des Champs-Élysées", "text": "Réunion des musées nationaux et du Grand Palais des Champs-Élysées\n\nRéunion des musées nationaux et du Grand Palais des Champs-Élysées (RMN-GP) je veřejná společnost průmyslové a obchodní povahy. Vznikla vládní vyhláškou ze dne 13. ledna 2011 a spojuje již dříve existující Réunion des Musées Nationaux sdružující 34 národních muzeí a Grand Palais v Paříži.\n\nZaložení Réunion des Musées Nationaux (RMN) předcházel rychlý vzestup cen na trhu s uměním ve Francii od druhé poloviny 19. století. Akademici, ředitelé umění, kritici i sběratelé upozorňovali na to, že muzea nemají dostatek finančních prostředků na doplnění sbírek. Sdružení RMN vznikalo jako \"établissement public à caractère industriel et commercial (EPIC)\" po roce 1896 za francouzských premiérů Raymonda Poincaré a G. Leyguese k získání uměleckých děl určených k obohacení národních sbírek. Dekret ze 14. ledna 1896 stanoví, že Rada RMN může přijímat dary a od roku 1897 může rozhodovat o dědictví v naturáliích k obohacování kulturního dědictví státních muzeí.\n\nZakládajícími členy byla Musée du Louvre, Château de Versailles, Musée d'Archéologie nationale de Saint-Germain-en-Laye, Musée du Luxembourg. Galeries nationales du Grand Palais organizují velké výstavní projekty i další kulturní události.\n\nRMN-GP řídí akvizice umění od obchodníků nebo z veřejných dražeb pro všechna oddělení kulturního dědictví a veřejné instituce pod Ministerstvem kultury a komunikace. Roku 2005 např. umožnil obohacení sbírek muzeí a institucí s celostátní působností (SCN) o artefakty za celkovou sumu 3,26 milionu euro. Soustřeďuje se zejména na díla, považovaná za národní poklad.\n\nRMN-GP je jedním z předních evropských vydavatelů publikací o výtvarném umění, katalogů výstav a muzejních průvodců. Navrhuje a prodává různé odvozené produkty (dekorace, móda, šperky).\n\nMá 19 jmenovaných nebo zvolených členů.\n\n\n\n\n\n\n\n"}
{"id": "1493859", "url": "https://cs.wikipedia.org/wiki?curid=1493859", "title": "Albert Wendt", "text": "Albert Wendt\n\nAlbert Tuaopepe Wendt (* 27. října 1939 Apia) je samojský spisovatel, pedagog a kulturní pracovník.\n\nJe polynéského a německého původu. Vystudoval historii na Victoria University of Wellington, diplomovou práci napsal o povstání Mau, k němuž došlo na Samoji v roce 1929. Po návratu do vlasti byl v letech 1969 až 1973 ředitelem Samoa College, poté přednášel na University of the South Pacific, University of Auckland a Havajské univerzitě. Píše prózu, poezii i literárněteoretické práce, spolupracoval s časopisem \"Mana\", uspořádal tři antologie literatury z oblasti jižního Pacifiku, je také uznávaným ilustrátorem. Česky vyšel jeho román \"Velká tma Pouliuli\" (Odeon 1984, přeložil Luboš Kropáček), pojednávající o starém vesnickém náčelníkovi, který se obtížně vyrovnává s moderním způsobem života.\n\nObdržel Ockham New Zealand Book Awards (1980), Řád za zásluhy Nového Zélandu (2001), Arts Pasifika Awards (2003) a Order of New Zealand (3. června 2013). Novozélandská režisérka Shirley Horrocksová o něm natočila dokumentární film \"The New Oceania\" (2005).\n\n\n"}
{"id": "1493864", "url": "https://cs.wikipedia.org/wiki?curid=1493864", "title": "J&amp;T Banka Prague Open 2019 – ženská dvouhra", "text": "J&amp;T Banka Prague Open 2019 – ženská dvouhra\n\nŽenská dvouhra J&T Banka Prague Open 2019 probíhala na přelomu dubna a května 2019. Do singlové soutěže pražského tenisového turnaje nastoupilo třicet dva hráček, z nichž se sedm probojovalo z kvalifikace. Obhájkyní titulu byla světová dvojka Petra Kvitová, která do turnaje nezasáhla. \n\nVítězkou se stala 21letá švýcarská kvalifikantka Jil Teichmannová, jež ve finále zdolala o rok starší Češku startující na divokou kartu Karolínu Muchovou po třísetovém průběhu 7–6, 3–6 a 6–4. Na okruhu WTA Tour si 146. hráčka žebříčku připsala premiérové turnajové vítězství, když jejím předchozím maximem na událostech WTA bylo druhé kolo. Také Muchová odehrála poprvé v kariéře semifinále a finále, jimiž vylepšila čtvrtfinálovou účast na Qatar Total Open 2019. Bodový zisk posunul obě finalistky premiérově do elitní stovky žebříčku WTA. \n"}
{"id": "1493868", "url": "https://cs.wikipedia.org/wiki?curid=1493868", "title": "Chavat Skali", "text": "Chavat Skali\n\nChavat Skali ( חוות סקאלי, přepisováno též Havat Skali) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron (Samařsko).\n\nNachází se poblíž vesnice Elon More.\n\n"}
{"id": "1493869", "url": "https://cs.wikipedia.org/wiki?curid=1493869", "title": "Aue-Bad Schlema", "text": "Aue-Bad Schlema\n\nAue-Bad Schlema je velké okresní město v zemském okrese Erzgebirgkreis (Krušnohorský okres) v německé spolkové zemi Sasko. Vzniklo k 1. lednu 2019 sloučením měst Aue a Bad Schlema a stalo se tak největším městem okresu. Žije zde necelých 21 000 obyvatel, z toho přibližně tři čtvrtiny v Aue.\n\nLeží zhruba 15,5 km vzdušnou čarou na sever od českých hranic, jihovýchodně od města Zwickau, v údolí řeky Zwickauer Mulde.\n\nAue sousedí na severu s Hartensteinem a Lößnitzem, na východě s Lauter-Bernsbachem, na jihu s Bockau, na západě se Schneebergem a Bad Schlema, na jihozápadě s Zschorlau.\n\nStanice Aue i zastávka Bad Schlema leží na trati ze Zwickau do Johanngeorgenstadtu na české hranici. Deutsche Bahn zde provozují osobní vlaky v hodinovém taktu. Město má špatné napojení na dálkovou železniční dopravu, nejbližší obsluhované stanice jsou Gera Hbf a Leipzig Hbf.\n\nDruhá trať z Aue ve směru na Adorf byla přerušena stavbou přehrady Eibenstock (1975) a přilehlý úsek byl přestavěn na cyklostezku. Úsek ve směru na Thalheim a Chemnitz je v současnosti (2019) bez osobní dopravy, ale předpokládá se jeho modernizace.\n"}
{"id": "1493872", "url": "https://cs.wikipedia.org/wiki?curid=1493872", "title": "Mariposas verdes", "text": "Mariposas verdes\n\nMariposas verdes je kolumbijský hraný film z roku 2017, který režíroval Gustavo Nieto Roa podle stejnojmenného románu, který napsal Enrique Patiño. Film se zabývá problematikou šikany na střední škole.\n\n17letý Mateo studuje v posledním ročníku střední školy. Přestože je vynikající student, je v neustálém rozporu s ředitelkou Bárbarou, která se snaží přehlížet problémy se šikanou, ke které dochází na škole, a které částečně vyvolává její synovec Lucas. Mateův nejlepší kamarád Daniel jej vytrvale brání před neustálými útoky Lucase. Na školním výletě Mateo ztratí panictví se svou dívkou Lorenou. Když se mu však Daniel svěří, že je do něj zamilovaný, zjistí, že jeho city jsou obdobné. Svůj vztah udržují v tajnosti.\n\nMateo se zajímá o lidská práva a snaží se o změnu poměrů na škole. Kvůli jeho aktivitám mu podmínečně hrozí vyloučení. Když dojde ke zveřejnění jejich vztahu, ředitelka školy oba vyloučí. Danielovi rodiče podají na Matea trestní oznámení pro sexuální napadaní. Mateo se rozhodne k činu, kterým by všechny vybudil.\n\n"}
{"id": "1493873", "url": "https://cs.wikipedia.org/wiki?curid=1493873", "title": "Porte du Chaume", "text": "Porte du Chaume\n\nPorte du Chaume (tj. \"Došková brána\") byla brána v Paříži, která byla součástí městských hradeb.\n\nNacházela se v prostoru domu č. 54 na \"Rue des Archives\" u křižovatky s ulicemi \"Rue des Francs-Bourgeois\" a \"Rue Rambuteau\" ve 4. obvodu.\n\nBrána byla jednou z pěti bran v městských hradbách, které nechal na pravém břehu Seiny ve 13. století prorazit Filip IV. Sličný. Nacházela se mezi Porte du Temple a Poterne Barbette na konci tehdejší \"Rue du Chaume\", která byla posléze včleněná do \"Rue des Archives\". Během prací v letech 2013–2015 v \"Rue Rambuteau\" byla na silnici a chodníku vyznačena pozice starých hradeb Filipa II. Augusta.\n\nTak jako mnoho jiných bran hradeb Filipa II. Augusta, které bránily pohybu uvnitř Paříže, byla i tato zbořena za vlády Františka I. ve 30. letech 16. století. Na plánu města z roku 1530 se brána vyskytuje, zatímco na plánu z roku 1552 již neexistuje.\n"}
{"id": "1493881", "url": "https://cs.wikipedia.org/wiki?curid=1493881", "title": "MF-70", "text": "MF-70\n\nMF-70 je motorový žací stroj, někdy označovaný jako malotraktor, původně vyráběný v 60. a 70. letech 20. století západoněmeckým podnikem Gutbrod, v licenci v Československu podnikem Agrozet Jičín k. p., lidově nazývaný „eMeFka\" nebo \"Jičínka\". \n\nMá automatické zapínání a vypínání uzávěrky diferenciálu, která se zapne při prokluzu kol. Lze k němu připojit kolovou dvojmontáž, lištovou sekačku, obraceč sena, pluh na sníh, sněžnou frézu, návěs s nosností 350 kg aj. Je také opatřen zásuvkou 6V pro osvětlení návěsu. Později byl vyráběn souběžně s Terrou (také původně od firmy Gutbrod), se kterou sdílel mnoho příslušenství. Dá se také startovat pomocí rezervního startéru. \n\n"}
{"id": "1493885", "url": "https://cs.wikipedia.org/wiki?curid=1493885", "title": "O. W. Fischer", "text": "O. W. Fischer\n\nOtto Wilhelm Fischer (1. dubna 1915, Klosterneuburg – 29. ledna 2004, Lugano) byl rakouský herec. V 50. letech 20. století patřil k nejlépe honorovaným hercům německojazyčného filmu.\nVystudoval na Vídeňské univerzitě. Začínal v semináři slavného režiséra Maxe Reinhardta, poté hrál ve vídeňském Volkstheateru (1938-1944) a následně Burgtheateru (1945-1952). Za druhé světové války hrál i pod vedením českých režisérů Vladimíra Slavínského a Miroslava Cikána po boku českých herců (\"Sedm záhadných dopisů\", \"Hudbou za štěstím\"), stejně tak v té době točil v německé produkci na Barrandově (např. \"Zářící stíny\"). V Praze si roku 1942 našel i manželku, pražskou Němku Annu Usellovou. V 50. a 60. letech se stal hvězdou rakouské kinematografie, divácký ohlas měly zvláště romantické snímky, v nichž tvořil často dvojici s neméně populární Marií Schellovou. K nejoceňovanějším filmům patří \"Ich suche dich\" z roku 1957, francouzské životopisné drama \"Napoléon\" z roku 1955, kde pod vedením Sachy Guitryho ztvárnil kancléře Metternicha, kriminálka \"Das Geheimnis der schwarzen Witwe\" (1963), nebo \"Chaloupka strýčka Toma\" (1965). Sehrál též titulní role ve filmech o Ludvíku II. a okultistovi Hanussenovi. V 70. letech točil již jen v televizi a věnoval se psaní knih o filozofii a lingvistice.\n\n\n"}
{"id": "1493886", "url": "https://cs.wikipedia.org/wiki?curid=1493886", "title": "Čierna Lehota", "text": "Čierna Lehota\n\nČierna Lehota může být:\n\n"}
{"id": "1493888", "url": "https://cs.wikipedia.org/wiki?curid=1493888", "title": "Franz Hössler", "text": "Franz Hössler\n\nFranz Hössler také Franz Hößler (4. února 1906 – 13. prosince 1945 Hameln) byl během druhé světové války německý příslušník SS v hodnosti Obersturmführer a velitel stráží (Schutzhaftlagerführer) v koncentračních táborech Auschwitz-Birkenau, Mittelbau-Dora a Bergen-Belsen. V procesu Bergen-Belsen byl za zločiny proti lidskosti odsouzen k trestu smrti.\n\nNarodil se v roce 1906 ve městě Oberdorf (dnes Marktoberdorf) ve Švábsku v Německu jako syn předáka. Brzy opustil školu, aby se stal fotografem. Pracoval jako skladník a během Velké hospodářské krize byl nezaměstnaný. Začátkem listopadu 1932 vstoupil do NSDAP a SS. Hössler byl ženatý a měl tři děti.\n\nBěhem svého působení v SS, byl povýšen do hodnosti SS-Obersturmführer a stal se důstojníkem v záloze ve Waffen-SS. Po založení koncentračního tábora Dachau v červenci 1933 se stal prvním členem strážního sboru a později pracoval jako kuchař. V Dachau sloužil až do vypuknutí druhé světové války.\n\nV červnu 1940 byl převelen do nově otevřeného koncentračního tábora Auschwitz (Osvětim). Řídil táborové kuchyně a občas byl využit jako vedoucí pracovního oddílu (\"Kommandoführer\"). V roce 1941 se stal vůdcem pracovního nasazení (\"Arbeitsdienstführer\"). 28. července 1941 doprovázel Hössler přepravu 575 vybraných vězňů z Auschwitzu do centra „eutanázie“ na zámku Sonnenstein, kde byli zavražděni jako součást Akce 14f13 v rámci programu Akce T4. V červnu 1942 se spolu s Otto Mollem a Hansem Aumeierem podíleli na zabití 168 přeživších z neúspěšného povstání v trestní části Auschwitz I.\n\nOd září do listopadu 1942 brigáda složená z vězňů zvaných \"Sonderkommando Hössler\" exhumovala 107 000 mrtvol z masových hrobů kolem Auschwitzu I, aby je spálila v novém krematoriu v Auschwitz II. Vězni Sonderkommanda byli poté téměř vždy zavražděni. Zároveň pracoval ve starém krematoriu v hlavním táboře Auschwitz I, podílel se zde i na posílání lidí do plynových komor. V srpnu 1943 byl povýšen do funkce Schutzhaftlagerführer v ženském táboře Auschwitz-Birkenau, kterému velel společně s Marií Mandlovou. V této funkci se podílel mimo plynování vězňů i na selekcích.\n\nFilip Müller, jeden z mála členů Sonderkommanda, který přežil Osvětim, parafrázoval Hösslerův projev, který přednesl skupině řeckých Židů ve svlékací místnosti před plynovými komorami:\n\nMezi 15. březnem a 15. květnem 1944 byl také velitelem koncentračního tábora (KZ-Kommandant) Neckarelz v německém Mosbachu, což byl pobočný tábor většího táborového komplexu Natzweiler-Struthof v okupované Francii. Po invazi spojenců Francie v červnu 1944 se vrátil do Auschwitzu, kde setrval do evakuace v lednu 1945.\n\nV lednu 1945, když Rudá armáda překonala německé pozice na východní frontě se personál SS z Auschwitzu evakuoval do koncentračního tábora Dora-Mittelbau. Dne 4. dubna 1945 spojenecké letectvo provedlo zničující nálet na Nordhausen a ihned na to byla zahájena evakuace Dory. Pochod smrti vedl Hössler směrem do stále fungujícího koncentračního tábora Bergen-Belsen.\n\n8. dubna 1945 dorazil se svým transportem do Bergen-Belsenu a stal se zástupcem velitele tábora Josefa Kramera. 15 dubna 1945 byl Hössler nalezen britskou armádou skrývající se mezi vězni v maskovaném oděvu. Zajatci SS pak byli nuceni pohřbít tisíce mrtvol ležících v areálu tábora v hromadných hrobech.\n\nHössler a 44 dalších příslušníků táborového personálu byli souzeni v procesu Bergen-Belsen britským vojenským soudem v Lüneburgu. Během soudního procesu Anita Laskerová dosvědčila, že se účastnil výběrů pro plynovou komoru. Byl odsouzen k trestu smrti a oběšen 13. prosince 1945 ve vezení v Hamelnu.\n"}
{"id": "1493892", "url": "https://cs.wikipedia.org/wiki?curid=1493892", "title": "Free cooling", "text": "Free cooling\n\nFree cooling (předkládáno jako chlazení s přirozeným prouděním, volné chlazení nebo v případě vzduchu chlazení venkovním vzduchem) je v širším smyslu přirozené chlazení vůbec, v užším smyslu režim, kdy chladicí okruh nepracuje tak, jak za normálních podmínek, ale využívá přirozeně danou nízkou teplotu dané látky proudění pro úsporu energie potřebné na chlazení. Nejvíce se používá v zimě, kdy se při nízké venkovní teplotě režim standardního chlazení přepne na pouhé nasávání vnějšího studeného vzduchu, kterým se ochladí vnitřní vzduch. Free cooling může být pomocí vzduchu, vody nebo chladiva.\n"}
{"id": "1493898", "url": "https://cs.wikipedia.org/wiki?curid=1493898", "title": "Budikovany", "text": "Budikovany\n\nBudikovany jsou obec na Slovensku v okrese Rimavská Sobota.\n\n"}
{"id": "1493899", "url": "https://cs.wikipedia.org/wiki?curid=1493899", "title": "Nehoda není náhoda", "text": "Nehoda není náhoda\n\nNehoda není náhoda je televizní pořad vysílaný v roce 2019 na TV Barrandov.\n\nModerátorem pořadu byl Daniel Rous. Pořad ukazoval záběry českých i zahraničních dopravních nehod, často zachycené palubními kamerami automobilů, a snažil se divákům vysvětlit, proč se nehoda stala a kdo je jejím viníkem. K některým obecnějším tématům se také vyjadřovali i běžní občané, a to pomocí ankety z ulic.\n\nPořad byl premiérově vysílán na jaře 2019, a to ve středu a v pátek ve večerních hodinách na TV Barrandov.\n\n"}
{"id": "1493901", "url": "https://cs.wikipedia.org/wiki?curid=1493901", "title": "SEIS", "text": "SEIS\n\nSEIS – Seismic Experiment for Interior Structure je specializovaný pasivní seismometr pro seismický výzkum struktury Marsu. Na Mars byl dopraven sondou InSight, která přistála 26. listopadu 2018. Na povrch planety byl ze sondy vyložen 19. prosince téhož roku. Vysoce citlivý přístroj je schopen zaznamenávat i velice slabé otřesy geologicky velice klidného Marsu. Data získaná měřením umožní vytvoření přesnější představu o vnitřní struktuře Marsu, jeho kúry i jádra.\n\nPřístroj SEIS ideově navazuje jak na pozemní seismometrická měření, tak na podobné experimenty, uskutečněné v minulosti na Měsíci a Marsu.\nPrvní podobná měření mimo Zemi proběhla na Měsíci v rámci programu Suveyor a především programu Apollo. Posádky zanechaly v období 1969–1972 na povrchu Měsíce seismometry, které po několik následujících let vysílaly údaje o otřesech vyvolaných jak vlastní aktivitou Měsíce, tak dopady meteoritů ale i záměrnými dopady zbytků kosmických raket na povrch.\nSeismometrický výzkum Marsu prováděly sondy Viking 1 a Viking 1, které přistály v roce 1976. Obě sondy byly vybaveny vestavěnými seismometry. Seismometry v tělech sond ale byly rušeny šumem okolního prostředí, takže měření slabé aktivity Marsu se nezdařilo.\nNa základě získaných zkušeností proto začalo Národní centrum kosmického výzkumu ve spolupráci s dalšími institucemi vyvíjet nový přístroj – SEIS.\nPozemní seismografická měření se provádějí v principu dvěma způsoby. Při aktivním měření je v nějakém místě způsoben otřes – obvykle pomocí lokální exploze. Vzniklé vlny jsou pak snímány seismometry rozmístěnými v okolí zkoumané oblasti. Druhou metodou je pasivní znímání, kdy jsou sítí seismometrů snímány otřesy vzniklé bez přispění pozorovatele. V obou případech jsou pak vyhodnocovány údaje, pocházející ze sítě seismometrů, což umožňuje lokalizovat zdroje otřesů i místa odrazů zemětřesných vln.\n\nVývojový tým přístroje SEIS se musel vypořádat s problémem, že k dispozici je jen jediné místo pro pro umístění seismometru: místo přistání sondy. Žádný jiný funkční seismometr na Marsu není a v dohledné době ani nebude. Tým proto vypracoval metodiku, která umožňuje lokalizovat zdroj otřesu z jediného místa. Využívá toho, že ze zachycených dat je možné detekovat charakter zemětřesných vln a směr, ze kterého přišly. Pokud někde na Marsu dojde k otřesu o magnitudě alespoň 3,5, měl by SEIS zachytit vlnu, která se šíří po povrchu Marsu – a to nejen jednou, ale i poté co oběhne celý obvod planety. Z trojice takto zachycených vln je pak mažné určit vzdálenost, ve které otřes proběhl. Protože směr lze určit z charakteru vlny samotné, je výsledkem hrubá lokalizace zdroje otřesu.\n\nSEIS se skládá z několika spolupracujících částí.\n\n"}
{"id": "1493903", "url": "https://cs.wikipedia.org/wiki?curid=1493903", "title": "Rada České tiskové kanceláře", "text": "Rada České tiskové kanceláře\n\nRada České tiskové kanceláře je podle zákona č. 517/1992 Sb., o České tiskové kanceláři orgán, jímž se uplatňuje právo veřejnosti na kontrolu České tiskové kanceláře (ČTK).\n\nV zákoně je uvedena jen jako \"Rada tiskové kanceláře\", neboť takto zkráceně zákon označuje samotnou ČTK. Česká tisková kancelář je podobně jako Česká televize a Český rozhlas institucí poskytující veřejnou službu, a proto stát zákonem zřídil také Radu ČTK jako její kontrolní orgán. Členové Rady ČTK jsou voleni Poslaneckou sněmovnou PČR na funkční období pěti let.\n\nRada ČTK dbá na plnění poslání tiskové kanceláře, jmenuje a odvolává generálního ředitele, schvaluje rozpočet a závěrečný účet, na návrh ředitele schvaluje Statut ČTK, rozhoduje o stížnostech týkajících se činnosti ČTK a jejího ředitele, dohlíží na využití účelových dotací. Ze své činnosti je Rada ČTK zodpovědná Sněmovně, jí také předkládá výroční zprávu o činnosti a hospodaření ČTK.\n\nRada České tiskové kanceláře je sedmičlenná, funkční období je 5 let. Aktuálně posty zastávají (k 16. 12. 2019):\n\n\n"}
{"id": "1493906", "url": "https://cs.wikipedia.org/wiki?curid=1493906", "title": "Ismael Borrero", "text": "Ismael Borrero\n\nIsmael Borrero Molina (* 6. ledna 1992 Santiago de Cuba) je kubánský řecko-římský zápasník. Je členem havanského klubu Cerro Pelado a studuje na Universidad de las Ciencias de la Cultura Física y el Deporte.\n\nZačínal jako vzpěrač, zápasu se věnuje od roku 2004. Je mistrem světa z roku 2015 ve váze do 59 kg. V této váhové kategorii získal zlatou medaili také na Letních olympijských hrách 2016, kde ve finále zdolal Šinobuho Ótu z Japonska. Vyhrál panamerické mistrovství v zápase v letech 2012, 2013 a 2014 ve váze do 59 kg a v letech 2018 a 2019 ve váze do 67 kg. Je také dvojnásobným vítězem Středoamerických a karibských her (2014 a 2018), na Panamerických hrách 2015 obsadil sedmé místo.\n\n"}
{"id": "1493908", "url": "https://cs.wikipedia.org/wiki?curid=1493908", "title": "Dolní Předměstí (Znojmo)", "text": "Dolní Předměstí (Znojmo)\n\nDolní Předměstí (německy \"Untere Vorstadt\") je bývalé předměstí ve Znojmě v Jihomoravském kraji. Pod názvem Znojmo Dolní Předměstí se do roku 1952 také jednalo o samostatné katastrální území.\n\nPřed znojemskými hradbami vzniklo ve středověku v prostoru před Dolní bránou, podél cesty ze Znojma do Rakouska, předměstské osídlení. Ve druhé polovině 15. století byl na Dolním Předměstí postaven františkánský klášter s kostelem svatého Bernardina (od konce 16. století zasvěcen svaté Alžbětě). Již v roce 1534 se ale františkáni přestěhovali do téměř opuštěného minoritského kláštera v centru Znojma, takže prázdný předměstský areál byl využit pro zřízení druhého městského špitálu. Ten se na konci 16. století, po zániku původního špitálu na Horním Předměstí, stal hlavním a na počátku 20. století byl v jeho sousedství postaven areál staré městské nemocnice. Předměstská zástavba se postupně rozšiřovala jižním směrem kolem cesty směrem na Starý Šaldorf a dále do Rakouska. Východně od Dolního Předměstí bylo v roce 1870 postaveno znojemské vlakové nádraží, k němuž byla přivedena trať z Retzu (resp. z Vídně), která přeťala Dolní Předměstí a cestu do Rakouska překonala mostem. Před železniční stanicí byla později vybudována nová městská čtvrť. Původní zástavba Dolního Předměstí, dnešní Vídeňská třída, byla postupně přestavěna.\n\nV roce 1952 byla provedena katastrální reforma Znojma a katastr Dolního Předměstí byl začleněn do katastru města.\n"}
{"id": "1493909", "url": "https://cs.wikipedia.org/wiki?curid=1493909", "title": "Horní Předměstí (Znojmo)", "text": "Horní Předměstí (Znojmo)\n\nHorní Předměstí (německy \"Obere Vorstadt\") je bývalé předměstí ve Znojmě v Jihomoravském kraji. Pod názvem Znojmo Horní Předměstí se do roku 1952 také jednalo o samostatné katastrální území.\n\nV prostoru před znojemskými hradbami vzniklo ve středověku před Horní (Pražskou) bránou předměstské osídlení. Zástavba Horního Předměstí tvořila urbanistický celek v západní části dnešního náměstí Svobody a podél cesty na Prahu, tedy dnešní ulice Pražské po křižovatku s ulicí Přímětickou. Ve středověku zde byl založen městský špitál s kostelem svaté Alžběty. Nemocniční areál byl koncem 16. století zrušen; dále byl využíván pouze špitál na Dolním Předměstí, na jehož kostel svatého Bernardina přešlo zasvěcení ke svaté Alžbětě. Na počátku 18. století byl bývalý chrám na Horním Předměstí obnoven a nově zasvěcen svaté Kateřině. Zrušen byl v roce 1825, kdy byl přestavěn na byty. Později byl zcela zbořen. Rozsah předměstí se v 19. století zvětšoval, zástavba se rozšiřovala podél cesty na Prahu směrem k Mansberku, později v okolí předměstského jádra vznikla nová městská čtvrť. Na dnešním náměstí Svobody byla v roce 1888 postavena znojemská synagoga, zaniklá za druhé světové války. Ve druhé polovině 20. století byla severovýchodní část původního Horního Předměstí zbořena a nahrazena panelovými domy.\n\nV roce 1952 byla provedena katastrální reforma Znojma a katastr Horního Předměstí byl začleněn do katastru města.\n"}
{"id": "1493916", "url": "https://cs.wikipedia.org/wiki?curid=1493916", "title": "Kritická infrastruktura", "text": "Kritická infrastruktura\n\nKritická infrastruktura (KI) je infrastruktura, která je klíčová pro chod společnosti a ekonomiky. Její ochrana je důležitá, aby nenastala krizová situace. Evropská kritická infrastruktura (EKI) je infrastruktura, jejíž narušení by mělo závažný dopad na chod států EU. V ČR je kritickou infrastrukturou definována podle zákona č. 240/2000 Sb., o krizovém řízení. Kritická informační infrastruktura (KII) je definována zákoně č. 181/2014 Sb. o kybernetické bezpečnosti.\n\nOtevřená společnost způsobila, že infrastruktura obecně je méně chráněna. Infrastruktura je navíc stále komplexnější systém, který je stále zranitelnější. V EU tak existuje Evropský program na ochranu kritické infrastruktury (EPCIP) a v ČR je od roku 2010 Národní program ochrany kritické infrastruktury.\n"}
{"id": "1493919", "url": "https://cs.wikipedia.org/wiki?curid=1493919", "title": "Karina Acostaová", "text": "Karina Acostaová\n\nKarina Paloma Acostaová Ávilaová (* 7. listopadu 1986 Torreón) je bývalá mexická zápasnice – judistka.\n\nS judem začala v 5 letech v rodném Torreónu pod vedením Samuela Contrerase. Vrcholově se připravovala v Ciudad de México ve sportovním tréninkovém centru CONADE. V mexické ženské reprezentaci se pohybovala od roku 2005 v polostřední váze do 63 kg. V roce 2008 se na olympijské hry v Pekingu nekvalifikovala. Sportovní kariéru ukončila v roce 2012, po druhé nevydařené olympijské kvalifikaci.\n\n\n"}
{"id": "1493920", "url": "https://cs.wikipedia.org/wiki?curid=1493920", "title": "English Electric Ayr", "text": "English Electric Ayr\n\nEnglish Electric M.3 Ayr byl britský třímístný pobřežní hlídkový létající člun navržený a postavený společností English Electric. Typ nedokázal vzlétnout, a jeho další vývoj byl opuštěn.\n\nSpolečnost English Electric se v době, kdy pracovala na typu Kingston, rozhodla experimentovat s konstrukcí menšího létajícího člunu. Výsledkem projektu byl jednomotorový dvouplošník pojmenovaný Ayr, vzniklý v roce 1924. Jeho trup navrhl Linton Hope, konstruktér trupu Kingstonu. Spodní křídlo se značným vzepětím bylo na trupu umístěno velmi nízko, takže když byl letoun na vodní hladině, kořen křídla byl ponořen. Toto uspořádání mělo letounu poskytnout stabilitu při pojíždění a usnadnit nakládání pum. Během zkoušek se ale prototyp nakláněl doprava a nepodařilo se mu vzlétnout.\n\nÚdaje podle\n\n\n\n"}
{"id": "1493932", "url": "https://cs.wikipedia.org/wiki?curid=1493932", "title": "Aféry – neuvěřitelné životní příběhy", "text": "Aféry – neuvěřitelné životní příběhy\n\nAféry – neuvěřitelné životní příběhy je televizní pořad premiérově vysílaný v letech 2016–2018 na TV Barrandov.\n\nPořad je obdobou \"Nebezpečných vztahů\", obsahuje ale pouze příběhy s lechtivou sexuální tématikou (např. podvádění v manželství apod.). Každý díl pořadu nabízí jeden příběh, jehož scénář obvykle zašle sám divák a poté v dané epizodě svou roli hraje. Pokud se někteří reální účastnící z příběhu nechtějí natáčení zúčastnit, jsou nahrazeni komparzem.\n\nNejdříve se v moderování \"Afér\" střídali Michal Jagelka a Kateřina Kristelová, později jej začala moderovat Heidi Janků. V únoru 2018 bylo oznámeno, že post moderátorky Heidi Janků opustí a bude opět nahrazena Kateřinou Kristelovou. Několik dní poté ale vyšlo najevo, že novým moderátorem bude namísto Kristelové Pavel Novotný. Díly s ním ale nikdy nebyly odvysílány, a v moderování tak pokračovala Heidi Janků. V některých dílech se také jako poradce objevuje sexuolog Radim Uzel.\n\n"}
{"id": "1493933", "url": "https://cs.wikipedia.org/wiki?curid=1493933", "title": "Malaspinové", "text": "Malaspinové\n\nMalaspinové (italsky \"Malaspina\") je italský šlechtický rod. Jejich praotcem je Adalberto Malaspina († 1140), který pocházel z mocného severoitalského rodu Obertenghiů. Malaspinové se během staletí rozdělili do řady větví, z nichž některé existují dodnes, a vlastnili statky na různých místech zejména v severní Itálii. Dvě hlavní větve rodu jsou \"Malaspina dello Spino Secco\" (Malaspinové od suché trnky) a \"Malaspina dello Spino Fiorito\" (Malaspinové od kvetoucí trnky), a ty se obě poté dělily dále. Svatbou Ricciardy Malaspinové s vévodou z Ferentilla Lorenzem (1500–1549), synem papežského levobočka Franceschetta Cyby, dále vznikl rod \"Cybo-Malaspina\" (Cybové-Malaspinové), který od 15. do 19. století ovládal knížectví a později vévodství Massa-Carrara a jehož příslušníci zastávali důležitá místa v církevní hierarchii.\n\nZ rodu Malaspinů mimo jiné pocházel významný mořeplavec Alessandro Malaspina.\n"}
{"id": "1493934", "url": "https://cs.wikipedia.org/wiki?curid=1493934", "title": "Trnucha říční", "text": "Trnucha říční\n\nTrnucha říční, též trnucha thajská (\"Himantura chaophraya\"), dříve známá pod binomickým jménem \"Urogymnus polylepis\", je obří sladkovodní rejnok z rodu \"Himantura\", čeleď trnuchovití. Žije ve větších řekách a v říčních ústích v Indočíně a na Borneu. Patří k největším sladkovodním rybám na světě – dorůstá průměru disku 1,9 až 2,4 m, celkové délky (včetně ocasu) okolo 5 m a může dosáhnout hmotnosti více než 300 kg.\n\nTrnucha říční obývá písčité a bahnité dno a loví zde malé ryby a bezobratlé. Je živorodá. V jednom vrhu mohou být až čtyři mláďata. Tento druh čelí velkému rybářskému tlaku hlavně kvůli masu, zejména ve středním Thajsku a v Kambodži. Řada trnuch končí také v akváriích. Proto také Mezinárodní svaz ochrany přírody (IUCN) označil tento druh za ohrožený.\n\nTrnuchu říční poprvé popsal ichtyolog Pieter Bleeker v roce 1852 v časopisu \"Verhandelingen van het Bataviaasch Genootschap van Kunsten en Wetenschappen\". Jeho práce byla založena na úlovku mladého jedince, který měl 30 cm v průměru a pocházel z indonéské Batávie (dnes Jakarta). Bleeker tento nový druh pojmenoval \"polylepis\". Jeho popis byl však dlouho přehlížen. V roce 1990 byl druh přezkoumán znovu, tentokrát Supapem Monkolprasitem a Tysonem Robertsem. Dali mu název \"Himantura chaophraya\", který se používá nejčastěji.\n\nTělo je uzpůsobeno přisedlému životu na mořském dně, je zploštělé v horizontálním směru, s vystupující hlavou, což trnuše umožňuje pozorovat okolí, když je zahrabána v písku. Má tvar relativně tenkého oválného disku s ostrým zakončením na stranách, kde se nacházejí ploutve, jež umožňují pohyb. Na vrcholku těla se nacházejí dvě malé oči. Na hřbetě se táhne vystouplá část těla, která přechází do tenkého hladkého ocasu, jenž má vzhled biče, měří 1,8 až 2,5krát tolik co tělo. Vpředu má protáhlý špičatý čumák. Tento druh je na hřbetě šedohnědý a na břiše bílý, okraje disku jsou černé. Jedovatý trn se nachází na vrchní straně ocasu poblíž kořene a dosahuje délky až 38 cm, což je nejvíce ze všech trnuch.\n\nParyba dosahuje šíře disku až okolo 2 metrů. Celková délka může přesáhnout 4,6 metru. Samci dosahují pohlavní dospělosti při šířce disku asi 107 cm. Hmotnost dospělých kusů se pohybuje okolo 100 až 300 kg a podle zpráv rybářů to může být i 500 až 600 kg.\n\nTento druh se nachází v říčních systémech a ústí velkých řek v Indočíně, jako jsou Mekong, Čao Praja, Nan, Meklong, Bangpakong, Prachin Buri, Tapi, Kinabatangan a Buket, a na Borneu v řece Mahakam.\n\nJe možné, že žije i v deltě Gangy, Iravádí a dalších řek jižní a jihovýchodní Asie.\n\nTrnucha říční se běžně živí potravou, kterou nachází na říčním dně. Tomu jsou uzpůsobena i její ústa s dvojicí čelistí, jež slouží k drcení, a malými zuby, které rozmělňují stravu na jemno. Jejich strava se skládá převážně z menších ryb a bezobratlých, především korýšů. Zřejmě se živí i žížalami žijícími při okrajích řek.\n\nObří sladkovodní rejnoci jsou usedlí společenští živočichové. Jejich usedlost se projevuje tím, že obecně zůstávají žít v rámci určité skupiny ve stejném říčním systému, v němž se zrodili. Pravděpodobně jsou schopni vzájemně komunikovat prostřednictvím elektrických impulzů vysílaných tělem, podobně jako je tomu u jiných druhů rejnoků. Tito sladkovodní rejnoci se obvykle nacházejí nad bahnitým nebo písčitým dnem ve velkých řekách, v eustuáriích a brakických vodách, v hloubce 5 až 20 metrů. Neexistují žádné záznamy o výskytu druhu na mořských stanovištích, avšak nelze vyloučit, že přes moře trnuchy migrují.\nSamice trnuchy si zřejmě vybírají samce tak, že využívají svůj elektrosenzorický systém, který reaguje na sexuálně specifické signály vysílané samci. Jakmile je samice oplodněna, opouští samce a společně s ostatními samicemi pobývá v brakických vodách, kde také rodí mláďata. Samci mají na každé břišní ploutvi umístěn párový kopulační orgán nazývaný pterygopod. To jim umožňuje vyhledat po oplodnění první samice druhou a také ji oplodnit. Samci produkují a střádají sperma po celý rok, aby si tak zajistili jeho dostatečné množství v období páření.\n\nO reprodukčním cyklu říčních trnuch ve volné přírodě toho víme jen málo. V zajetí bývají v jednom vrhu jedno až dvě mláďata. Nicméně informací z chovných programů je málo a většina jich byla ukončena. Samice odchycená v roce 1983 vážící 300 kg v sobě měla čtyři mláďata, která následně porodila. Každé mělo průměr disku okolo 30 cm. Samci se po spáření dál o své potomstvo nestarají, samice pečují o mláďata až do jejich dospělosti, přičemž říční estuária mohou sloužit, jako jakési školky. Dospělost nastává, doroste-li mladá trnucha do třetiny matčiny velikosti. Mladý jedinec pak opouští brakické vody a dál žije ve sladkovodním prostředí.\n\nO délce života tohoto druhu existuje málo informací, nicméně jiní členové rodu \"Himantura\" se ve volné přírodě dožívají 5–10 let. Trnuchy říční se špatně chovají v zajetí vzhledem k obtížím s poskytováním správné potravy a dostatečného prostoru.\n\nDospělé trnuchy mají jako největší živočichové ve svém okolí jen málo přirozených nepřátel. Díky usedlému životu a ochrannému zbarvení jsou i menší jedinci dobře chráněni před predátory, neboť splývají s říčním dnem. Silná, pilovitá a jedovatá horní část ocasu může sloužit k sebeobraně.\n\nTrnuchy říční slouží v některých asijských městech jako potrava, a to i přesto, že je jejich lov vzhledem k ohrožení druhu zakázán. Odchytávají se také pro mořská akvária a jsou též oblíbeným cílem mnoha sportovních rybářů.\n\nDalší hrozbou je degradace kvality vody v řekách Asie, ať už v důsledku kácení lesů nebo znečištění. Někdy na přelomu let 2008/2009 bylo v řece Bangpakong nalezeno 30 uhynulých exemplářů, které byly otráveny únikem škodlivých látek.\n\n"}
{"id": "1493938", "url": "https://cs.wikipedia.org/wiki?curid=1493938", "title": "Bardiové", "text": "Bardiové\n\nBardiové (italsky \"Bardi\") byli severoitalský šlechtický rod působící v italské Florencii doložený již v 10. století a patřící k předním patricijským rodům svého města. Od roku 1250 do jejího bankrotu roku 1345 provozovali banku zvanou \"Compagnia dei Bardi\", jež svého času byla největší evropskou finanční společností. Simone de' Bardi si roku 1287 vzal za manželku Beatrici Portinariovou, múzu básníka Danta Alighieriho. Až do svého vymření roku 1964 Bardiové obývali renesanční palác Palazzo Bardi ve Florencii.\n"}
{"id": "1493941", "url": "https://cs.wikipedia.org/wiki?curid=1493941", "title": "Corsiniové", "text": "Corsiniové\n\nCorsiniové (italsky \"Corsini\") je severoitalský šlechtický a obchodnický rod z Florencie doložený od 12. století. Jeho zakladatelem byl Neri Corsini, který do Florencie přišel z oblasti Poggibonsi, nejznámějším členem je papež Klement XII., který svůj úřad vykonával v letech 1730 až 1740. Fiesolský biskup Andrea Corsini je katolickou církví uctíván jako světec a církevními hodnostáři byli i mnozí další Corsiniové.\n"}
{"id": "1493943", "url": "https://cs.wikipedia.org/wiki?curid=1493943", "title": "Liliana Cárdenasová", "text": "Liliana Cárdenasová\n\nNorma Liliana Cárdenasová Meléndezová (* 8. srpna 1998) je původem kubánská zápasnice – judistka, která od dorosteneckého věku reprezentuje Mexiko.\n\nJe rodačkou z Kuby. Do Mexika přišla v roce 2008 za svých otcem Alfonsem, který od roku 1999 v Guadalajaře rozjížděl judistický tréninkový program. V mexické ženské reprezentaci se pohybuje od svých 16 let. Startuje v polotěžké váze do 78 kg.\n\n\n"}
{"id": "1493945", "url": "https://cs.wikipedia.org/wiki?curid=1493945", "title": "Adareův mys", "text": "Adareův mys\n\nAdareův mys ( \"Cape Adare\") je nejzazším výběžkem stejnojmenného protáhlého poloostrova na severovýchodě Viktoriiny země v Antarktidě. Mys je omýván na západě vodami Robertsonova zálivu a na východě Rossovým mořem. Směrem do vnitrozemí se táhne pohoří Admirality. Scottův ostrov je vzdálen 480 km severovýchodním směrem.\n\nMys objevil v roce 1841 kapitán James Clark Ross a dal mu název podle politika a vědce Edwina Wyndham-Quina, který měl titul vikomta z Adare. V roce 1895 zde Nor Carsten Borchgrevink vstoupil jako první člověk na antarktickou pevninu. V únoru 1899 se Borchgrevink na mys vrátil s expedicí Jižní kříž, která zde postavila dva sruby a v nich poprvé v historii Antarktidy přezimovala. V říjnu 1899 zde zemřel zoolog Nicolai Hanson, který se stal prvním člověkem pohřbeným v Antarktidě a byla po něm pojmenována nedaleká hora Hanson Peak. Místo je předmětem památkové ochrany. \n\nV roce 1911 přibyl třetí srub, postavený členy expedice Terra Nova. V roce 1957 vznikla nedaleko mysu polární stanice Hallett, opuštěná v roce 1973.\n\nMys patří k Rossově dependenci, kterou vyhlásil v roce 1923 Nový Zéland jako své zámořské území, ale podle Antarktického smluvního systému nepatří žádnému státu.\n\nMys je tvořen čedičovou skálou a patří k nemnoha místům Antarktidy, která jsou trvale zbavena ledové pokrývky (k poslednímu zalednění došlo před 16 200 lety). Na pobřeží Ridley Beach se nachází největší kolonie tučňáka kroužkového na světě, která podle odhadů zahrnuje až 250 000 hnízdících párů. Adareův mys byl v roce 1998 zařazen na seznam Zvláště chráněná území Antarktidy.\n"}
{"id": "1493949", "url": "https://cs.wikipedia.org/wiki?curid=1493949", "title": "Dvacet jedna požadavků", "text": "Dvacet jedna požadavků\n\nDvacet jedna japonských požadavků (pinyin: \"Èrshíyī tiáo\", zjednodušená čínština: 二十 一条; tradiční čínština: 二十 一條), byl soubor požadavků, které vznikly během první světové války. Memorandum s těmito požadavky obdržela Čínská republika v čele s prezidentem Jüan Š’-kchajem, jejich přijetí by znamenalo vytlačení západních mocností (především Británie) z Číny a postupnou ztrátu čínské suverenity.\nPo zahájení období Meidži roku 1868 začalo v Japonsku docházet k celé řadě vnitřních změn. Stát prošel mnoha reformami, jak ekonomickými a sociálními, tak i reformami vojenské správy. Japonsko začalo posílat své studenty do zahraničí, kde se jejich znalosti uplatňovaly především v rozvoji zahraničního obchodu a průmyslu. Díky těmto změnám Japonsko začalo dostihovat zahraniční mocnosti a snažilo se uplatňovat i v mezinárodních vztazích. Díky geografické blízkosti k čínské velmoci mohla japonská civilizace po staletí těžit z čínských výdobytků a postupně tak zlepšovat svoji vlastní infrastrukturu. \n\nV důsledku zlepšení ekonomické i sociální situace a vlivem vyššího hospodářského růstu, zvětšením míry industrializace země, v Japonsku nastala demografická revoluce: začala přibližně v roce 1880 (počet obyvatel byl odhadován na 34 mil.) a její poslední fáze končila kolem roku 1960 (kdy se počet obyvatel více než ztrojnásobil na 105 mil.). Zmenšovala se míra úmrtnosti, zlepšovala se zdravotní péče a kvalita života a začínalo docházet k urbanizaci. Stát si byl jistější v oblastech vzdělání svých občanů, v oblasti modernizace a posílení armády, státní příjmy rostly, a tak i tendence státu rozšiřovat svoji kulturu na další území. V roce 1894 tak vypravilo svoje vojsko do Číny, kde za pouhý rok v První čínsko-japonské válce porazilo zaostalou čínskou armádou s jejími zastaralými zbraněmi. Po prohře Čína souhlasila s nezávislostí Koreje, s přenecháním Tchaj-wanu a Pescadorských ostrovů a rovněž s přiznáním četných privilegií v jižním Mandžusku.\n\nV Číně byla situace oproti Japonsku opačná. Od dob první opiové války roku 1840 se Čína nacházela pod tlakem zahraničních mocností. Ty si v Číně stavěly svoje koncese a těžily z čínského úrodného území, bojovaly o rozšíření svých privilegií. Tím ovšem Čína nesmírně trpěla, protože docházelo k ničení zemědělské půdy, obytných čtvrtí a ničení čínských památek. Tento úpadek čínského národa byl dáván za vinu současné dynastii Čching, v jejímž čele byla císařovna Cch’-si, jež byla ztělesněním dekadentního myšlení. Na přelomu 19. a 20. století se tak mnozí snažili reformovat čínskou kulturu a zbavit se zastaralé monarchie. V roce 1908 císařovna Cch’si a císař Kuang-sü zemřeli a do čela státu byl dosazen v té době dvouletý císař Pchu I, za nějž rozhodovali regenti, slabí a bez autority. V noci z 9. na 10. října 1911 proběhla Sinchajská revoluce, kdy byla svržena dynastie a nastolena nová vláda – Čínská republika, vyhlášená 1. ledna 1912, v čele s prezidentem Jüan Š’-kchajem. Čína ovšem nadále trpěla rozpínavostí Japonska na svém území a západní koncese stále sídlily na čínském území, kde měly díky svým vyspělým zbraním a armádě silnou pozici. Ke změně postavení došlo až během první světové války.\n\n\"„Na stav, panující dosud v celé Asii, pohlížejí Japonci jako by pohlíželi Angličané na stav v Evropě, kdyby zde Japonci nebo Číňané měli v područí celou asijskou rasu. Japonsko chce vytvořit impérium po vzoru Anglie. Nachází morální ospravedlní v tom, že letargická a vnitřní organizace neschopná Čína a Indie by nikdy nebyly schopny vzepřít se, a že proto mocné a odhodlané Japonsko musí asijské národy probudit a vést je k osvobození od rasy bílé.“\" <br>V době kdy začínala první světová válka v Evropě, strhla na sebe pozornost evropských mocností. kdežto udržení stabilního postavení v Číně pro ně přestávala být hlavní priorita. V roce 1914 byly omezeny plavby lodí z Evropy do Číny a došlo rovněž k poklesu zahraničního obchodu v Číně. Toho využilo Japonsko, jež brzy po vypuknutí války, v listopadu 1914, obsadilo Šantungský poloostrov, jenž do té doby patřil pod německou sférou vlivu. Následně pak obsadilo velkou železnici, vedoucí z přístavu Čching-tao až do hlavního města provincie Šan-tung, jímž je Ťi-nan. Dne 8. května 1915 pak Jüan Š’-kchajovi předložili 21 požadavků.\n\nJaponské požadavky je možné rozdělit do pěti skupin, jež jsou blíže definovány články:\n\n\n2. Privilegia v Mandžusku a Vnitřním Mongolsku (území o velké rozloze, s vyspělou industrializaci a bohatým zemědělstvím).\n\n3. Kontrola těžkého a hutního průmyslu – snaha získat dostatek strategických nerostných surovin, jimiž Japonsko příliš neoplývalo.\n\n4. Závazek, že Čína žádnému jinému státu nepřevede žádnou část svého území.\n\n5. Zapojení japonských poradců do oblastí armády, policie, bankovnictví a politiky. Mohli by volně zasahovat do všech důležitých sfér státu, čímž by byl z Číny vytvořen loutkový stát.\n\nNa nátlak zahraničních mocností musely být požadavky zmírněny a přepracovány, ovšem přesto byly 9. května 1915 Jüan Š’-kchajem přijaty.\n\nV den kdy Čína přijala japonské požadavky, se zvedla vlna odporu vůči Japonsku. Začal bojkot japonského zboží, vznikaly stávky a nepokoje. Jüan Š’-kchaj dospěl k názoru, že Čínu je potřeba vést pevnou rukou a aby tyto nepokoje uklidnil, rozhodl se jmenovat sám sebe novým čínským císařem, aby si zajistil větší moc. To ovšem vedlo k ještě většímu nesouhlasu, a tak od toho plánu upustil. Půl roku na to zemřel a vláda Číny se rozštěpila na několik frakcí, jímž vládli samovládci, kteří Pekingskou vládu nerespektovali. Začalo tak období severních militaristů.\n\n"}
{"id": "1493952", "url": "https://cs.wikipedia.org/wiki?curid=1493952", "title": "Obertenghiové", "text": "Obertenghiové\n\nObertenghiové (italsky \"Obertenghi\") byl lombardský šlechtický rod na konci raného středověku, nejmocnější rodina severní Itálie té doby. Jméno dal rodu jeho zakladatel, Otbert I. (italsky Oberto), hrabě milánský a luniský, první markrabí východní Ligurie, tedy „marca Januensis“ čili Janovské marky. Otbert zemřel roku 975 a je známo, že jeho otcem byl jakýsi vikomt Adalbert. Hlavní větev rodu vymřela v 11. století, ale vedlejší větve jiných jmen pokračovaly a některé z nich patřily k nejdůležitějším šlechtickým rodům Evropy. Patřili k nim Malaspinové, Pallaviciniové, Parodiové a Estenští, z nichž vzešli Welfové.\n"}
{"id": "1493958", "url": "https://cs.wikipedia.org/wiki?curid=1493958", "title": "Rodrigo Pessoa", "text": "Rodrigo Pessoa\n\nRodrigo Pessoa (* 29. listopadu 1972 Paříž) je brazilský reprezentant v parkurovém skákání, olympijský vítěz z roku 2004. Jeho otec Nelson Pessoa se také závodně věnoval jezdectví.\n\nNa koni jezdí od čtyř let, na Velké ceně debutoval v roce 1988 a během své kariéry vyhrál přes sedmdesát závodů.\n\nNa Letních olympijských hrách 1992 byl v devatenácti letech nejmladším účastníkem jezdeckých soutěží, zatímco jeho otec byl nejstarší. Na Letních olympijských hrách 1996 získal s brazilským družstvem bronzovou medaili, kterou v roce 2000 obhájil. V roce 2004 skončil v soutěži jednotlivců na druhém místě, ale vítězný Cian O'Connor z Irska byl diskvalifikován poté, co byl jeho kůň pozitivně testován na flufenazin a mu byla dodatečně udělena zlatá olympijská medaile. Byl účastníkem šesti olympijských her, v roce 2012 byl vlajkonošem brazilské výpravy.\n\nJe také vítězem Světových jezdeckých her z roku 1998 a Panamerických her z let 1995 a 2007.\n\n\n"}
{"id": "1493959", "url": "https://cs.wikipedia.org/wiki?curid=1493959", "title": "Židovská čtvrť (Česká Lípa)", "text": "Židovská čtvrť (Česká Lípa)\n\nŽidovská čtvrť v České Lípě je lokalita v části města Česká Lípa vně východního okraje někdejších městských hradeb, kde se zhruba od počátku 16. století usazovali příslušníci místní židovské komunity. Jádro tohoto sídla lze vymezit podle ulic U Synagogy (dříve \"Tempelgasse\", v roce 1600 poprvé jmenována jako \"Judengasse\", tj. \"Židovská ulice\", od 19. století též \"Synagogengasse\", \"Judengraben\" či \"Niederer Judengraben\" neboli \"Židovský příkop\", respektive \"Dolní Židovský příkop\"), dále křižovatky ulic U Synagogy s ulicí Moskevskou (dříve \"Kreuzgasse\" podle Křížové brány a kostela)) a ulice, která od této křižovatky pokračovala podél hradeb a hradebního příkopu severním směrem. Jedná se o ulici, od roku 1945 pojmenovanou Jiráskova, jejíž název je od počátku 17. století doložen jako \"Grabengasse\" (\"Na příkopě\", \"Příkopy\"), později též \"Judengraben\" (\"Židovský příkop\"). V minulosti byla rozlišována horní a dolní část této ulice, oddělená odbočující Nerudovou ulicí. \n\nDíky archeologickému průzkumu, který byl v této lokalitě prováděn při rozsáhlých demolicích na počátku 80. let 20. století, během nichž byla zbořena celá řada domů včetně někdejší židovské školy, byly v těchto místech nalezeny důkazy osídlení již z prehistorických dob.\n\nPo výstavbě hradu Lipého ve druhé polovině 13. století na ostrově mezi rameny Ploučnice se v místech pozdější židovské čtvrti nacházelo jeho předhradí. Toto území se později po výstavbě a rozvoji města ocitlo vně městských hradeb a v dalších staletích bylo postupně osídleno převážně židovskými rodinami. Přesná doba vzniku židovské čtvrti v České Lípě není známa. V 19. století bylo při úpravě českolipského náměstí nalezeno staré pečetidlo, které historik F. B. Mikovec popsal jako obchodní pomůcku ze 14. století, která patřila Židovi jménem Rudigar. Pečetidlo bylo zapůjčeno na výstavu v Praze, kde se ztratilo, takže tento nejstarší důkaz o působení Židů v České Lípě nebylo možno dále zkoumat.\n\nPrvní konkrétní zápisy týkající se existence židovské komunity v České Lípě lze nalézt až v městské knize z roku 1529, tj. krátce po nástupu Ferdinanda I. Hasbsburského na český trůn. Po roce 1564, kdy český trůn získal Maxmilián I. Habsburský, nastalo určité uvolnění a Židé, kteří se v důsledku antisemitských projevů předchozího panovníka vystěhovávali z Čech, se začali opět vracet. Sám císař Maxmilián v roce 1571 navštívil pražskou židovskou čtvrť a při té příležitosti slíbil Židům záruky jejich klidného života v zemi, obchodování a podnikání. Zřejmě pod vlivem těchto událostí došlo k dalšímu rozvoji židovské čtvrti i v České Lípě a zakupování objektů, které původně byly jen nájemními domy. V urbáři je záznam, že 12. února 1586 zakoupil Simon, syn Jokufa, dům před Křížovou bránou poblíž Ploučnice a v tomto domě si zřídili Židé synagogu. V době, kdy bylo vnitřní město hustě zabydlené křesťany, se českolipští Židé začali sdružovat na Křížovém předměstí. Jelikož toto sídlo vzniklo za hradbami, nebylo na rozdíl od židovských ghett uvnitř měst nijak výrazně ohrazené. I v židovské čtvrti však některé domy patřily křesťanským majitelům, stejně jako se českolipští Židé později po uvolnění poměrů usazovali i v dalších částech města.\n\nV 17. století bylo v České Lípě evidováno 11 domů patřících Židům, ovšem komunita byla velmi početná - na každý takový dům připadalo devět židovských rodin. Ačkoli majitel panství Arnošt František Karel z Kounic stanovil pravidla pro soužití křesťanů a Židů v České Lípě a umožnil Židům stavbu domů na vrchnostenských pozemcích, docházelo mezi těmito dvěma skupinami obyvatel ke kontroverzím, což je doloženo i z doby po jeho smrti v roce 1680, kdy se českolipského a novozámeckého panství ujal Karel Ferdinand z Valdštejna.\n\nNejvětší tragédií v životě českolipských Židů během období od 16. do 20. století byl pogrom, k němuž došlo 9. prosince 1744. \n\nBěhem tzv. druhé slezské války docházelo v severních Čechách i v Praze k řadě pogromů a rabování, kdy rakouské jednotky, které měly pronásledovat Prusy, využívaly situace k přepadání ghett a k loupení židovského majetku. Oddíly pandurů a husarů přepadly českolipskou židovskou čtvrť krátce po vyrabování ghetta v Úštěku. K rabujícím vojákům se připojili křesťanští obyvatelé České Lípy, kteří se podíleli na podněcování vojáků k přepadení židovské čtvrti a během pogromu pobrali z židovských domů, obchodů a dílen veškeré zařízení. Při pogromu bylo zabito 32 židovských obyvatel České Lípy, českolipský rabín byl ztýrán a nakonec zastřelen, jeho tělo bylo pohozeno na náměstí.\n\nDomy v českolipské židovské čtvrti byly na rozdíl od křesťanských označovány římskými číslicemi. V roce 1782 císař Josef II. zrušil povinnost Židů bydlet v ghettech a bylo jim povoleno kupovat si i křesťanské domy, ovšem v České Lípě se tyto změny prosazovaly jen pomalu. Centrem čtvrti byla \"Judengasse\", Židovská ulice (dnes ulice U Synagogy). V dolní části ulice \"Judengraben\" (Židovský příkop, nyní Jiráskova), směřující vně hradeb od Křížové k Mariánské bráně, bylo před velkým celoměstským požárem z roku 1787 celkem 7 židovských domů, Židé zde ovšem bydleli i v některých křesťanských domech. Podobně tomu bylo i v Křížové ulici (\"Kreuzgasse\", od roku 1945 Moskevská), a to jak v části směřující od křižovatky do Staré Lípy, tak později, od 19. století, i v její horní části, v centru města. \n\nV polovině 19. století - nepočítáme-li situaci v Praze - byla českolipská židovská komunita sedmou nejpočetnější židovskou obcí v Čechách. Pokud jde o národnostní složení, byli Židé hned po Němcích druhou nejpočetnější skupinou obyvatel České Lípy.\n\nNovou synagogu, která v roce 1864 nahradila starší modlitebnu, vypálili místní nacisté 11. listopadu 1938. Na jaře roku 1939 němečtí představitelé města přejmenovali někdejší \"Tempelgasse\" na \"Stürmergasse\". Stalo se tak na počest názvu nacistického týdeníku Der Stürmer, v jehož záhlaví se tradičně vyskytovalo motto \"Die Juden sind unser Unglück!\" (\"Židé jsou naše neštěstí!\"). \n\nNastalo období soustavné perzekuce židovského obyvatelstva České Lípy, kterou mj. ilustrují události související s návštěvou Adolfa Hitlera v České Lípě dne 15. března 1939. Toho dne ráno, krátce poté, kdy v Berlíně donutil Emila Háchu podepsat souhlas s německou okupací zbytku Československa, vyrazil Adolf Hitler vlakem do České Lípy, odkud pak po krátkém zastavení pokračoval do Prahy. Českolipští Židé byli před Hitlerovým příjezdem nahnáni k městskému nádraží, kde byli donuceni zubními kartáčky čistit tehdejší Libereckou ulici (od roku 1945 se jmenuje Mimoňská) až k závorám. Dodejme, že v roce 1930 se v České Lípě k židovské národnosti hlásilo zhruba 400 obyvatel, z nichž období druhé světové války přežily jen asi dvě desítky. \n\nUlice U Synagogy po demolicích z počátku 80. let 20. století a následné výstavbě nové silnice v roce 1982 zcela ztratila svou historickou podobu. V téže době byl zlikvidován i někdejší Nový židovský hřbitov. Stalo se tak v rámci přestavby města a výstavby sídlišť pro nové obyvatelstvo, které přicházelo do České Lípy v souvislosti s rozvojem těžby uranu v tomto regionu.\n\nV českolipské židovské čtvrti, jejíž domy byly na rozdíl od ostatních označovány římskými číslicemi, měli místní obyvatelé také své hostince. Z roku 1835 je zpráva o hostinci \"Beim Seidel\" (\"U Seidela\"\") v Křížové ulici, což je dům čp. 639 v dnešní Moskevské ulici poblíž křižovatky s ulicemi Jiráskovou a U Synagogy. Ve vedlejší budově (čp. 640 v Moskevské ulici) býval v 19. století velký zájezdní hostinec \"Beim Pilken\", později přejmenovaný na \"Zum Kaiser von Österreich\" (\"U císaře rakouského\"). Židé měli také své místní nálevny a kořalní výčepy, například v Mariánské ulici (\"Frauenstraße\") nebo v čp. IX v ulici U Synagogy. V době tzv. první republiky se bohatí židovští obchodníci scházeli také v nedaleké kavárně Union.\n\nV Nerudově ulici v České Lípě existuje tzv. Gansův dům, což je objekt, který v roce 1884 zakoupil bohatý obchodník Salomon Gans a následně jej nechal přebudovat na židovský chudobinec. Kořeny českolipské židovské rodiny Gansů sahají zřejmě hluboko do minulosti. Je zaznamenáno, že v roce 1585 vyplula z anglického Plymouthu výprava, která měla v Karolíně na východním pobřeží Nového světa založit první bělošskou osadu. Členem této výpravy byl jistý Jáchym Gans z České Lípy, znalec nerostů, který se v Novém světě věnoval geologické prospekci. Výprava ovšem nesplnila svůj cíl, neboť se její účastníci museli potýkat s nedostatkem potravin i s místními indiány. Po dvou letech se Gans vrátil do Anglie, kde pracoval v měděných dolech. Po dalších peripetiích se Jáchym Gans vrátil do Čech a v České Lípě si zakoupil dům. Někteří autoři považují Jáchyma Ganse za prvního českého, respektive židovského geologa v Novém světě (tj. v Severní Americe).\n\n\n"}
{"id": "1493960", "url": "https://cs.wikipedia.org/wiki?curid=1493960", "title": "Seznam nejmenších obcí v Maďarsku", "text": "Seznam nejmenších obcí v Maďarsku\n\nToto je seznam nejmenších samostatných obcí v Maďarsku s méně než 100 obyvateli. Seznam je aktuální k roku 2014.\n\nNaprostá většina malých obcí se nachází v župách Baranya, Borsod-Abaúj-Zemplén a Zala, největší počet je pak v okresech Lenti a Edelény.\n"}
{"id": "1493964", "url": "https://cs.wikipedia.org/wiki?curid=1493964", "title": "Baglad", "text": "Baglad\n\nBaglad je malá vesnička v Maďarsku v župě Zala, spadající pod okres Lenti. Nachází se blízko slovinských hranic, asi 10 km severozápadně od Lenti. V roce 2015 zde žilo 38 obyvatel. Během sčítání lidu z roku 2011 bylo 89,3 % obyvatelstva maďarské a 8,5 % romské národnosti.\n\nSousedními vesnicemi jsou Belsősárd, Csesztreg, Kerkabarabás, Külsősárd, Nemesnép, Rédics, Resznek a Zalabaksa, sousedním městem Lenti.\n\n"}
{"id": "1493966", "url": "https://cs.wikipedia.org/wiki?curid=1493966", "title": "Marie Gottfriedová", "text": "Marie Gottfriedová\n\nMarie Gottfriedová (* 15. května 1975 Ústí nad Labem) je ředitelkou Základní školy v Trmicích a zastupitelkou.\nV roce 2019 neúspěšně kandidovala do Evropského parlamentu jako nezávislá na kandidátce Klubu angažovaných nestraníků (KAN).\n\nMarie Gottfriedová vystudovala Pedagogickou fakultu Univerzity Jana Evangelisty Purkyně v Ústí nad Labem. V trmické Základní škole působí od roku 1999. Od roku 2005 je její ředitelkou. V roce 2012 město vypsalo konkurz na její místo, proti čemuž se občané úspěšně bránili.\nŠkola od roku 2004 úspěšně uplatňuje tzv. inkluzi, inkluzivní vzdělávání – Marie Gottfriedová: \"„V naší škole vzděláváme všechny děti. Navštěvuje ji asi tři sta žáků, asi třetina jsou žáci romští, přibližně sedmdesát žáků má speciální vzdělávací potřeby. Vzděláváme také dva žáky s lehkým mentálním postižením. Před lety jsme se rozhodli, že chceme všechny děti po stránce vědomostní i po stránce lidské co nejlépe připravit na život. A pokud má škola připravit děti na život, pak je potřeba, aby celý vzdělávací systém probíhat v prostředí, které odpovídá realitě života. A realitou života je odlišnost, různorodost, pestrost.“\n\nZasazuje se i o více mužů v pedagogice.\n\nOd roku 2012 je Marie Gottfriedová zodpovědná za církevní školství v litoměřické diecézi.\n\nV roce 2015 dostala ocenění Roma Spirit za vzdělávání romských dětí a Cenu Alice Masarykové za práci v oblasti lidských práv – \"„za úspěšnou realizaci inkluzivního vzdělávání, jeho podporu a šíření této dobré praxe“\".\n\nV roce 2013 občanské sdružení \"Spolek pro záchranu kostela v Trmicích – Fiat Voluntas Tua (Buď vůle tvá)\", jemuž Marie Gottfriedová předsedá, zakoupilo trmický kostel Narození Panny Marie, aby jej zachránilo před privatizací poté co trmická farnost zkrachovala.\nMarie Gottfriedová: \"„Přispívali nám drobní dárci, převážně věřící z Čech a Moravy. Byly jich desítky tisíc. Mezi dárci nebyly žádné firmy, žádní milionáři, žádné podniky či jiné instituce.“\" a dále: \"„Chceme se zasadit o to, aby trmický kostel byl duchovním, kulturním a společenským centrem Trmic a okolí. Budeme provádět pravidelnou údržbu a drobné či rozsáhlejší opravy.“\" a také: \"„Církev by se měla zamyslet, jestli péče o hospodaření a majetek farnosti má ležet na bedrech kněží, nebo to mají zajišťovat odborníci.“\"\n\nJe i členkou spolku \"Pro kostely z.s.\", jemuž do roku 2018 předsedala.\n\nMarie Gottfriedová je od roku 2002 místní zastupitelkou v Trmicích – již několik období. Naposled jako číslo 1 na kandidátce Sdružení nestraníků (Sdružení nestraníků Trmice, založeno v říjnu 2013),\nkde v roce 2018 získala 10,54 % hlasů, 1 mandát pro Sdružení z celkem 15 mandátů zastupitelstva,\nv roce 2014 11,34 % hlasů, 1 mandát ze 2 pro Sdružení.\nV roce na kandidátce TOP 09, 16,60 % hlasů, 1 mandát.\nV roce číslo 3 na kandidátce ČSSD, 10,51 % hlasů, 1 ze 3 mandátů ČSSD,\nv roce 2002 9,56 % hlasů, 1 ze 6 mandátů ČSSD.\nV roce 1998 na kandidátce Sdružení US, NK s 6,18 % hlasů ještě neuspěla.\n\nV roce 2019 kandidovala do Evropského parlamentu jako nezávislá na kandidátce Klubu angažovaných nestraníků (KAN), na níž získala nejvíce preferenčních hlasů – 141. KAN ale s pouhými 0,10 % neuspěl.\n\n"}
{"id": "1493967", "url": "https://cs.wikipedia.org/wiki?curid=1493967", "title": "Mansberk", "text": "Mansberk\n\nMansberk může být:\n"}
{"id": "1493971", "url": "https://cs.wikipedia.org/wiki?curid=1493971", "title": "Zachęta Narodowa Galeria Sztuki", "text": "Zachęta Narodowa Galeria Sztuki\n\nZachęta Narodowa Galeria Sztuki je polská Národní galerie umění sídlící ve Varšavě.\nHistorie Zachęty sahá až do roku 1860, kdy byla v Polském království založena Společnost pro podporu výtvarného umění (Towarzystwo Zachęty Sztuk Pięknych). Cílem Společnosti bylo zpočátku pořádání výstav, nákup uměleckých děl pro národní sbírku a poskytování pomoci mladým umělcům. Současné sídlo Zachęty, navržené Stefanem Szyllerem, bylo postavené díky úsilí Společnosti a sociální štědrosti (Towarzystwo i hojności społecznej). Stalo se jedním z hlavních center umění ve Varšavě a prosazovalo moderní umění. Základy stavby byly položeny v září 1898 a galerie byla oficiálně otevřena 15. prosince 1900.\n\n16. prosince 1922 byl v paláci Zachęta zavražděn první prezident Polské republiky Gabriel Narutowicz.\n\nBěhem obléhání Varšavy v roce 1939 shořely sousední budovy (evangelicko-augsburský kostel a gymnázium M. Rejy), ale budova Zachęty přežila, i když utrpěla škody. Sbírky nebyly evakuovány z budovy ani přesunuty do suterénu budovy. Jediné dílo převezené ze \"Zachęty\" v průběhu zářijové ofenzivy německých vojsk byl obraz \"Bitva u Grunwaldu\" Jana Matejko. Obrazy zavěšené na stěnách zničily granáty, které prorazily střechu. Po kapitulaci Varšavy byla budova obsazena okupanty, zrušena Společnost pro podporu výtvarného umění a většina sbírek byla převezena do Národního muzea. Několik stovek maleb bylo přepraveno v otevřených nákladních vozech, bez jakýchkoliv seznamů nebo protokolů o tomto postupu. Část vyrabovaných sbírek byla odvezena do Německa. Varšavská Zachęta byla přeměněna na \"Haus der Deutschen Kultur\", ve které se konaly německé propagandistické akce. Při ústupu německých vojsk vážně poškodily budovu bomby a dělostřelecké granáty a po osvobození byly na stěnách nalezeny stopy hořlavé látky, které svědčí o záměru ji vypálit. Další rabování památek měla na svědomí sovětská vojska.\n\nPo druhé světové válce nebyla obnovena Společnost pro podporu výtvarných umění a její sbírky byly přesunuty do Národního muzea, kde jsou dnes důležitou součástí Polské galerie. Budova Zachęta byla určena jako sídlo Ústředního úřadu výstav umění (Centralne Biuro Wystaw Artystycznych, CBWA). Po změnách v roce 1989 se CBWA postupně transformovala a ztratila svůj centralistický charakter. V roce 1994 byla založena na příkaz ministra kultury a umění Zachęta Państwowa Galeria Sztuki. Rozhodnutím ministra kultury Waldemara Dąbrowskego, získala galerie 25. září 2003 status národní kulturní instituce a název Zachęta Narodowa Galeria Sztuki (Národní galerie Zachęta). \nStálá sbírka Národní galerie umění Zachęty zahrnuje díla současného polského umění: malby, sochařství, instalace, fotografie, kinematografie. Není však ve stálé expozici a je prezentována formou dočasných výstav. \n\nVe více než 100 let starých interiérech galerie byla vystaveny díla významných polských a zahraničních umělců, jako Paweł Althamer, Marlene Dumas, Luc Tuymans, Jan Lebenstein, Zbigniew Libera, Daniel Libeskind, Tadeusz Kantor, Katarzyna Kozyra, Yayoi Kusama, Niki de Saint Phalle, Wilhelm Sasnal, Alina Szapocznikow a Wolfgang Tillmans. \n\nZachęta také připravuje často široce diskutované problémové výstavy, takový jako: \"Klasici dvacátého století; Revoluce 1968; Sex? Zkontrolovat! Ženskost a mužskost v umění východní Evropy; V Boha, kterému věříme; Pokrok a hygiena; Kanibalismus? O prostředcích v umění nebo těsně po válce.\" Část děl vytvořených umělci pro konkrétní výstavy se tak dostane do sbírek galerie Zachęta.\nSoučástí galerie je odborná knihovna se sbírkou výstavních katalogů, která je jednou z největších v Polsku, oddělení dokumentace a knihkupectví s knihami o výtvarném umění.\n\nPolský stát usiluje o navrácení ukradených artefaktů a sleduje i díla nabízená v aukcích v zahraničí.\n\npřeloženo z polské Wikipedie\n"}
{"id": "1493978", "url": "https://cs.wikipedia.org/wiki?curid=1493978", "title": "Železniční trať Pockau-Lengefeld – Neuhausen", "text": "Železniční trať Pockau-Lengefeld – Neuhausen\n\nŽelezniční trať Pockau-Lengefeld–Neuhausen je místní dráha v Sasku vedoucí údolím řeky Flöhy (Flájského potoka) z Pockau přes Olbernhau do Neuhausenu Trať patří od roku 2001 k DB RegioNetz Erzgebirgsbahn.\n\nÚvahy o výstavbě železnice do horní údolí Flájského potoka (Flöhatal) a Marienbergu se objevily již kolem roku 1863, kdy se diskutovalo o výstavbě železnice ze Saské Kamenice do Freibergu. Tehdy se uvažovlao o trase jižnější než současné vedení, jež by připojovala obce v Krušných horách. Když byly tyto plány opuštěny, byla podporována železnice údolím Flájského potoka přes Olbernhau a dále do Chomutova. Ve stejné době se v Marienbergu prosadil výbor pro výstavbu železnice přes Marienberg a Reitzenhain do Chomutova. V roce 1867 soutěžily dva projekty aby získaly koncesi na vybudování železnice v údolí Flájského potoka. Poté, co se Buschtěhradská dráha a město Chomutov vyslovily pro trasu přes Marienberg, byla tato trasa upřednostňována. V roce 1868 schválil saský zemský sněm udělení koncese a rozhodl, že se trať má stavět ze soukromého kapitálu.\n\n15. srpna 1871 byla pro výstavbu a provoz tratě založena společnost Chemnitzko-Chomutovské dráhy. Výstavbou dráhy byla pověřena stavební společnost Plessner &amp; co. z Berlína.\n\n22. února 1872 byl položen první základní kámen. Při stavbě se využilo italských pracovníků, protože měli mnoho zkušeností s budováním kamenných staveb. V důsledku hospodářské krize z roku 1873 stavební firma narazila na ekonomické obtíže, takže železniční společnost byla nucena trať dokončit sama. Na počátku roku 1875 byla stavba dokončena.\n\nJiž po prvním roce provozu musela společnost Chemnitzko-Chomutovské dráhy prodat své tratě z důvodu finanční ztráty státu. 4. prosince 1876 přešla trať na saský stát, majitelem a provozovatelem dráhy se staly Královské saské státní dráhy.\n\nJiž roku 1883 byla podána petice za pokračování dráhy. V té době počítal rozpracovaný projekt s Úzkorozchodnou tratí z Olberhau přes Saydu do Bienenmühle a k trati Nossen – Moldava v Krušných horách. Primární hnací silou byl Neuhausenský farář Dr. Süß, ale též Saydský železniční výbor. V červenci 1890 saské ministerstvo financí zhodnotil situaci v údolí Flájského potoka (Flöhatalu) a na podzim roku 1891 představilo vlastní projekt. Tento počítal s normálněrozchodnou tratí mezi Olbernhau a Neuhausenem. Obě komory Saského zemského sněmu odsouhlasily projekt v únoru 1892.\n\nPřípravné práce pro stavbu trati začaly v roce 1892. V říjnu 1893 začaly vlastní stavební práce na trati, které probíhaly dva roky do podzimu roku 1895. Bylo položeno celkem 13 541 metrů kolejí včetně 39 výhybek. 24. Září 1895 se konala oficiální zkušební jízda, nebyly zjištěny žádné nedostatky. 30. Září 1895 byla trať oficiálně otevřena slavnostním vlakem pro pozvané hosty.\n\n1. Října 1895 začal pravidelný provoz čtyřmi páry vlaků v trase Pockau-Lengefeld–Neuhausen.\n\n3. Května 1927 byla otevřena odbočka do Deutschneudorfu (Svídnická údolní dráha). Tato trať byla uzavřena roku 1969 .\n\nV úseku mezi Olbernhau-Grünthal a Neuhausenem byla od 1. ledna 1994 zastavena nákladní doprava. Osobní doprava byla provozována až do 9. června 2001, poté byla zastavena kvůli závadám na železničním svršku.\n\nOd roku 2002 začala sanace úseku Pockau-Lengefeld – Olbernhau. 29. ledna 2005 byl znovu zaveden provoz přímých vlaků mezi stanicemi Chemnitz Hbf a Olbernhau. 29. října 2005 byl úsek Olbernhau – Olbernhau-Grünthal znovu uveden do provozu. Od 10. prosince 2006 byl Chemnitzem a Olbernhau ve všední dny zaveden hodinový takt s křižováním v Pockau-Lengefeldu, od prosince 2011, byl omezen pouze na hlavní vytížené časy (pondělí až pátek, kromě dopoledne) je zachována. Jinak vlaky jezdí každé dvě hodiny.\n\nMezi Olbernhau-Grünthal a Neuhausen nebyla nejprve provedena oprava kolejí, protože v tomto úseku odpovědný Dopravní svaz středního Saska (ZVMS) již neplánoval železniční dopravu obnovit. V září 2007 byla zahájena opravena. V roce 2010, byl úsek Olbernhau-Grünthal–Neuhausen po devíti letech konečně znovu uveden do provozuschopného stavu, je zavedena příležitostná železniční doprava. 13. listopadu 2010 vyjel poprvé po více než devíti letech zvláštní vlak Erzgebirgsbahn do Neuhausenu.\n\nVzhledem k nízkému zalidnění, je nepravděpodobné, že ZVMS objedná na úsek pravidelnou dopravu. V současné době Spolkový drážní úřad schválil snížení kapacity (snížení rychlosti ze současných maximálně 40 na 10 nebo 20 km/h), od změny jízdního řádu v červnu 2014. Od 6. února do 6. května 2014 nabídly DB RegioNetz Infrastruktur GmbH úsek Olbernhau-Grünthal–Neuhausen k pronájmu pro „zúčastněné strany, které chtějí převzít tento úsek ve stávajícím stavu, dráhu udržovat a provozovat na ní veřejnou dopravu na vlastní odpovědnost.\"\nNovým nájemcem se stane nově založená společnost Haustein Eisenbahn-Gesellschaft mbH, která převezme trať od kilometru 13,040 (Ra 10 Olbernhau-Grünthal) (leden 2017). Již během jednání roku 2016 získal starosta Olbernhau Heinz-Peter Haustein cenu Spolku cestujících (Fahrgastverband) ProBahn za svůj závazek.\n\nŽelezniční trať Pockau-Lengefeld – Neuhausen vychází z nádraží Pockau-Lengefeld východním směrem. V celé délce trať vede podél řeky Flöha (Flájského potoka), kterou několikrát přechází. Mezi Blumenau a Olbernhau-Grünthal je trať vedena po levém břehu s ohledem na protipovodňovou ochranu.\n\nChemnitzko-Chomutovská dráha opatřila pro tuto odbočku dvě lokomotivy, které státní dráhy později označily řadou VII T. U Chemnitzko-Chomutovské dráhy nesly čísla 9 a 14.\n\nNa konci 80. let byly osobní vlaky vedeny obvykle čtyřnápravovými reko vozy typu Halberstadt a dieselovými lokomotiva DR řady 110. Na konci 90. let byly krátce nasazeny motorové vozy DB řady 772, a vratnými soupravami z vagonů Halberstadt s nástupem uprostřed a lokomotivou DB řady 219 .\n\n\n"}
{"id": "1493979", "url": "https://cs.wikipedia.org/wiki?curid=1493979", "title": "Wills Hill, 1. markýz z Downshire", "text": "Wills Hill, 1. markýz z Downshire\n\nWills (\"William\") Hill, 1. markýz z Downshire (\"Wills Hill, 1st Marquess of Downshire, 1st Earl of Hillsborough, 2nd Viscount Hillsborough, 1st Viscount Kilwarlin, 1st Viscount Fairford, 1st Baron Harwich\") (30. května 1718, North Aston Hall, Anglie – 7. října 1793, Hillsborough Castle, Irsko) byl britský státník. Patřil ke šlechtické rodině, původně byl poslancem Dolní sněmovny, od mládí patřil k významným osobnostem v Irsku, kde vlastnil statky. Politicky náležel k toryům a zastával hodnosti u královského dvora, několik let byl ministrem obchodu a ministrem kolonií, z této doby pochází pojmenování několika lokalit v severní Americe na jeho počest. Během své politické dráhy získal několik šlechtických titulů, nakonec byl povýšen na markýze z Downshire (1789).\n\nPocházel ze starobylého rodu usazeného v Irsku, byl synem Thomase Hilla, 1. vikomta Hillsborougha (1693-1742), narodil se na zámku \"North Aston Hall\" (Oxfordshire), který byl krátce v majetku jeho otce. V letech 1741-1756 byl členem Dolní sněmovny, mezitím v roce 1742 po otci zdědil titul vikomta s irským peerstvím, zastával úřad místodržitele v hrabství Downshire (1742-1793) a od roku 1746 byl členem irské Tajné rady. V roce 1751 získal irský titul hraběte z Hillsborough a v roce 1756 s titulem barona Harwiche vstoupil do britské Sněmovny lordů. Mezitím se uplatnil ve vysokých dvorských úřadech, byl finančním inspektorem královského dvora (1754-1756) a pokladníkem v úřadu nejvyššího komořího (1755-1756). V letech 1763-1765 byl prezidentem úřadu pro obchod, pak generálním poštmistrem (1765-1766). Jako první zastával nově zřízený úřad ministra kolonií (1768-1772), souběžně byl znovu prezidentem obchodního úřadu (1768-1772). V roce 1772 byl povýšen na hraběte z Hillsboroughu a nakonec byl státním sekretářem vnitra (1779-1782). Patřil k oporám politiky toryů, i když současníci mu vyčítali nedostatek státnických schopností. Odporoval snahám amerických kolonií o nezávislost, v anglicko-irských vztazích byl stoupencem usmíření a unie, která vznikla až počátkem 19. století. Po pádu vlády lorda Northa a reorganizaci státní správy v roce 1782 odešel do ústraní, v roce 1789 získal titul markýze.\n\nZ doby jeho působení v čele ministerstva obchodu a kolonií pochází několik pojmenování lokalit v Severní Americe. Ve Spojených státech nesou název Hillsborough County dvě správní jednotky v New Hampshire a Severní Karolíně. V obou státech se nacházejí také města stejného názvu Hillsborough pojmenovaná taktéž po 1. hrabě z Hillsborough. Největší město s názvem Hillsborough se nachází ve státě New Jersey. Je po něm pojmenován také záliv Hillsborough Bay na Ostrově prince Edvarda v Kanadě.\n\nJeho první manželkou byla od roku 1747 Margaret Fitzgerald (1729-1766), sestra 1. vévody z Leinsteru, která do manželství přinesla věnem 20 000 liber. Podruhé se oženil v roce 1768 s Mary Stawell (1725-1780), vdovou po ministru financí Henrym Bilson-Legge. Z prvního manželství pocházely čtyři děti, starší syn Marcus Hill, vikomt Kilwarlin (1752-1756), zemřel v dětství, dědicem titulů se stal mladší syn Arthur Hill, 2. markýz z Downshire (1753-1801). Dcera Emily (1750-1785) byla manželkou 1. markýze ze Salisbury, další dcera Charlotte (1754-1804) se provdala za 1. hraběte Talbota.\n\nHlavním rodovým sídlem byl zámek \"Hillsborough Castle\" (Downshire, který dnes slouží jako oficiální sídlo královské rodiny v Severním Irsku.\n\n"}
{"id": "1493980", "url": "https://cs.wikipedia.org/wiki?curid=1493980", "title": "John Egerton, 3. hrabě z Bridgewateru", "text": "John Egerton, 3. hrabě z Bridgewateru\n\nJohn Egerton, 3. hrabě z Bridgewateru (\"John Egerton, 3rd Earl of Bridgewater, 4th Viscount Brackley, 4th Baron Ellesmere\") (9. listopadu 1646, Canterbury, Anglie – 19. března 1701, Canterbury, Anglie) byl anglický šlechtic a politik druhé poloviny 17. století. Patřil k whigům a oponentům stuartovského režimu, za vlády Viléma III. byl ministrem obchodu (1695-1699) a ministrem námořnictva (1699-1701). V další generaci rod Egertonů získal titul vévody.\n\nPocházel ze starobylého šlechtického rodu, byl pravnukem významného právníka Thomase Egertona. Jako syn 2. hraběte z Bridgewateru užíval od dětství titul \"vikomta Brackleye\", po matce Elizabeth Cavendishové byl vnukem 1. vévody z Newcastle. Při korunovaci Karla II. obdržel Řád lázně (1661), poté sloužil v armádě a zastával správní funkce v hrabstvích Buckingham a Hertford. V letech 1685-1686 byl krátce poslancem Dolní sněmovny, v roce 1686 zdědil po otci titul hraběte a vstoupil do Sněmovny lordů. V politice patřil k whigům a jako odpůrce katolické politiky Jakuba II. byl v nemilosti, kvůli tomu také přišel o post místodržitele v Buckinghamu, který převzal po otci (1686-1687). Vzestupu dosáhl později za vlády Viléma Oranžského, kdy znovu získal úřad místodržitele v Buckinghamu (1689-1701). V roce 1691 byl jmenován členem Tajné rady a byl také členem výboru Tajné rady pro obchod a kolonie. Po zřízení úřadu pro obchod a kolonie byl jeho prvním prezidentem, respektive prvním lordem obchodu (\"First Lord of Trade\") (1695-1699). V době nepřítomnosti Viléma III. v Anglii byl členem místodržitelského sboru a také předsedal Sněmovně lordů (1699, 1700). V letech 1699-1701 byl prvním lordem admirality (po jeho smrti tuto funkci převzal 8. hrabě z Pembroke).\n\nPoprvé se oženil s Elizabeth Cranfield (1648-1672), dcerou 2. hraběte z Middlesexu. Po ovdovění se jeho druhou manželkou v roce 1673 stala Jane Paulet (1651-1716), dcera 1. vévody z Boltonu. Jediný syn z prvního manželství John (1668-1670 zemřel v dětství, v dětském věku zemřeli i dva synové z druhého manželství, Charles, vikomt Brackley (1675-1687), a Thomas (1679-1687). Dědicem titulů se stal Scroop (1681-1745), který sloužil v armádě a díky spříznění s rodinou vévodů z Marlborough získal v roce 1720 titul vévody. Další syn Henry (1682-1746) byl biskupem v Herefordu (1723-1746), nejmladší William (1684-1732) sloužil v armádě a byl dlouholetým členem Dolní sněmovny. Dcery se provdaly do rodin Byron a Paget.\n\nMladší bratři 3. hraběte z Bridgewateru, William Egerton (1649-1691) a Charles Egerton (1654-1717), byli dlouholetými poslanci Dolní sněmovny.\n\n"}
{"id": "1493981", "url": "https://cs.wikipedia.org/wiki?curid=1493981", "title": "Soudce Alexandr", "text": "Soudce Alexandr\n\nSoudce Alexandr je český televizní pořad z justičního prostředí, premiérově vysílaný v letech 2017–2019 na TV Barrandov.\n\nPořad je jednou z obdob \"Soudkyně Barbary\", je situován do soudní síně, kde se odehrávají soudní líčení dle skutečných příběhů. Postavu Soudce Alexandra hraje Jan Fišar.\n\nMnohdy bylo možné vidět v rolích advokátek, které šly proti sobě, herečku Evu Blahýnkovou-Hráskou a její sestru, muzikálovou herečku a zpěvačku, Marii Blahýnkovou-Křížovou. \n\n"}
{"id": "1493982", "url": "https://cs.wikipedia.org/wiki?curid=1493982", "title": "Prezident úřadu pro obchod a kolonie", "text": "Prezident úřadu pro obchod a kolonie\n\nPrezident úřadu pro obchod a kolonie, respektive \"První lord pro obchod (First Lord of Trade)\" byla funkce člena vlády v Anglii a Velké Británii v letech 1695-1782. Úřad pro obchod a kolonie (\"Board of Trade\") byl zřízen za vlády Viléma Oranžského v prosinci 1695 a nahradil dosavadní výbor Tajné rady pro obchod a kolonie (\"Committee of the Privy Council for Trade and Plantations\"). K úpravě kompetencí došlo po zřízení samostatného ministerstva kolonií v roce 1768, úřad byl zrušen v rámci celkové reorganizace státní správy v roce 1782. Správa obchodu přešla znovu pod výbor Tajné rady, již v roce 1786 byl ale opět zřízen úřad pro obchod v čele s prezidentem, respektive ministrem obchodu (již bez kompetencí pro kolonie). \n\nPo restauraci Stuartovců byly pro správu obchodu a zámořských držav zřízeny dva orgány - rada pro obchod (7. listopadu 1660) a rada pro kolonie (1. prosince 1660). Obě rady měly 50 členů, personální složení obou rad bylo ale do značné míry identické, takže již tehdy byly položeny základy pro zřízení společné instituce spravující oba resorty. Dlouholetým prezidentem obou státních rad byl významný státník hrabě z Clarendonu, po jeho pádu v nemilosti převzal radu pro obchod králův bratr vévoda z Yorku, do čela rady pro kolonie byl jmenován hrabě Sandwich. V rámci vlády cabal byla ustanovena společná státní rada pro obchod a kolonie, jejím prezidentem byl hrabě Shaftesbury. Po rozkladu vlády cabal byly záležitosti obchodu a kolonií podřízeny výboru Tajné rady pro obchod a kolonie (1675-1696). Tento výbor měl 21 členů, zasedali v něm převážně významní státníci z řad aristokracie, kteří zastávali i další funkce. Za vlády Viléma Oranžského byl koncem roku 1695 zřízen úřad pro obchod a kolonie (\"Board of Trade\"), v jehož čele stál prezident, respektive 'první lord obchodu' (\"First Lord of Trade\"). Ten měl k dispozici radu o 14 členech; členy rady byli automaticky z titulu svých funkcí prezident Tajné rady, lord kancléř, lord strážce tajné pečeti, dva státní sekretáři, kancléř pokladu a první lord admirality. Dalšími členy rady byli komisaři pro obchod a kolonie (\"Lord Commissioner for Trade and Plantations\"). Stejně jako post lorda pokladu na ministerstvu financí nebo lorda admirality na ministerstvu námořnictva byla funkce lorda pro obchod a kolonie odrazovým můstkem pro kariéru řady později významných státníků. S jedinou výjimkou Charlese Townshenda stáli v čele úřadu peerové. \n\nPo sedmileté válce bylo v roce 1768 zřízeno samostatné ministerstvo kolonií, až do roku 1779 ale zůstaly obě funkce personálně spojeny. Ve své původní podobě byl úřad pro obchod a kolonie zrušen v rámci reorganizace státní správy v roce 1782, správu obchodu dočasně převzal opět výbor Tajné rady (1784-1786), kolonie přešly pod ministerstvo vnitra. Předsedou výboru Tajné rady pro obchod a kolonie (\"President of the Committee on Trade and Foreign Plantations\") byl tehdejší ministr vnitra vikomt Sydney. Již v roce 1786 byl ale zřízen nový úřad pro obchod (již bez kompetencí pro kolonie), jeho prvním prezidentem (tj. ministrem obchodu) se stal Charles Jenkinson, 1. hrabě z Liverpoolu. \n\n\n"}
{"id": "1493983", "url": "https://cs.wikipedia.org/wiki?curid=1493983", "title": "Jansův kříž", "text": "Jansův kříž\n\nJansův kříž je drobná sakrální památka na území obce Suchý Důl (okres Náchod) u cesty Trhovice do obce Slavný.\n\nNa tomto místě stával v minulosti dřevěný kříž. V roce 1791 zde nechal postavit kamenný kříž sedlák Jan Jansa. Podle Soupisu sakrálních objektů v polické farnosti z roku 1837 byl pod Ukřižovaným reliéf Panny Marie s nápisem \"Marya Matko bolestna oroduj za nás.\"\n\nV roce 1847 zhotovil dnešní kříž Filip Klemt (1783-1851), kameník a rychtář v Suchém Dole čp. 1 na objednávku Josefa Jansy, sedláka v Suchém Dole čp. 19, který byl synem sedláka Jana Jansy a jeho manželky Kateřiny.\n\nBěhem komunistické vlády a družstevního hospodářství byl kříž poškozen zemědělskou technikou.\n\nNa přední straně soklu je dole zobrazen beránek Boží. Vedle něho je vpravo reliéf dvou klasů, podle jiného popisu dvě palmové ratolesti (beránek a palmové ratolesti jsou symboly Kristova mučednictví). Vlevo dnes již málo zřetelný reliéf, který údajně zobrazuje hada který se ovíjí okolo vinné révy, podle jiného popisu snítka růží. Nad beránkem je na soklu reliéf Panny Marie Bolestné.\n\nNa pravém boku soklu je reliéf svatého Josefa. Pod ním jsou nápisy: \"S. Jozef\" a níže: \"Pozorugte a wizte gestli gest bolest gako bolest má.\"\n\nNa levém boku soklu je reliéf svaté Kateřiny Alexandrijské. Pod ním jsou nápisy: \"S. Katarina.\", pod tím text: \"Ty Beránek Boží kterýž sjímá hříchy světa.\"\n\nVšechny nápisy jsou provedeny novogotickou minuskulou.\n\nNa zadní straně soklu je nápis: \"Nákladem Jozefa Jansy 1847.\"\n\nPod křížem je motiv lebky na pozadí imitujícím kameny. Nad ním je vlastní krucifix.\n\n"}
{"id": "1493984", "url": "https://cs.wikipedia.org/wiki?curid=1493984", "title": "Život na houpačce", "text": "Život na houpačce\n\nŽivot na houpačce je český televizní pořad vysílaný v roce 2017 na TV Barrandov.\n\nModerátorem pořadu byl Michal Jagelka. Pořad rozebíral osudy lidí a problémové situace, které zažili. V každém díle obvykle vystupovaly tři osoby, a to s problémy, které spolu souvisely.\n\n"}
{"id": "1493988", "url": "https://cs.wikipedia.org/wiki?curid=1493988", "title": "Srážka letadel nad Überlingenem", "text": "Srážka letadel nad Überlingenem\n\nV noci 1. července 2002 ve 21:35:32 (UTC) došlo nad německým městem Überlingen ke kolizi dopravního letadla Tupolev Tu-154 (let 2937 baškirských aerolinií) a nákladního letadla Boeing 757 (let DHL 611). Při nehodě zahynulo všech 69 lidí (posádka a cestující) na palubě letounu Tupolev a dva členové posádky nákladního letounu Boeing.\n\nOficiální vyšetřování německým federálním úřadem vyšetřování leteckých nehod (BFU) za hlavní příčinu nehody určilo množství nedostatků na straně švýcarské společnosti zajišťující řízení letového provozu a také nejasnosti v procedurách týkající se používání palubního protisrážkového systému (TCAS).\n\nDne 24. února 2004 (tj. rok a půl po nehodě) byl Petr Nielsen, řídící letového provozu v době nehody, z pomsty zavražděn Vitalijem Konstantinovičem Kalojevem, který při nehodě ztratil svou manželku a dvě děti.\n\nLet 2937 baškirských aeroliniií byl charterovým letem z Moskvy do Barcelony s šedesáti pasažéry a devíti členy posádky, z toho 40 pasažérů bylo ruskými školáky z města Ufa cestující na školní výlet do oblasti Costa Daurada ve Španělsku. Tento výlet byl organizovaný místním výborem UNESCO. \n\nLetadlo Tupolev Tu-154M s imatrikulací RA-85816 bylo pilotované zkušenou ruskou posádkou: 52letým kapitánem Alexanderem Mihailovichovem Grossem a čtyřicetiletým kopilotem Olegem Pavlovichem Grigorievem. Kapitán měl nalétáno více než 12000 hodin, Grigoiev nalétal asi 8500 hodin a jeho úkolem bylo vyhodnotit výkon kapitána Grosse. Jedenačtyřicetiletý Murat Ahatovich Itkulov, pilot s téměř 7900 nalétanými hodinami, by byl za normálních okolností kopilotem, ale jelikož šlo o let, na kterém byl hodnocen kapitán, nebyl oficiálně ve službě. Tito tři piloti v kabině doprovázel letový navigátor Sergei Gennadyevich Kharlov (asi 13000 nalétaných hodin) a letový inženýr Oleg Irikovich Valeev s asi 4200 nalétanými hodinami. \n\nLet 611 společnosti DHL byl obsluhovaný letadlem Boeing 757-23APF s imatrikulací A9C-DHL a pilotovaný dvěma piloty z Bahrajnu, 47letým kapitánem Paulem Phillipsem a 34letým kopilotem Brantem Campionim. Oba piloti byli velmi zkušení, kapitán měl nalétáno asi 12000 letových hodin a kopilot více než 6600 hodin. V době nehody bylo letadlo na cestě z Bergama v Itálii do Bruselu v Belgii.\n\nDvě letadla letěla na letové hladině 360 (36000 stop, což je 10973 metrů) na kolizním kurzu. I přes to, že let probíhal nad Německem, letový prostor byl řízen z Curychu soukromou společností Skyguide specializující se na řízení letového provozu. V tu dobu byl letový prostor řízen pouze jedním letovým dispečerem, Petrem Nielsenem, který tak musel ovládat dvě různé pracovní stanice najednou. Částečně kvůli zvýšené pracovní náročnosti a částečně kvůli zpoždění dat z radaru problém nezaregistroval včas a neudržel letadla od sebe dostatečně daleko. Situaci zaregistroval méně než minutu před nehodou a rozhodl se nařídit letu 2937, aby klesl na letovou hladinu 350 a tím se vyhnul srážce s druhým letadlem (let 611). Několik vteřin poté, co ruská posádka zahájila pokles, jejich palubní protisrážkový systém (TCAS) je instruoval, aby stoupali. Zhruba ve stejnou dobu systém TCAS instruoval let 611, aby klesali. Jestliže by obě dvě letadla poslechla těchto automatických instrukcích, ke kolizi by nedošlo. \n\nPiloti letu 611 dodrželi pokyny systému TCAS a zahájili pokles, ale nemohli okamžitě informovat Nielsena, protože ten se v tu dobu věnoval letu 2937. Zhruba osm sekund před kolizí let 611 klesl rychlostí zhruba 12 metrů za vteřinu. Piloti letu 2937 ignorovali instrukce ke stoupání vydané systémem TCAS, namísto toho uposlechli instrukci letového dispečera a zahájili sestup. Z tohoto důvodu obě dvě letadla začala klesat. \n\nJelikož Nielsen nevěděl o automatických varováních vydaných systémem TCAS, Nielsen opakoval pokyn letu 2937 k poklesu, čímž předal posádce Tupolevu nesprávné informace týkající se polohy letu DHL (řekl jim, že let společnosti DHL je napravo od nich, přičemž byl ve skutečnosti nalevo). \n\nOsm sekund před kolizí si posádka letu 2937 uvědomila problém, když nalevo spatřila let 611. Ten v odpovědi zvýšil rychlost klesání. Dvě sekundy před kolizí piloti letu 2937 uposlechli instrukce systému k stoupání vydané systémem TCAS, ale kolizi se již nedalo zabránit. Letadla se srazila v 23:35:32 místního času. Tupolev se rozlomil na několik částí, což způsobilo dopad trosek na velké území. Poškozený Boeing pokračoval ve své cestě dalších asi sedm kilometrů, než spadl. Všech 69 lidí na Tupolevu, a dva členové posádky na Boeingu, zemřeli. \n\nOblast, skrz kterou letadla prolétala, v dobu nehody řídil pouze jeden letový dispečer, Petr Nielsen. Druhý řídící letového provozu, který měl být v tu dobu ve službě, odpočíval v druhé místnosti. To bylo proti vnitřním předpisům společnosti SkyGuide, ale šlo o běžnou praxi, o které vedení vědělo a tolerovalo ji. V době nehody na hlavním radaru probíhala údržba, což znamená, že letoví dispečeři museli používat záložní systém. Systém varující před hrozící kolizí, který by letového dispečera upozornil na hrozící kolizi zhruba dvě a půl minuty předtím, než by nastala, byl z důvodu údržby vypnut, o čemž Nielsen nevěděl. Existoval ještě zvukový systém STCA, který v 23:35:00 (32 sekund před kolizí) vyvolal varování, které ale nikdo neslyšel, a to i přesto, že v systému nebyla během vyšetřování nalezena žádná chyba. I kdyby ale Nielsen toto varování slyšel, v tu dobu bylo nemožné, aby letový dispečer nalezl použitelné řešení.\n\nVšechny zúčastněné země mohly přidat své prohlášení, odlišné od oficiální zprávy, které byly v doslovné podobě publikovány jako příloha zprávy neměckého Federálního úřadu pro vyšetřování leteckých nehod. Bahrajn, Švýcarsko a Rusko svá prohlášení do zprávy nechali zařadit, Spojené státy americké tak neučinily. \n\nBahajn (domovská země letadla společnosti DHL) vesměs souhlasí se závěry zprávy, ale tvrdí, že se zpráva měla méně věnovat individuálním rozhodnutím jednotlivcům, a více pozornosti věnovat chybám společnosti Skyguide.\n\nRusko prohlásilo, že ruští piloti nemohli uposlechnout pokynu systému TCAS ke stoupání, protože v té době byli v 10 800 metrech, přičemž letový dispečer je informoval o dalším letu nad nimi, ve výšce 11 000 metrů. Letový dispečer jim také přdal špatnou informaci o pozici letu DHL (dvě hodiny namísto skutečných deseti hodin). Rusko předpokládá, že piloti letu DHL měli \"reálnou možnost\" vyhnout se kolizi, protože museli slyšet konverzaci mezi ruskou posádkou a letovým dispečerem.\n\nŠvýcarsko poznamenává, že Tupolev byl asi 33 metrů (108 stop) pod letovou hladinou nařízenou letovým dispečerem, přičemž stále klesali rychlostí 580 metrů za minutu. Švýcarsko toto považuje za jednu z příčin nehody. Švýcarsko také požádalo, aby německý Federální úřad pro vyšetřování leteckých nehod (BFU) do své zprávy zařadil informaci, že varování systému TCAS by byla užitečná, pokud by jich bylo okamžitě uposlechnuto. BFU žádosti odmítl vyhovět.\n\nNielsen potřeboval lékařskou pomoc kvůli stresu vyvolaném nehodou. Jeho kolegové ve společnosti Skyguide na jeho pracovní místo umístili vázu s růžemi. Skyguide napřed za nehodu vinil ruské piloty, později ale za nehodu přijal plnou odpovědnost a požádal příbuzné obětí o odpuštění. \n\nPodle zpráv v novinách vyplatila společnost Skyguide odškodnění rodinám zemřelých dětí. Odškodnění činilo 30-36 tisíc švýcarských franků. Švýcarský federální soud v roce 2011 zamítl několik žádostí o vyšší odškodné. \n\nRuský architekt Vitalij Konstantinovič Kalojev, považoval Petra Nielsena za odpovědného za smrt jeho manželky a dvou dětí, kteří byli na palubě letu 2937. Zjistil si proto Nielsenovu adresu a 24. února 2004 ho ubodal k smrti před zraky jeho ženy a tří dětí. Švýcarská policie Kalojeva brzy zatkla v místním hotelu a v roce 2005 byl Kalojev odsouzen za vraždu. V listopadu 2007 byl propuštěn, protože jeho zdravotní stav nebyl v prvotním rozsudku dostatečně zvážen.\n\nNehoda vyvolala diskusi nad tím, jak by piloti měli reagovat v okamžiku, kdy obdrží rozdílné příkazy od systému TCAS a od řízení letového provozu (ATC). TCAS byl v době nehody relativně novou technologií. Instalace tohoto systému byla v Evropě povinná od roku 2000. V okamžiku, kdy TCAS vydá pokyn, piloti by měli okamžitě reagovat splněním tohoto pokynu, s výjimkou případů, kdy by uposlechnutí příkazu ohrozilo bezpečnost letu anebo v okamžiku, kdy posádka letadlo, které vyvolalo vydání příkazu systémem TCAS, vidí a může si být jistá, že neuposlechnutím příkazu nic neohrozí. Jakmile je to možné, posádka by měla informovat ATC a informovat je o situaci. Poté, co TCAS příkaz odvolá, by měla posádka informovat ATC, že se vrací do letové hladiny, která jim byla předtím řídícím letového provozu přidělena, a potvrdit přijetí jakéhokoliv pozměněného příkazu. \n\nSystém TCAS je naprogramován tak, že očekává, že jeho instrukce budou ihned splněny. Letové manuály ale neobsahovaly dostatečně jasnou informaci, že příkazy systému TCAS by měly mít vždy prioritu před jakoukoliv instrukcí vydanou řícítím letového provozu. Manuál popisoval systém TCAS jako \"zálohu k systému řízení letového provozu\", což by mohlo být nesprávně interpretováno tak, že příkazy letového dispečera mají vyšší prioritu. BFU doporučil, že tato nejasnost by měla být vyřešena tak, aby bylo jasné, že instrukce systému TCAS mají být uposlechnuty i v případě, kdy jsou v rozporu s instrukcemi řízení letového provozu.\n"}
{"id": "1493989", "url": "https://cs.wikipedia.org/wiki?curid=1493989", "title": "Pallaviciniové", "text": "Pallaviciniové\n\nPallaviciniové (italsky \"Pallavicini\", \"Pallavicino\", dříve i \"Pelavicino\") je šlechtický rod původem ze severní Itálie. Jeho prapředkem byl lombardský šlechtic Oberto I. Pallavicino z rodu Obertenghiů, který zemřel roku 1148. Rod se později rozdělil na řadu větví a rozšířil se i mimo Itálii, zejména do střední Evropy. Část rodu sídlila v Čechách na Královéhradecku (Dašice), druhá větev rodu Pallavicini na Moravě držela jemnické panství. Třetí rodová větev byla uherská.\n\nK Pallaviciniům patřila řada umělců, mediálních aktérů a církevních představitelů, například \n"}
{"id": "1493990", "url": "https://cs.wikipedia.org/wiki?curid=1493990", "title": "Ruspoliové", "text": "Ruspoliové\n\nRuspoliové (italsky \"Ruspoli\") je římský knížecí rod původem z italské Florencie doložený ve 13. století. V 17. století vymřela původní linie po meči, avšak jeden ze synů markýzy Vittorie Ruspoliové, která se provdala za římského šlechtice, přijal jméno a erb Ruspoliů, aby rod nezanikl. Vittoriin vnuk Francesco Ruspoli byl papežským vojevůdcem a za zásluhy v boji proti Rakušanům ho papež Klement XI. roku 1709 povýšil do knížecího stavu. \n"}
