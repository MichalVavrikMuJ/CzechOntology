{"id": "1402312", "url": "https://cs.wikipedia.org/wiki?curid=1402312", "title": "Ladies Championship Gstaad 2018 – ženská čtyřhra", "text": "Ladies Championship Gstaad 2018 – ženská čtyřhra\n\nŽenská čtyřhra Ladies Championship Gstaad 2018 probíhala ve druhé polovině července 2018. Do deblové soutěže gstaadského tenisového turnaje hraného na antuce nastoupilo patnáct dvojic, s jedním volným losem do druhého kola. Obhájcem titulu byl pár Kiki Bertensová a Johanna Larssonová, jehož členky nestartovaly společně. Bertensová se rozhodla turnaje nezúčastnit. Spoluhráčkou Larssonové se stala Eugenie Bouchardová, s níž skončila v úvodním kole na raketách Fudžiwarové a Jurakové.\n\nVítězem se stal nenasazený chilsko-americký pár Alexa Guarachiová a Desirae Krawczyková, který ve finále zdolal španělsko-švýcarskou dvojici Lara Arruabarrenováa Timea Bacsinszká. Po dvousetovém průběhu 4:6 a 6:4 rozhodl až supertiebreak poměrem míčů [10:6]. Obě šampionky si do žebříčku WTA připsaly 280 bodů a na okruhu WTA Tour získala každá z nich premiérovou trofej.\n\n"}
{"id": "1402317", "url": "https://cs.wikipedia.org/wiki?curid=1402317", "title": "Posilovač 4000", "text": "Posilovač 4000\n\nPosilovač 4000 (v anglickém originále Weight Gain 4000) je třetí díl první řady amerického komediálního animovaného televizního seriálu \"Městečko South Park\".\n\nEric vyhrál cenu o nejlepší esej na téma zachraňte naší planetu. Cenu mu má přijet předat Kathie Lee Giffordová. Starostka se to dozví a požádá Erica o lepší postavu. Eric uvidí reklamu v televizi na proteiny a jde si je koupit. Starostka mezitím vyzdobí s občany město a naštve se na Garrisona za špatné ale věrohodné vystoupení žáků v divadelní hře o historii města. Zbaví ho režie představení kvůli neoblibě ke Kathie Lee Giffordové, a tak si jde pan Garrison nakoupit zbraň. Wendy, která měla povedenou esej, šla do školy potají zjistit, zda Eric nepodváděl. Vyruší jí však pan Garrison, když se svěří panu Kloboukovi, že se rozhodne zabít Giffordovou při udělování ocenění. Panu Garrisonovi totiž kvůli ní utekla kdysi dávno první cena v soutěži talentů. V osudný den ho ve strarém skladišti knih Wendy a Stan našli, ale nerozmluvili mu to. Garrison vystřelí, ale než kulka trefí Giffordovou, na pódium si stoupne Eric, který kvůli svým proteinům výrazně přibral, čímž jí vystřelí do vzduchu a kulka trefí Kennyho. Ten kvůli síle nárazu též vyletí, ale spadne hlavou na ostrý vrchol stožáru a zemře. Eric se nakonec dostane do televize, jak si přál. V pořadu Geraldo se objeví nikoliv díky své kopii díla Walden ale své nadměrné váze, která mu zabraňuje opustit domov.\n"}
{"id": "1402321", "url": "https://cs.wikipedia.org/wiki?curid=1402321", "title": "Čamlang", "text": "Čamlang\n\nČamlang (také Chamlang) je hora v Nepálu v pohoří Himálaje. Leží nedaleko vrcholu Makalu a její výška je 7319 m n. m.\n\nNa vrchol poprvé vylezli 31. května 1962 Japonec Soh Anma a Ind Sirdar Pasang Phutar III. Výstupová trasa vedla od západního ledovce přes jižní hřeben k vrcholu.\n\nRoku 2019 vystoupili na vrchol poprvé severozápadní stěnou Češi Marek Holeček a Zdeněk Hák.\n"}
{"id": "1402324", "url": "https://cs.wikipedia.org/wiki?curid=1402324", "title": "William Friedkin", "text": "William Friedkin\n\nWilliam Friedkin (* 29. srpna 1935 Chicago) je americký režisér, producent a scenárista. Za film \"Francouzská spojka\" (1971) obdržel Oscara za nejlepší režii. V roce 2014 obdržel cenu za mimořádný umělecký přínos kinematografii na MFF v Karlových Varech.\n\nMezi jeho další známé filmy patří \"Vymítač ďábla\" (1973), \"Mzda strachu\" (1977), \"Na lovu\" (1980), \"Žít a zemřít v L.A.\" (1985), \"Chůva\" (1990), \"Jade\" (1995), \"Dvanáct rozhněvaných mužů\" (1997), \"Krvavá volba\" (2000), \"Štvanec\" (2003) a \"Zabiják Joe\" (2011).\n\n"}
{"id": "1402329", "url": "https://cs.wikipedia.org/wiki?curid=1402329", "title": "BRD Bucharest Open 2018 – ženská čtyřhra", "text": "BRD Bucharest Open 2018 – ženská čtyřhra\n\nŽenská čtyřhra BRD Bucharest Open 2018 probíhala ve druhé polovině července 2018. Do deblové soutěže bukurešťského tenisového turnaje hraného na antuce nastoupilo šestnáct dvojic. Obhájcem titulu byl rumunský pár Irina-Camelia Beguová a Ioana Raluca Olaruová, jehož členky nestartovaly společně. Beguová nastoupila s Andreeou Mituovou a trofej obhájila. Spoluhráčkou Olaruové se stala Mihaela Buzărnescuová, s níž skončila v semifinále na raketách Kovinićové se Zanevskou.\n\nVítězem se stal rumunský pár startující na divokou kartu, Irina-Camelia Beguová a Andreea Mituová, který ve finále zdolal černohorsko-belgickou dvojici Danka Kovinićová a Maryna Zanevská po dvousetovém průběhu 6–3 a 6–4. Obě šampionky si do žebříčku WTA připsaly 280 bodů a získaly premiérovou společnou trofej. Beguová vybojovala osmý deblový titul na okruhu WTA Tour a pro Mituovou to bylo třetí takové turnajové vítězství.\n\n"}
{"id": "1402335", "url": "https://cs.wikipedia.org/wiki?curid=1402335", "title": "Mitla (rozcestník)", "text": "Mitla (rozcestník)\n\nNázev Mitla má více významů:\n\n\n"}
{"id": "1402336", "url": "https://cs.wikipedia.org/wiki?curid=1402336", "title": "Lavička (příjmení)", "text": "Lavička (příjmení)\n\nPříjmení Lavička nese více různých osobností:\n\n"}
{"id": "1402337", "url": "https://cs.wikipedia.org/wiki?curid=1402337", "title": "XXx: Návrat Xandera Cage", "text": "XXx: Návrat Xandera Cage\n\nXXx: Návrat Xandera Cage (v anglickém originále xXx: Return of Xander Cage) je americký akční film z roku 2017. Režie se ujal D. J. Caruso a scénáře F. Scott Frazier. Hlavní role hrají Vin Diesel, Donnie Yen, Deepika Padukone, Kris Wu, Ruby Rose, Tony Jaa, Nina Dobrev, Toni Collette, Ariadna Gutiérrez, Hermione Corfield a Samuel L. Jackson. Je to již třetí film \"XXx\" série: \"XXx\" (2002) a \"\" (2005).\n\nNa rozdíl od předchozích filmů, tenhle byl distribuován společností Columbia Pictures a vydán společností Paramount Pictures. Ve Spojených státech měl premiéru dne 20. ledna 2017, v České republice o den dříve. Film obdržel smíšené názory od kritiků. Celosvětově vydělal přes 346 milionů dolarů a stal se tak nejvýdělečnějším filmem studia Revolution Studios, který film produkoval.\n\n\nFilm vydělal 44,9 milionů dolarů v Severní Americe a 301,4 milionů dolarů v ostatních oblastech, celkově tak vydělal 346,3 milionů dolarů po celém světě. Rozpočet filmu činil 85 milionů dolarů. Za první víkend docílil druhé nejvyšší návštěvnosti, kdy vydělal 20 milionů dolarů.\n\nNa recenzní stránce Rotten Tomatoes získal ze 121 započtených recenzí 45 procent s průměrným ratingem 4,8 bodů z deseti. Na serveru Metacritic snímek získal z 25 recenzí 42 bodů ze sta. Na Česko-Slovenské filmové databázi snímek získal 47 procent.\n\nFilm získal 6 nominací na cenu Teen Choice Awards a to v kategoriích: nejlepší akční film, nejlepší herec v akčním filmu (Vin Diesel), nejlepší herečka v akčním filmu (Ruby Rose, Nina Dobrev, Deepika Padukone), objev roku (Padukone), nejlepší vztah (Padukone a Rose).\n"}
{"id": "1402347", "url": "https://cs.wikipedia.org/wiki?curid=1402347", "title": "Richtr", "text": "Richtr\n\nPříjmení Richtr, přechýleně Richtrová, nese více různých osobností:\n\n"}
{"id": "1402350", "url": "https://cs.wikipedia.org/wiki?curid=1402350", "title": "KSI", "text": "KSI\n\nOlajide William \"JJ\" Olatunji (*19. června 1993 Londýn), znám jako KSI, zkrácená verze jeho internetové přezdívky KSIOlajideBT, je britský YouTuber, internetová osobnost, herec, rapper a profesionální boxer.\n\nOlatunjiho hlavní YouTube kanál nahromadil více než 4 miliardy zhlédnutí a 20 milionů odběratelů, což z něho dělá 105. nejodebíranějšího člověka na YouTube. Olatunji se stal známým i jeho hudbou; vydal své debutové EP, \"Keep Up\", v roce 2016, dosáhlo 1. místa na UK R&B Albums Chart a dostalo se na žebříček i v dalších zemích. Po vydání třech dalších EP a singlů, Olatunji vydal společné album s Randolphem, \"New Age\", v roce 2019.\n\nOlatunji se narodil v Londýně, ale vyrůstal ve Watford, Hertfordshire. Olatunji chodil do Berkhamsted School společně s členem Sidemen, Simonem Minterem. Jeho rodiče jsou nigerského původu. \n\nOlatunjiho mladší bratr, Deji Olatunji, je také velmi známý YouTuber, který byl znám jako ComedyShortsGamer až do srpna 2018, kdy se rozhodl přejít zpět ke svému opravdovému jménu. Bratři se umístili v \"UK’s Most Influential YouTube Creators\" od \"Tubular Labs\" v roce 2015, kde Olatunji skončil první a Deji druhý.\n\nKoncem listopadu 2018 bylo odhaleno, že jsou mezi Olatunjim a Dejim spory, které začaly, když Deji dal na veřejnost Olatunjiho bankovní výpisy během diss tracku na YouTubera a přítele Olatunjiho, Randolpha. Olatunji později odsoudil Dejiho jednání, když reagoval na diss track, a také byl zklamán z jeho rodičů, že povolili zveřejnění jeho finančních záznamů. Začátkem ledna 2019 se Deji omluvil bratrovi za jeho spontánní a ukvapené chování. Avšak v květnu 2019, kdy Deji opět zveřejnil svůj diss track, Olatunji na Twitteru oznámil, že \"už ho má dost\". Deji později obvinil Olatunjiho z roků mentálního a fyzického týrání.\n\nPřed vytvořením jeho současného hlavního kanálu, Olatunji měl YouTube kanál s názvem JideJunior, který vytvořil 24. dubna 2008. Olatunji zahájil svůj současný YouTube kanál 24. července 2009 videem o videoherní sérii \"FIFA\". Podle jeho webové stránky ho YouTubeři jako Weepeler a Hjerpseth inspirovali, aby začal svou YouTube kariéru. Jeho hlavní kanál byl dříve zaměřen na fotbal a \"FIFA\", i když hrál hry jako \"Grand Theft Auto V\" a další počítačové modifikace na jeho druhém kanálu (KSIOlajidebtHD)\n\nOlatunji byl středem kontroverze po jeho jednání v \"Eurogamer\" akci roku 2012, vyvýšeny po tom, co se objevil na Xbox One launch party v Londýně. Z důvodu kontroverze, kvůli sexuálnímu obtěžování účastníků akce, Microsoft přerušil všechny vazby s Olatunjim a dostal doživotní zákaz z Eurogamer Expo. Zpráva od Olatunjiho manažera uvedla : \"Sexismus není něco, co toleruje, nebo s čím chce souviset. Chtěl by se omluvit za jakékoliv urážky, které 15 měsíců staré video mohlo způsobilo za tu krátkou chvíli, co bylo na jeho YouTube kanálu. V posledních měsících se aktivně vyhýbá určité tvorbě, která byla viděna v daleké minulosti a chtěl by být posuzován za dobrou tvorbu a hodnotu, kterou dává značkám a partnerům, bez kontroverze.\"\n\nV únoru 2013, se Olatunji objevil ve videu \"KSI VS FIFA // The Record Slam\" od GWRomg ve kterém překonal bývalý světový rekord za 'nejvíce gólů skórováno proti počítači'. Bývalý rekord 110 gólů překonal 190 góly. Tím pádem se jeho jméno objevilo ve \"Guinness World Records Gamer's Edition\" (2013). Po tom, co porazil spoluzakladatele Virgin Gaming Zacha Zeldina ve videohře \"FIFA\", Olatunji navštívil Las Vegas, kde diskutoval o zahájení YouTube projektu o placení odebírání kanálů. V říjnu 2013 Olatunji podepsal smlouvu s Maker Studios' (teď DNN) sub-network, Polaris. \n\n19. října 2013, Olatunji a čtyři další YouTubeři utvořili skupinu jménem the Ultimate Sidemen (později jen Sidemen) vytvořením Rockstar Games Social Club skupiny stejného jména v Grand Theft Auto Online. Skupina se nejprve skládala z něho, Ethan Payne (Behzinga), Simon Minter (Miniminter), Josh Bradley (Zerkaa) a Tobi Brown (TBJZL). Skupina se rozhodla přidat šestého člena Vikram Barn, známého jako Vikkstar123, následující měsíc. Skupina poté přidala sedmého člena, Harry Lewis (wroetoshaw či \"W2S\" zkráceně), v roce 2014. \n\nV roce 2015, Olatunji vydal knihu nazvanou \"KSI: I Am a Bellend\", zvaná \"KSI: I Am a Tool\" ve Spojených státech. V knize se mluví o jeho historii a kontroverzích na YouTube. Kniha byla vydána 24. září 2015 ve Spojeném království a o pět dní později ve Spojených státech. Olatunji udělal turné podporující jeho knihu, které začalo 24. září 2015 a skončilo 4. října 2015.\n\nZačátkem 2017, Olatunji přestal vydávat videa na YouTube. V červenci vydal video, kde uvedl že je nespokojen se směrem, kterým se YouTube nejspíše vydává. 4. srpna 2017, Olatunji tweetnul, že bude opouštět skupinu Sidemen kvůli vnitřním konfliktům s členem Sidemen Ethan Paynem. Chvíli nato vydal několik diss tracků, ve kterých kritizoval členy Sidemen. Většina členů odpověděla svými diss tracky.\n\n15. srpna 2017, Olatunji vydal video ve kterém tvrdil, že bude deportován ze Spojených států (jelikož v té době pobýval v Los Angeles) kvůli obdržení nesprávného víza. Olatunji se proto vrátil zpět do \"Sidemen vily\", kterou on a někteří z nich spoluvlastnili, jinak se ale ke skupině nevrátil. Avšak dalším měsícem se oficiálně vrátil k Sidemen. Toto vedlo k obvinění, že skupina předstírala své konflikty pro zhlédnutí, jelikož Olatunji a další členové Sidemen získali obrovský počet zhlédnutí a odběratelů poté, co vydali své diss tracky.\n\nZejména YouTuber Joe Weller vydal svůj diss track, ve kterém kritizuje Olatunjiho a Sidemen z předstírání \"Sidemen války\", což vedlo k útokům mezi Olatunjim A Wellerem na Twitteru. Toto vedlo k oznámení na každoroční akci Upload (kterou Olantuji a někteří členové Sidemen založili), že sobě budou čelit v boxerském zápase 3. února 2018 v Copper Box Arena v Londýně. Během oznámení se Youtubeři slovně a fyzicky konfrontovali, a Olatunji si dělal legraci z Wellerovo problémů s depresemi. Oba vydali videa po ohlášení zápasu, ve kterém se Olatunji omluvil za jeho poznámky.\nV listopadu 2017, Olatunji vydal video, ve kterém diskutoval, zda byl jeho údajný boj se Sidemen opravdový či falešný. Odpověděl, že \"drama nebylo úplně opravdové, ale nebylo ani úplně falešné.\"\n\n3. února 2018, Olatunji soupeřil v jeho prvním bílým límcovým amatérským boxerským zápasem proti YouTuberovi Joe Wellerovi v Copper Box Arena v Hackney Wick, Londýn. Zápas, zvaný KSI vs. Joe Weller, vyhrál Olatunji za 1 minutu a 30 sekund ve třetím kole TKO (technický KO). Olatunji byl oceněn YouTube Boxing Championship Belt. Na YouTube zápas dosáhl živě 1.6 milionů diváků. 21 milionů zhlédnutí v prvním dnu a přes 25 milionů za pár dnů, což z toho dělá největším bílým límcovým boxerským zápasem v historii.\n\nOlatunji projevil respekt k Joe Wellerovi po zápase za to, že byl: \"mnohem obtížnější, mnohem tvrdší než jsem si myslel\" a chválil ho za jeho odhodlání pro zvýšení povědomí o problémech s duševním zdravím. Poté vyzval americkou internetovou osobnost Logan Paula, jeho bratra Jake Paula a bývalého fotbalistu Rio Ferdinanda.\n\nO víkendu 24. února 2018, bylo oznámeno, že bratři Paulovy budou zápasit s bratry Olatunji v boxerském zápasu. Zápasy byly rozděleny podle věku (starší bratři KSI vs. Logan Paul v jednom zápase a mladší bratři Deji vs. Jake Paul v druhém) Jeden porotce se rozhodl ve prospěch Olatunjiho a dva porotci se rozhodli pro remízu, což znamenalo většinovou remízu. Zápas je označován jako \"největší událost v historii YouTube\" a \"největší amatérský boxerský zápas\"\n\n3. září 2019 byla mezi Olatunjim a Loganem Paulem oznámena odveta. Zápas se bude odehrávat 9. listopadu 2019 v Staples Center, Los Angeles a bude ho podporovat a propagovat Eddie Hearn. Na rozdíl od minulého zápasu bude odveta profesionální zápas a bez chráničů na hlavu. Menší zápasy se budou skládat z profesionálních boxerů, včetně Devina Haneyho a Billy Joe Saunderse.\n\nPo šesti kolech, boj vyústil v vítězství split rozhodnutí pro KSI, se dvěma rozhodčími skóroval 57 - 54 a 56 - 55 ve prospěch KSI, a třetí bodoval to 56 - 55 ve prospěch Paula. Paul a KSI potřásli rukama a sdíleli objetí po boji, přičemž oba si navzájem respektovali, ačkoli Paul uvedl, že má v úmyslu napadnout provizi za bodový odpočet za jeho nezákonné údery, přičemž uvedl, že nezpochybňuje to, co se stalo, ale myslel si, že zasloužilo si jen varování.\n\nV roce 2011 se Olatunji dostal do hudby, především jako rapper. Začal společně s YouTuberem Randolphem, vydal \"Heskey Time\", což je rapová písnička o fotbalistovi Emile Heskeymu, která byla uvedena na iTunes těsně před Vánoci v roce 2011. Video ukazuje, jak Heskey neproměnil několik šancí ve hře \"FIFA\". Po tom, co měl \"Heskey Time\" takový úspěch, Olatunji se začal věnovat videosérii \"Football Rap Battles\", ve které on a Randolph hráli slavné postavy z fotbalového světa. Přestože to začalo rapem, ve kterém byly fotbalové hvězdy jako Mario Balotelli a kluboví manažeři jako Sir Alex Ferguson, v jednom je Olatunji jako on proti Robin van Persiemu, kde naráží na Persieho ostrý přechod z Arsenalu k rivalskému Manchester United. Objevil se také v hudbeních klipech s Droidekou, režíroval a byl v hudebním klipu v Droidekově písničce \"Get Hyper\". Spolupracoval i s londýnským rapperem Swayem, se kterým vydal dvě skladby.\n\nOlatunji jako sólo umělec vydal svůj debutový singl 23. března 2015 nazvaný \"Lamborghini\" ve kterém je i známý britský rapper P Money. Písnička byla vydána pod Swayovo nahrávací společnost Dcypha Productions. 29. října 2015, Olatunji oznámil své debutové EP, Keep Up. Titulní skladba EP, obsahující i velmi známého britského rappera a jeho přítele Jme, byla vydána jako první singl 13. listopadu 2015 společně s hudebním klipem vydaným dva dny poté. \"Keep Up\" bylo vydáno 8. ledna 2016 od Island Records a umístilo se na 13. místo na UK Albums Chart a na první místo na UK R&B Albums Chart. \n\n29. dubna 2016, Olatunji vydal písničku s názvem \"Goes Off\" s Mista Silvou. Písnička byla vydána jako první singl Olatunjiho druhého EP, \"Jump Around\". Olatunji 29. července vydal i druhý singl z jeho EP, \"Friends With Benefits\", který obsahuje nizozemskou hudební skupinu MNDM. Titulní skladba EP, obsahující Waka Flocka Flama, byla vydána jako třetí singl 16. září. Jump Around bylo později vydáno 28. října 2016 Island Records.\n\nPoté, co si vzal čtyřměsíční pauzu od YouTube, Olatunji vydal písničku nazvanou, \"Creature\" 23. června 2017. Písnička byla vydána jako singl pro jeho třetí EP, Space, které bylo nezávisle vydáno 30. června. Olatunji pak vydal svoje čtvrté EP, Disstracktions, o tři měsíce později 29. září 2017. Disstracktions se později umístilo na 31. místo v UK Albums Chart a na první místo v UK R&B Albums Chart.\n\n28. února 2019, Olatunji oznámil na jednom z jeho YouTube videí, že bude vydávat společné album s Randolphem, New Age, s turné ve kterém bude propagovat album. Album bylo podpořeno třemi singly s Randolphem: \"Slow Motion\", \"Beerus\" a \"Red Alert\". New Age bylo nezávisle vydáno 12. dubna 2019 a objevili se tam také Talia Mar, Jme a Quadeca. Album se dostalo na 17. místo v UK Albums Chart a na první místo v UK R&B Albums Chart.\n\n\n\n"}
{"id": "1402351", "url": "https://cs.wikipedia.org/wiki?curid=1402351", "title": "Blood Red Roses", "text": "Blood Red Roses\n\nBlood Red Roses je třicáté sólové studiové album anglického zpěváka Roda Stewarta. Vydáno bylo 28. září roku 2018 společností Republic Records. Spolu se Stewartem jej produkoval Kevin Savigar. První píseň z alba, nazvaná „Didn’t I“, byla zveřejněna již v červenci 2018. Základní verze alba obsahuje celkem třináct písní, speciální edice je doplněna o tři další. Již v březnu 2018 zpěvák oznámil, že album dokončil. Vydání však bylo oznámeno až v červenci.\n\n"}
{"id": "1402353", "url": "https://cs.wikipedia.org/wiki?curid=1402353", "title": "Croatia Open Umag 2018 – mužská čtyřhra", "text": "Croatia Open Umag 2018 – mužská čtyřhra\n\nMužská čtyřhra Croatia Open Umag 2018 probíhala ve druhé polovině července 2018. Do deblové soutěže umažského tenisového turnaje hraného na antuce nastoupilo šestnáct dvojic. Obhájcem titulu byl pár Guillermo Durán a Andrés Molteni, jehož členové se rozhodli turnaje nezúčastnit.\n\nVítězem se stal druhý nasazený pár Nizozemců Robin Haase a Matwé Middelkoop, který ve finále za 63 minut zdolal české tenisty Romana Jebavého s Jiřím Veselým po dvousetovém průběhu 6–4 a 6–4. Oba šampioni si do žebříčku ATP připsali 250 bodů a získali třetí společnou trofej. Haase vybojoval pátý deblový titul na okruhu ATP Tour a pro Middelkoopa to bylo sedmé takové turnajové vítězství.\n\n"}
{"id": "1402356", "url": "https://cs.wikipedia.org/wiki?curid=1402356", "title": "In C", "text": "In C\n\nIn C je hudební skladba amerického minimalistického skladatele Terryho Rileyho. Ten ji napsal v roce 1964 pro neurčený počet hudebníků, uváděl však, že ideální je, aby ji hrálo přibližně 35 lidí, ale zároveň prohlásil, že bude fungovat jak v menším, tak i ve větším počtu hudebníků. Skladba obsahuje celkem 53 krátkých částí, přičemž každá z nich může být opakována libovolněkrát. Podle Rileyových instrukcí musí být jednotlivé části hrány ve správném pořadí, avšak není nutné, aby byly hrány všechny. Skladba nemá pevně stanovenou délku, může trvat čtvrt hodiny, ale také několik hodin (Rileyho doporučení se pohybuje mezi 45 a 90 minutami). Původní nahrávka skladby byla pořízena v roce 1968 za účastni jedenácti hudebníků, později však byly dotočeny další stopy dalších nástrojů. Například jednoho představení v roce 2006 se účastnilo 124 hudebníků. Vlastní nahrávky skladby pořídila například uskupení Bang on a Can, Ars Nova Copenhagen či hudebník Adrian Utley.\n"}
{"id": "1402357", "url": "https://cs.wikipedia.org/wiki?curid=1402357", "title": "Edwin Starr", "text": "Edwin Starr\n\nEdwin Starr, vlastním jménem Charles Edwin Hatcher (21. ledna 1942 Nashville – 2. dubna 2003 Nottingham) byl americký černošský zpěvák, představitel soulu a rhythm and blues. Začínal roku 1957 v Clevelandu se skupinou Future Tones, po vojně se roku 1963 usadil v Detroitu a spolupracoval s nahrávacími společnostmi Ric-Tic Records a Motown Records. Spolu se skladatelem a producentem Normanem Whitfieldem spojovali tradiční afroamerickou hudbu s ohlasy psychedelického rocku. Jejich nejúspěšnějším počinem byla píseň „War“ odsuzující válku ve Vietnamu (původně z repertoáru skupiny The Temptations), která stanula v srpnu 1970 v čele hitparády Billboard Hot 100 a stala se zlatou deskou. Starr také nazpíval titulní píseň ke kriminálnímu filmu Larryho Cohena \"Hell Up in Harlem\" (1974). Od sedmdesátých let žil v Anglii a patřil k předním osobnostem scény zvané northern soul, zemřel ve věku 61 let na infarkt myokardu ve svém domě na nottinghamském předměstí Chilwell.\n\n\n"}
{"id": "1402358", "url": "https://cs.wikipedia.org/wiki?curid=1402358", "title": "Matt Marks", "text": "Matt Marks\n\nMatt Marks (23. ledna 1980 – 11. května 2018) byl americký hudební skladatel, aranžér a hráč na lesní roh. Studoval na Eastmanově hudební škole v newyorském Rochesteru. Byl jedním ze zakládajících členů hudebního tělesa Alarm Will Sound. Složil například opery \"The Little Death, Vol. 1\" (2010) a \"Mata Hari\" (2016). Zemřel srdeční selhání v St. Louis ve státě Missouri ve věku 38 let.\n"}
{"id": "1402360", "url": "https://cs.wikipedia.org/wiki?curid=1402360", "title": "Eugene Stoner", "text": "Eugene Stoner\n\nEugene Morrison Stoner (22. listopadu 1922 – 24. dubna 1997) byl americký návrhář střelných zbraní. Podílel se na vývoji útočné pušky AR-15, která byla adoptována armádou spojených států amerických pod označením M16.\n"}
{"id": "1402361", "url": "https://cs.wikipedia.org/wiki?curid=1402361", "title": "Swedish Open 2018 – mužská čtyřhra", "text": "Swedish Open 2018 – mužská čtyřhra\n\nMužská čtyřhra Swedish Open 2018 probíhala ve druhé polovině července 2018. Do deblové soutěže bastadského tenisového turnaje hraného na antuce nastoupilo šestnáct dvojic. Obhájcem titulu byl pár Julian Knowle a Philipp Petzschner, jehož členové nestartovali společně. Knowle se rozhodl turnaje nezúčastnit. Spoluhráčem Petzschnera se stal Jürgen Melzer, s nímž skončil v semifinále na raketách Peralty se Zeballosem.\n\nVítězem se stal druhý nasazený chilsko-argentinský pár Julio Peralta a Horacio Zeballos, který ve finále za 71 minut zdolal italskou dvojici Simone Bolelli a Fabio Fognini po dvousetovém průběhu 6–3 a 6–4. Oba šampioni si do žebříčku ATP připsali 250 bodů a získali pátou společnou trofej. Peralta vybojoval pátý deblový titul na okruhu ATP Tour a pro Zeballose to bylo deváté takové turnajové vítězství.\n\n"}
{"id": "1402362", "url": "https://cs.wikipedia.org/wiki?curid=1402362", "title": "AFC Mansfield", "text": "AFC Mansfield\n\nAFC Mansfield (celým názvem: Association Football Club Mansfield) je anglický fotbalový klub, který sídlí ve městě Mansfield v nemetropolitním hrabství Nottinghamshire. Založen byl v roce 2012. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou červená a černá.\n\nSvé domácí zápasy odehrává ve vesnici Forest Town na Forest Town Stadium.\n\nZdroj: \n\n\n\nZdroj: \n\n\n\nZdroj: \n\n"}
{"id": "1402363", "url": "https://cs.wikipedia.org/wiki?curid=1402363", "title": "Hall of Fame Tennis Championships 2018 – mužská čtyřhra", "text": "Hall of Fame Tennis Championships 2018 – mužská čtyřhra\n\nMužská čtyřhra Hall of Fame Tennis Championships 2018 probíhala ve druhé polovině července 2018. Do deblové soutěže newportského tenisového turnaje hraného na trávě nastoupilo šestnáct dvojic. Obhájcem titulu byl pár Ajsám Kúreší a Rajeev Ram, jehož členové se rozhodli turnaje nezúčastnit.\n\nVítězem se stal nenasazený izraelsko-novozélandský pár Jonatan Erlich a Artem Sitak, který ve finále za 53 minut zdolal salvadorsko-mexické turnajové čtyřky Marcela Arévala s Miguelem Ángelem Reyesem-Varelou po dvousetovém průběhu 6–1 a 6–2. Oba šampioni si do žebříčku ATP připsali 250 bodů a získali premiérovou společnou trofej, z druhé společně odehrané akce. Erlich vybojoval jubilejní dvacátý deblový titul na okruhu ATP Tour a pro Sitaka to bylo čtvrté takové turnajové vítězství.\n\n"}
{"id": "1402364", "url": "https://cs.wikipedia.org/wiki?curid=1402364", "title": "Rückersdorf (Neustadt in Sachsen)", "text": "Rückersdorf (Neustadt in Sachsen)\n\nRückersdorf je vesnice, místní část města Neustadt in Sachsen v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nRückersdorf byl pravděpodobně založen ve 13. století jako lesně-lánová ves. V písemných pramenech je prvně zmiňován roku 1247 jako \"Rudigersdorf\". Do té doby samostatná obec se stala roku 1994 součástí nově vytvořené obce Hohwald, od roku 2007 je součástí města Neustadt in Sachsen.\n\nVesnice leží mezi lesní oblastní Hohwald a předhůřím Labských pískovců mezi vrchy Wachberg (437 m), Tannenberg (436 m) a Haselberg (380 m). Vsí protéká Rückersdorfský potok, nazývaný též Losse, který je přítokem Polenze. Rückersdorfem neprochází železnice, nejbližšími zastávkami jsou Oberottendorf na trati Budyšín – Bad Schandau a Langenwolmsdorf na trati Neustadt in Sachsen – Dürrröhrsdorf.\n\n\n\n"}
{"id": "1402365", "url": "https://cs.wikipedia.org/wiki?curid=1402365", "title": "Loughborough", "text": "Loughborough\n\nLoughborough je město v Anglii, se zhruba šedesáti tisíci obyvateli druhé největší město hrabství Leicestershire. Protéká jím řeka Soar. Poprvé je zmíněno v Domesday Book roku 1086 pod názvem \"Lucteburne\". Bylo centrem obchodu s vlnou a od počátku 19. století začala jeho industrializace. V roce 1841 uspořádal Thomas Cook z Leicesteru do Loughborough první organizovaný turistický zájezd v historii. Město je známé díky firmě John Taylor & Co, největší zvonařské továrně na světě, a díky Loughborough University založené roku 1909. Hraje se zde tenisový turnaj GB Pro-Series Loughborough. Ve městě působí poloprofesionální fotbalový klub Loughborough Dynamo FC. Dříve ve městě působil profesionální klub Loughborough FC, který byl členem English Football League v letech 1895–1900. K pamětihodnostem patří Charnwood Museum, radnice, farní kostel Všech svatých a Queens Park s pomníkem padlým v první světové válce.\n"}
{"id": "1402369", "url": "https://cs.wikipedia.org/wiki?curid=1402369", "title": "Fokker D.XVII", "text": "Fokker D.XVII\n\nFokker D.XVII byl nizozemský dvouplošný stíhací letoun vzniklý v 30. letech 20. století u společnosti Fokker. \n\nJednalo se o dvouplošník s trupem svařeným z ocelových trubek potaženým plátnem a křídly dřevěné konstrukce potaženými překližkou.\nPrototyp byl poháněný nepřeplňovaným vidlicovým dvanáctiválcem Curtiss Conqueror o výkonu 500 hp (372,8 kW), a sériové stroje měly motory Rolls-Royce Kestrel o výkonu 600 hp. Existovaly i plány na variantu s motorem Hispano-Suiza 12Xbre. \n\n18. ledna 1935 letoun pilotovaný poručíkem René Wittertem van Hoogland získal nizozemský výškový rekord.\n\nV řadové službě byl typ piloty oblíben, ačkoliv trpěl řadou nedostatků a problémů, které byly příčinou nehod, většinou převrácení během vzletu nebo přistání. V květnu 1939 byl D.XVII prohlášen za zastaralý, a převeden do role cvičného stroje pro pokračovací výcvik stíhacích pilotů. Stroj se nicméně dočkal omezeného bojového nasazení během bitvy o Nizozemsko, kdy působil jako doprovodný stíhač lehkých bombardérů Fokker C.V a C.X. Po kapitulaci nizozemských ozbrojených sil byly zbývající stroje spáleny aby nepadly do rukou Wehrmachtu.\n\nBritský výrobce Airspeed Ltd. získal licenční práva k typu, který chtěl vyrábět pod označením Airspeed AS.17, ale plánovaná zakázka pro Řecké královské letectvo nebyla realizována z důvodu finančních problémů zákazníka. \n\n\n"}
{"id": "1402370", "url": "https://cs.wikipedia.org/wiki?curid=1402370", "title": "ISO 6357", "text": "ISO 6357\n\nISO 6357:1985 (\"\"; „Dokumentace – tituly na hřbetu knih a jiných publikací“) je norma Mezinárodní organizace pro normalizaci, která specifikuje standard pro uvádění titulů knih na hřbet u publikací tištěných latinkou, alfabetou nebo cyrilicí.\n\nNorma požaduje, aby titul na hřbetu knihy i na případném přebalu odpovídal tomu, který je uveden na titulní stránce, bez úprav či doplňků; pokud je to možné, mělo by být uvedeno také jméno autora (autorů), v případě dostatku místa lze uvést také jméno nakladatele, případně další údaje. U svázaných periodik by se měl na hřbetu uvádět název periodika (v případě potřeby zkrácený), číslo svazku a rok vydání. U knih, které jsou součástí řady, má být na hřbetu uveden název svazku; název řady a číslo svazku v řadě lze přidat, pokud je dostatek místa. U svazků bez vlastních názvů tvořících součásti vícesvazkových publikací se má na hřbetu uvádět označení svazku spolu s názvem této vícesvazkové publikace. Hřbet knihy by měl být typograficky zpracován tak, aby uvedené informace byly snadno čitelné, aby bylo možno knihy a jiné publikace snadno identifikovat na policích i v hromádkách.\n\nV dolní části hřbetu by měl být nejméně 30 mm vysoký prostor bez důležitých informací, vyhrazený pro údaje, které si na knihu přidávají knihovny a podobné instituce.\nPodle normy by se titul měl na hřbetu knihy uvádět v ideálním případě příčně, tzn. tak, aby se ve chvíli, kdy je kniha postavena, četl vodorovně. Pokud to není možné, stanovuje norma uvádění podélného titulu sestupně, tzn. od hlavy k patě knihy, jinými slovy tak, aby se při položení knihy naplocho titulní stranou nahoru dal titul na hřbetu číst vodorovně zleva doprava. Vzestupný zápis titulu od paty k hlavě, tzn. tak, aby se při postavení knihy do knihovny dal text číst nakloněním hlavy vlevo, norma výslovně označuje jako nestandardní.\n\nV případě velmi tenkých knih, případně pokud z jiného důvodu nelze titul uvést na hřbetě knihy, norma dovoluje uvedení titulu na okraji knihy u hřbetu, ideálně sestupně na přední straně knihy, ale je dovoleno titul uvést i na zadní straně.\n\nPožadavek na uvádění titulů směrem od hlavy k patě knihy odpovídá zvyklostem ve Spojených státech, Velké Británii a ostatních zemích Commonwealthu, ve Skandinávii či Nizozemsku. Ve většině kontinentální Evropy (včetně Česka) a latinské Ameriky je však zvykem tituly na hřbetu uvádět opačně, vzestupně, tzn. tak, aby abecedně seřazené knihy v knihovně se s náklonem hlavy vlevo četly standardně zleva doprava, seřazené shora dolů.\n\nZ toho důvodu se tato norma v těchto zemích prakticky nepoužívá a do národních standardů nepřebírá (např. ČSN ISO 7144 uvádí v seznamu citovaných norem ISO 6357 jako „dosud nezavedena“).\n\n"}
{"id": "1402371", "url": "https://cs.wikipedia.org/wiki?curid=1402371", "title": "Marske United FC", "text": "Marske United FC\n\nMarske United FC (celým názvem: Marske United Football Club) je anglický fotbalový klub, který sídlí ve vesnici Marske-by-the-Sea v nemetropolitním hrabství North Yorkshire. Založen byl v roce 1956. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Mount Pleasant.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1402374", "url": "https://cs.wikipedia.org/wiki?curid=1402374", "title": "Airspeed Cambridge", "text": "Airspeed Cambridge\n\nAirspeed AS.45 Cambridge byl britský dvoumístný jednomotorový letoun pro pokračovací výcvik vzniklý za druhé světové války u společnosti Airspeed Limited. Projekt skončil ve stadiu prototypů a k jeho sériové produkci nedošlo.\n\nAirspeeed AS.45 byl navržen v odpověď na požadavek Air Ministry podle specifikací T.4/39 na jednomotorový letoun pro pokračovací výcvik. Jednalo se o dolnoplošník smíšené konstrukce, s křídlem a ocasními plochami ze dřeva a trupem z ocelových trubek, potaženými převážně překližkou, poháněný jedním pístovým motorem, se zatahovacím podvozkem záďového typu.\nPrvní ze dvou prototypů poprvé vzlétl 19. února 1941 a jeho zkoušky zjistily nedostatky jak v maximální dosažitelné rychlosti, tak letových vlastnostech při nízkých rychlostech.\n\nProgram byl následně opuštěn aniž by došlo k pokusu tyto nedostatky, které - kromě překročené maximální hmotnosti - byly vyhodnoceny jako snadno odstranitelné, napravit, částečně protože pokračovacích cvičných letounů byl dostatek, díky dodávkám typů Master a amerických Harvard, částečně vzhledem k tomu, že pro válečné úsilí měla větší význam ostatní produkce firmy Airspeed, typy Horsa a Oxford.\n\nPrototypy, nesoucí sériová čísla T2449 a T2453, byly v červenci 1942 oficiálně převzaty Royal Air Force, ale jejich další osud není znám.\n\nÚdaje podle\n"}
{"id": "1402378", "url": "https://cs.wikipedia.org/wiki?curid=1402378", "title": "Michal Doležel", "text": "Michal Doležel\n\nMichal Doležel (* 20. června 1986 Brno) je český politik, archeolog a etnolog, od roku 2016 zastupitel Jihomoravského kraje, v letech 2015 až 2018 zastupitel a radní městské části Brno-střed, nestraník za hnutí „Žít Brno“.\n\nVystudoval bakalářské obory archeologie (promoval v roce 2010 a získal titul Bc.) a etnologie (promoval v roce 2014 a získal druhý titul Bc.) na Filozofické fakultě Masarykovy univerzity.\n\nOd roku 1990 je členem Sokolu Brno I., kde je od roku 2013 také místostarostou. V Sokole, ale i mimo něj, se snaží o propojení s občanským životem, kulturou a uměním. Organizoval výstavu \"Slet sokolských plakátů\" v roce 2012 v Domě umění města Brna, festival \"Sokolské culturae\" v roce 2013 nebo festival \"Moje 20. století\" v letech 2011 až 2013. V roce 2015 uspořádal výstavu historických fotografií pod širým nebem \"Paměť v ulicích\".\n\nUpozornil na sebe už v květnu 2009, kdy přelepil komunistické symboly (srp a kladivo) na pomníku v Králově Poli portréty Milady Horákové a doplnil nápisy \"\"Symboly komunismu nechceme!\"\". Happening se opakoval i v srpnu 2009.\n\nMichal Doležel žije v Brně, konkrétně v části Brno-střed.\n\nV komunálních volbách v roce 2014 kandidoval jako nestraník za hnutí „Žít Brno“ do Zastupitelstva městské části Brno-střed, ale neuspěl (stal se prvním náhradníkem). V únoru 2015 však na mandát rezignoval jeho kolega Jan Hollan, a tak se od 11. února 2015 stal zastupitelem městské části. V listopadu 2015 se pak stal radním městské části. Nahradil tak Matěje Hollana, který se rozhodl funkce z časových důvodů vzdát. Dále působil jako předseda Komise pro správu bytových domů a člen Komise výstavby, územního rozvoje a strategického plánování. V komunálních volbách v roce 2018 již nekandidoval.\n\nV komunálních volbách v roce 2014 kandidoval také jako nestraník za hnutí „Žít Brno“ do Zastupitelstva města Brna, a to na kandidátní listině subjektu \"\"Žít Brno s podporou Pirátů\"\", ale neuspěl.\n\nV krajských volbách v roce 2016 byl jako nestraník za hnutí „Žít Brno“ zvolen zastupitelem Jihomoravského kraje, a to na kandidátní listině subjektu \"\"TOP 09 s podporou starostů a \"Žít Brno\"\"\". Působí jako uvolněný zastupitel, předseda Výboru pro výchovu, vzdělávání a zaměstnanost, člen Výboru finančního a člen Výboru pro meziregionální vztahy.\n"}
{"id": "1402379", "url": "https://cs.wikipedia.org/wiki?curid=1402379", "title": "Morpeth Town AFC", "text": "Morpeth Town AFC\n\nMorpeth Town AFC (celým názvem: Morpeth Town Association Football Club) je anglický fotbalový klub, který sídlí ve městě Morpeth v nemetropolitním hrabství Northumberland. Založen byl v roce 1894. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu Craik Park.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1402381", "url": "https://cs.wikipedia.org/wiki?curid=1402381", "title": "Sbor Církve adventistů sedmého dne Praha-Krč", "text": "Sbor Církve adventistů sedmého dne Praha-Krč\n\nSbor Církve adventistů sedmého dne Praha-Krč sídlí v areálu Thomayerovi nemocnice, v Praze 4-Krči.\n\nKazatelem sboru je Josef Cepl.\n\nSbor se schází na bohoslužby pravidelně každou sobotu v 9:30.\n\n"}
{"id": "1402382", "url": "https://cs.wikipedia.org/wiki?curid=1402382", "title": "Kostel svatého Víta (Brno)", "text": "Kostel svatého Víta (Brno)\n\nKostel svatého Víta je zaniklý římskokatolický chrám v Králově Poli v Brně.\n\nFarní právo v nově založené vsi Královo Pole přenechal král Václav I. v roce 1243 špitálu na Starém Brně, který byl tehdy rovněž nově zřízen a který následně získali do své správy johanité. Ti zde nejprve zřídili na návsi (dnešní Mojmírovo náměstí) kapli, kterou po několika desetiletích přestavěli na malý kostel, jenž byl vysvěcen 21. června 1279 varmijským biskupem Jindřichem v zastoupení olomouckého biskupa Bruna ze Schauenburku. Ves i s kostelíkem svatého Víta, kolem něhož se nacházel místní hřbitov, od té doby spadala do starobrněnské farnosti, která tehdy sídlila u kostela svatého Václava.\n\nV roce 1598 byl kostel svatého Víta opraven a nově zaklenut. Roku 1638 se Královo Pole dostalo pod správu svatojakubské farnosti a chrám svatého Víta sloužil jako filiální kostel. K velkým změnám došlo v Králově Poli v 80. letech 18. století. Místní kartuziánský klášter byl císařem Josefem II. v roce 1782 zrušen a o rok později došlo k uzavření malého, starého a nevyhovujícího kostelíku na návsi. Filiálním se nově stal bývalý konventní chrám Nejsvětější Trojice (u něj byla v roce 1785 zřízena lokálie a roku 1853 samostatná fara). Kostel svatého Víta byl v roce 1785 zbořen, společně s ním zanikl i hřbitov, který jej obklopoval. V místě kostela byl roku 1791 postaven kamenný kříž, který dodnes jeho umístění na bývalé královopolské návsi, dnešním Mojmírově náměstí, připomíná.\n"}
{"id": "1402385", "url": "https://cs.wikipedia.org/wiki?curid=1402385", "title": "Seven Stones", "text": "Seven Stones\n\n\"Seven Stones : Opera a cappella pro čtyři sólisty a dvanáctičlenný sbor\" je opera českého hudebního skladatele Ondřeje Adámka z roku 2018. \n\nDílo bylo složeno na objednávku Festivalu v Aix-en-Provence (plný název , zkráceně ). Libreto napsal islandský spisovatel Sjón. Světová premiéra proběhla dne 7. července 2018 v divadle Théâtre du Jeu de Paume v Aix-en-Provence v rámci Festivalu v Aix-en-Provence. Operu nastudovali dirigenti Ondřej Adámek\na Léo Warynski, choreografii a režii provedl Éric Oberdorff, scénu a kostýmy navrhl Éric Soyer.\n\nDne 24. července 2018 byl ve Francouzském institutu v Praze promítnut záznam reprízy z 10. července 2018.\n\nDílo je prezentováno jako Opera a cappella, zpěváci ale při představení používají nejrůznější bicí (skutečné, improvizované, etnické) a další nástroje (kontrabas, cello, housle, flétny apod.).\n\nOpera je napsána v angličtině, v textu jsou ale používány narážky na češtinu (název hospody \"U Bábelsteinů\", názvy nerostů a hornin, citoslovce).\n\nDirigent začíná vést představení, pak se ale zarazí, obrací se na publikum a vypráví příhodu, kdy jej letící kámen udeřil do hlavy. Zpěváci a sboristé začnou vyprávět jeden přes druhého příběhy dalších lidí, kterým se stalo něco podobného. Dirigent pak zůstává sám a mění se v hlavního hrdinu opery - ve sběratele kamenů.\nSběratel se choulí v chumelenici na ulici. Objevuje se jeho manželka a vypráví jeho příběh. je ženatý, má pět dětí, mezi mineralogy má dobrou pověst, ale je \"ztracený manžel, ztracený otec, ztracený vědec...\". Nakonec jej dovede do jeho oblíbené hospody \"U Bábelsteinů\".\nHospoda je vyzdobena geologickým nářadím a sběratelovou sbírkou kamenů. Hostinská a servírka usadí sběratele a jeho ženu ke stolu a přinášejí na podnosu první kámen ze sbírky. Sběratel jej ale odmítne. Přinesou tedy jiný kámen, jehož kouzlo přenese účastníky do baru v Buenos Aires.\nV baru sedí slepý stařec. Je to básník, který se nechal taxikářem odvézt k trhlině Almannagjá na Islandu. Básník hovoří se skalní stěnou. Taxikář se potom ptá, o čem si povídali. Básník vypráví, že věnoval skalní stěně báseň a ona mu naoplátku dala kámen - říkanku obrů. Sběratel se vrací do doby svého dětství.\nMalý sběratel rozbíjí nalezené kameny a v jejich nitru nachází zářivé krystaly ametystů. Když si je přiloží k hlavě, ocitá se znovu \"U Bábelsteinů\".\nV hospodě sběratel znovu přebírá kameny sbírky, zatímco hosté říkají nejrůznější přísloví, ve kterých figuruje slovo kámen. Sběratel si vybere černý leštěný kámen.\nObjevují se tři japonské ženy, které vítají amerického obchodníka. Nabízejí mu černý leštěný kámen, který mu prý umožní nahlížet do duše dívek. Hostinská pak vypráví zbytek příběhu: obchodník byl nalezen mrtvý na Aljašce a místo mozku byl v jeho hlavě lesklý černý kámen.\nMalíř a grafik Edvard Munch přišel do laboratoře Marie Curie-Skłodowské a přinesl jí litografii, kde je zpodobněna. Grafika se velmi podobá jinému Munchovu dílu: obrazu \"Smrt v pokoji nemocné\" (La Mort dans la chambre de la malade). Sbor přitom jmenuje příznaky aplastické anémie, na kterou Marie zemřela. Grafik rozbíjí litografickou desku, začne ji zkoumat pomocí geologického kladívka a proměňuje se opět ve sběratele.\n\nSběratel se dívá na Měsíc v okamžiku jeho zatmění. Objevuje se jeho žena a zpívá píseň o měsíčním kameni. Sběratel se pokouší zachytit měsíční svit.\nSběratel je opět \"U Bábelsteinů\" a dožaduje se dalšího kamene. Hostinská ho vede opět k prvnímu kameni. Sběratel po něm sahá, ale jeho žena je rychlejší a kamene se zmocní.\n\nServírka se mění v účinkující barokní kantáty, která zpívá recitativ k evangelijní scéně Ježíš a cizoložnice Sběratel se stává cizoložnicí a jeho manželka představuje Krista a pronáší větu: \"Kdo z vás je bez hříchu, první hoď na ni kamenem!\". Lidé, kteří chtěli cizoložnici ukamenovat, odcházejí, Kristus/sběratelova manželka předává sběrateli \"první kámen\".\n\nSběratel se po sedmi letech cestování a hledání prvního kamene vrací domů a nalézá svou ženu v objetí mladého muže. Vrhne na něj svůj kámen a příliš pozdě zjišťuje, že zabil vlastního syna.\nStejná scéna jako na začátku opery, sehnutý sběratel se choulí na zasněžené ulici a zpívá kamínku pod svýma nohama.\n\n"}
{"id": "1402388", "url": "https://cs.wikipedia.org/wiki?curid=1402388", "title": "Portlandia", "text": "Portlandia\n\nPortlandia je socha, která se nachází nad vstupem do budovy Portland Building v Portlandu v americkém státě Oregon (na adrese 1120 SW 5th Avenue). Po Soše Svobody, která se nachází v New Yorku, jde o druhou největší tepanou dochu z mědi ve Spojených státech amerických. Socha byla navržena podle designu portlandské pečeti – zobrazuje ženu, která v levé ruce svírá trojzubec a pravou směřuje směrem dolů. Socha se nachází nad úrovní ulice, která je vcelku úzká a lemovaná stromy. Doprovodná deska obsahuje báseň jednoho z portlandských obyvatel, Ronalda Talneyho. Autor sochu vyrobil na předměstí Washingtonu, D.C. a po částech byla po vodě odeslána do Portlandu, kde byla smontována. Váží 5900 kilogramů.\n"}
{"id": "1402389", "url": "https://cs.wikipedia.org/wiki?curid=1402389", "title": "Portlandia (seriál)", "text": "Portlandia (seriál)\n\nPortlandia je americký televizní seriál. Jeho děj se odehrává v okolí či přímo ve městě Portland v americkém státě Oregon. Jeho autory jsou Fred Armisen, Carrie Brownstein a Jonathan Krisel, přičemž první dva z nich v něm zároveň ztvárňují hlavní role. V dalších rolích se v seriálu představili například Steve Buscemi (který zároveň několik epizod režíroval) a Kyle MacLachlan. V epizodních rolích se ukázali vedle jiných členové kapely Dirty Projectors, Tim Robbins nebo Jack White. První série, která čítala šest epizod, byla odvysílána v lednu a únoru 2011. Později bylo natočeno dalších sedm řad, poslední byla uvedena v roce 2018.\n\n"}
{"id": "1402394", "url": "https://cs.wikipedia.org/wiki?curid=1402394", "title": "Držkov (železniční zastávka)", "text": "Držkov (železniční zastávka)\n\nDržkov byla železniční zastávka nedaleko stejnojmenné obce. Zastávka ležela na dnešní železniční trati 035 (Železný Brod – Tanvald).\n\nZastávka byla zřízena po připojení Sudet k Německé říši, které se událo v roce 1938. V té době vznikla mezi zastávkami Návarov a Plavy státní hranice. Aby cestující jedoucí ze směru Železný Brod do Držkova nemuseli zajíždět do německých Plavů a vracet se zpět do Protektorátu Čechy a Morava, byla dne 21. února 1939 (podle jiného zdroje již 30. září 1938) otevřena u státních hranic zastávka \"Držkov\".\n\nPo ukončení druhé světové války upadl význam zastávky, protože se nacházela celkem daleko od obce. Provoz byl na ní zastaven dne 15. srpna 1977 a zrušena byla 27. května 1978 (podle jiného zdroje již v 60. letech).\n\nNástupiště zastávky již dnes neexistuje. Místo něj je na místě přítomen rozrostlý travní porost.\n\nBudova zastávky je přestavěna na rekreační stavbu, která je v majetku soukromé osoby. Vedle se nachází i malá kůlna.\n\nNa konci přístupové lesní cesty je zachováno usměrňovací zábradlí pro bezpečný přechod cestujících přes kolej na nástupiště.\n\n"}
{"id": "1402395", "url": "https://cs.wikipedia.org/wiki?curid=1402395", "title": "Fomin", "text": "Fomin\n\nPříjmení (, v ženské podobě ) nosí více osob:\n\n"}
{"id": "1402403", "url": "https://cs.wikipedia.org/wiki?curid=1402403", "title": "Invaze do Ruska", "text": "Invaze do Ruska\n\nInvaze do Ruska může označovat více různých invazí, které v minulosti proběhly.\n\n"}
{"id": "1402406", "url": "https://cs.wikipedia.org/wiki?curid=1402406", "title": "Mauritánská ukíjá", "text": "Mauritánská ukíjá\n\nUkíjá ( أوقية, \"ouguiya\") je měnová jednotka severoafrické republiky Mauritánie. Byla zavedena v roce 1973, kdy nahradila CFA frank. Název „ukíjá“ je odvozen ze starého arabského výrazu pro unci. Vydává ji Mauritánská centrální banka, mince razí Mincovna Kremnica, bankovky tiskne německá firma Giesecke & Devrient. Ukíjá se používá také na sporném území Západní Sahary.\n\nUkíjá se skládá s pěti chumů (\"khoum\", arabsky „pětina“). Je spolu s malgašským ariary jedinou aktuálně platnou měnou, která má jiný počet dílčích jednotek než sto.\n\nKoncem roku 2017 byl kurz 420 ukíjá za jedno euro. K 1. lednu 2018 byla provedena denominace měny a deset starých ukíjá se vyměňuje za jeden nový. V červenci 2018 byl průměrný kurz 42,5 MRO = 1 EUR.\n"}
{"id": "1402408", "url": "https://cs.wikipedia.org/wiki?curid=1402408", "title": "Gansův dům (Česká Lípa)", "text": "Gansův dům (Česká Lípa)\n\nGansův dům je označení pro klasicistní dům v České Lípě čp. 629, situovaný ve středu Nerudovy ulice, po její levé straně směrem do Jiráskovy ulice. Stavbu pro potřeby místní židovské obce zakoupil roku 1884 místní bohatý obchodník a mecenáš českolipské židovské obce Salomon Gans. Dům byl postaven roku 1867 jako tzv. \"Starý českolipský špitál\". V roce 1884 koupili od města tento starý špitál, který byl mezi tím nahrazen větším objektem, židovští manželé Salomon a Barbora Gansovi. Roku 1897 Salomon Gans dům s přispěním četných milodarů nechal adaptovat na židovský chudobinec a poskytl jej místní židovské obci, která patřila mezi jednu z nejvýznamnějších v Čechách. Dle dostupných zdrojů prošla budova roku 1932 celkovou rekonstrukcí. Dům není památkově chráněn. \n\nDům je postaven v klasicistním slohu, dvoupatrový, v ose sever-jih. Jedná se o jeden z nejlépe dochovaných objektů bývalé židovské čtvrti v České Lípě.\n\n"}
{"id": "1402409", "url": "https://cs.wikipedia.org/wiki?curid=1402409", "title": "HC Slavia Praha 2018/2019", "text": "HC Slavia Praha 2018/2019\n\nHC Slavia Praha 2018/2019 popisuje působení hokejového klubu HC Slavia Praha ve druhé nejvyšší české soutěži v sezóně 2018/2019.\n\n"}
{"id": "1402410", "url": "https://cs.wikipedia.org/wiki?curid=1402410", "title": "Avantgarda (literatura)", "text": "Avantgarda (literatura)\n\nLiterární avantgarda či pouze avantgarda je v literatuře shrnujícím označením pro různé literární směry vzniklé v prvních desetiletích 20. století v rámci umělecké avantgardy. K nejvlivnějším patřily futurismus, expresionismus, dadaismus a surrealismus. Od literární moderny se literární avantgarda odlišovala užším sepětím tvorby s životním stylem a politikou. Avantgardní spisovatelé byli často ideologicky vyhranění, zejména levicově nebo fašisticky. O změnu společnosti se literární avantgarda svou činností pokoušela společně s avantgardním výtvarným uměním, avantgardní hudbou, avantgardním filmem, avantgardní fotografií a dalšími dílčími avantgardními projevy. Neobyčejně populárními se staly manifesty, někdy dokonce zastiňovaly či nahrazovaly samotnou tvorbu.\n\nAvantgarda dávala v literární podobě přednost dramatu a poezii před románem, neboť ten byl na počátku 20. století nejprestižnějším literárním žánrem, spojovaným s převládajícím uměním, vůči němuž se avantgardní spisovatelé vymezovali. Také s oblibou využívali hybridních žánrů a svá díla veřejně přednášeli nebo přímo vytvářeli a pořádali happeningy. Mezi nejdůležitější tvůrce avantgardní literatury patřili Filippo Tommaso Marinetti, zakladatel italského futurismu, Guillaume Apollinaire, tvůrce literárního kubismu, dadaisté Hugo Ball a Tristan Tzara a surrealisté jako André Breton, Philippe Soupault, Louis Aragon a Robert Desnos. Hlavním představitelem divadelní avantgardy se stal Antonin Artaud. V Německu byl nejsilnějším avantgardním směrem expresionismus, k němuž se řadili Georg Trakl, Gottfried Benn a Georg Heym. Ze španělských tvůrců dosáhli nejvýraznějších úspěchů dramatik a básník Federico García Lorca a básnická generace 27.\n\nV českém prostředí patřil k předním avantgardním teoretikům Karel Teige. V roce 1920 se čeští avantgardní spisovatelé a výtvarníci spojili do svazu Devětsil. Avantgardními směry, které se v české literatuře nejsilněji prosadily, byly poetismus a surrealismus, z literátů byli nejvýznamnější Vítězslav Nezval, Vladislav Vančura, František Halas nebo Jaroslav Seifert v prvním období své tvorby. Konec české avantgardy je datován rokem 1938. Po druhé světové válce a komunistickém puči v roce 1948 upadla česká avantgarda i přes svou deklarovanou socialistickou revolučnost do nemilosti režimu jakožto údajně formalistické a politicky chybně orientované hnutí.\n\nTeoretik Mario de Micheli hledal kořeny avantgardního myšlení už v polovině 19. století a připomínal, že během revoluce v roce 1848 se začaly objevovat hlasy po tom, aby literatura nebyla řečnictvím jednotlivce, ale sociální prací a politickou činností spojenou s širokými lidovými vrstvami a národem. Také Charles Baudelaire v této době odsuzoval umění pro umění a romantismus a žádal, aby se básník svou činností zapojoval do veřejného dění, což jsou ideje, které později vzala avantgarda za své.\n\nV italském prostředí se jako o „první avantgardě“ hovoří o milánské bohémě, které se v 60. letech 19. století sdružila pod názvem Scapigliatura. Avantgarda v pravém slova smyslu však vznikla až na začátku 20. století, když se někteří původně modernističtí umělci začali vymezovat proti samotnému modernismu, neboť ho vnímali jako příliš omezující. Itálie se pak stala první zemí, ve které avantgardní směřování dostalo jasný tvar, a sice zejména v Marinettiho \"Futuristickém manifestu\". Ten vyšel 20. února 1909 a je obecně vnímán jako počátek literární avantgardy – byť se jednalo pouze o gesto a výzvu k „přehodnocení hodnot“, nikoliv ještě vzorové umělecké dílo nebo návod k němu.\n\nFuturismus je nejranější z avantgardních směrů a jeho počátek se pojí s vydáním \"Futuristickém manifestu\" (1909), v němž Filippo Tommaso Marinetti stanovil principy nové tvorby: agresivní oslavu života a mužnosti, odvahu, energii a rebelství. Futuristická poezie opěvovala silného jednotlivce, intuici dávala přednost před rozumem a modlou se jí stal mechanický stroj. Koncept „osvobozených slov“ pocházející z roku 1913 hlásal ještě ostřejší vymezení vůči dosavadním poetikám a konvencím: slova, často onomatopoetická nebo přímo citoslovce, byla vyvázána z tradiční syntaxe, básníci s nimi nakládali jako s materiálem a spojovali je na významovém nebo zvukovém základě. Velký ohlas měl futurismus v Rusku, kde byl v podobě kubofuturismu spojen se jmény jako Velemir Chlebnikov nebo Alexej Kručonych a fenoménem zaumného jazyka. Futurismus ovlivnil také Vladimira Majakovského a Borise Pasternaka. \n\nExpresionismus se rozvinul v Německu, nejvýrazněji v takzvaném expresionistickém desetiletí (1910–1920). Básníci reagovali svou tvorbou na nové zkušenosti velkoměstského života a válečných let a s nimi související existenciální pocity, ztrátu identity, strach, bezmoc a dezorientaci. K výrazným tvůrcům poezie se přiřadili Georg Heym, zpracovávající démonické obrazy moderního Berlína, abstraktní, na symbolismus navazující lyrik Georg Trakl, lékař Gottfried Benn, pracující s estetikou hnusu, a další autoři básní jako Jakob van Hoddis nebo August Stramm. K expresionismu bývají někdy řazeny také prózy Franze Kafky. Kromě něj se z prozaiků se proslavil především Alfred Döblin. Ve své době však z literárních druhů dosáhlo největší popularity expresionistické drama, mezi jehož důležité autory patrili Carl Sternheim a Georg Kaiser.\n\nDadaismus vznikl v roce 1916 na neutrální švýcarské půdě, když se v kabaretu Voltaire sešli umělci jako Tristan Tzara, Hans Arp a zejména Hugo Ball. Dadaismus měl být odpovědí na hrůzy první světové války a hlásal co nejjednodušší a nejsvobodnější vztah umění ke skutečnosti. Ke klíčovým principům patřila hravost, zkratkovitost, specifický humor a bezprostřednost. Svou oslavou nesmyslu měl blízko k poetice nonsensu. Dadaismus se rychle rozšířil i do dalších zemí, především Francie a Spojených států amerických, a svou neúctou k posvátné představě uměleckého díla připravil půdu pro další avantgardní směry.\n\nLiterární surrealismus je spojen zejména s francouzským prostředím, ale měl ze všech avantgardních směrů celosvětově největší ohlas. Navazoval na básnické dílo Nervalovo, Lautréamontovo a Rimbaudovo a vycházel z velké části z psychického automatismu, vědomě nepromýšleného tvoření. Samotné označení, které sugeruje zaměření nikoliv na věci mimo realitu, ale na věci nad realitou, nebo na přehlížené a skryté aspekty reality, vytvořil jako neologismus již v roce 1917 Guillaume Apollinaire. Surrealistická skupina se pak pod vedením Andrého Bretona ustavila v letech 1923–1924, spoluzakladatelem byl Philippe Soupault. K ortodoxnímu proudu patřili také Paul Éluard a Louis Aragon. Alternativní skupina kolem Roberta Desnose a Georgese Neveuxe vyznávala volnější pojetí surrealismu a nebránila se experimentům s drogami. Ve Španělsku zpracovávali surrealistické impulzy Federico García Lorca a básnická generace 27.\n\nV české literatuře se surrealismus rozvíjí s Nezvalovou surrealistickou skupinou, do níž z literátů patřili mimo jiné Konstantin Biebl a Jindřich Štyrský. I přes Nezvalovo ostentativní rozpuštění skupiny v roce 1938 pokračovala tradice v různých podobách. V období druhé světové války se prosadila parasurrealistická skupina Ra (byl v ní činný například Ludvík Kundera) a po válce skupina spořilovských surrealistů. Po roce 1948 vydává své texty také Vratislav Effenberger. Slovenská mutace surrealismu se nazývá nadrealismus a řadí se k němu kupříkladu Štefan Žáry nebo Mikuláš Bakoš.\n\nVitalismus je směr, který vychází zejména z filosofie Henriho Bergsona a jeho zaměření na vyjadřování životní energie a spontánního prožitku, na úkor pojmové, promyšlené skutečnosti. V české literatuře se objevuje před první světovou válkou v rané tvorbě Stanislava Kostky Neumanna nebo u Fráni Šrámka a Karla Tomana.\n\nPoetismus je ryze český avantgardní směr, vyhlášen byl umělci z okruhu svazu svazu Devětsil dvěma manifesty v roce 1924. Měl blízko k dadaismu i surrealismu a soustředil se na bohatou imaginaci, vize budoucího šťastného života, karnevalovost a exotičnost. Ve své druhé fázi, od roku 1928, poetismus potemněl, a přestože asociativnost a metaforičnost zůstala zachována, byly radostné obrazy nahrazeny pesimistickými motivy smrti a tragiky.\n"}
{"id": "1402415", "url": "https://cs.wikipedia.org/wiki?curid=1402415", "title": "Hall of Fame Tennis Championships 2018 – mužská dvouhra", "text": "Hall of Fame Tennis Championships 2018 – mužská dvouhra\n\nMužská dvouhra Hall of Fame Tennis Championships 2018 probíhala ve druhé polovině července 2018. Do singlové soutěže newportského tenisového turnaje hraného na trávě nastoupilo dvacet osm hráčů. Obhájcem titulu byl americký tenista John Isner, který do turnaje nezasáhl.\n\nVítězem se stal třetí nasazený Američan Steve Johnson, jenž ve finále zdolal indického 161. hráče žebříčku Ramkumara Ramanathana po třísetovém průběhu 7–5, 3–6 a 6–2. V probíhající sezóně si tak 28letý Američan připsal druhé turnajové vítězství po triumfu v Houstonu, které představovalo čtvrtý singlový titul na okruhu ATP Tour a druhý z trávy. 23letý Ramanathan prožil ve finále turnaje ATP debut a nevyužil příležitost stát se prvním indickým šampionem od roku 1998 a Leandra Paese.\n\nČtyři nejvýše nasazení hráči obdrželi volný los do druhého kola.\n"}
{"id": "1402416", "url": "https://cs.wikipedia.org/wiki?curid=1402416", "title": "Swedish Open 2018 – mužská dvouhra", "text": "Swedish Open 2018 – mužská dvouhra\n\nMužská dvouhra Swedish Open 2018 probíhala ve druhé polovině července 2018. Do singlové soutěže bastadského tenisového turnaje hraného na antuce nastoupilo dvacet osm hráčů. Obhájcem titulu byl španělský tenista David Ferrer, kterého ve druhém kole vyřadil Nor Casper Ruud.\n\nVítězem se stal třetí nasazený Ital Fabio Fognini, jenž ve finále zdolal francouzskou turnajovou čtyřku Richarda Gasqueta po třísetovém průběhu 6–3, 3–6 a 6–1. Poměr vzájemných utkání vyrovnal na 2–2. V probíhající sezóně si tak po triumfu na Brasil Open 2018 připsal druhé turnajové vítězství, které představovalo sedmý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1402418", "url": "https://cs.wikipedia.org/wiki?curid=1402418", "title": "Pablo Casado", "text": "Pablo Casado\n\nPablo Casado (* 1. února 1981, Palencia) je španělský politik, od 21. července předseda španělské Lidové strany (ve funkci vystřídal Mariana Rajoye). Předtím byl v letech 2015–2018 náměstkem generálního tajemníka strany. Od roku 2011 je poslancem Kongresu poslanců Španělska, kde reprezentuje provincii Ávila.\n\nČlenem Lidové strany je Pablo Casado již od roku 2003, v letech 2007–2009 za ni byl členem Madridského sněmu.\n\nAbsolvoval právo na CES Cardenal Cisneros.\n\nOd roku 2009 je Pablo Casado ženatý; s manželkou mají dceru a syna.\n"}
{"id": "1402419", "url": "https://cs.wikipedia.org/wiki?curid=1402419", "title": "Ube", "text": "Ube\n\nUbe () je město v prefektuře Jamaguči v Japonsku. K roku 2018 v něm žilo přes 165 tisíc obyvatel.\n\nUbe leží na jihozápadě ostrova Honšú a patří do prefektury Jamaguči v oblasti Čúgoku. Jeho jižní hranicí je břeh Vnitřního moře. Na východě hraničí s Jamaguči, na severu s Mine a na západě se San'jó-Onoda.\n\nJako město vzniklo Ube 1. listopadu 1921.\n\n\nMěsto je sídlem několika významných společností, zejména Ube Industries, která se zaměřuje na chemický průmysl. Dále Centrall Glass, která se zabývá např. výrobou skel či elektrolytů do autobaterií. Firma Central Glass je součástí korporátu Renesas, který spadá pod megakorporát Kirin.\n"}
{"id": "1402420", "url": "https://cs.wikipedia.org/wiki?curid=1402420", "title": "Croatia Open Umag 2018 – mužská dvouhra", "text": "Croatia Open Umag 2018 – mužská dvouhra\n\nMužská dvouhra Croatia Open Umag 2018 probíhala ve druhé polovině července 2018. Do singlové soutěže umažského tenisového turnaje hraného na antuce nastoupilo dvacet osm hráčů. Obhájcem titulu byl ruský tenista Andrej Rubljov, kterého ve čtvrtfinále vyřadil Nizozemec Robin Haase. Jednalo se o první Rubljovův turnaj po tříměsíčním výpadku pro únavovou zlomeninu.\n\nVítězem se stal třetí nasazený Ital Marco Cecchinato, jenž ve finále zdolal argentinského hráče Guida Pellu po dvousetovém průběhu 6–2 a 7–6. V utkání odvrátil sedm z osmi breakových příležitostí soupeře. V probíhající sezóně si tak po triumfu na Hungarian Open 2018 připsal druhé turnajové vítězství, které představovalo druhý singlový titul na okruhu ATP Tour. Pella odešel poražen i ze svého třetího finálového duelu. Bodový zisk posnul 25letého Cecchinata na nové kariérní maximum, když mu 23. července 2018 patřila 22. příčka.\n\nČtyři nejvýše nasazení hráči obdrželi volný los do druhého kola.\n"}
{"id": "1402421", "url": "https://cs.wikipedia.org/wiki?curid=1402421", "title": "BRD Bucharest Open 2018 – ženská dvouhra", "text": "BRD Bucharest Open 2018 – ženská dvouhra\n\nŽenská dvouhra BRD Bucharest Open 2018 probíhala ve druhé polovině července 2018. Do singlové soutěže bukurešťského tenisového turnaje hraného na antuce nastoupilo třicet dva hráček. Obhájkyní titulu byla rumunská tenistka Irina-Camelia Beguová, kterou v úvodním kole hladce vyřadila Tunisanka Ons Jabeurová.\n\nVítězkou se stala 28letá nejvýše nasazená Lotyška Anastasija Sevastovová, jež ve finále zdolala chorvatskou turnajovou čtyřku Petru Martićovou po dvousetovém průběhu 7–6 a 6–2. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. Martićová odešla i z druhého finálového duelu na okruhu poražena. \n"}
{"id": "1402422", "url": "https://cs.wikipedia.org/wiki?curid=1402422", "title": "Ladies Championship Gstaad 2018 – ženská dvouhra", "text": "Ladies Championship Gstaad 2018 – ženská dvouhra\n\nŽenská dvouhra Ladies Championship Gstaad 2018 probíhala ve druhé polovině července 2018. Do singlové soutěže gstaadského tenisového turnaje hraného na antuce nastoupilo třicet dva hráček. Obhájkyní titulu byla nizozemská tenistka Kiki Bertensová, která do turnaje nezasáhla. \n\nVítězkou se stala 28letá nejvýše nasazená Francouzka Alizé Cornetová, jež ve finále zdolala 32letou lucemburskou hráčku Mandy Minellaovou po dvousetovém průběhu 6–4 a 7–6. V probíhající sezóně si připsala premiérové turnajové vítězství, které představovalo šestý singlový titul na okruhu WTA Toura první po dvouapůlleté pauze. Minellaová si zahrála debutové singlové finále na okruhu. Cornetová prolomila šňůru šesti proher ve čtvrtfinále turnajů a soutěž ovládla bez ztráty setu. \n"}
{"id": "1402423", "url": "https://cs.wikipedia.org/wiki?curid=1402423", "title": "Římskokatolická farnost Střítež nad Ludinou", "text": "Římskokatolická farnost Střítež nad Ludinou\n\nŘímskokatolická farnost Střítež nad Ludinou je územní společenství římských katolíků s farním kostelem svatého Matouše v děkanátu Hranice. \n\nPrvní písemná zmínka o obci pochází z roku 1371.\nOd července 2010 byl administrátorem excurrendo R. D. Mgr. Jiří Doležel. Toho s platností od července 2018 vystřídal R. D. Mgr. Janusz Zenon Łomzik.\n\nVe farnosti se pravidelně̟ koná tříkrálová sbírka. V roce 2017 se vybralo 33 643 korun.\n\nOd roku 1998 vychází farní zpravodaj pro farnosti Hranice na Moravě, Střítež nad Lubinou a Jindřichov. Při bohoslužbách účinkuje schola a chrámový sbor.\n\n"}
{"id": "1402424", "url": "https://cs.wikipedia.org/wiki?curid=1402424", "title": "Balada o Busterovi Scruggsovi", "text": "Balada o Busterovi Scruggsovi\n\nBalada o Busterovi Scruggsovi (v anglickém originále The Ballad of Buster Scruggs) je film bratří Coenů. Projekt byl původně oznámen v lednu roku 2017, a to jako televizní minisérie ve spolupráci se společností Annapurna Television. Později však bylo oznámeno, že namísto seriálu bratři natočí celovečerní film. Distributorem snímku je společnost Netflix. Snímek byl zčásti natáčen v Nebrasce, částečně i v Novém Mexiku. Snímek měl premiéru na 75. ročníku Benátského filmového festivalu. Hrají v něm Tim Blake Nelson (hlavní role Bustera Scruggse), Tom Waits, Liam Neeson, James Franco a další. Autorem originální hudby je dlouholetý spolupracovník bratří Coenů Carter Burwell.\n"}
{"id": "1402426", "url": "https://cs.wikipedia.org/wiki?curid=1402426", "title": "Carter Burwell", "text": "Carter Burwell\n\nCarter Burwell (* 18. listopadu 1954 New York) je americký hudební skladatel, věnující se převážně filmové hudbě. Je dlouletým spolupracovníkem bratří Coenů, složil hudbu k většině jejich filmů, včetně snímků \"Potíže s Arizonou\" (1987), \"Millerova křižovatka\" (1990) a \"Big Lebowski\" (1998). Dále skládal hudbu i ke snímkům jiných režisérů, mezi filmy patří například \"Dospívání po americku\" (1993), \"\" (2008) či \"Tři billboardy kousek za Ebbingem\" (2017). Několikrát byl nominován na Oscara i Zlatý glóbus, ale ani jednu z cen nezískal. Počínaje rokem 1999 je jeho manželkou umělkyně Christine Sciulli.\n"}
{"id": "1402427", "url": "https://cs.wikipedia.org/wiki?curid=1402427", "title": "Sergio Marchionne", "text": "Sergio Marchionne\n\nSergio Marchionne (17. června 1952, Chieti, Itálie – 25. července 2018, Curych, Švýcarsko) byl italský vrcholový manažer, generální ředitel automobilové skupiny Fiat Chrysler Automobiles.\n\nMarchionne se narodil v italském Chieti. Jeho otec, Concezio Marchionne pocházel z nedalekého Cugnoli, mezi válkami však pracoval jako karabiniér na Istrii (která byla tehdy součástí Itálie), kde se také seznámil s Marchionneho pozdější matkou, Marií Zuccon z Krnice nedaleko Labinu. Po konci druhé světové války, kdy území obsadila Jugoslávská lidová armáda se v roce 1974 přesunuli do Chieti, kde proběhla svatba a kde se narodil Sergio.\nKdyž bylo Marchionnemu 13, rodina emigrovala do Kanady, kde bydlela Mariina sestra Anna. Marchionne tak získal italské i kanadské občanství. Vystudoval ekonomiku na Torontské univerzitě a práva na York University. Nejprve pracoval jako účetní a daňový specialista, od roku 1989 pak v manažerských pozicích. \n\nDíky svému vizionářství, zarputilosti, prostořekosti, ale i pracovitosti a šarmu se postupně stal výrazným vrcholovým manažerem. Působil mile, ale byl také přísný. Před angažmá ve Fiatu působil jako manažer v několika společnostech najednou, mj. byl šéfem švýcarské SGS. I tak stále nosil jen okopané mokasíny a černý svetr.\n\nMarchionne miloval vážnou hudbu. Byl jednou rozvedený, s manželkou měl dva syny.\n\nKdyž se stal Marchionne v roce 2004 šéfem Fiatu, firma na tom nebyla dobře a měla dluhy. Byl to tvrdý a charismatický workoholik a dobrý ekonom a manažer. Díky svému intelektu, vytrvalosti a vůdcovským schopnostem se mu podařilo po převzetí vdechnout do Fiatu druhý život a udělat z něj světového hráče.\n\nVe Fiatu Marchionne zavedl velké změny, pročistil řady manažerů, zastavil ztrátové projekty, ale především sehnal peníze na jeho rozvoj. Fiat byl neustále ve velké ztrátě a měl dluhy dle magazínu Quattroruote okolo 15 miliard eur. Marchionne ale využil smlouvu Fiatu s General Motors z roku 2000, podle které GM koupil 20 procent akcií Fiatu s tím, že musí koupit i zbytek, kdykoli ho Fiat nabídne k odkupu. Začal tlačit na GM a jelikož si americká firma uvědomovala hrozící problémy, kývla na alternativní nabídku a vykoupila se z této opce tím, že Fiatu zaplatila 1,5 miliardy eur a ještě mu vrátila 10% jeho akcií. Tím získala firma peníze na investice do nových modelů a mohla se tak odrazit ode dna.\n\nV roce 2009 se americká hypotéční krize začala přelévat ve světovou ekonomickou krizi a americký automobilový průmysl na tom byl celkově zle. Marchionne si vyhlédl nejslabší firmu z velké trojky, Chrysler, který musela zachraňovat americká vláda před krachem, když ji požádal o bankrotovou ochranu. Vláda se tak dohodla s Fiatem v podstatě tak, že Fiat velkou část Chrysleru získal pouze za to, že mu poskytl svoje technologie. V roce 2014 potom Fiat odkoupil zbytek akcií a vznikl tak sedmý největší světový výrobce aut, koncern Fiat Chrysler Automobiles.\n\nZatímco v Evropě i Itálii firma spíše ztrácela, velký úspěch zažívala například v Jižní Americe a celkově byla pod Marchionnovým vedením ve velmi dobré kondici. Ke konci června 2018 byl doplacen celý dluh automobilky a v letech 2018 až 2023 měla automobilka v plánu vyplatit dividendy šest miliard eur, což bylo dle ekonomů reálné očekávání.\n\nMarchionne pracoval na stabilizaci a vytvoření solidních základů Fiatu celou dekádu mezi lety 2004 a 2014. Podařilo se mu zvýšit hodnotu koncernu FCA dvojnásobně. Po tomto období se soustředil na smazání dluhu automobilky, což se mu podařilo definitivně v červnu 2018.\n\nCelou dobu jeho působení ve Fiatu byl proti elektromobilitě a hlasitě a sarkasticky ji odmítal. Prvního června 2018, necelé 2 měsíce před svou smrtí, ale veřejně a plný šarmu představil nový kurz Fiatu, který v tomto ohledu otočil směr. Na veřejnosti se potom naposledy objevil 26. června 2018 při předávání vozů italským karabiniérům. Těsně před smrtí, když už byl jeho stav kritický, ho ve funkci šéfa koncernu nahradil Mike Manley, dosavadní šéf značky Jeep. Marchionne také vedl automobilku Ferrari, která se z FCA vyčlenila v roce 2016. Tu převzal na postu prezidenta John Elkann a na postu generálního ředitele Louis Carey Camilleri.\n\nZačátkem července 2018 podstoupil Marchionne v Curychu operaci pravého ramene. Právník rodiny Agnelliových, která vlastní v automobilce kontrolní podíl, naznačil, že důvodem operace byla rakovina plic. Marchionne byl silným kuřákem. Po operaci se objevily komplikace a o víkendu 21. července se prudce zhoršily. Objevila se informace, že v neděli upadl do kómatu. Ve středu 25. července Marchionne na jednotce intenzivní péče zemřel.\n"}
{"id": "1402428", "url": "https://cs.wikipedia.org/wiki?curid=1402428", "title": "Radim Valík", "text": "Radim Valík\n\nRadim Jan Valík OSB (* 8. května 1931 v Třebíči) je český benediktinský kněz a jeden z představitelů českého tradičního katolicismu. V letech 2013–2018 působil jako spirituál při semináři Kněžského bratrstva svatého Petra ve Wigratzbadu. Nyní žije v Emauzském klášteře v Praze.\n\nV letech 1972–1978 působil po různých farnostech v Německu, v letech 1978–1990 byl pověřen pastorací české exilové komunity v okolí Stuttgartu. Byl administrátorem opatství a farářem farnosti v Rajhradě (1990–1997) a farářem farnosti Počaply (1997–2013). Roku 2009 celebroval biskup Baxant na jeho žádost v Počaplech jako první český biskup po mnoha letech pontifikální tridentskou mši.\n\n"}
{"id": "1402436", "url": "https://cs.wikipedia.org/wiki?curid=1402436", "title": "Potíže s Arizonou", "text": "Potíže s Arizonou\n\nPotíže s Arizonou (v anglickém originále \"Raising Arizona\") je americký hraný film bratří Coenů. Hlavní role patří bývalému trestanci (Nicolas Cage) a jeho manželce, bývalé policistce (Holly Hunter). V dalších rolích se představili například William Forsythe, John Goodman a Frances McDormand. Stejně jako v případě prvního snímku bratří Coenů, \"Zbytečná krutost\" (1984), se i na tomto coby kameraman podílel Barry Sonnenfeld a hudbu k němu složil Carter Burwell. Natáčení filmu trvalo deset týdnů. Premiéra proběhla v New Yorku dne 6. března 1987, později se snímek dočkal limitovaného vydání 13. března toho roku a celonárodního uvedení se mu dostalo 17. dubna.\n\n"}
{"id": "1402438", "url": "https://cs.wikipedia.org/wiki?curid=1402438", "title": "Václav Krotký", "text": "Václav Krotký\n\nVáclav Krotký (26. prosince 1855 Kozárovice – 6. července 1920 Kladno) byl kladenský stavitel a urbanista.\n\nS manželkou Marií Krotkou (1878-1949) měl syna Měčislava Krotkého (1906-1928), zemřel v Kladně a s rodinou je pohřbený na centrálním hřbitově.\n\n\"vybrané\"\n\nMezi Krotkého návrhy patřilo i rozdělení Kladna na dvě zóny, které měly oddělit město na část rodinných domů a část průmyslovou. A plán budoucího sloučení okolních osad k městu.\n\n"}
{"id": "1402446", "url": "https://cs.wikipedia.org/wiki?curid=1402446", "title": "Broad City", "text": "Broad City\n\nBroad City je americký televizní pořad, vysílaný stanicí Comedy Central. Hlavními postavami seriálu, jehož děj se odehrává v New Yorku, jsou dvě židovské Američanky, Abbi (Abbi Jacobson) a Ilana (Ilana Glazer). V menších rolích se představili například Hannibal Buress, Steve Buscemi a Susie Essman. První série, čítající deset dílů, byla vysílána od ledna do března 2014. Do roku 2017 byly odvysílány další tři řady. Později byla oznámena pátá série, která by měly být poslední.\n\n"}
{"id": "1402448", "url": "https://cs.wikipedia.org/wiki?curid=1402448", "title": "Mravenec Z", "text": "Mravenec Z\n\nMravenec Z (v anglickém originále Antz) je americký animovaný film režisérů Erica Darnella a Tima Johnsona z roku 1998. Jedná se o první celovečerní animovaný snímek společnosti DreamWorks a po \"\" celkově druhý celovečerní film vyrobený pomocí počítačové animace.\n\n \n\n \n\n"}
{"id": "1402452", "url": "https://cs.wikipedia.org/wiki?curid=1402452", "title": "Mildred &amp; The Dying Parlor", "text": "Mildred &amp; The Dying Parlor\n\nMildred & The Dying Parlor je americký krátkometrážní hraný film. Natočil jej režisér Alexander H. Gayner podle scénáře, jehož autorem je Ilan Ulmer. Hudbu složil Dan Teicher a kameramanem byl Michael Svitak. Hlavní roli dívky Mildred ve snímku ztvárnila Zosia Mamet, její rodiče Ricka a Tutti hrají Steve Buscemi a Jane Krakowski. Rodiče provozují dům, kde obvykle lidé tráví poslední dny svého života. Mildred s nimi zde rovněž žije. Dále ve filmu hrál Evan Jonigkeit. Dvanáctiminutový film byl natočen během tří dnů v dubnu 2015. Světová filmu proběhla na festivalu Tribeca Film Festival. Později byl uveden i na dalších festivalech.\n\n"}
{"id": "1402455", "url": "https://cs.wikipedia.org/wiki?curid=1402455", "title": "Pamětní medaile 5. střeleckého pluku T. G. Masaryka", "text": "Pamětní medaile 5. střeleckého pluku T. G. Masaryka\n\nPamětní medaile 5. střeleckého pluku T. G. Masaryka, je pamětní medaile 5. střeleckého pluku T. G. Masaryka, která byla založena v roce 1947 při příležitosti 30. výročí vzniku této jednotky. Na stuhu se umísťovaly štítky dva štítky s nápisem \"„PRAVDA VÍŤEZÍ\"\" a \"„BORISPOL – PRAHA\"\".\n\nMedaile se předávala v papírové krabičce s udělovacím dekretem.\n\n\n"}
{"id": "1402460", "url": "https://cs.wikipedia.org/wiki?curid=1402460", "title": "Pamětní medaile 9. střeleckého pluku Karla Havlíčka Borovského", "text": "Pamětní medaile 9. střeleckého pluku Karla Havlíčka Borovského\n\nPamětní medaile 9. střeleckého pluku Karla Havlíčka Borovského, je pamětní medaile 9. střeleckého pluku K. H. Borovského, která byla založena v průběhu roku 1948 při příležitosti 30. výročí založení této jednotky v Rusku.\n\nMedaile se předávala v prosté papírové krabičce s malou stužkou a dekretem.\n\n\n"}
{"id": "1402461", "url": "https://cs.wikipedia.org/wiki?curid=1402461", "title": "Ivan Osiier", "text": "Ivan Osiier\n\nIvan Joseph Martin Osiier (16. prosince 1888 Kodaň – 23. září 1965 tamtéž) byl dánský sportovní šermíř a veslař, občanským povoláním lékař. Byl členem kodaňského klubu Fægteklubben af 1907, trénoval ho Leonce Mahaut. Získal 25 titulů mistra Dánska a 13 titulů mistra Skandinávie ve fleretu, kordu i šavli. V rozmezí let 1908–1948 se zúčastnil sedmi olympijských her, největším úspěchem byla stříbrná medaile v kordu na Letních olympijských hrách 1912. Byl židovského původu, olympijské hry v Berlíně v roce 1936 bojkotoval na protest proti nacistickému režimu, druhou světovou válku přežil v exilu ve Švédsku. Jeho manželka Ellen Osiierová vyhrála soutěž fleretistek na olympiádě 1924 a stala se tak první ženskou olympijskou vítězkou v šermu. Po ukončení kariéry zastával Osiier funkci předsedy Dánské šermířské federace, obdržel Olympijský čestný diplom a byl jmenován do Mezinárodní síně slávy židovského sportu.\n\n"}
{"id": "1402465", "url": "https://cs.wikipedia.org/wiki?curid=1402465", "title": "Pamětní medaile 30. pěšího pluku Aloise Jiráska", "text": "Pamětní medaile 30. pěšího pluku Aloise Jiráska\n\nPamětní medaile 30. pěšího pluku Aloise Jiráska, je pamětní medaile 30. pěšího pluku Aloise Jiráska, která byla založena v roce 1948 jako připomínka 30. výročí bojů legionářů za svobodu Československa.\n\nMedaile se předávala v prosté papírové krabičce s malou stužkou a udělovacím dekretem.\n\n\n"}
{"id": "1402469", "url": "https://cs.wikipedia.org/wiki?curid=1402469", "title": "Fiat Chrysler Automobiles", "text": "Fiat Chrysler Automobiles\n\nFiat Chrysler Automobiles N.V. (zkracováno jako FCA) je nadnárodní společnost vyrábějící automobily, patřící mezi 10 největších automobilek na světě. Společnost byla založena v roce 2014 v Nizozemsku a sídlí v Londýně. Společnost je řízena z italského Turína, kde sídlí její dceřiná společnost FCA Italy (k jejímž dceřiným společnostem patří mj. Fiat) a z amerického Auburn Hills, kde sídlí její dceřiná společnost FCA US. Akcie společnosti jsou kótovány na Italské burze a New York Stock Exchange. Největším akcionářem je společnost Exor, která vlastní 29,18 % akcií a ovládá 42,34 % hlasovacích práv. Společnost Exor ovládá italská rodina Agnelli. Do portfolia společnosti patří mimo jiné automobilové značky Fiat, Alfa Romeo, Chrysler, Jeep.\n"}
{"id": "1402478", "url": "https://cs.wikipedia.org/wiki?curid=1402478", "title": "Deadline Hollywood", "text": "Deadline Hollywood\n\nDeadline Hollywood (případně Deadline.com) je internetový magazín, který v roce 2006 založila novinářka Nikki Finke. Počínaje rokem 2009 jej vlastní Jay Penske. Server se zabývá aktualitami ze zábavního průmyslu. Nikki Finke původně (od roku 2002) psala sloupek nazvaný \"Deadline Hollywood\" pro \"LA Weekly\", později, v roce 2006, představila internetovou verzi, nazvanou \"Deadline Hollywood Daily\" (DHD). Server prodala v roce 2009. Následně na něj až do roku 2013 přispívala, později však po neshodách s Penskem odešla (Penske zakoupil konkurenční server \"Variety\").\n"}
{"id": "1402494", "url": "https://cs.wikipedia.org/wiki?curid=1402494", "title": "Seznam představitelů Kladna", "text": "Seznam představitelů Kladna\n\nSeznam představitelů Kladna je chronologický seznam kladenských starostů (1848–2000; včetně vládních komisařů), předsedů národního výboru (1945–1990) a primátorů (od roku 2000).\n\n\n"}
{"id": "1402496", "url": "https://cs.wikipedia.org/wiki?curid=1402496", "title": "Kaws", "text": "Kaws\n\nBrian Donnelly (* 1974), známý profesně jako KAWS, je americký umělec a designér.\n\nJeho práce zahrnují opakované použití figur a motivů, přičemž se někteřé  datují až k začátku jeho kariéry v roce 1990, kdy je původně ztvárňoval pouze ve 2D, ale později realizované i ve 3D. Některé z jeho postav jsou jeho vlastní tvorby, zatímco jiné jsou přepracovanou verzí stávajících ikony. S přibývajícím věkem se začal  inspirovat  tradičními malíři, jako jsou Gerhard Richter, Claes Oldenburg a Chuck Close.\n\nZačínal jako graffiti umělec věnující se subvertisingu a nyní tvoří sochy a malby akrylem plátno, věnuje se i sítotisku. Spolupracuje také s komerčními subjekty, převážně pro ně navrhuje designy limitovaných edicí sběratelských postaviček, oblečení, skate desek a dalších produktů.\n\nKawsova sochařská tvorba se pohybuje ve velikosti od několika centimetrů až po deset metrů a jsou vyrobeny z různých materiálů včetně laminátu, hliníku, dřeva a bronzu.\n\nJeho práce jsou vystavovány v galeriích a muzeích, častou jsou ve sbírkách veřejných institucí a dychtivě sbírány jednotlivci. Vyšly už i řady knih ilustrujících jeho uměleckou tvorbu. Žije a pracuje v Brooklynu v New Yorku.\n\nDonnelly se narodil v roce 1974 v Jersey City v New Jersey. Vystudoval School of Visual Arts v New Yorku s titulem  Bachelor of Fine Arts z ilustraci v roce 1996. Po studiu krátce pracoval na volné noze pro Jumbo Pictures  jako animátor pozadí pro animovaný seriál \"101 Dalmatinů\", \"Daria\" a \"Doug.\"\n\nDonnelly začínal jako graffiti umělec uživající přezdívku Kaws. Po přestěhování do New Yorku v roce 1990 se  začal věnovat subvertisingu billboardů na autobusových zastávkách a telefonních budkách nejen v New Yorku ale i v Paříži, Londýně, Berlíně a Tokiu.\n\nKawsovy akrylové obrazy a sochy mají mnoho opakujících se motivů srozumitelných všem jazyků a kulturám. Některé z jeho postav se datují do až do začátku jeho kariéry v roce 1990: Companion (vytvořen v roce 1999), Accomplice a Chum and Bendy. Kromě svých vlastních návrhů přepracoval současné pop-ikony jako jsou  Simpsonovi\",\" Mickey Mouse, panáček Michelin, Šmoulové, Snoopy, a Spongebob v kalhotách.\n\nRoku 1999 Kaws začal ve spolupráci s japonskou oděvní značkou Bounty Hunter navrhovat a vyrábět svou první vinylovou sběratelskou figurku. Na figurkách spolupracoval i s dalšími japonskými společnosti: Nigo pro Bathing Ape (Bape) a Santastic!. \n\nPracoval též na projektech s Burton, Vans, Supreme a Boty DC. Navrhnul i malou edici lahví pro Dos Equis a Hennessy, koberce pro Galerii 1950 a obaly pro kosmetiku Kiehl's . V roce 2004 spolupracoval se značkou Undefeated na billboardu v Los Angeles. Roku 2008 spolupracoval s Johnem Mayerem na kytarových trsátkách.\n\nPro 2013 MTV Video Music Awards přepracoval Kaws trofej Měsíčňana do podoby jednoho z jeho charakterů \"Companion\". Jeho 3D model byl také použit k vytvoření více než 18metrové nafukovací verze. V neposlední řadě se postaral o redesign propagačních materiálů\n\nIlustroval obálky časopisů pro \"The New Yorker\", \"Clark Magazine \"(listopad/prosinec 2010), \"i-D\" a \"Sneeze Magazine.\" Vytvořil obaly alb pro hudebníky Towa Tei, Cherie, Clipse (\"Clipse „Till the casket drops“\") a Kanye Westa (\"808s & Heartbreak\").\n\nJeho design tenisek Nike Air Force 1 byl vydán roku 2008 v rámci projektu Nike 1World, na kterém se podílelo 18 různých návrhářů.\n\nV roce 2014 Kaws navrhl lahvičku pro vůni „Girl“ od Comme des Garçons a Pharrella Williamse.\n\nRoku 2016 Kaws spolupracoval s řetězcem Uniqlo, pro nějž vytvořil řadu triček a doplňků s překvapivě nízkou cenou.\n\nV březnu roku 2017 dceřiná společnost Nike Jordan Brand vydala ve spolupráci s Kawsem univerzálně nositelnou kolekci – čtyři páry tenisek a oblečení.\n\nV dubnu 2017 Kaws opět spolupracoval s oděvním řetězcem Uniqlo a komiksovou postavou Peanuts. Kolekce byla opět velmi cenově dostupná.\n\nV květnu roku 2017 Muzeum moderního umění (MoMA) v New Yorku vydalo omezenou kolekci figurek Companion s cenou 200 $. Enormní zájem vyřadil webové stránky galerie mimo provoz.\n\nV květnu roku 2017 prodal aukční dům Phillips Kawsovu bronzovou sochu sedícího Companiona (z roku 2011) za přibližně 411 000 $.\n\nV květnu 2018 Kaws instaloval dvě osmimetrové sochy „Companion“ a „BFF“ v nákupním komplexu v čínském městě .\n\n\nSeznam trvalých veřejných sbírek.\n"}
{"id": "1402500", "url": "https://cs.wikipedia.org/wiki?curid=1402500", "title": "Centrální provincie", "text": "Centrální provincie\n\nCentrální provincie může být:\n"}
{"id": "1402504", "url": "https://cs.wikipedia.org/wiki?curid=1402504", "title": "Lingwulong shenqi", "text": "Lingwulong shenqi\n\nLingwulong (\"úžasný drak z Ling-wu\") byl rod neosauropodního dinosaura, který žil v období rané až střední jury (geologické stupně toark až bajok; asi před 183 až 168 miliony let) na území dnešní střední Číny (autonomní oblast Ning-sia). V rámci skupiny neosauropodů je vůbec nejstarším dnes známým zástupcem a je také jediným prokazatelným diplodokoidem z území Asie. Fosilie tohoto dikreosaurida byly objeveny roku 2004 nedaleko města Ling-wu. O rok později začaly vykopávky, formální popis sauropoda (typového druhu \"L. shenqi\") byl však publikován až roku 2018. Celkem bylo objeveno asi 7 až 10 jedinců tohoto dinosaura, a to exemplářů v různých věkových (ontogenetických) stadiích. Blízce příbuznými rody byly například americké taxony \"Suuwassea\" nebo \"Amargasaurus\".\n\n"}
{"id": "1402523", "url": "https://cs.wikipedia.org/wiki?curid=1402523", "title": "Bazsi", "text": "Bazsi\n\nBazsi je malá vesnice v Maďarsku v župě Veszprém v okrese Sümeg. V roce 2015 zde žilo 398 obyvatel.\n\nNachází se asi 5 km jihozápadně od Sümegu a asi 23 km severně od Balatonu a Keszthely, těsně při hranicí s župou Zala. Silnicemi je spojena s obcemi Sümeg, Sümegprága, Sümegcsehi a Zalaszántó (již v župě Zala). Obcí prochází potok Nagy-erdő-patak, který poblíž pramení. Bazsi leží na silnici 7327.\n\nK hlavní obci Bazsi připadá ještě malá část \"Máriamajor\".\n"}
{"id": "1402531", "url": "https://cs.wikipedia.org/wiki?curid=1402531", "title": "Ustjurtská plošina", "text": "Ustjurtská plošina\n\nUstjurtská plošina (; ) je náhorní plošina mezi Kaspickým mořem a Aralským jezerem. Náhorní plošina leží v Kazachstánu, Uzbekistánu a zčásti v Turkmenistánu. Rozprostírá se zhruba na 200 000 km².\n\nNa východě je omezena svahy Východního činku, na západě Západního činku a na severu Severního činku. K jihovýchodu přechází v Sarykamyšskou kotlinu. Na Ustjurtské plošině žije polokočovné obyvatelstvo chovající ovce, kozy a velbloudy.\n"}
{"id": "1402532", "url": "https://cs.wikipedia.org/wiki?curid=1402532", "title": "Tým Česko", "text": "Tým Česko\n\nTým Česko je platforma šesti státních institucí, které podporují české podnikatele. Vznikla v květnu 2018., Ve spolupráci s Ministerstvem průmyslu a obchodu ČR budou firmám nabízet společnou komplexní podporu. Podnikatelé by se tak díky vytvořenému Týmu Česko měli lépe orientovat ve službách jednotlivých organizací a snáze tak získat přístup k veřejné podpoře.\n\n\n"}
{"id": "1402543", "url": "https://cs.wikipedia.org/wiki?curid=1402543", "title": "Diakonie Sobotín", "text": "Diakonie Sobotín\n\nDiakonie ČCE – středisko v Sobotíně (zkráceně Diakonie Sobotín) je jedním ze středisek Diakonie ČCE. Působí od roku 1992 a poskytuje pomoc zejména pro seniory a lidi s demencí a také pro mladé lidi bez domova.\n\nPočátky sociální práce v Sobotíně sahají již do roku 1925. Německá luterská církev tehdy odkoupila správní budovu Kleinových železáren. Budova na současné adrese Petrov nad Desnou 203 nejdříve sloužila jako dům diakonek. Brzy však začala poskytovat útočiště také opuštěným dětem a starým lidem. Německá Diakonie postupně získala do vlastnictví celkem tři budovy, dnes na adresách Petrov nad Desnou 203, Sobotín 127 a Sobotín 147. Všechny tyto budovy sloužily Diakonii ještě v období 2. světové války.\n\nPo skončení války získala v roce 1946 objekty Českobratrská církev evangelická a až do prosince 1959 zde provozovala Sociální ústavy ČCE. V lednu 1960 byly všechny církevní ústavy převedeny do vlastnictví státu.\n\nOd 1.1.1992 byl majetek převeden opět do vlastnictví Diakonie. Ředitelkou nově vzniklého střediska se stala Ing. Hana Řezáčová.\n\nDiakonie začínala v Sobotíně se službou Domov pro seniory s 58 zaměstnanci a s oficiální kapacitou 171 obyvatel.\n\nV roce 1997 postihla sobotínské středisko rozsáhlá povodeň. Voda z rozvodněné říčky Merty napáchala obrovské škody zejména na hlavní budově a v přilehlé zahradě. Po povodních se podařilo částečně modernizovat hlavní budovu. Byl přistavěn výtah, suterénní prostory byly upraveny pro využití k různým aktivitám, vznikly pokoje s vlastním hygienickým zázemím. Díky přístavbě vznikla i malá kaple.\n\nV roce 1998 bylo ve středisku zřízeno specializované oddělení pro pobyt seniorů s projevy demence a v roce 2005 se spektrum služeb střediska rozšířilo o Odlehčovací a Pečovatelskou službu. Od roku 2011 středisko, prostřednictvím služby Dům na půl cesty, pomáhá také mladým lidem v tíživé sociální situaci.\n\nVšechny budovy v posledních letech procházejí rekonstrukcí. V roce 2018 nastoupil na pozici ředitele Mgr. Miroslav Podhajský.\n\nK 1.7.2018 poskytuje středisko 5 sociálních služeb:\n\n\n"}
{"id": "1402544", "url": "https://cs.wikipedia.org/wiki?curid=1402544", "title": "Henkinův svědek", "text": "Henkinův svědek\n\nHenkinův svědek je v logické teorii individuum, které je ve vztahu s kvantifikátorem. Pojem byl objeven Leonem Henkinem v rámci jeho důkazu úplnosti logiky prvního řádu.\n\nPro existenční kvantifikátor máme\n\nformula_1\n\na pro univerzální \n\nformula_2\n\nV teorii arbitrárních objektů odpovídá svědek pro univerzální kvantifikaci typickému prvku množiny.\n"}
{"id": "1402545", "url": "https://cs.wikipedia.org/wiki?curid=1402545", "title": "Mariinsk", "text": "Mariinsk\n\nMariinsk je město v Rusku, v Kemerovské oblasti. Leží na levém břehu řeky Kiji ve vzdálenosti 178 km od Kemerova. V roce 2017 ve městě žilo 39 091 obyvatel.\n\nMěsto bylo založeno v roce 1856.\n"}
{"id": "1402548", "url": "https://cs.wikipedia.org/wiki?curid=1402548", "title": "Krumhermsdorf (Neustadt in Sachsen)", "text": "Krumhermsdorf (Neustadt in Sachsen)\n\nKrumhermsdorf je vesnice, místní část města Neustadt in Sachsen v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nVesnice Krumhermsdorf byla založena pravděpodobně v průběhu 13. století jako lesně-lánová ves. V písemných pramenech je prvně zmiňována roku 1432 jako \"Hermansdorff\". V roce 1974 se stala součástí města Neustadt in Sachsen.\n\nKrumhermsdorf se rozkládá na hranici Saského Švýcarska a Šluknovské pahorkatiny jižně od Neustadtu in Sachsen. Vsí protéká Schwarzbach, přítok Sebnice. Územím prochází železniční trať Budyšín – Bad Schandau, na které se severovýchodně od jádra vsi nachází zastávka Krumhermsdorf. Východně od vsi se nachází vrch Ungerberg (537 m) s rozhlednou.\n\n\n"}
{"id": "1402561", "url": "https://cs.wikipedia.org/wiki?curid=1402561", "title": "Gale Harold", "text": "Gale Harold\n\nGale Morgan Harold III (* 10. července 1969, Atlanta, Georgie, USA) je americký herec, účinkující v seriálech \"Queer as Folk\", \"Deadwood\", \"Zoufalé manželky\", \"Chirurgové\", \"Tajemství kruhu\" a \"Defiance\". \n\nHarold se narodil v Atlantě ve státě Georgia. Jeho otec byl inženýr a matka realitní agentka. Má starší sestru a mladšího bratra. \n\nJeho rodiče byli silně věřící a Gale musel v patnácti letech odejít žít na nějaký čas do kláštera.\n\nPo odmaturování na The Lovett School, Harold začal studovat na Americké univerzitě ve Washingtonu, DC, fotbal. Pracoval jako číšník, barman a mechanik motorek.\n\nV roce 1667 mu kamarádka, Susan Landau, dcera herce Martina Landau, navrhla, aby zkusil herectví. Přestěhoval se do Los Angeles a začal se 3 roky intenzivně učit herectví. Ve 28 letech byl přijat na Actors Conservatory Program s hereckou společností A Noise Within.Poprvé si v divadle zahrál roli Bunnyho v produkci Gillian Plowman \"Me and My Friend\".\n"}
{"id": "1402577", "url": "https://cs.wikipedia.org/wiki?curid=1402577", "title": "PRAGA 1988", "text": "PRAGA 1988\n\nPRAGA 1988 nebo také Světová výstava poštovních známek Praga 1988 byla mezinárodní filatelistická exibice, která se konala ve dnech 26. srpna - 4. září 1988 v Praze v Československu. Výstava se konala pod záštitou prezidenta Gustáva Husáka a FIP - Fedération Internationále de Philatélie (česky: Mezinárodní filatelistická federace).\n\nV soutěžních třídách bylo hodnoceno 928 exponátů z 55 zemí (Pro srovnání v dobovém tisku je udáváno 800 exponátů z 56 zemí.) Nejvíce vystavovaných kusů pocházelo z SRN, celkem 106. Československých exponátů bylo 84.\n\nVystavené kusy hodnotila mezinárodní porota. Tvořilo ji 53 členů a 13 pozorovatelů ze 36 členských zemí FIP. V čele poroty stál Ladislav Dvořáček.\n\n\nU příležitosti výstavy byla vydána kniha Československá filatelie. \n"}
{"id": "1402581", "url": "https://cs.wikipedia.org/wiki?curid=1402581", "title": "Martin Freund", "text": "Martin Freund\n\nMartin Freund (* 9. července 1988 Brno) je bývalý český politik a psycholog, v letech 2014 až 2018 zastupitel města Brna, místopředseda hnutí „Žít Brno“.\n\nVystudoval bakalářské obory psychologie na Fakultě sociálních studií Masarykovy univerzity (promoval v roce 2013 a získal titul Bc.). Pohybuje se v neziskové sféře, působil v několika občanských sdruženích zabývajících se veřejným prostorem města Brna.\n\nMartin Freund žije v Brně, konkrétně v části Řečkovice a Mokrá Hora.\n\nV komunálních volbách v roce 2014 byl zvolen jako nestraník za hnutí „Žít Brno“ do Zastupitelstva města Brna, a to na kandidátní listině subjektu \"\"Žít Brno s podporou Pirátů\"\". V průběhu roku 2015 se stal uvolněným zastupitelem a podílel se na přípravě strategie sociálního začleňování pro znevýhodněné občany, přičemž jeho plat 64 055 Kč hrubého se setkal s kritikou opozice, převážně ČSSD a ODS. Dále působil jako předseda Výboru pro národnostní menšiny a člen Komise sociální, zdravotní a prorodinné politiky.\n\nV průběhu volebního období 2014 až 2018 se stal členem hnutí „Žít Brno“ a od října 2017 zastává po Martinu Landovi v hnutí post druhého místopředsedy. V červenci 2018 spolu s dalšími politiky Žít Brno (Matěj Hollan, Barbora Antonová) přijal výzvu premiéra Conteho k poskytnutí útočiště části uprchlíků.\n\nPo neúspěšných pokusech o spolupráci se Stranou zelených (společná kandidátka byla podmíněna absencí Matěje Hollana , což Žít Brno odmítlo akceptovat) uspěl v primárních volbách České pirátské strany, kde obsadil 7. místo. Nicméně 14. června 2018 (ve stejný den Žít Brno oznámilo kandidaturu v komunálních volbách) odstoupil z kandidátky brněnských Pirátů. Jako důvody uvedl údajnou chybějící podporu pro sociální politiku ze strany Pirátů, přání být na kandidátce složené z osobností a údajnou zaujatost pirátské základny vůči lidem ze Žít Brno. V tu dobu už měli Piráti natisklých 70.000 výtisků novin s jeho jménem na 7. místě brněnské kandidátky. V komunálních volbách v roce 2018 tedy znovu kandidoval za hnutí \"Žít Brno\" do Zastupitelstva města Brna (na 2. místě kandidátky), ale mandát zastupitele města se mu tentokrát obhájit nepodařilo. Ihned po volbách se vymezil vůči nově vznikající koalici, ve které jsou i Piráti, ODS, KDU-ČSL a ČSSD.\n"}
{"id": "1402586", "url": "https://cs.wikipedia.org/wiki?curid=1402586", "title": "Lachés (dialog)", "text": "Lachés (dialog)\n\nLachés (řec. Λάχης; 2. pád \"Lachéta\") je filozofický dialog, jehož autorem je Platón; patří k jeho nejstarším dialogům. Účastníci rozpravy diskutují o výchově a statečnosti.\nPostavy, které v dialogu vystupují, jsou osobami historickými: \nRozprava se odehrává v Athénách někdy mezi roky 424 př. n. l. (datum bitvy u Délia, která je v dialogu zmíněna) a 418 př. n. l. (smrt Lachéta). Obsah rozmluvy je však literárním výtvorem Platónovým.\n\nLysimachos a Melesias, synové slavných otců, se snaží poskytnout svým synkům co nejlepší vzdělání. Kdosi jim řekl, že součástí výchovy by měl být i výcvik v boji ve zbroji (řec. ὁπλομαχία, hoplomachia), to je v antickém šermu, či spíše v šermířské akrobacii. Požádali o radu vojevůdce Lachéta a Nikia a spolu s nimi se podívali na představení šermířského mistra Stésilea, jenž předváděl své umění. Na návrh Lachéta žádají o radu i Sókrata. Ten slíbil, že se vynasnaží poradit, bude-li moci, ale napřed ať mluví Nikias a Lachés, mužové starší a zkušenější. \nNikias zdůvodňuje užitečnost šermu pro mladé muže. Uvádí, že výcvik v šermířském umění podporuje fyzickou zdatnost, připravuje mladíky na vojenské úkoly, poskytuje výhodu oproti nevyškoleným soupeřům, pomáhá porozumět vojenské strategii. Toto umění prý u každého muže zvyšuje nebojácnost a zmužilost v boji.\nLachés naproti tomu argumentuje proti nutnosti výcviku v šermířství. Tvrdí, že Sparťané, kteří se znamenitě vyznají ve válečném umění, tento výcvik nepraktikují. A také nikdo z instruktorů šermířství se dosud nevyznamenal ve skutečné válce. Proto nestojí za to, aby člověk tento výcvik podstupoval.\nMelésias a Lysimachos žádají Sókrata, aby rozhodl, které mínění je správné. Sókratés se nejprve snaží objasnit, jaké je skutečné téma jejich diskuse. Kdykoli někdo o něčem uvažuje za nějakým účelem, je předmětem rozmýšlení onen jeho účel, a ne to, co je jen prostředkem. Vlastním cílem přece není výcvik v šermování, ten má být jen jedním z prostředků výchovy chlapců. Hlavní otázkou je však péče o charakter oněch mladých mužů. „\"Tedy k tomu je třeba hleděti, zda je někdo z nás odborníkem v pěstování duše a je s to krásně ji vypěstovat.\"\" Zároveň se Sókratés se přiznává, že nemá kvalifikaci v tomto oboru, a předpokládá, že Lachés a Nikias se buď sami vyznají v pěstování charakteru, nebo znají odborníky v této oblasti. Sókratés navrhuje zeptat se obou vojevůdců, zda mají takové odborné znalosti. Generálové posléze slibují, že poskytnou své zkušenosti. \nPodle Sókrata jde o to, jakým způsobem by měla přistoupit zdatnost k duším chlapců, aby je učinila lepšími. K tomu potřebujeme vědět, co je zdatnost (řec. ἀρετή, areté; překládáno též jako ctnost). „\"Neboť kdybychom snad ani naprosto nevěděli o zdatnosti, co to asi je, jakým způsobem bychom mohli komukoli o té věci radit, jak by jí nejlépe nabyl?\"\" Při jakékoli výuce musíme tápat, pokud nevíme, co se pokoušíme učit. Uvažovat však hned o celé zdatnosti považuje Sókratés za příliš veliký úkol. Je třeba nejprve prozkoumat, zdali je dostatečné naše vědění o některé její části, což bude pravděpodobně snadnější. Ke zkoumání vybírá tu část, k níž se zdá směřovat výcvik v šermu, tedy statečnost. Otázka, co je statečnost (řec. ἀνδρεία, andreia), je pak skoro až do konce dialogu předmětem diskuse. \nVojevůdce Lachés soudí, že podat výměr statečnosti není nesnadné: „\"jestliže by totiž někdo chtěl vytrvávaje v šiku brániti se proti nepřátelům a neutíkal, dobře věz, že ten by byl statečný\".\" Sókratés namítá, že Lachétova definice je specifická pro vojenskou pěchotu. V některých válečných situacích je však možno projevit statečnost i na ústupu. A existuje přece statečnost i v době míru: na moři, vůči nemoci, bídě, statečnost občanská, prostě statečnost v různých životních situacích. Ptá se, co je společného všem těmto formám statečnosti. \nLachés uznává námitky a nabízí výměr obecnější: statečnost je „\"jakási vytrvalost duše\"\".\" Sókratés ukazuje, že předchozí definice byla příliš úzká, ale tato je zase příliš široká. Člověk přece může být vytrvalý ve věcech dobrých i špatných. Vytrvalost spojená s nerozumností může být škodlivá a zlá, a proto nemůže být součástí zdatnosti (ctnosti). Ne každou vytrvalost lze tedy nazvat statečností. Na Sókratovu výzvu se pak pokouší definovat statečnost Nikias.\nNikias míní, že statečnost je „\"znalost věcí hrozivých i nehrozivých i ve válce i ve všech ostatních věcech\".\". Lachés však namítá, že znalost je něco rozdílného od zdatnosti. Tak na příklad u nemocí lékaři znají věci hrozivé, můžeme je ale jen proto nazývat statečnými? Všichni odborníci vědí, které věci v jejich uměních jsou hrozivé i které nehrozivé, to však neznamená že musí být stateční.\nPoněvadž statečnost definuje jako znalost toho, co je strašné a nehrozné, Nikias popírá, že zvířata mohou být statečná; soudí, že pro statečnost je nezbytná určitá míra moudrosti. Statečnými nelze nazývat ani děti, které se pro nerozumnost ničeho nebojí. Nebojácnost a statečnost není totéž. Nebojácnosti spojené s neprozíravostí je velmi mnoho, a to u mužů, žen, dětí i zvířat. Ale stateční jsou dle Nikia jen ti rozumní. \nDle Sókrata jsou hrozivé ty věci, které způsobují strach, a nehrozivé, které strach nezpůsobují. Strach však nezpůsobují věci minulé, strach je očekávání budoucího zla. U věcí, které jsou předmětem vědění, však není jedno vědění o věcech minulých, jiné zase o věcech přítomných a budoucích, nýbrž jde o jedno a totéž vědění. Je-li tedy statečnost znalostí, pak by měla být znalostí netoliko věcí hrozivých a nehrozivých, tedy jen budoucího zla a dobra, ale znalostí všech věcí dobrých a zlých (minulých, přítomných i budoucích).\nZnalost celkového životního dobra však jistě přesahuje pojem statečnosti; ta je přece jen částí zdatnosti (areté). Ani Nikiovi se tedy nepodařilo definovat statečnost.\nNakonec tedy Sókratés považuje definice obou vojevůdců za neuspokojivé. Vyznává, že rozhovor zůstal trčet v aporii, v bezcestí, nikdo z přítomných že se nemůže pochlubit, že by na tom byl lépe než druzí, a vyzývá všechny k usilovnému společnému hledání. „\"My všichni musíme společně hledat co nejlepšího učitele především sami pro sebe – neboť ho potřebujeme – a potom i pro ty chlapce, nešetříce ani peněz, ani ničeho jiného; nechávat však nás samy v tom stavu, v kterém nyní jsme, to neradím.\"\". Na závěr slibuje Lysimachovi, že k němu zítra přijde, aby se o tom poradili. \n\n\"Lachés\" patří k raným Platónovým dialogům, které ukazují Sókrata, jak usiluje o vymezení základních etických problémů. V těchto tzv. „sókratovských dialozích\" vytyčuje Sókratés zpravidla nějakou aporii, zvláště o jednotlivých ctnostech nebo dobrých vlastnostech, o jejich vzájemných vztazích a jejich vztahu k vědění. Aporie nejsou v těchto dialozích vyřešeny. Ani dialog \"Lachés\" nekončí jasným vymezením probíraného pojmu, tedy statečnosti.\n\nVýznam Sókratovy (resp. platónské) dialektiky tkví v tom, že uvádí ve zmatek a ruší lidské představy, aby tak ukázala, že to, co pokládáme za pravdivé, ještě pravdou není. Z toho pak má vzejít potřeba vážného úsilí po poznání. Také v dialogu \"Lachés\" je prokázána nedostatečnost běžných představ o statečnosti a zároveň je zde naznačena cesta k filozofickému pojetí, v němž musí být obsažen pojem vědění i pojem dobra.\n\nDefinici statečnosti podal Platón v dialogu \"Prótagoras\", kde Sókratés říká, že to je „\"moudrá znalost věcí nebezpečných a bezpečných\"\". V Platónově pojetí „filozofická statečnost záleží ve správném posouzení věcí vzhledem k tomu, jsou-li člověku zlem skutečným či jen zdánlivým; to posouzení závisí na vědění o pravém dobru. Sókratés statečně podstoupil smrt, protože byl přesvědčen, že to není zlo.\"\n\n\n"}
{"id": "1402587", "url": "https://cs.wikipedia.org/wiki?curid=1402587", "title": "Wilhelm von Ramming", "text": "Wilhelm von Ramming\n\nWilhelm Ramming z Riedkirchenu (30. června 1815 Nemošice – 1. července 1876 Karlovy Vary) byl rakouský generál.\n\nRamming absolvoval vojenskou akademii ve Vídeňském Novém Městě a nastoupil roku 1834 do služby v generálním štábu. Od roku 1849 se stal náčelníkem štábu Julia von Haynaus. Od roku 1857 velel brigádě u III. armádního sboru.\n\nS touto brigádou s účastnil roku 1859 sardinské války a bitvy u Magenty. Po bitvě u Magenty byl přidělen v hodnosti generála vedoucímu generálního štábu Heinrichu von Heß a zde působil jako představený operační kanceláře.\n\nPo uzavření příměří z Villafranca vedl od roku 1859 operativní úkoly generálního štábu ubytovacího oddělení. Roku 1864 velel VI. armádnímu sboru a účastnil se s ním Prusko-rakouské války. V bitvě u Náchoda byl poražen a musel ustoupit a v bitvě u České Skalice a bitvě u Hradce Králové tvořil jeho sbor zálohu vojska. Bydlel ve Vídni a byl doživotním členem panské sněmovny od roku 1873.\n\n\"Der Feldzug in Ungarn und Siebenbürgen im Januar 1849\" vydané roku 1850 v Pešti.\n\n\n"}
{"id": "1402591", "url": "https://cs.wikipedia.org/wiki?curid=1402591", "title": "Pamětní medaile 6. střeleckého pluku hanáckého", "text": "Pamětní medaile 6. střeleckého pluku hanáckého\n\nPamětní medaile 6. střeleckého pluku hanáckého, je pamětní medaile, která byla založena v průběhu roku 1947 při armádních oslavách zformování jednotky na Rusi a 30. výročí pluku.\n\nMedaile je ražena z bronzu a jejím autorem je medailér J. Mayer, předávala se v papírové krabičce s udělovacím dekretem.\n\n\n"}
{"id": "1402593", "url": "https://cs.wikipedia.org/wiki?curid=1402593", "title": "Process (album, Sampha)", "text": "Process (album, Sampha)\n\nProcess je první studiové album anglického hudebníka Samphy. vydáno bylo dne 3. února 2017 společností Young Turks a spolu se Samphou se na jeho produkci podílel Rodaidh McDonald. Album získalo cenu Mercury Prize. Umístilo se v hitparádách řady zemí, například v americké Billboard 200 se dostalo na 51. místo. Časopis \"NME\" album začal na 23. příčku nejlepších alb roku 2017.\n\n"}
{"id": "1402596", "url": "https://cs.wikipedia.org/wiki?curid=1402596", "title": "Josef Mařík", "text": "Josef Mařík\n\nJosef Mařík (19. století – 20. století) byl český architekt a stavitel, člen Československé společnosti rukopisné.\n\nV období let 1932–1949 bydlel v Čechově ulici v pražských Košířích.\n\n\n\"stavitel Josef Mařík na Smíchově, podnikatel staveb; stálý odhadce peněžních ústavů. KOŠÍŘE čp. 15. - BROŽÍKOVA ÚL. Telefon 405-0-2\"\n"}
{"id": "1402599", "url": "https://cs.wikipedia.org/wiki?curid=1402599", "title": "Jiří Kozák", "text": "Jiří Kozák\n\nJiří Kozák (* srpen 1976 Plzeň) je český politolog, manažer, ředitel neziskové organizace a vysokoškolský učitel, od roku 2018 zastupitel města Říčany, člen ODS.\n\nV letech 2002 až 2008 vystudoval politologii na Fakultě sociálních věd Univerzity Karlovy v Praze (získal titul Mgr.). Mezi roky 2000 a 2004 dělal nejprve asistenta, později poradce předsedy Výboru pro evropské záležitosti Senátu PČR Luďka Sefziga (ODS).\n\nV roce 2004 se stal projektovým manažerem CEVRO a od roku 2006 vedl projektové oddělení nově založené vysoké školy CEVRO Institut. Od září 2009 je ředitelem CEVRO a učí na CEVRO Institutu. Od roku 2007 je členem řídícího výboru \"European Network of Political Foundations (ENoP)\", která sdružuje přes šedesát vzdělávacích organizací z celé Evropy.\n\nJiří Kozák žije ve městě Říčany v okrese Praha-východ, v části Radošovice. Se ženou Ivetou má dvě děti – syna Jiřího a dceru Beátu.\n\nJe členem ODS. Za stranu kandidoval v komunálních volbách v roce 2014 do Zastupitelstva města Říčany, ale neuspěl. Zastupitelem se tak stal až po volbách v roce 2018.\n\nVe volbách do Senátu PČR v roce 2018 kandidoval za ODS v obvodu č. 41 – Benešov. Se ziskem 17,29 % hlasů skončil v prvním kole voleb na 2. místě a ve druhém kole se utkal s nestraníkem za hnutí STAN Zdeňkem Hrabou, se kterým však prohrál poměrem hlasů 39,04 % : 60,95 %.\n\nVe volbách do Evropského parlamentu v květnu 2019 kandidoval na 26. místě kandidátky ODS, ale nebyl zvolen.\n"}
{"id": "1402600", "url": "https://cs.wikipedia.org/wiki?curid=1402600", "title": "SES-12", "text": "SES-12\n\nSES-12 je telekomunikační družice společnosti SES S.A.. Družici vyrobila firma Airbus Defence and Space. Její pracovní pozice je nad 95. stupněm východní délky na geostacionární oběžné dráze Země, kde slouží jako náhrada staršího satelitu NSS-6 a poskytuje telekomunikační služby pro střední východ, a pro asijskou oblast tichého oceánu (zahrnující Indii a Indonésii).\n\nSES-12 byla uvedena na přechodovou dráhu ke geostacionární dráze pomocí nosné rakety Falcon 9 Block 4 společnosti SpaceX, sídlem v kalifornském Hawthornu. Startovalo se z floridské rampy SLC-40 a první stupeň nepřistával. Ten samý první stupeň byl použit už při misi OTV-5. Statický zážeh před letem proběhl 25. května 2018 v 03:30 SELČ.\n\nSatelit byl navržen a vyroben společností Airbus Defence and Space a je postavený na platformě Eurostar-3000EOR. Při startu vážil 5300 kg a životnost je plánována na více než 15 let. K dispozici je 54 transpondérů v pásmu Ku. Přístrojům dodávají energii solární panely o výkonu 19 kW.\n"}
{"id": "1402602", "url": "https://cs.wikipedia.org/wiki?curid=1402602", "title": "Velká růžová plavba teplého Ala", "text": "Velká růžová plavba teplého Ala\n\nVelká růžová plavba teplého Ala (v anglickém originále Big Gay Al's Big Gay Boat Ride) je čtvrtý díl první řady amerického komediálního animovaného televizního seriálu \"Městečko South Park\".\n\nStan zjistí, že je jeho pes Sparky gay. Ve škole mezitím terénují Stan se spolužáky fotbal. Sparky ho navštíví, ale když se vyspí s Clydeovým psem, chce ho Stan změnit. Stana navštíví i jeho strýc Jimbo s Nedem, kteří v něm vidí naději na vítězství nad Middle Parkem, a proto si jdou na Southparkský tým vsadit, čímž připoutají pozornost veřejnosti, která si jde na něj také vsadit. Jimbo dostane strach, že když tým prohraje, dav lidí se na ně vrhne. Koupí s Nedem bombu, kterou dají na koně, maskota fotbalového týmu Middle Parku a která bouchne ve chvíli, kdy bratr Johna Stamose Richard během poločasu zazpívá část písně Lovin' You při dvoučárkovaném f, s cílem navždy jim vzít maskota. Sparky Stanovi uteče a najde velkého Teplého Ala a jeho teplý útulek. Stan ho začne hledat, přičemž jeho tým a sázkaři na něj nejvíce spoleháli v zápase, na kterém bez něj vede tým Middle Parku. Stan obejví Ala, který ho provede homosexuální historií a svým útulkem. Stan konečně chápe, že se Sparky nemůže změnit a bere ho takového jaký je. Jimbo je zklamán, když Richard není schopen zazpívat dvoučárkované f, ale to už přispěchá na zápas Stan, aby uhrál týmu 6 bodů, což je nejlepší výsledek v historii klubu. South Park sice znovu prohrál, ale fanoušci si přesto vyslechnou Stana, který jim poví o přirozenosti homesexuality a zavede je k Alovi, který jim vrátí jejich odvržené mazlíčky, a Richard jim ukáže perfektně zazpívanou píseň, čímž aktivuje bombu, která zabije maskota Middleparkského týmu.\n"}
{"id": "1402606", "url": "https://cs.wikipedia.org/wiki?curid=1402606", "title": "Kuča", "text": "Kuča\n\nPříjmení Kuča/Kučová („kuča“ znamená chýše, u jihoslovanů obecně dům, zádruha) nese více různých osobností:\n\n"}
{"id": "1402607", "url": "https://cs.wikipedia.org/wiki?curid=1402607", "title": "Janečka", "text": "Janečka\n\nPříjmení Janečka nese více různých osobností:\n\n"}
{"id": "1402608", "url": "https://cs.wikipedia.org/wiki?curid=1402608", "title": "Krotký", "text": "Krotký\n\nPříjmení Krotký nosí více různých osobností:\n\n"}
{"id": "1402609", "url": "https://cs.wikipedia.org/wiki?curid=1402609", "title": "Norman Taurog", "text": "Norman Taurog\n\nNorman Rae Taurog (23. února 1899 – 7. dubna 1981) byl americký režisér a scenárista. Mezi jeho nejznámější filmy patří \"The Broadway of melody 1940\" (1940) s Fredem Astairem a série filmů s Elvisem Presleyem ( např. \"Stalo se na světové výstavě\", \"\" a další). Za film \"Skippy\" (1931) získal Oscara za nejlepší režii. Byl jedním z nejmladších režisérů, který obdržel toto ocenění. V roce 1939 se podílel společně s Georgem Cukorem, Victorem Flemingem, Kingem Vidorem a Mervynem LeRoyem na slavném snímku \"Čaroděj ze země Oz\".\n"}
{"id": "1402610", "url": "https://cs.wikipedia.org/wiki?curid=1402610", "title": "Vodák (příjmení)", "text": "Vodák (příjmení)\n\nPříjmení Vodák nese více různých osobností:\n\n"}
{"id": "1402611", "url": "https://cs.wikipedia.org/wiki?curid=1402611", "title": "Ossett United FC", "text": "Ossett United FC\n\nOssett United FC (celým názvem: Ossett United Football Club) je anglický fotbalový klub, který sídlí ve městě Ossett v metropolitním hrabství West Yorkshire. Založen byl v roce 2018 po fúzi klubů Ossett Albion a Ossett Town. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Ingfield s kapacitou 1 950 diváků.\n\n\nZdroj: \n\n\n\nZdroj: \n\n"}
{"id": "1402615", "url": "https://cs.wikipedia.org/wiki?curid=1402615", "title": "Vobořil", "text": "Vobořil\n\nPříjmení Vobořil nosí více významných osobností:\n\n\n"}
{"id": "1402617", "url": "https://cs.wikipedia.org/wiki?curid=1402617", "title": "Hispasat 30W-6", "text": "Hispasat 30W-6\n\nHispasat 30W-6 je telekomunikační družice společnosti Hispasat a vyrobila ji firma Space Systems Loral. Její pracovní pozice je nad 30. stupněm západní délky na geostacionární oběžné dráze Země, kde slouží jako náhrada staršího satelitu Hispasat 1D a poskytuje telekomunikační služby pro část Evropy, severní Afriku, a část Ameriky.\n\nHispasat 30W-6 byla uveden na přechodovou dráhu ke geostacionární dráze pomocí nosné rakety Falcon 9 Block 4 společnosti SpaceX, sídlem v kalifornském Hawthornu. Startovalo se z floridské rampy SLC-40 a první stupeň provedl pouze pokusné přistání na mořskou hladinu. Statický zážeh před letem proběhl 21. února kolem 5:00 SEČ.\n\nSatelit byl navržen a vyroben společností Space Systems Loral a je postavený na platformě SSL-1300. Při startu vážil 6092 kg a životnost je plánována na více než 15 let. K dispozici je 40 transpondérů v pásmu Ku, 6 v Ka, 1 Ka-BSS a 10 v C pásmu. Přístrojům dodávají energii solární panely o výkonu 11,5 kW.\n\nSpolečně se satelitem Hispasat 30W-6 letěl i malý, 90 kilový, modulární satelit PODSAT 1 agentury DARPA.\n"}
{"id": "1402618", "url": "https://cs.wikipedia.org/wiki?curid=1402618", "title": "Vích (rozcestník)", "text": "Vích (rozcestník)\n\nVích může být:\n\n\n"}
{"id": "1402622", "url": "https://cs.wikipedia.org/wiki?curid=1402622", "title": "Pickering Town FC", "text": "Pickering Town FC\n\nPickering Town FC (celým názvem: Pickering Town Football Club) je anglický fotbalový klub, který sídlí ve městě Pickering v nemetropolitním hrabství North Yorkshire. Založen byl v roce 1888. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Mill Lane s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1402623", "url": "https://cs.wikipedia.org/wiki?curid=1402623", "title": "Hlava (příjmení)", "text": "Hlava (příjmení)\n\nPříjmení Hlava nosí více významných osobností:\n\n"}
{"id": "1402624", "url": "https://cs.wikipedia.org/wiki?curid=1402624", "title": "Cartel de Santa", "text": "Cartel de Santa\n\nCartel de Santa je mexická hip hopová skupina. Vznikla v roce 1996 v Santa Catarina. Jejími členy jsou Babo (Eduardo Davalos de Luna, MC), Rowan Rabia (Roman Rodriguez, klávesy), Mr. Pomel (Pomel Bahena Rodriguez, MC) a Dharius (Alan Alejandro Maldonado Tamez, 1999 až 2013; MC).\n\n\n"}
{"id": "1402625", "url": "https://cs.wikipedia.org/wiki?curid=1402625", "title": "Skoupý (příjmení)", "text": "Skoupý (příjmení)\n\nPříjmení Skoupý nosí více významných osobností:\n\n"}
{"id": "1402627", "url": "https://cs.wikipedia.org/wiki?curid=1402627", "title": "Malec", "text": "Malec\n\nPříjmení Malec nosí více významných osobností:\n\n"}
{"id": "1402628", "url": "https://cs.wikipedia.org/wiki?curid=1402628", "title": "Noc v ráji", "text": "Noc v ráji\n\nNoc v ráji (v originále \"A Night in Heaven\") je americký romantický film z roku 1983. Natočil jej oscarový režisér John G. Avildsen. V hlavních rolích se objevili Lesley Ann Warren, Christopher Atkins, Robert Logan, Andy Garcia a další. Hudbu k snímku složil český rodák Jan Hammer ml. Kritkou byl film převážně strhán.\n"}
{"id": "1402629", "url": "https://cs.wikipedia.org/wiki?curid=1402629", "title": "Škop", "text": "Škop\n\nPříjmení Škop nosí více významných osobností:\n\n"}
{"id": "1402630", "url": "https://cs.wikipedia.org/wiki?curid=1402630", "title": "Pontefract Collieries FC", "text": "Pontefract Collieries FC\n\nPontefract Collieries FC (celým názvem: Pontefract Collieries Football Club) je anglický fotbalový klub, který sídlí ve městě Pontefract v metropolitním hrabství West Yorkshire. Založen byl v roce 1958. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na Harratt Nissan Stadium s kapacitou 1 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1402631", "url": "https://cs.wikipedia.org/wiki?curid=1402631", "title": "Vrbka (příjmení)", "text": "Vrbka (příjmení)\n\nPříjmení Vrbka, přechýleně Vrbková, nosí více významných osobností:\n\n"}
{"id": "1402632", "url": "https://cs.wikipedia.org/wiki?curid=1402632", "title": "Voborník", "text": "Voborník\n\nPříjmení Voborník nosí více významných osobností:\n\n"}
{"id": "1402633", "url": "https://cs.wikipedia.org/wiki?curid=1402633", "title": "Fermín IV", "text": "Fermín IV\n\nFermín IV Caballero Elizondo (* Prosinec 1974) je mexický rapper, nejvíce znám je ovšem jako hlavní rapper skupiny Control Machete, kterou založil v roce 1996 s přítelem Pato.\n\n\n\n"}
{"id": "1402634", "url": "https://cs.wikipedia.org/wiki?curid=1402634", "title": "Dharius", "text": "Dharius\n\nAlan Alejandro Maldonado, známý jako Dharius, (* 24. září 1984 Monterrey) je mexický rapper. Byl rapper skupiny Cartel de Santa, kterou založil v roce 1996 s přítelem Babo.\n\n\n\n"}
{"id": "1402635", "url": "https://cs.wikipedia.org/wiki?curid=1402635", "title": "Vaško", "text": "Vaško\n\nPříjmení Vaško nosí více významných osobností:\n\n"}
{"id": "1402636", "url": "https://cs.wikipedia.org/wiki?curid=1402636", "title": "Ingibjörg H. Bjarnason", "text": "Ingibjörg H. Bjarnason\n\nIngibjörg H. Bjarnason (14. prosince 1867 – 30. října 1941) byla islandská politička, sufražetka, učitelka a gymnastka. Byla první ženou, jenž se stala členkou Althingu, islandského parlamentu.\n\nBjarnason se narodila v Þingeyri v roce 1867 Hakonu Bjarnasonovi a Johanně Kristin Þorleifsdóttir jako první z pěti dětí. Po smrti otce se jako náctiletá přestěhovala do Reykjavíku, kde absolvovala gymnázium Kvennaskólinn. Maturovala v roce 1882 a poté začala jako historicky první Islanďan v Dánsku studovat gymnastiku. V roce 1893 se vrítila zpět do Reykjavíku, kde se stala učitelkou gymnastiky a v roce 1903 se stala učitelkou na Kvennaskólinnu. Zde se v roce 1906 stala ředitelkou a tuto funkci vykonávala 35 let až do své smrti.\n\nV roce 1984 se stala aktivní sufražetkou. V roce 1915, když dostaly islandské ženy volební právo, byla Bjarnason vybrána ženskou organizací, aby oslovila parlament a přednesla oslavnou řeč, a byla pověřena vedením výboru, jenž zajistil finanční prostředky pro výstavbu nemocnice Landspítali jako připomínku vítězství sufražetek. Vedla politickou stranu Kvennalistinn a v roce 1922 byla zvolena do Althingu. Tím se stala první ženou v islandském parlamentu. Nejprve zde působila jako nezávislá, ale v roce 1924 se stala členkou islandské konzervativní strany Íhaldsflokkurinn a v této funkci působila v rámci konzervativní strany do roku 1927. Během své politické kariéry hájila práva žen a dětí.\n\nPo odchodu z politiky zůstala i nadále aktivní v rámci hnutí za práva žen a v roce 1930 se stala zakládající předsedkyní ženské organizace Kvenfélagasambands Íslands. V letech 1928–1932 působila v předsednictvu banky Landsbanki a v letech 1928–1934 byla členkou Islandské školské rady. Zemřela v říjnu 1941.\n"}
{"id": "1402638", "url": "https://cs.wikipedia.org/wiki?curid=1402638", "title": "Brandejs (příjmení)", "text": "Brandejs (příjmení)\n\nPříjmení Brandejs nosí více významných osobností:\n\n"}
{"id": "1402640", "url": "https://cs.wikipedia.org/wiki?curid=1402640", "title": "Wisbech Town FC", "text": "Wisbech Town FC\n\nWisbech Town FC (celým názvem: Wisbech Town Football Club) je anglický fotbalový klub, který sídlí ve městě Wisbech v nemetropolitním hrabství Cambridgeshire. Založen byl v roce 1920. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na Fenland Stadium s kapacitou 1 118 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1402641", "url": "https://cs.wikipedia.org/wiki?curid=1402641", "title": "Karpíšek", "text": "Karpíšek\n\nPříjmení Karpíšek nosí více významných osobností:\n\n"}
{"id": "1402642", "url": "https://cs.wikipedia.org/wiki?curid=1402642", "title": "Syrovátka (příjmení)", "text": "Syrovátka (příjmení)\n\nPříjmení Syrovátka/Syrovátková nosí více významných osobností:\n\n"}
{"id": "1402643", "url": "https://cs.wikipedia.org/wiki?curid=1402643", "title": "Jeník", "text": "Jeník\n\nPříjmení Jeník nosí více významných osobností:\n\n"}
{"id": "1402644", "url": "https://cs.wikipedia.org/wiki?curid=1402644", "title": "Filípek", "text": "Filípek\n\nPříjmení Filípek nosí více významných osobností:\n\n"}
{"id": "1402645", "url": "https://cs.wikipedia.org/wiki?curid=1402645", "title": "Řepa (příjmení)", "text": "Řepa (příjmení)\n\nPříjmení Řepa nosí více významných osobností:\n\n"}
{"id": "1402646", "url": "https://cs.wikipedia.org/wiki?curid=1402646", "title": "Mníšek nad Hnilcom", "text": "Mníšek nad Hnilcom\n\nMníšek nad Hnilcom (do roku 1927 pouze Mníšek, či či ), je obec na Slovensku nacházející se v okrese Gelnica v Košickém kraji, v historickém regionu Spiš. První písemná zmínka o obci pochází z roku 1233.\n\nObec se nachází na soutoku Hnilce a potoku Smolník a tyčí se nad ní hora Kloptaň (1153 m). V obci žije obyvatel.\n\nObcí prochází železniční trať Margecany – Červená Skala a kříží se zde silnice druhé třídy II/546 a II/549.\n\n\n"}
{"id": "1402647", "url": "https://cs.wikipedia.org/wiki?curid=1402647", "title": "Netušil (příjmení)", "text": "Netušil (příjmení)\n\nPříjmení Netušil nosí více významných osobností:\n\n"}
{"id": "1402648", "url": "https://cs.wikipedia.org/wiki?curid=1402648", "title": "Milota (příjmení)", "text": "Milota (příjmení)\n\nPříjmení Milota nosí více významných osobností:\n\n"}
{"id": "1402649", "url": "https://cs.wikipedia.org/wiki?curid=1402649", "title": "Kout (příjmení)", "text": "Kout (příjmení)\n\nPříjmení Kout nosí více významných osobností:\n\n"}
{"id": "1402650", "url": "https://cs.wikipedia.org/wiki?curid=1402650", "title": "Chudý", "text": "Chudý\n\nPříjmení nebo přízvisko Chudý nosí více významných osobností:\n\n"}
{"id": "1402651", "url": "https://cs.wikipedia.org/wiki?curid=1402651", "title": "Fanny Bullock Workman", "text": "Fanny Bullock Workman\n\nFanny Bullock Workman (8. ledna 1859 – 22. ledna 1925) byla americká geografka, kartografka, průzkumnice, spisovatelka a alpinistka, především v oblasti Himálaje. Vytvořila několik výškových rekordů, vydala osm knih a bojovala za ženská práva.\n\nNarodila se do bohaté rodiny, byla vzdělávána na nejlepších školách, jež byly ženám dostupné, a cestovala po Evropě, Severní Africe a Asii. Podnikala cyklistické výpravy po Švýcarsku, Frincii, Itálii, Alžírsku a Indii. Ty byly dlouhé tisíce mil, s přespáváním v jakémkoliv úkrytu. O každé výpravě napsala knihu, v rámci níž také popisovala život žen v daném státě.\n\nNa konci cyklistické výpravy Indií se v Himálaji seznámila s alpinismem. Ačkoliv neměla moderní horolezecké vybavení, prozkoumala několik ledovců a dosáhla vrcholů několika hor. Nejvyšší z nich byl Pinnacle Peak, jehož pokořením stanovila tehdejší ženský výškový rekord.\n\nO těchto výpravách později také přednášela. Stala se první ženou, jenž přednášela na Sorbonně, a druhou, jenž přednášela v rámci Royal Geographical Society. Obdržela mnoho ocenění od evropských horolezeckých a geografických společností a byla považována za jednoho z nejlepších horolezců své doby.\n"}
{"id": "1402656", "url": "https://cs.wikipedia.org/wiki?curid=1402656", "title": "Berthelsdorf (Neustadt in Sachsen)", "text": "Berthelsdorf (Neustadt in Sachsen)\n\nBerthelsdorf je vesnice, místní část města Neustadt in Sachsen v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nBerthelsdorf byl patrně založen v průběhu 13. století jako lesně-lánová ves. V písemných pramenech je prvně zmiňován roku 1432 jako \"Bertilsdorff\". V roce 1950 se k Berthelsdorfu připojily územně navazující vsi Niederottendorf a Oberottendorf. Společně se staly roku 1994 součástí nově založené obce Hohwald, která je od oku 2007 součástí města Neustadt in Sachsen.\n\nVes se rozkládá na přechodu Saského Švýcarska a Šluknovské pahorkatiny severně od Neustadtu in Sachsen. Protéká jí potok Lohbach s přítokem Fuchsbach. Na východě zasahuje na území Berthelsdorfu lesní oblast Hohwald, v které je umístěna ortopedická klinika Hohwald. Západně od zástavby prochází nevyužívaný úsek železniční trati Budyšín – Bad Schandau, zastávka však ve vsi není.\n\n\n"}
{"id": "1402658", "url": "https://cs.wikipedia.org/wiki?curid=1402658", "title": "Šula", "text": "Šula\n\nPříjmení Šula nosí více významných osobností:\n\n"}
{"id": "1402661", "url": "https://cs.wikipedia.org/wiki?curid=1402661", "title": "Bartoněk", "text": "Bartoněk\n\nPříjmení Bartoněk nosí více významných osobností:\n\n"}
{"id": "1402662", "url": "https://cs.wikipedia.org/wiki?curid=1402662", "title": "Šikula", "text": "Šikula\n\nPříjmení Šikula nosí více významných osobností:\n\n"}
{"id": "1402663", "url": "https://cs.wikipedia.org/wiki?curid=1402663", "title": "Proměnka trojbarvá", "text": "Proměnka trojbarvá\n\nProměnka trojbarvá (\"Gilia tricolor\") je jednoletá rostlina pěstována v okrasných zahradách. Pochází ze západního pobřeží Spojených států (z Kalifornie) a v České republice je považována na neofyt, který se jen ojediněle šíří ze zahrad do volné přírody.\n\nBylina je terofyt žádající teplé a dobře osvětlené stanoviště, kde je kyprá a spíše sušší půda. V zemině dlouhodobě mokré a kyselé často zahnívá. Ve své americké domovině se vyskytuje na travnatých stanovištích od nížin přes podhorská údolí až na horské svahy do nadmořské výšky 1200 m n. m. Kvete na přelomu jara a léta, v květnu až červenci. Ploidie proměnky trojbarvé je 2n = 18.\n\nJednoletá nebo dvouletá rostlina vysoká 20 až 50 cm. Lodyhu má přímou, v horní části latnatě větvenou, v dolní lysou nebo chlupatou. Přízemní listy rostou ve volné růžici, lodyžní listy vyrůstají střídavě a nemají palisty. Poněkud masité čepele bývají jednou či dvakrát peřenosečně zpeřené a jejich čárkovité úkrojky jsou vlnité.\n\nKvěty, vyrůstající na konci lodyh a větví, vytvářejí málopočetná, terminální květenství klubka. Zvonkovitý, srostlolupený kalich, 3 až 7 mm velký, je složen z pěti zelených, kopinatých, na konci špičatých a chlupy porostlých cípů. Pětičetná, nálevkovitá koruna, dvakrát až třikrát delší než kalich, má krátkou, uvnitř žlutavě zbarvenou trubku s temnohnědým skvrnitým jícnem a lilákové až nafialovělé lalokovité lístky s modrofialovou špičkou. V květu je pět tyčinek s prašníky, jejich nitky jsou srostlé s korunní trubkou. Svrchní, třídílný semeník, vzniklý srůstem třech plodolistů, nese čnělku s tříramennou bliznou čnící z koruny. Květy jsou opylovány hmyzem, pro omezení samoopylení jsou květy protandrické, pyl dozrává dřív, než vajíčka v semeníku.\n\nPlod je trojpouzdrá, 3 až 6 mm velká tobolka otvírající se třemi chlopněmi. Obsahuje četná drobná semena, která slouží k rozmnožování. Asi za deset týdnu po výsevu semenáč začíná kvést.\n\nProměnka trojbarvá se pěstuje v zahradách jako nenáročná, okrasná květina. Zralá semena se od mateřské rostliny nešíří daleko a květiny se obvykle na stanovišti každoročně samovolně obnovují. Na nové záhony se doporučuje vysévat je v časném jaru do sponu 30 × 25 cm.\n\n"}
{"id": "1402664", "url": "https://cs.wikipedia.org/wiki?curid=1402664", "title": "Matura", "text": "Matura\n\nPříjmení Matura nosí více významných osobností:\n\n"}
{"id": "1402665", "url": "https://cs.wikipedia.org/wiki?curid=1402665", "title": "Štika (příjmení)", "text": "Štika (příjmení)\n\nPříjmení Štika nosí více významných osobností:\n\n\n"}
{"id": "1402666", "url": "https://cs.wikipedia.org/wiki?curid=1402666", "title": "Denk", "text": "Denk\n\nPříjmení Denk (Denková, Denck) nosí více významných osobností:\n\n"}
{"id": "1402667", "url": "https://cs.wikipedia.org/wiki?curid=1402667", "title": "Cink (příjmení)", "text": "Cink (příjmení)\n\nPříjmení Cink/Cinková nosí více významných osobností:\n\n"}
{"id": "1402668", "url": "https://cs.wikipedia.org/wiki?curid=1402668", "title": "Krč (příjmení)", "text": "Krč (příjmení)\n\nPříjmení Krč nosí více významných osobností:\n\n"}
{"id": "1402670", "url": "https://cs.wikipedia.org/wiki?curid=1402670", "title": "Dohnálek", "text": "Dohnálek\n\nPříjmení Dohnálek nosí více významných osobností:\n\n"}
{"id": "1402671", "url": "https://cs.wikipedia.org/wiki?curid=1402671", "title": "Zedníček (příjmení)", "text": "Zedníček (příjmení)\n\nPříjmení Zedníček nosí více významných osobností:\n\n"}
{"id": "1402672", "url": "https://cs.wikipedia.org/wiki?curid=1402672", "title": "Dino Campana", "text": "Dino Campana\n\nDino Carlo Giuseppe Campana (20. srpna 1885 Marradi – 1. března 1932 Scandicci) byl italský básník, označovaný za pokračovatele prokletých básníků.\n\nStudium farmacie na Florentské univerzitě nedokončil, dědičná neurastenie ho pudila k cestování po Evropě a Jižní Americe, většinu života však strávil v psychiatrických léčebnách. Na jeho duševní labilitě se také podepsal bouřlivý milostný vztah se spisovatelkou a průkopnicí ženské emancipace Sibillou Aleramovou. Zemřel ve věku 46 let v ústavu ve Scandicci na otravu krve.\n\nV roce 1914 vydal svoji jedinou básnickou sbírku \"Canti Orfici\" (\"Orfické zpěvy\"). Vyznačuje se vizionářským mysticismem, autor v ní zpracovává vlivy antické mytologie i filozofie Friedricha Nietzscheho. Česky vyšel v roce 1968 výbor z jeho díla nazvaný \"Šílený Orfeus\" v překladu Jana Vladislava.\n\nSebastiano Vassalli se inspiroval Campanovými osudy k napsání románu \"Noc komety\". Michele Placido natočil v roce 2002 o vztahu Campany a Aleramové hraný film \"Un viaggio chiamato amore\" (Campanu hrál Stefano Accorsi).\n\n"}
{"id": "1402674", "url": "https://cs.wikipedia.org/wiki?curid=1402674", "title": "Letiště Kalabo", "text": "Letiště Kalabo\n\nLetiště Kalabo (, IATA: KLB, ICAO: FLKL) je letiště na západním okraji města Kalabo v Západní provincii v Zambii.\n\nLetiště se nachází v nadmořské výšce 1052 m n. m. Vzletová a přistávací dráha je dlouhá 1 100 m a její povrch je z asfaltu.\n"}
{"id": "1402675", "url": "https://cs.wikipedia.org/wiki?curid=1402675", "title": "Kozlík (příjmení)", "text": "Kozlík (příjmení)\n\nPříjmení Kozlík může označovat:\n\n"}
{"id": "1402676", "url": "https://cs.wikipedia.org/wiki?curid=1402676", "title": "Vokál (příjmení)", "text": "Vokál (příjmení)\n\nPříjmení Vokál nosí více významných osobností:\n\n"}
{"id": "1402677", "url": "https://cs.wikipedia.org/wiki?curid=1402677", "title": "Kunst (příjmení)", "text": "Kunst (příjmení)\n\nPříjmení Kunst/Kunstová nosí více významných osobností:\n\n"}
{"id": "1402678", "url": "https://cs.wikipedia.org/wiki?curid=1402678", "title": "Krček (příjmení)", "text": "Krček (příjmení)\n\nPříjmení Krček nosí více významných osobností:\n\n"}
{"id": "1402679", "url": "https://cs.wikipedia.org/wiki?curid=1402679", "title": "Gašpar (příjmení)", "text": "Gašpar (příjmení)\n\nPříjmení Gašpar nosí více významných osobností:\n\n"}
{"id": "1402680", "url": "https://cs.wikipedia.org/wiki?curid=1402680", "title": "Hána", "text": "Hána\n\nPříjmení Hána nosí více významných osobností:\n\n"}
{"id": "1402681", "url": "https://cs.wikipedia.org/wiki?curid=1402681", "title": "Bobbi Kristina Brown", "text": "Bobbi Kristina Brown\n\nBobbi Kristina Brown (4. března 1993 – 26. července 2015) byla americká herečka a zpěvačka. Byla dcerou amerického R&B zpěváka Bobby Browna a světoznámé soulové zpěvačky Whitney Houston. Už jako dítě měla svoji reality show. Po rozvodu rodičů, když jí bylo 14 let, připadla Kristina do péče matky. Po smrti matky se stala dědičkou majetku v hodnotě 115 milionů dolarů.\n\nDne 31. ledna 2015 byla nalezena ve vaně v bezvědomí. Brown zemřela na lobární pneumonii 26. července 2015 poté, co byla v kómatu téměř šest měsíců. Nařízená soudní pitva pak prokázala, že svůj podíl na úmrtí měly marihuana a alkohol spolu s léky na uklidnění a proti úzkosti. Pochována byla 3. srpna 2015 na hřbitově Fairview ve Westfieldu vedle své matky.\n\n"}
{"id": "1402683", "url": "https://cs.wikipedia.org/wiki?curid=1402683", "title": "Arco Rock Master 2018", "text": "Arco Rock Master 2018\n\nArco Rock Master 2018 byl dvaatřicátý ročník prestižních mezinárodních závodů ve sportovním lezení, který proběhl 27.-29. července v rámci horolezeckého festivalu v italském městě Arco.\n\nV rámci lezeckého festivalu proběhly závody světového poháru v lezení na obtížnost a rychlost, v těchto disciplínách se tedy klasický Rock Master nesoutěžil. V tomto roce se tedy utkali nejlepší pozvaní lezci pouze v boulderingu a v duelu (v lezení na obtížnost ve dvojicích na čas).\n\nV boulderingu se závodilo systémem KO. Domácí závodníci získali stříbrnou medaili v závodu světového poháru mužů v lezení na obtížnost.\n\nAdam Ondra postoupil v páteční v kvalifikaci světového poháru v lezení na obtížnost z prvního děleného místa (s Rakušanem Jakobem Schubertem, jako jediní topovali obě cesty) do semifinále, Jakub Konečný a Vojtěch Trojan skončili v kvalifikaci. V semifinále se před Adama a Jakoba na druhém místě dostal Švýcar Sascha Lehmann, ve finále byl Adam Ondra čtvrtý, poté vyhrál ještě závod v duelu. Sobotních závodů na rychlost se zúčastnili 3 čeští závodníci a 2 závodnice, Jan Kříž skončil ve finále sedmý. V boulderingu Češi nezávodili.\n\n\n"}
{"id": "1402684", "url": "https://cs.wikipedia.org/wiki?curid=1402684", "title": "Autobusová doprava ČSD", "text": "Autobusová doprava ČSD\n\nČeskoslovenské státní dráhy začaly od roku 1927 v Československu provozovat linkovou autobusovou dopravu, která se tak vedle poštovních autobusových linek stala druhou státní sítí autobusové dopravy. ČSD provozovaly automobilovou dopravu osobní i nákladní ve snaze chránit železniční dopravu před rozmáhající se konkurencí soukromé i poštovní autobusové dopravy. K 1. lednu 1933 byly státní poštovní linky i s personálem, vozidly a technickým zázemím začleněny do resortu železnic a v průběhu roku 1933 postupně převzaty jednotlivými ředitelstvími státních drah, úplně vplynula poštovní automobilová doprava do automobilové dopravy ČSD roku 1934. Souběžně prosperovala do roku 1932 i soukromá autobusová doprava. Zákony o dopravě motorovými vozidly z let 1932 a 1935 silniční dopravu začaly regulovat územně omezenými koncesemi, daňovým zatížením a uzákoněním vlivu železničních úřadů na udělování koncesí pro silniční dopravu, čímž byly podmínky pro volné soukromé podnikání ztíženy.\n\nPrvní autobusová linka ČSD, Chrudim–Pardubice, zahájila provoz koncem roku 1927. \n\nKoncem roku 1929 provozovaly ČSD na 15 autobusových linkách 46 autobusů (tedy téměř desetkrát menší rozsah provozu než poštovní autobusy). \n\nV Pražském kraji byl autobusový provoz ČSD zahájen roku 1929, garáže byly zřízeny v místech nynějšího dolního autobusového nádraží Praha–Florenc. V době převedení poštovní dopravy pod hlavičku ČSD v roce 1933 bylo jen na území Pražského kraje celkem 164 autobusových tratí o celkové délce 4570 km s 1664 spoji za den, z toho poštovní správa provozovala 39 tratí, železniční správa 28 tratí a soukromníci 97 tratí. \n\nPro letní období 1929 udával jízdní řád 9 linek s čísly 901 až 909, v listopadu 1929 navíc linky 910 až 913 a linka 926. Těmito linkami ČSD byly:\nV letech 1931 a 1932 vznikla řada dalších linek ČSD, takže před začleněním poštovních linek do ČSD bylo v kmenovém provozu ČSD něco přes 140 autobusových linek, zatímco poštovních linek bylo tou dobou asi 180.\n\nNestátní dopravci si stěžovali na neférové jednání ČSD, kdy autobus ČSD jel před pravidelným spojem soukromého dopravce a odebíral mu zákazníky. Na takové jednání si stěžoval soukromý dopravce Ambrož Klevar z Podolí u Brna i mnozí další; mnohdy kvůli lince ČSD nebyla jinému dopravci ani povolena koncese. Na meziměstské trase Praha – Plzeň zajišťovaly od 15. října 1931 dopravu Elektrické podniky města Plzně i Elektrické podniky hlavního města Prahy, na nátlak ČSD byla tato doprava zastavena. Soukromý dopravce Karel Kanzler z Vítkova dostal v roce 1932 koncesi s řadou omezujících podmínek, podle kterých nesměl ani na objednávku zajíždět do relací, kde jezdila poštovní linka, a v případě že by poštovní správa zřídila svou linku v jeho trase nebo pokud by bylo zřízeno železniční spojení obdobného směru, jeho linka automaticky zaniká.\n\nV letech 1933–1934 byla poštovní autobusová doprava postupně včleněna pod ČSD (k 1. lednu 1934 přešly poštovní autobusy na základě § 79 zákona č. 198/1932 Sb. n. a z. z působnosti ministerstva pošt a telegrafů do působnosti ministerstva železnic, k 1. lednu 1934 organizace definitivně splynuly, Správa automobilní dopravy v Praze-Vršovicích byla zrušena a bývalé poštovní linky přešly přímo do působnosti oblastních ředitelství ČSD), sběr poštovních zásilek však autobusy ČSD zajišťovaly až do 40. let. V roce 1933 Správa poštovní automobilní dopravy předala Československým státním drahám 172 autobusových tratí o délce 4330 kilometrů a 97 velkých, 103 středních a 115 malých autobusů. K 1. lednu 1934, po završení fúze, provozovaly ČSD 636 autobusů na 286 linkách a 206 nákladních automobilů s 20 přívěsy.\n\nV rámci optimalizace sítě po sloučení byly roku 1936 provedeny další změny linek a k 1. březnu 1937 provozovaly ČSD (v celém Československu) 278 linek o délce 8074 km, z toho 6 tratí o délce 286 kilometrů je sezonních. V roce 1938 provozovaly ČSD již 635 autobusů na 288 linkách o délce 8373,3 km, z toho 11 tratí o 429,2 km jen sezonně.\n\nZákoně č. 311/1948 Sb. o národních podnicích dopravních ze dne 22. prosince 1948 a zákonem o národních dopravních podnicích č. 149/1950 Sb. byla veškerá autobusová doprava soustředěna do národního podniku ČSAD. \n\nV prvním roce provozu (1927) si ČSD pořídily 7 autobusů Praga NO (s evidenčními čísly 1 až 7).\n\nAutobusy ČSD měly jednotný nátěr podle velmi podrobného předpisu, dřevěné části konstrukce byly zevně natírány šedou barvou a železné černou barvou, střecha slonově žlutá, interiér byl převážně lakovaný v přírodní barvě dřeva.\n\nDo dubna 1935 byla autobusová doprava podřízena místním výtopnám, od 1. května 1935 se autosprávy staly samostatnými služebnami podřízenými přímo oblastním ředitelstvím drah.\n\nU jednotlivých ředitelství státních drah byly zřízeny „Skupiny pro automobilní provoz ČSD“ pro technické a provozní řízení. Pro výkonnou službu byly ve velkých dopravních centrech zřízeno celkem 10 autospráv ČSD, v menších centrech dopravy garáže ČSD, pro provoz osamocených tratí a pro nákladní provoz autostanice ČSD.\n\nNapříklad pod ředitelství státních drah v Praze patřily autosprávy Praha–Delta a Praha–Vršovice, garáže Slaný, Kladno, Střeliv, Benešov u Prahy, Kostelec nad Černými lesy a Kouřim a autostanice Pardubice, Louny, Libochovice, Chomutov, Teplice, Mezimostí–Veselí, Počátky a Kolín. Pod jiná ředitelství patřily pozdější dopravní závody Rakovník, Příbram, Hořovice, Mladá Boleslav a Poděbrady. \n\nPřehled autospráv ČSD podle Ročenky státních a soukromých drah ČSR pro rok 1938–1939:\n\n"}
{"id": "1402694", "url": "https://cs.wikipedia.org/wiki?curid=1402694", "title": "Stavros Niarchos Foundation Cultural Center", "text": "Stavros Niarchos Foundation Cultural Center\n\nStavros Niarchos Foundation Cultural Center () je kulturní centrum, které se nachází v hlavním městě Řecka, Athénách. Jeho součástí jsou nové prostory Řecké národní knihovny a Řecké národní opery a dále k němu patří park o rozloze 210 000 m². Komplex navrhl italský architekt Renzo Piano a financovala jej Nadace Stavrose Niarchose. Výstavba stála 566 milionů eur. Plány na velký dar knihovně a opeře od nadace sahají až do roku 1998, kdy původně chtěla udělit dva samostatné dary. Později, v roce 2006, se rozhodla, že postaví jeden velký komplex pro obě organizace. V roce 2008 nadace vybrala architekta a roku 2012 začala výstavba. Otevření proběhlo v roce 2016. Počínaje rokem 2017 se v prostorách parku koná hudební festival Summer Nostos Festival, na němž vystupovali například John Cale (2018), Saul Williams (2017) či Animal Collective (2018).\n\n"}
{"id": "1402698", "url": "https://cs.wikipedia.org/wiki?curid=1402698", "title": "A Wonderful Beast", "text": "A Wonderful Beast\n\nA Wonderful Beast je sólové studiové album amerického zpěváka Calvina Johnsona. Vydáno bylo 12. říjen roku 2018 společností K Records. Album produkoval Patrick Carney, který je rovněž spoluautorem písní, a doprovodnými vokály přispěla jeho přítelkyně Michelle Branch. Nahrávání alba probíhalo ve studiu Audio Eagle Studio v Nashvillu v americkém státě Tennessee.\n\n\n"}
{"id": "1402699", "url": "https://cs.wikipedia.org/wiki?curid=1402699", "title": "Champs-Élysées v Tour de France", "text": "Champs-Élysées v Tour de France\n\nTour de France pravidelně od roku 1975 končí na Champs-Élysées. V prvním ročníku závodu (1903) byl ale cíl na Ville-d'Avray, v následujících letech až do roku 1967 končil závod v Parc des Princes a mezi roky 1968 a 1974 finišovala závěrečná část závodu na Vélodrome de Vincennes.\n"}
{"id": "1402706", "url": "https://cs.wikipedia.org/wiki?curid=1402706", "title": "Apácatorna", "text": "Apácatorna\n\nApácatorna je malá vesnička v Maďarsku, v župě Veszprém v okresu Devecser. V roce 2015 zde žilo 166 obyvatel.\n\nPrvní zmínka o vesnici pochází z roku 1317, kdy se jmenovala \"Torna\". Během turecké okupace však byla zničena a nebyla obydlena do 18. století. V té době byla znovu obydlena a v roce 1908 získala jméno \"Apácatorna\".\n\nV roce 2010 při protržení hráze odkaliště u Ajky byla Apácatorna jednou ze zasažených obcí, jelikož leží na potoce Torna, ve kterém se usadilo mnoho červeného kalu a zmizel z ní veškerý život.\n\nNachází se asi 9 km východně od Jánosházy, 14 km západně od Devecseru a 17 km severně od Sümegu. Leží na silnici 7326 a je silnicemi spojená s vesnicemi Tüskevár, Karakószörcsök, Kisberszeny, Veszprémgalsa a Karakó. Poblíže vesnice do sebe ústí potoky Apáca-patak a Torna.\n"}
{"id": "1402711", "url": "https://cs.wikipedia.org/wiki?curid=1402711", "title": "Edward Smith", "text": "Edward Smith\n\nJméno a příjmení Edward Smith nosí více významných osobností:\n\n"}
{"id": "1402712", "url": "https://cs.wikipedia.org/wiki?curid=1402712", "title": "Okres Pacsa", "text": "Okres Pacsa\n\nOkres Pacsa je bývalý okres v Maďarsku v župě Zala. Jeho hlavním městem bylo město Pacsa. V roce 2007 byl sjednocen s okresem Zalaegerszeg.\n\n"}
{"id": "1402716", "url": "https://cs.wikipedia.org/wiki?curid=1402716", "title": "Barry Seal", "text": "Barry Seal\n\nBarry Seal (16. července 1939 – 19. února 1986) byl americký pilot, který se stal pašerákem drog Medellínského kartelu. V roce 1964 začal pracovat pro společnost Trans World Airlines jako letový inženýr a nakonec se stal kapitánem. Později začal pašovat v malém množství marihuanu, následovně přešel ke kokainu, kterého převážel mnohem větší množství. V prosinci 1979 byl při návratu z Ekvádoru zatčen v Hondurasu. Přestože místní policie nenašla žádný kokain, našla zbraně, kvůli čemuž byl Seal až do července 1980 uvězněn. Později rozšířil svůj podnik a najal si další piloty. Později začal pracovat pro Medelínský kartel, od kterého pašoval kokain z Kolumbie do USA, přičemž za jeden let si vydělal více než milion dolarů. Za několik let byl ze své činnosti obviněn, ale dostal nabídku od agentury DEA, aby donášel informace na kolumbijské drogové kartely. V roce 1986 byl zastřelen muži, vyslanými Medelínským kartelem. V roce 2017 o něm byl natočen film \"\", v němž hlavní roli ztvárnil Tom Cruise.\n"}
{"id": "1402717", "url": "https://cs.wikipedia.org/wiki?curid=1402717", "title": "Seznam dílů seriálu Paličatá Kate", "text": "Seznam dílů seriálu Paličatá Kate\n\nToto je seznam dílů seriálu \"Paličatá Kate\".\n\n<onlyinclude>\n</onlyinclude>\n\n"}
{"id": "1402724", "url": "https://cs.wikipedia.org/wiki?curid=1402724", "title": "Valdés (příjmení)", "text": "Valdés (příjmení)\n\nValdés (také Valdès nebo Valdes) je příjmení asturského původu. V Severní a Jižní Americe se často používá varianta Valdez.\n\n\n\n\n"}
{"id": "1402727", "url": "https://cs.wikipedia.org/wiki?curid=1402727", "title": "Dobranje", "text": "Dobranje\n\nDobranje je téměř zaniklá vesnička, nacházející se v Chorvatsku v Dubrovnicko-neretvanské župě, spadající pod občinu Zažablje. Nachází se velice blízko hranic s Bosnou a Hercegovinou. Podle sčítání lidu z roku 2001 zde žilo 9 obyvatel.\n\nKromě hlavní části Dobranje k obci patří i malá část \"Sankovići\".\n\nNejbližší trvale obydlené sídlo, Borut, se nachází v Bosně a Hercegovině a je vzdáleno asi 3 km severovýchodně od Dobranje. Nejbližší sídlo v Chorvatsku, Bijeli Vir, se nachází asi 5 km severozápadně od Dobranje.\n"}
{"id": "1402728", "url": "https://cs.wikipedia.org/wiki?curid=1402728", "title": "Toledo (příjmení)", "text": "Toledo (příjmení)\n\nToledo je příjmení španělského původu. Je odvozeno od města Toledo.\n\n"}
{"id": "1402729", "url": "https://cs.wikipedia.org/wiki?curid=1402729", "title": "Hluboké učení", "text": "Hluboké učení\n\nHluboké učení nebo deep learning je disciplína v rámci strojového učení, která se zabývá využitím algoritmů (především neuronových sítí) s velkým počtem vrstev (layers) reprezentujících data. \"Hloubkou modelu\" se nazývá počet vrstev (obvykle složených z umělých neuronů), které jsou za sebou zapojeny tak, že výstup jedné z nich je vstupem následující vrstvy. U modelů hlubokého učení se přitom hloubka nachází často v řádech desítek a více vrstev. Pro odhad parametrů sítě (trénování) se obvykle používá algoritmus zpětného šíření chyby. Metodologie hlubokého učení se prosadila kolem roku 2010 jako základní možnost pro řešení složitých problémů strojového učení jako je klasifikace obrazů, promluv a videí nebo překlady z jednoho přirozeného jazyka do jiného.\n\n"}
{"id": "1402732", "url": "https://cs.wikipedia.org/wiki?curid=1402732", "title": "Pamětní medaile 7. střeleckého tatranského pluku", "text": "Pamětní medaile 7. střeleckého tatranského pluku\n\nPamětní medaile 7. střeleckého tatranského pluku, je pamětní medaile, která byla založena v roce 1947 při příležitosti 30. výročí vzniku této jednotky..\n\n\n"}
{"id": "1402733", "url": "https://cs.wikipedia.org/wiki?curid=1402733", "title": "Pamětní medaile 8. střeleckého pluku slezského", "text": "Pamětní medaile 8. střeleckého pluku slezského\n\nPamětní medaile 8. střeleckého pluku slezského, je pamětní medaile, která byla založena v roce 1947 při příležitosti armádních oslav této jednotky.\n\nDekorace je ražena z patinovaného bronzu a předávala se v papírové krabičce s udělovacím dekretem.\n\n\n"}
{"id": "1402735", "url": "https://cs.wikipedia.org/wiki?curid=1402735", "title": "Pamětní medaile 10. střeleckého pluku Jana Sladkého Koziny", "text": "Pamětní medaile 10. střeleckého pluku Jana Sladkého Koziny\n\nPamětní medaile 10. střeleckého pluku Jana Sladkého Koziny, je pamětní medaile založena v roce 1947 při příležitosti vzniku této jednotky.\n\nMedaile se předávala v papírové krabičce s malou stužkou a udělovacím dekretem.\n\n\n"}
{"id": "1402736", "url": "https://cs.wikipedia.org/wiki?curid=1402736", "title": "Kyle Walker", "text": "Kyle Walker\n\nKyle Walker (* 28. května 1990, Sheffield) je anglický fotbalista hrající na pozici krajního obránce za klub Manchester City a reprezentaci Anglie.\n\nS fotbalem začínal v klubu Sheffield United. V závěru sezóny 2008/09 nastoupil na celé dva poslední zápasy proti Swansea a Crystal Palace v rámci druhé ligy League Championship.\nV létě 2009 jej společně s jeho spoluhráčem Kylem Naughtonem koupil prvoligový klub Tottenham Hotspur, Walker však měl v Sheffieldu zůstat celou další sezónu na hostování.\nZa Sheffield United nastoupil do 26 utkání, než byl v lednu 2010 povolaný nazpět do Tottenhamu. Na jaře sezóny 2009/10 odehrál celkem dva zápasy, a to proti Portsmouthu a Sunderlandu.\n\nNa podzim 2010 jej \"Spurs\" poslali hostovat do druholigového Queens Park Rangers, za které odehrál celkem 20 zápasů. Na jaře se opět vrátil k Tottenhamu, ten jej obratem poslal na hostování do prvoligové Aston Villy. Zde si Walker připsal 16 startů v Premier League. Ve 26. kole v únorovém domácím utkání proti Fulhamu vstřelil branku na 2-1, přesto utkání skončilo remízou 2-2.\n\nVe středečním zápase ligového poháru 31. října 2012 získal Walker pro tým penaltu, a to poté co jej poslal k zemi obránce Norwiche Marc Tierney. Walkerův spoluhráč Clint Dempsey však pokutový kop neproměnil a Tottenham vypadl po prohře 1-2 již v osmifinále. Po zápase se ohradil vůči kritice trenéra Norwiche Chrise Hughtona, že údajně simuloval.\n\nV červenci 2017 se stal nejdražším přestupujícím Angličanem, když za něj Manchester City dal 50 milionů liber.\nWalker podepsal kontrakt na pět let. V první sezóně za \"Citizens\" odehrál celkově 32 zápasů v anglické lize, další starty si připsal v pohárových zápasech. První soutěžní zápas v novém dresu odehrál 12. srpna 2017 na půdě Brighton & Hove Albion FC, kde jeho tým vyhrál 2-0. Walker strávil na pravém kraji hřiště celý zápas a značnou část utkání se věnoval útočení, zaměstnávajíc obranu soupeře.\nVe druhém ligovém zápase doma proti Evertonu (1-1) byl ve 44. minutě vyloučen po obdržení druhé žluté karty, což znemožnilo jeho start ve 3. kole proti Bournemouthu.\n\nWalker je ofenzivní často útočící krajní obránce, dovedný v odebírání míče.\n"}
{"id": "1402739", "url": "https://cs.wikipedia.org/wiki?curid=1402739", "title": "Kraska", "text": "Kraska\n\nKraska může označovat dva rody ptáků z čeledi krkavcovití \"(Corvidae)\":\n\nDruhovými zástupci jsou:\n\n\n"}
{"id": "1402740", "url": "https://cs.wikipedia.org/wiki?curid=1402740", "title": "Pamětní medaile 11. střeleckého pluku Františka Palackého", "text": "Pamětní medaile 11. střeleckého pluku Františka Palackého\n\nPamětní medaile 11. střeleckého pluku Františka Palackého, je pamětní medaile založená v roce 1948 v souvislosti s 30. výročím založení této jednotky z mobilizovaných českých zajatců v Rusku.\n\nMedaile je ražena z bronzu a předávala se v papírové krabičce s malou stužkou.\n\n\n"}
{"id": "1402742", "url": "https://cs.wikipedia.org/wiki?curid=1402742", "title": "Benin City", "text": "Benin City\n\nBenin City je hlavní město státu Edo na jihu Nigérie. Patří k největším nigerijským městům, žije v něm okolo půldruhého milionu obyvatel.\n\nVětšinu obyvatel města tvoří Binijci (také \"Edové\"), kteří zde v 12. století vytvořili mocnou Beninskou říši. Její hlavní město patřilo k největším v tehdejší Africe a bylo proslulé svými mohutnými hradbami, kovovými sochami ptáků na střechách domů a širokými ulicemi, osvětlovanými olejovými lampami. V roce 1897 město zničila britská armáda jako trest za vyvraždění diplomatické mise vedené Jamesem Phillipsem. Moderní Benin City vzniklo na troskách původního města. V roce 1914 byla pod britskou správou tradiční monarchie symbolicky obnovena. V roce 1967 se město stalo metropolí krátce existující Beninské republiky, loutkového státu Biafry.\n\nMěsto má tropické savanové podnebí, nedaleko se nachází národní park Okomu. Jeho ekonomika je založena na zpracování kaučuku a palmového oleje, rozvíjí se také potravinářský, dřevozpracující a textilní průmysl. Nejvýznamnějšími vzdělávacími institucemi jsou University of Benin a soukromá Igbinedion University. Město má také množství tržišť, muzeum a zoologickou zahradu, konají se zde tradiční folklórní slavnosti \"igue\". Benin City je hlavním světovým centrem křesťanské církve Church of God Mission International, kterou založil v roce 1970 Benson Idahosa. Nízké mzdy a značná nezaměstnanost vedou k rozsáhlému vystěhovalectví: většina Nigerijců, kteří se snaží dostat do Evropy, pochází právě z Benin City a okolí.\n\n"}
{"id": "1402771", "url": "https://cs.wikipedia.org/wiki?curid=1402771", "title": "Jörð", "text": "Jörð\n\nJörð, staroseversky „Země“, je v severské mytologii personifikace Země a matka Thóra, známá také jako Fjörgyn či Hlóðyn.\n\nZa matku Thóra je označována eddické básni Lokiho pře. Více informací o ní podává Gylfiho oblouznění z Prozaické Eddy, které ji řadí mezi ásynje – bohyně a označuje ji za Ódinovu dceru a zároveň manželku s kterou zplodil Thóra. Hned v následují pasáži je však vnučkou jotuna Narfiho, dcerou Nótt „Noci“ a Ánara, a nevlastní sestrou Auða a Daga „Dne“.\n\nJméno Jörð, stejně jako anglické \"earth\" a německé \"Erde\", vychází z pragermánského \"*erþō\" „země“ a to z praindoevropského \"*her\"- téhož významu.\n\nMezi další germánské bohyně země může patřit svébská Nerthus a porýnská a fríská Hludana, jejíž jménu připomíná severskou Hlóðyn. Zosobněná Země se objevuje v anglosaském zaklínadlu či modlitbě \"Æcerbot\" „lék Země“ kde je vzývána jako dárkyně úrody a matka lidí. Je nazývána Erce „Země“, Eorþan mōdor „matka Země“ a Folde. Martin L. West vykládá Folda z praindoevropského \"*plthwī\" „široká“, stejně jako jméno védské bohyně země Prthiví, \"Online Etymology Dictionary\" vykládá toto jméno podobně v souvislosti se staroanglickým \"feld\" „planina, pastvina“ až k praindoevropskému \"*pele\" „plochý, rozprostřít se“.\n\n"}
{"id": "1402780", "url": "https://cs.wikipedia.org/wiki?curid=1402780", "title": "Victor Fleming", "text": "Victor Fleming\n\nVictor Fleming (23. února 1889 Pasadena – 6. ledna 1949) byl americký režisér, kameraman a producent. Proslavil se díky filmům \"Čaroděj ze země Oz\" (1939), který režíroval společně s Kingem Vidorem, Georgem Cukorem, Mervynen LeRoyem a Normanem Taurogem a \"Jih proti Severu\" (1939), za který získal Oscara za nejlepší režii. V roce 1941 režíroval film \"Dr. Jekyll a pan Hyde\". Jeho posledním snímkem byla \"Johanka z Arcu\" (1948).\n"}
{"id": "1402783", "url": "https://cs.wikipedia.org/wiki?curid=1402783", "title": "Fortuna liga 2018/19", "text": "Fortuna liga 2018/19\n\nFortuna liga 2018/19 je 26. ročník nejvyšší slovenské fotbalové soutěže, pojmenovaný podle sponzora – sázkové kanceláře Fortuna. Soutěže se účastní 12 týmů, titul obhajuje FC Spartak Trnava, nováčkem je ŠKF Sereď, který postoupil z druhé ligy a nahradil tak 1. FC Tatran Prešov, který v předchozí sezóně sestoupil. Ročník začal prvním kolem hraným 21.–23. července 2018.\n\n"}
{"id": "1402794", "url": "https://cs.wikipedia.org/wiki?curid=1402794", "title": "Ostrov prince Karla", "text": "Ostrov prince Karla\n\nOstrov prince Karla je plochý ostrov o rozloze 9 521 km², která jej řadí na 77. místo mezi největšími ostrovy světa a na 19. místo mezi kanadskými ostrovy. Leží ve Foxově zálivu, při západním pobřeží Baffinova ostrova v Nunavutské oblasti Qikiqtaaluk. Přestože je ostrov rozlehlý, byl popsán až v roce 1932, kdy jej poprvé spatřil kapitán remorkéru W. A. Poole. Jeho objev však nebyl zanesen do tištěných map. Znovunalezen byl v roce 1948 Albertem-Ernestem Tomkinsonem, navigátorem Avro Lancasteru 408. (fotoprůzkumné) letky RCAF. Předpokládá se, že místním Inuitům byla existence ostrova známá dávno předtím. Pojmenován je po princi z Walesu Charlesovi, který se toho roku narodil.\n\nOstrov je neobydlen, teploty jsou extrémně nízké.\n"}
{"id": "1402800", "url": "https://cs.wikipedia.org/wiki?curid=1402800", "title": "Franklin J. Schaffner", "text": "Franklin J. Schaffner\n\nFranklin James Schaffner (30. května 1920, Tokio Japonsko – 2. července 1989, Santa Monica) byl americký režisér. \n\nZačínal ve společnosti CBS, kde začal režírovat televizní filmy a seriály. Svůj první celovečerní film natočil roku 1963. Z jeho raných prací vyniká především politické drama \"Ten nejlepší\" (1964), historický snímek \"Válečník\" (1965) a thriller \"Dvojník\" (1967). V roce 1968 natočil jeden z nejznámějších sci-fi filmů všech dob. \"Planeta opic\" se stala úspěšným hitem, který Schaffnerovi zajistil nemalé uznání. Jeho dalším režijním počinem se v roce 1970 stal velkofilm \"Generál Patton\", který získal 7 Oscarů, včetně nejdůležitějších – Nejlepší film, Nejlepší režie, Nejlepší herec v hlavní roli.\n\nCelá 70. léta se pak dají označit za Schaffnerovy zlaté časy. V této době natočil takové filmy jako \"Mikuláš a Alexandra\" (1971), dobrodružný snímek \"Motýlek\" (1973), adaptaci knihy Ernesta Hemingwaye \"Ostrovy uprostřed proudu\" (1977) nebo adaptaci knihy Iry Levina \"Hoši z Brazílie\" (1978). \n\nV osmdesátých letech natočil např. film \"Sfinga\" (1981) či komedii \"Ano, Giorgio\" (1982) s Lucinem Pavarottim v hlavní roli. Oba tyto filmy propadly, čímž silně utrpěla Schafnnerova pověst.\n\nFranklin J. Schaffner zemřel 2. července 1989 ve věku 69 let na rakovinu plic v nemocnici v Santa Monice.\n"}
{"id": "1402808", "url": "https://cs.wikipedia.org/wiki?curid=1402808", "title": "Pamětní medaile 21. střeleckého pluku terronského", "text": "Pamětní medaile 21. střeleckého pluku terronského\n\nPamětní medaile 21. střeleckého pluku terronského, je pamětní medaile, která byla založena v roce 1948 při výročí vzniku této jednotky.\n\nMedaile je ražena z bronzu a předávala se v papírové krabičce s malou stužkou a dekretem o udělení.\n\n\n"}
{"id": "1402810", "url": "https://cs.wikipedia.org/wiki?curid=1402810", "title": "Pamětní medaile dělostřelectva čs. vojska na Rusi", "text": "Pamětní medaile dělostřelectva čs. vojska na Rusi\n\nPamětní medaile dělostřelectva čs. vojska na Rusi, je pamětní medaile, která byla založena v roce 1947 při příležitosti oslav 30. výročí založení této vojenské jednotky.\n\nMedaile je ražena z bronzu.\n\n\n"}
{"id": "1402814", "url": "https://cs.wikipedia.org/wiki?curid=1402814", "title": "Pamětní kříž 1. jízdního pluku Jana Jiskry z Brandýsa", "text": "Pamětní kříž 1. jízdního pluku Jana Jiskry z Brandýsa\n\nPamětní kříž 1. jízdního pluku Jana Jiskry z Brandýsa, je pamětní dekorace v podobě kříže, která byla založena v roce 1948 při příležitosti 30. výročí vzniku této jednotky.\n\nKříž je zhotoven z obecného kovu a patinován do barvy stříbra, předával se v papírové etuji s malou stužkou a dekretem.\n\n\n"}
{"id": "1402816", "url": "https://cs.wikipedia.org/wiki?curid=1402816", "title": "Montezuma (Ferrero)", "text": "Montezuma (Ferrero)\n\nMontezuma (někdy též La Conquista) je dvouaktová opera současného italského skladatele Lorenza Ferrera (* 1951), složená dle trojjazyčného libreta, které napsal sám autor hudby společně s Francesem Karttunenem. \n\nPříběh je založen na konceptu Alessandra Baricca a líčí hlavní události dobývání Aztécké říše v roce 1521 a následného zničení aztécké civilizace. Libreto je trojjazyčné (anglicko-španělsko-nahuatlské) je směsí historických a literárních pramenů různého původu z přepisů původní domorodé a evropské literatury, které jsou až na výjimky v původním jazyce. Texty jsou převzaty z \"Pravdivé historie konkvisty Nového Španělska\" od Bernala Díaze del Castillo, XII. knihy \"Florentského rukopisu\", díla Juana Boscána Almogávera, Bernardina de Sahagún, Lopeho de Vega, Heinricha Heineho, a z aztéckých modlitebních písní a básní se sbírky \"Cantares Mexicanos\" a \"Romances de los señores de Nueva España\".\n\nHudební jazyk přejímá jen málo etnických vlivů, ale použití jazyka nahuatl, střídáním krátkých a dlouhých samohlásek, dodává jednotlivým hlasovým partům zvláštní rytmus.\n\nSvětová premiéra opery \"Montezuma\" se konala 12. března 2005 v pražském Národním divadle. Dirigoval Zbyněk Müller, představení režíroval Nicholas Muni.\n\n"}
{"id": "1402817", "url": "https://cs.wikipedia.org/wiki?curid=1402817", "title": "Pamětní kříž 2. jízdního pluku Ruských legií (Sibiřského)", "text": "Pamětní kříž 2. jízdního pluku Ruských legií (Sibiřského)\n\nPamětní kříž 2. jízdního pluku Ruských legií (Sibiřského), je pamětní dekorace v podobě kříže, která byla založena v roce 1948.\n\nKříž je zhotoven z obecného kovu a patinován do barvy stříbra, předával se v papírové krabičce s malou stužkou a dekretem o udělení.\n\n\n"}
{"id": "1402820", "url": "https://cs.wikipedia.org/wiki?curid=1402820", "title": "866 (číslo)", "text": "866 (číslo)\n\nOsm set šedesát šest je přirozené číslo. Římskými číslicemi se zapisuje DCCCLXVI a řeckými číslicemi se zapisuje ωξϛʹ. Následuje po čísle osm set šedesát pět a předchází číslu osm set šedesát sedm.\n\n866 je:\n\n\n\n"}
{"id": "1402832", "url": "https://cs.wikipedia.org/wiki?curid=1402832", "title": "Pamětní medaile strojírenské samostatné roty dopravní vlakové dílny čs. vojska na Rusi", "text": "Pamětní medaile strojírenské samostatné roty dopravní vlakové dílny čs. vojska na Rusi\n\nPamětní medaile strojírenské samostatné roty dopravní vlakové dílny čs. vojska na Rusi, je pamětní medaile, která byla založena v průběhu roku 1948.\n\nMedaile je zhotovena z bílé slitiny kovů, autorem dekorace je sochař a umělec Jiří Girsa .\n\n\n"}
{"id": "1402833", "url": "https://cs.wikipedia.org/wiki?curid=1402833", "title": "Teatro Comunale di Bologna", "text": "Teatro Comunale di Bologna\n\nTeatro Comunale di Bologna je operní divadlo ve městě Bologna a jedno z nejvýznamnějších divadel v Itálii.\nOd počátku 17. století existovala v Bologni různá divadla, která zde uváděla opery. Byla však později buď opuštěna nebo zničena požárem.\n\nDivadlo Marsigli-Rossi uvádělo od počátku 18. století operní díla dnes populárních skladatelů včetně Antonia Vivaldiho, Christopha Willibalda Glucka a Niccolo Piccinniho.\n\nDivadlo Malvezzi, postavené v roce 1651, vyhořelo v únoru 1745 a tato událost podnítila výstavbu nového divadla z veřejných prostředků (\"Teatro Nuovo Publicco).\" Stavbou divadla byl pověřen architekt Antonio Galli da Bibiena. Divadlo bylo postaveno na stejném místě, na kterém bývala budova \"Palazzo Bentivoglio\", zničená požárem v roce 1507. Stavba začala v roce 1756 a budova byla slavnostně otevřena 14. května 1763. Současně dostalo divadlo nový název \"Teatro Comunale (městské divadlo).\"\n\nVelká část stavebních prací však zůstávala dlouho nedokončená. Byly to zejména fasády. Jejich dokončení trvalo až do roku 1933. Také nebylo dokončeno zařízení v zákulisí, které mělo umožňovat prezentaci oper. Práce byly ukončeny až roku 1805. Divadlo pak ještě prošlo několika změnami v letech 1818 a 1820 a také v letech 1853/1854. Stále si však zachovává svou původní architekturu. Po požáru v roce 1931 bylo divadlo uzavřeno a to až do 14. listopadu 1935.\n\nHlediště má místo pro 1084 diváků.\n\nDivadlo bylo otevřeno 14. května 1763 operou \"Il trionfo di Clelia\", kterou pro tento účel zkomponoval Christoph Willibald Gluck. V roce 1770 zde měla premiéru dnes zapomenutá opera \"La Nitteti\" od Josefa Myslivečka.\n\nV devatenáctém století se zde často uváděla mezi jinými díla skladatelů Gioachina Rossiniho, Vincenza Belliniho a Gaetana Donizettiho. V repertoáru pak získaly přední místo opery Giuseppe Verdiho. V roce 1867 byl v Bologni s velkým úspěchem uveden Verdiho \"Don Carlos\".\n\nVýznamná je role bolognského divadla při šíření oper Richarda Wagnera v Itálii a v Evropě mimo Německo, které se po určitou dobu hrály téměř jen v Bayreuthu. Bologna byla proto nazývána \"Wagnerovským\" městem a také udělila německému skladateli čestné občanství.\n\nVýznamnou postavou spojenou s Teatro Comunale byl od roku 1894 dirigent Arturo Toscanini, který zde tehdy uvedl Verdiho \"Falstaffa\" a působil v Bologni až do druhé světové války.\n\nTeatro Comunale di Bologna bylo první divadlo v Itálii, které postupně uvedlo celé dílo Richarda Wagnera.\n\n\n\nZa zmínku stojí, že Michele Mariotti je manželem operní hvězdy, ruské sopranistky Olgy Peretjatko.\n\n"}
{"id": "1402834", "url": "https://cs.wikipedia.org/wiki?curid=1402834", "title": "Pamětní medaile technické roty ruských legii", "text": "Pamětní medaile technické roty ruských legii\n\nPamětní medaile technické roty ruských legii, je pamětní medaile, která byla založena v roce 1947 při příležitosti 30. výročí vzniku této jednotky.\n\nMedaile se předávala v papírové krabičce s malou stužkou a dekretem o udělení medaile.\n\n\n"}
{"id": "1402835", "url": "https://cs.wikipedia.org/wiki?curid=1402835", "title": "Národní orgán pro koordinaci", "text": "Národní orgán pro koordinaci\n\nNárodní orgán pro koordinaci (NOK) je centrálním metodickým a koordinačním subjektem pro implementaci programů spolufinancovaných z fondů Evropské unie v programovém období 2007–2013 a 2014–2020. Na jeho stránkách najdeme statistiku čerpání fondů EU, mapu projektů a další.\n\nRoli Národního orgánu pro koordinaci plní Ministerstvo pro místní rozvoj ČR na základě usnesení vlády ČR č. 198 z 22. února 2006 a č. 448 z 12. června 2013.\nV rámci Ministerstva pro místní rozvoj byla zřízena Sekce koordinace evropských fondů a mezinárodních vztahů, kterou vede náměstkyně ministra pro řízení Sekce koordinace evropských fondů a mezinárodních vztahů.\n\nNárodní orgán pro koordinaci zodpovídá za naplňování stanovených cílů Národního strategického referenčního rámce pro programové období 2007–2013 a Dohody o partnerství pro programové období 2014–2020 v České republice. Cílem nastavení systému a činností NOK je zejména zajištění schopnosti ČR efektivně \"vyčerpat celou přidělenou alokaci z fondů EU\".\n\n"}
{"id": "1402844", "url": "https://cs.wikipedia.org/wiki?curid=1402844", "title": "Seznam dílů seriálu Půjčovna masa", "text": "Seznam dílů seriálu Půjčovna masa\n\nToto je seznam dílů seriálu \"Půjčovna masa\". Americký cyberpunkový sci-fi webový televizní seriál \"Půjčovna masa\" byl zveřejněn na Netflixu.\n\n<onlyinclude></onlyinclude>\n\nDne 27. července 2018 bylo oznámeno, že seriál získá druhou řadu.\n"}
{"id": "1402845", "url": "https://cs.wikipedia.org/wiki?curid=1402845", "title": "Expresionismus (literatura)", "text": "Expresionismus (literatura)\n\nExpresionismus je v literatuře jedním z nejvýraznějších proudů avantgardy. Literární expresionismus se rozvíjel zejména v letech 1910–1925 jako součást expresionismu coby obecnějšího duchovního směru. Důraz byl kladen na výraz lidské psychiky, což se projevilo narušením jazykové logiky a struktury textů. Často se objevovaly složeniny a neologismy, v poezii posílila úloha rytmu, potlačena naopak byla syntax a rým, někdy také motivika. Expresionističtí autoři se někdy vyznačovali sklony k eschatologickému myšlení a mesiánství, politicky se projevovali vzdorem vůči konzervativním měšťanským elitám, především v Německém císařství, a aktivismem až anarchistickým.\n\nLudvík Kundera uvedl, že expresionismus je jen velmi nesnadno definovatelný, neboť nebyly napsány žádné závazné manifesty, avšak jeho reprezentantů je neobyčejně mnoho. V Německu mezi lety 1910 a 1920 existovalo 100 expresionistických časopisů, vyšlo mimo jiné 24 antologií, 20 sborníků a almanachů a tisíce knih v celkem 30 edicích. Expresionistickou poezii psali v Německu Georg Heym, Gottfried Benn, Jakob van Hoddis nebo August Stramm, v Rakousku Georg Trakl. Přiřazení prozaika Franze Kafky k tomuto směru je sporné, neboť se k expresionistickým skupinám přímo nehlásil, ačkoliv jeho přátelé Max Brod a Franz Werfel expresionistické texty psali. Úspěšným prozaikem se stal také Alfred Döblin. Značně oblíbené bylo expresionistické drama a jeho tvůrcové jako Carl Sternheim a Georg Kaiser.\n\nV českém prostředí je literární expresionismus spojen zejména s brněnskou Literární skupinou (Lev Blatný, František Götz a další), která se ke směru otevřeně přihlásila. Chápeme-li však expresionismus literární reakce na krizi racionalismu a pocity blíží se katastrofy, ne nutně programové, pak je možné k českému expresionismu řadit Jakuba Demla, Richarda Weinera, Ladislava Klímu či Jaroslava Haška, popřípadě také Karla Matěje Čapka-Choda, Vladislava Vančuru, Jaroslava Durycha, Bohuslava Reynka. Kromě toho měli k expresionismu blízko také Karel Čapek a Josef Čapek. Vymezíme-li expresionismus přísněji, jako programové hnutí, je možné jeho projevy v české literatuře možné chápat také jako pouhé epigonské ohlasy německojazyčné tvorby, jak to popsala germanistka Ingeborg Fialová.\n\nLudvík Kundera se domníval, že prehistorie expresionismu byla formována třemi základními vlivy působícími na německou literaturu: zaprvé tlakem francouzského symbolismu, konkrétně Baudelaira a ještě více Rimbauda, zadruhé inspirací dílem Fjodora Michajloviče Dostojevského a zatřetí působením severských autorů, jako byl August Strindberg a Søren Kierkegaard. V samotném Německu se pak první stopy expresionistického myšlení objevily v textech Friedricha Nietzscheho. Zřetelnými inspiracemi přispělo ke vzniku literárního expresionismu také barokní a romantické písemnictví. Samotné označení expresionismus ve smyslu avantgardního směru výtvarného i literárního se výrazněji rozšířilo až v roce 1911, v obecnějším smyslu se však tento výraz v oblasti výtvarného umění ve Spojených státech používal již od 50. let 19. století.\n\nZa expresionisticky laděný bývá v české literatuře označován již nedokončený autobiografický román Viléma Mrštíka \"Zumři\" (1903–1912). Expresionismu se vypravěčskou subjektivitou, důrazem na mýtické zlo a mystické vize přibližoval také Josef Karel Šlejhar, zejména ve své \"Maloměstské idyle\" (1911). Za expresionistické bývají někdy považovány rovněž předválečné prózy Jaroslava Haška.\n\nDrastický expresionistický katastrofismus pak silně ovlivnil povídkáře Richarda Weinera, filosoficky zaměřeného tvůrce Ladislava Klímu, známého především románem Utrpení knížete Sternenhocha (1928), a katolického prozaika Jakuba Demla. Ve sbírce próz \"Lelio\" (1917) Josef Čapek mísí vlivy expresionismu a literárního kubismu, expresionistická poloha Karla Čapka se projevila ve sbírce \"Boží muka\" (1917). Prvky expresionismu se objevují rovněž v prózách Jaroslava Durycha, Vladislava Vančury a Karla Matěje Čapka-Choda v jeho pozdním období.\n\nV meziválečném období se k expresionismu přihlásila brněnská Literární skupina, programově orientovaná kritikem Františkem Götzem. Götz spojil pod hlavičkou expresionismu velmi různorodé individuality, aniž by vyžadoval podřízení jakýmkoli daným uměleckým postupům nebo formulím. Kromě estetické revoluce uvažoval též o revoluci sociální, s tímto novým uměním spojené: hospodářský a politický převrat měl být doplněn nenásilnou revolucí lidských srdcí. Výraznou osobností prózy se stal Čestmír Jeřábek, ačkoliv expresionisticky tvořil jen na začátku své tvorby. Nejdůležitějším básníkem tohoto okruhu byl Lev Blatný.\n\nExpresionistickou poezii mimo Literární skupinu zastupují v české literatuře první básnické sbírky Bohuslava Reynka, především \"Had na sněhu\" (1924) a \"Rty a zuby\" (1925). Expresionistické drama je spojeno s bratry Čapkovými, Janem Bartošem a Lvem Blatným. Z díla posledního jmenovaného lze uvést výstřední grotesku \"Kokoko-dák!\" (1922) Z pražských německých dramatiků se prosadili zejména Franz Werfel, Paul Kornfeld a zpočátku také Franz Carl Weiskopf.\n\nNěmecko je zemí, v níž literární expresionismus vznikl a dosáhl největšího rozšíření a úspěchů. Název byl v německém kontextu původně vytvořen pro malíře vystavující v roce 1911 v Berlíně na výstavě Berlínská secese] a vymezující se proti impresionismu, ještě téhož roku byl však pojem Kurtem Hillerem použit pro literární tvorbu. Rychlý rozvoj expresionistické literární tvorby je spjat s literárními časopisy, zejména pak časopisem \"Die Sturm\" (\"Bouře\"), publikovaným Herwarthem Waldenem od roku 1910, a \"Die Aktion\" (\"Akce\"), vydávaným Franzem Pfempfertem od roku 1911. Obzvláště zpočátku se literární expresionisté ostře vymezovali proti ostatním dobovým proudům: secesi, symbolismu, neoklasicismu, naturalismu a hnutí Heimatkunst (umění domoviny). Významnými teoretiky, kteří trvali na originalitě a zesměšňovali konzervativní a měšťáckou literaturu, byli Rudolf Kurtz a Reinhard Sorge. Německou expresionistickou literární tvorbu lze rozdělit do tří fází: na raný expresionismus (1909–1914), kdy se teoretický základ i užívaný styl teprve formovaly, vrcholnou fázi (1914–1918), během níž expresionismu reflektoval estetickou a politickou krizi za probíhající první světové války, a konečně pozdní fázi (1918–1925), kdy se směr vyrovnával se značnými politickými a společenskými změnami poválečného Německa.\nVýznamnou úlohu při teoretickém formování směru sehrál esej Heinricha Manna \"Duch a čin\" (1911), ve kterém volal po větším působení literárních děl na veřejnost, jak se to podle něj ve Francii podařilo Rousseauovi a Zolovi. Básník měl být duchovním vůdcem a prorokem schopným změnit svět. Idea aktivistického programu byla následně rozvíjela v Hillerově ročence \"Cíl\" (od roku 1916) a Wolfensteinově antologii \"Povstání\" (1919). Také Ludwig Rubiner hlásal, že se literatura musí přijmout pragmatické zásady: báseň, román i drama měly být podle něj zavrženy ve prospěch vzývání lásky a návody k životu a jednání. Někteří autoři, jako dramatik Ernst Toller, svá díla veřejně předčítali na politických shromážděních nebo rozdávali letáky. S tím se pojí celková rétorizace projevu, pozorovatelná u některých básníků a dramatiků, obracejících se přímo ke čtenáři nebo posluchači, jak to činili například Kurt Pinhus, Franz Werfel nebo Reinhard Sorge.\n\nV Berlíně byli nejvýraznější expresionističtí básníci sdruženi ve skupině Nový klub, založené v březnu 1909. Své básně četli na prknech Neopatetického kabaretu mezi lety 1910 a 1912. Silnými motivy německého expresionismu byl pocit dezorientace, odcizení a zvěcnění subjektu v moderním velkoměstě. Tyto pocity se často pojily s apokalyptickými vidinami konce světa, což nejcharakterističtěji vyjádřila báseň „Světaskon“ („Weltende“, také překládáno jako „Světazmar“), kterou Jakob van Hoddis uveřejnil v Pinhusově antologii \"Soumrak lidstva\" (1911). Tato báseň značně ovlivnila veškerou expresionistickou lyriku následujících let. K dalším výrazným osobnostem expresionistického básnictví se řadil Georg Heym, spojující ve svých básních technické prostředí velkoměsta s temnými božskými či démonickými entitami a velkolepými obrazy zkázy. K přívržencům klubu patřili rovněž Ernst Blass, Erich Unger, Alfred Lichtenstein a volně také Else Lasker-Schülerová. Lasker-Schülerová silně čerpala z židovských a exotických staroorientálních motivů a její dílo je označováno za starobylé a moderní zároveň.\nGottfried Benn, původním povoláním lékař, šokoval svými sbírkami \"Márnice\" (1912) a \"Maso\" (1916), ve kterých pracoval s ničím nezastřenou estetikou hnusu lidského těla, rozporcovaného a rozkládajícího se, a tabuizovanými tématy šílenství, nemoci, zločinu, vraždy a sebevraždy. Ke značné míře lyrické abstraktnosti došel August Stramm, využívající násilných neologismů, podstatných jmen užívaných jako slovesa nebo psaní v podobě prostého řazení podstatných jmen jednoho za druhým. Stramm přináležel k expresionistické revui \"Die Sturm\" (\"Bouře\"), která kromě básníků sdružovala také významné expresionistické výtvarníky. Johannes Robert Becher se vyznačoval neobyčejnou výrazovou a slovní potencí, experimentoval s méně obvyklými typy rýmů a souzvuků a originální syntaxí. Mnoho expresionistických básníků zemřelo v mládí: kromě Georga Heyma, jenž se utopil při bruslení v roce 1912, jich celá řada padla v první světové válce, například August Stramm, Alfred Lichtenstein, Ernst Wilhelm Lotz a Ernst Stadler.\nK nejdůležitějším a nejčastěji se objevujícím motivům expresionistické poezie patří město (a s ním spojený obraz člověka v labyrintu hrozivě se tyčících domů), zeď, nevěstka (vykupující člověka z hrůzy města), hnis, strom (který tkví v zemi, ale je odsouzen k zápasu s živly), pahorek (jako místo styku člověka a vesmíru), anděl (nikoliv v náboženském smyslu, nýbrž jako ztělesnění rozumu, revoluce, čistého principu nebo erotiky), vichřice, moře (jako živel milostného života, hranice, dálky) a vůbec vody (nespoutané a zuřící) a rovněž katedrála.\n\nZ expresionistické prózy je se k nejdůležitějším průkopníkům zařadil Alfred Döblin, autor stručných a precizních „kino-povídek“, vydaných ve sbírce \"Vražda blatouchu\" (1913). Carl Einstein se pokoušel zcela zrušit kontinuitu vyprávění a pojímal svůj román \"Bebuqion neboli diletanti zázraku\" (1912) jako nakupení příběhů. K německému expresionismu je často přiřazován také Franz Kafka, pražský žid píšící německy, přestože k ostatním expresionistům, kromě Franze Werfela a Maxe Broda neměl blízký vztah a byl spíše výjimečnou, mimo škatulky stojící osobností.\n\nExpresionistické divadlo se v Německu neobyčejně rozvíjelo díky zrušení cenzury. Mladé expresionistické dramatiky podporoval divadelní spolek Mladé Německo, založený v roce 1918. Právě jeho prostřednictvím uvedli své hry například Franz Werfel, Reinhard Sorge, Walter Hasenclever, Fritz von Unruh, Paul Kornfeld, Reinhard Goering nebo Oskar Kokoschka. Zkoušku času přežily především satirické komedie Carla Sternheima, kritizující „hloupé a odporné“ dobové měšťanstvo, ale zároveň obdivující jeho sílu, nezastavitelně úspěšnou omezenost a výhodnou morální zpustlost. Mezi jeho nejznámější hry patří \"Kalhoty\" (1911), \"Snob\" (1914) a \"Tabula rasa\" (1916). Georg Kaiser se snažil nejen kritizovat soudobou realitu, ale také optimisticky vyhlížet nového člověka, například ve hře \"Občané z Calais\" (1914) nebo kontroverzním dramatu \"Od rána do půlnoci\" (1912). Expresionismus ovlivnil též divadelní hry Franka Wedekinda a mladého Bertolta Brechta. Svébytnou formou divadla byly kabarety, vznikající obzvláště v letech 1919–1920 a spjaté se jmény jako Max Reinhard, Walter Mehring či Erich Weinert.\n\nV době nacistického režimu byl expresionismus dehonestován jako „zvrhlé umění“ a projev „kulturního bolševismu“. Od začátku 60. let se však v akademické i umělecké sféře začala stále více prosazovat koncepce expresionismu jako originálního a přínosného směru.\n\nZdaleka nejvýraznějším rakouským expresionistickým autorem se stal Georg Trakl. Tento básník byl zástupcem abstraktnější lyriky a ve svých básních propojoval zvukomalebnost s hojným využíváním barev („modrá zádumčivost“, „rudé ticho“). Několik let žil ve Vídni, kterou však nenáviděl, a zemřel záhy na drogové předávkování ve válečném lazaretu. U jeho veršů se hovoří o absolutní hermetičnosti a bývají interpretovány jako projev schizoidních rysů, případně prizmatem asketicko-náboženského myšlení.\n"}
{"id": "1402847", "url": "https://cs.wikipedia.org/wiki?curid=1402847", "title": "IMac Pro", "text": "IMac Pro\n\niMac Pro je osobní počítač a pracovní stanice navržené, vyráběné a prodávané společností Apple Inc. od 14. prosince 2017. Na rozdíl od Mac Pro Apple tvrdí, že iMac Pro je nejvýkonější Mac, jaký kdy byl vyroben. iMac Pro jako první iMac přišel s vesmírně šedou barvou, kterou nalezneme i u přibalené myši Magic Mouse 2 a klávesnice Magic Keyboard, tak i u napájecího kabelu.\n\nPro iMac Pro je dodáván vlastní čip Apple T2 (který ukládá šifrované klíče) s upravenou verzí softwaru MacOS nazvanou Bridge OS, která uživateli umožňuje uzamknout proces bootování (pomocí programu Startup Security Utility).\n\nProjekt iMac Pro byl představen na WWDC dne 5. června 2017 a byl propuštěn v prosinci 2017. Mezi jeho přednosti patří 8, 10, 14 nebo 18-jádrový procesor Intel Xeon, 5K video, grafika AMD Vega, ECC paměť a NBASE-T Ethernet.\n\nČip Apple T2 je druhou generaci Applem vlastně dodávaným čipem. Čip v sobě integruje několik řadičů např. řadič řízení systému, obrazový signálový procesor, řadič zvuku a řadič SSD úložiště. V FaceTime HD kameře se čip T2 stará o dokonalejší mapování tónů, lepší ovládání expozice a automatickou expozici a rovnováhu bílé na základě rozpo­znávání obličeje. T2 se také stará o zabezpečení systému, koprocesor Secure Enclave šifruje úložiště a stará se o bezpečný start systému. Data na SSD úložišti jsou šifrovaná vyhrazeným AES hardwarem bez jakéhokoli vlivu na výkon SSD a díky tomu méně zatěžuje výkon procesoru. Bezpečný start brání neoprávněnému zásahu do softwaru na nejnižší systémové úrovni a zaručuje, že se při zapnutí počítače načte jen důvěryhodný software operačního systému Apple.\n"}
{"id": "1402848", "url": "https://cs.wikipedia.org/wiki?curid=1402848", "title": "900 (číslo)", "text": "900 (číslo)\n\nDevět set je přirozené číslo. Římskými číslicemi se zapisuje CM, řeckými číslicemi se zapisuje ϡʹ a hebrejskými číslicemi se zapisuje ץ. Následuje po čísle osm set devadesát devět a předchází číslu devět set jedna.\n\n900 je:\n\n\n"}
{"id": "1402854", "url": "https://cs.wikipedia.org/wiki?curid=1402854", "title": "Gwynne Shotwell", "text": "Gwynne Shotwell\n\nGwynne Shotwell (* Gwynne Rowley, 23. listopadu 1963) je americká podnikatelka. Je prezidentkou a hlavní provozní ředitelkou SpaceX, jenž zajišťuje kosmické lety pro vládu i komerční zákazníky. V roce 2016 byla časopisem \"Forbes\" zařazena na 70. místo v žebříčku sta nejmocnějších žen světa.\n\nShotwell se narodila v Evanstonu v Illinois jako prostřední ze tří dcer do rodiny neurochirurga a umělkyně a vyrůstala v Libertyville. S červenými diplomy absolvovala bakalářské a magisterské studium strojírenství a aplikované matematiky na Severozápadní univerzitě.\n\nShotwell původně chtěla pracovat v automobilovém průmyslu a absolvovala manažerský program u společnosti Chrysler, ale toužila spíše po strojírenské roli a v tomto průmyslu nakonec nezůstala. V roce 1988 začala pracovat ve výzkumném centru The Aerospace Corporation, kde prováděla technickou práci v oblasti vesmírného výzkumu a vývoje pro armádu. O deset let později, v roce 1998, se stala vedoucí oddělení vesmírných systémů pro Microcosm.\n\nV roce 2002 se stala viceprezidentkou pro obchodní rozvoj a členkou představenstva společnosti SpaceX, jenž byla tentýž rok založena Elonem Muskem. Stala se tak jejím jedenáctým zaměstnancem. Nyní je Shotwell její prezidentkou a hlavní provozní ředitelkou.\n"}
{"id": "1402856", "url": "https://cs.wikipedia.org/wiki?curid=1402856", "title": "Kostel svatého Václava (Brno-Štýřice)", "text": "Kostel svatého Václava (Brno-Štýřice)\n\nKostel svatého Václava je zaniklý římskokatolický chrám ve Štýřicích v Brně.\n\nPrvní zmínka o kostele svatého Václava pochází z roku 1314. Chrám však byl starší, patrně nedlouho před tímto rokem byla k němu přesunuta farní správa větší části Starého Brna od kaple/kostela svatého Prokopa. Kostel svatého Václava se nacházel pod Červeným kopcem na pravém břehu Svratky, na křižovatce středověkých cest ze Starého Brna na jih, na dnešní křižovatce ulice Vídeňské a Vojtovy. (V 18. století byla postavena kolem kostela císařská cesta směrem na Vídeň, dnešní ulice Vídeňská.) Stál na jižním okraji pravobřežního starobrněnského osídlení, které bylo v pozdějších dobách označeno jako Svatováclavská Ulice (dnešní Vídeňská ulice mezi Svratkou a Vojtovou ulicí). Patronátní právo chrámu držel olomoucký biskup. V roce 1323 založila královna Eliška Rejčka u kostela Panny Marie na Starém Brně klášter cisterciaček, čímž zanikla jeho farní působnost. Fara byla přenesena k chrámu svatého Václava, kam od té doby spadal i zbytek Starého Brna a rovněž Bohunice. Od roku 1389 spadal chrám pod správu starobrněnského kláštera.\nV 18. století byl kostel svatého Václava tvořen obdélnou lodí, pětiboce zakončeným kněžištěm a věží v západním průčelí; kolem kostela se také nacházel starobrněnský hřbitov. Od roku 1753 byla součástí starobrněnské farnosti také osada Kamenný Mlýn. Od kostela svatého Václava směrem k jihu, podél silnice na Vídeň, vznikala od roku 1780 předměstská osada Vídeňská Ulice. Za josefinských reforem byl chrám po roce 1783 uzavřen a fara byla přesunuta ke klášternímu kostelu Nanebevzetí Panny Marie. V roce 1790 byl uzavřený chrám upraven na vojenské skladiště a roku 1794 byl zbořen. Starobrněnský hřbitov však fungoval i nadále, byl také rozšiřován. Uzavřen byl v roce 1883 souvislosti se zprovozněním Ústředního hřbitova.\n\nV místě kostela svatého Václava se nachází malý park na křižovatce ulice Vídeňské a Vojtovy.\n"}
{"id": "1402860", "url": "https://cs.wikipedia.org/wiki?curid=1402860", "title": "Dějiny - teorie - kritika", "text": "Dějiny - teorie - kritika\n\nDějiny - teorie - kritika (zkráceně DTK) je recenzovaný akademický časopis, který byl založen roku 2004 s cílem kultivovat a posílit teoreticky ukotvené, interdisciplinární studium historie. Mezi lety 2004 a 2010 byl vydáván Masarykovým ústavem České akademie věd v Praze. Od ledna 2011 je vydáván Fakultou humanitních studií Univerzity Karlovy. Vychází dvakrát ročně v samostatných číslech, která tvoří jeden svazek s průběžným stránkováním. Slouží jako specializovaná odborná platforma kritické vědecké komunikace. Je vydáván tiskem a s malou prodlevou přibližně roku až roku a půl je zpřístupňován na webových stránkách časopisu. \n\n"}
{"id": "1402862", "url": "https://cs.wikipedia.org/wiki?curid=1402862", "title": "Mánesova (Plzeň)", "text": "Mánesova (Plzeň)\n\nMánesova je ulice na Jižním Předměstí v plzeňském městském obvodu Plzeň 1. Spojuje Klatovskou třídu s náměstím Českých bratří a Thámovou ulicí. Pojmenována je podle českého malíře, ilustrátora a grafie Josefa Mánese. Ze západu do Mánesovy ulice vchází ulice: Čermákova, Erbenova, U Svépomocí a Družstevní, z východu ulice Bolzanova. Ulice kříží ulice Zikmunda Wintra, V Bezovce a Hruškova. V úseku od náměstí Českých bratří k ulici V Bezovce vede ulicí trolejbusová trať, odkud dále pokračuje směrem na Borská pole, Borské sídliště a k centrálnímu autobusovému nádraží. Od roku 2012 se plánuje zavést v ulici placené parkování. Magistrát města Plzně vlastní dům č. 16. Roku 2009 vznikla petice \"Za bezpečnou Mánesovku\", která si kladla za cíl zmenšit počet přestupků v ulici. Pod petici se podepsalo 246 občanů. Policie přislíbila četnější hlídky a zavedení kamerového systému. Křižovatka s náměstím Českých bratří a Thámovou ulicí je dějištěm častých dopravních nehod.\n\n"}
{"id": "1402872", "url": "https://cs.wikipedia.org/wiki?curid=1402872", "title": "Římskokatolická farnost Krumsín", "text": "Římskokatolická farnost Krumsín\n\nŘímskokatolická farnost Krumsín je uzemní společenství římských katolíků v arcidiecézi olomoucké.\nPrvní písemná zmínka o obci pochází z roku 1349.\n\nNa počátku 15. století se majitelem stal Oldřich z Lešan. V polovině 16. století byla vesnice prodána Janu z Pernštejna a na Plumlově a od té doby zůstala pod plumlovským panstvím.\n\nZa třicetileté války zanikla zdejší fara, jenž existovala již v roce 1349, roku 1766 byla v obci zřízena expozitura a farnost byla obnovena až roku 1843. Roku 1865 byl zbořen tehdejší dřevěný kostel, na místě románského kostelíka byl o dva roky později postaven nový novorománský kostel.\n\nFarnost byla od července 2018 spravována určickým salvatoriánem L. A. Rackowiakem. Od 1. července 2019 byl administrátorem excurrendo ustanoven P. Mgr. Tomasz Sałaga SDS.\n\nVe farnosti se pravidelně̟ koná tříkrálová sbírka. V roce 2018 se vybralo více než 30 tisíc korun.\n\n"}
{"id": "1402875", "url": "https://cs.wikipedia.org/wiki?curid=1402875", "title": "Döstädning", "text": "Döstädning\n\nDöstädning je označení pro myšlenku uspořádání vlastních záležitostí před smrtí, tedy jakéhosi „předsmrtného úklidu“, pozůstávajícího zejména z darování nebo vyhození nepotřebných předmětů v domácnosti (například oblečení nebo knih). Idea pochází ze Švédska a je spojena s knihou Margarety Magnussonové \"Opruimen voor je doodgaat\" (2017), jež byla záhy přeložena do mnoha jazyků a stala se bestsellerem. Samotné označení vzniklo složením švédských slov \"dö\" („zemřít“), a \"städning\" („úklid“).\n\nDöstädning může mít podobu fyzického zbavení se přebytečných předmětů v domácnosti, což může přispět ke zvýšení osobní pohody (zbavení se věcí, které staršímu člověku připomínají nepříjemnou minulost), ale i ulehčení práce pozůstalým. Může mít také příznivý vliv na psychiku – vybavení si příjemných událostí nebo celkové urovnání vlastních myšlenek.\n\nNápad je někdy přirovnáván k dánskému konceptu spokojeného života hygge a myšlence declutteringu japonské konzultantky Marie Kondo, na rozdíl od které však Magnussonová doporučuje klidné a pozvolné řešení vlastních záležitostí.\n\n"}
{"id": "1402878", "url": "https://cs.wikipedia.org/wiki?curid=1402878", "title": "Fritz Bauer", "text": "Fritz Bauer\n\nFritz Bauer (16. července 1903, Stuttgart – 1. července 1968, Frankfurt nad Mohanem) byl německý právník, soudce a prokurátor, známý především díky podílu na dopadení Adolfa Eichmanna a Osvětimskému procesu. \n\nFritz Bauer pocházel z židovské rodiny. Vystudoval práva a od roku 1928 pracoval u soudu ve Stuttgartu. Kromě toho byl politicky aktivní v sociálnědemokratické straně. V roce 1933 byl zatčen a uvězněn v koncentračním táboře, ale později byl propuštěn. V roce 1936 emigroval do Dánska. V roce 1949 se vrátil do Spolkové republiky Německo, kde zastával různé funkce v soudnictví. Od roku 1956 až do své smrti byl generálním prokurátorem Hesenska. Ve své funkci se snažil o vybudování demokratického soudnictví a potrestání bývalých nacistických zločinců. V roce 1957 informoval izraelskou tajnou službu Mosad o pobytu Adolfa Eichmanna v Argentině. Pracoval také na obžalobě v tzv. Osvětimském procesu. \n\n\n\n\n\n"}
{"id": "1402879", "url": "https://cs.wikipedia.org/wiki?curid=1402879", "title": "Hraniční potok (přítok Svatavy)", "text": "Hraniční potok (přítok Svatavy)\n\nHraniční potok je drobný horský tok v Krušných horách v okrese Sokolov v Karlovarském kraji, pravostranný přítok Svatavy. Po celou délku toku protéká potok přírodním parkem Leopoldovy Hamry.\n\nDélka toku měří 4,1 km.\n\nPotok pramení v Krušných horách v nadmořské výšce 770 metrů na severovýchodním svahu Počáteckého vrchu (819 m).\nZalesněnou krajinou teče potok severním až severovýchodním směrem v hluboce zařízlém korytě pod strmými svahy okolních vrchů. Přibírá několik drobných nepojmenovaných potoků, až v zaniklé obci Hraničná dospěje k železniční trati a rovněž k silnici, které směřují na hraniční přechod Kraslice / Klingenthal. Podtéká trať i silnici a po necelých 100 metrech, ve vzdálenosti asi 0,5 km od státní hranice, napájí drobný rybníček a vzápětí se vlévá do Svatavy jako její pravostranný přítok.\n"}
{"id": "1402883", "url": "https://cs.wikipedia.org/wiki?curid=1402883", "title": "Dálniční křižovatka Satalice", "text": "Dálniční křižovatka Satalice\n\nDálniční křižovatka Satalice je mimoúrovňová křižovatka na území hlavního města Prahy u Satalic. Kříží se zde Pražský okruh s dálnicí D10.\n\nDálniční křižovatka se nachází na severovýchodním okraji hlavního města Prahy na katastrálním území Horních Počernic. Nejbližšími částmi Prahy jsou Satalice a Horní Počernice. Křižovatka se nachází v nadmořské výšce 281 m n. m.\n\nDálniční křižovatka Satalice je mimoúrovňová křižovatka Pražského okruhu přicházejícího od jihu a dálnice D10 procházející zde západovýchodním směrem (Praha - Mladá Boleslav - Turnov). Současně po Pražském okruhu prochází evropská silnice E55 a E65. Po dálnici D10 v úseku směrem do centra prochází evropská silnice E55 a v úseku na Turnov evropská silnice E65. Začátek dálnice D10 se z administrativních důvodů nachází asi 500 m směrem do centra před mostem pod železniční tratí Praha–Turnov. Dálnice D10 volně navazuje na Vysočanskou radiálu. Pražský okruh je zde provizorně ukončen.\n\nDálniční křižovatka Satalice je provedena jako nedokončená čtyřlístková tříramenná dálniční křižovatka.\n\nÚsek dálnice D10 z Prahy do Staré Boleslavi byl otevřen v roce 1981. Stavba mimoúrovňové křižovatky Satalice, která nahradila dosavadní provizorní napojení na Pražský okruh, spolu se stavbou první části Vysočanské radiály započala v roce 2005. Křižovatka byla zprovozněna v roce 2011.\n"}
{"id": "1402886", "url": "https://cs.wikipedia.org/wiki?curid=1402886", "title": "Dresdner Bank", "text": "Dresdner Bank\n\nDresdner Bank AG byla jednou z největších bank v Německu a její historie sahá až do roku 1872. Sídlo banky se nacházelo ve Frankfurtu nad Mohanem, poté než došlo k fúzi s další bankou Commerzbank AG 11. května 2009, byla Dresdner Bank co do bilanční sumy a počtu zaměstnaců třetí největší bankou Německa. Dresdner Bank AG spolu se svými pobočkami operovala v Německu, v Evropě, v Severní Americe, v Jižní Americe a v Asii. Nabízela celou řadu bankovních produktů a finančních služeb, včetně půjček a vkladů, služby v oblasti cenných papírů a úschovy, platebních transakcí, obchodních a kapitálových služeb, jakož i produktů životního a neživotního pojištění soukromým i institucionálních zákazníkům\n\nBanka byla založena židovským podnikatelem 12. října 1872 jako regionální saská banka a vznikla konverzí soukromých bank Michaela Kaskela. Zakládající konsorcium Dresdner Bank se skládalo z Allgemeine Deutsche Credtanstalt, Lipsko, Berliner Handels-Gesellschaft, Berlín, Deutsche Vereinsbank, Frankfurt nad Mohanem, Deutsche Effecten- und Wechselbank, Frankfurt nad Mohanem a Anglo-Deutsche Bank, Hamburg, s počátečním kapitálem 8 milionů thalerů (německá stříbrná mince) a 30 zaměstnanců ve Wilsdruffer Str. v Drážďanech. Kolem roku 1870 přebrala další menší regionální instituce a několik bank. Až do zřízení filiálky v Berlíně v roce 1881 byla pouze saskou regionální institucí. Roku 1884 se obchodní vedení firmy přestěhovalo do Berlína, sídlem banky po právní stránce zůstaly až do roku 1950 Drážďany. První zahraniční pobočku otevřela v Londýně v roce 1895.\n\nKolem roku 1900 měla Dresdner Bank největší pobočkovou síť. V době 1. světové války zavřela banka svou pobočku v Londýně, ale přesto i nadále expandovala. V letech 1905–1906 založila spolu s Národní bankou Německa a bankovním spolkem A. Schaaffhausenschen Německou banku Orient (Berlín) jako speciální instituci pro Orient a Německo-jihoamerickou banku, která se v současné době nazývá Dresdner Bank Latinská Amerika (Hamburg) na podporu německého zaoceánského obchodu. V roce 1952 byla banka rozdělena do tří institucí: Rhein-Main Bank AG, Hamburger Kreditbank AG a Rhein-Ruhr Bank AG. Tyto tři instituce byly v roce 1957 zase sjednoceny pod názvem Dresdner Bank. V roce 1974 banka spolupracovala s několika bankami z Evropy a Jižní Ameriky, se kterými založila Euro-Latinskoamerickou banku v Londýně, která financovala rozvojové projekty v Latinské Americe. V dubnu 2000 Dresdner Bank a její rival Deutsche Bank AG zrušily své plány na fúzi, čímž by vznikla jedna z největších bankovních institucí na světě. Namísto toho se do hry vložil jiný hráč. Allianz SE koupila Dresdner Bank za 24 miliard eur v dubnu 2001 a poté ji v roce 2009 (období finanční krize) prodala Commerzbank AG za cca 9,8 miliard eur. V září 2000 Dresdner Bank oznamuje, že ukončuje spolupráci s francouzskou bankovní skupinou BNP, se kterou spolupracovala na projektech ve východní Evropě téměř deset let. V únoru 2006 byla prezentována sedmiletá studie o Dresdner Bank ve spojení s Třetí říší. Tuto studii financovala sama Dresdner Bank. a studii vedl Dr. Klaus-Dietmar Henke\n\nKe společnosti Dresdner Bank patřily i další významné dceřiné společnosti:\n\n\nZ pěti velkých německých bank měla právě Dresdner Bank nejužší vztahy s nacisty. Z regionální banky se stala druhou největší bankou Německa. Umístěním kapitalistické logiky před morálkou se banka systematicky podílela na potlačování německých Židů ze Třetí říše a na konfiskaci židovského bohatství a majetku. Úlohu, kterou banka hrála ve Třetí říši, byla charakteristická pro úzké propojení národně-socialistické vlády a obchodní politiky velkých peněz. Jako preferovaná banka jednotek SS a díky svým úzkým vztahům na hospodářský blok moci Hermanna Göringa zaujímala Dresdner Bank zvláštní postavení. Dr. Klaus-Dietmar Henke sepsal o interakci Dresdner Bank s nacistickým režimem rozsáhlé čtyřsvazkové dílo s názvem Die Dresdner Bank im 2. Weltkrieg, v českém překladu Drážďanská banka ve 2. světové válce.\n\nDresdner Bank získala v devadesátých letech 20. století licenci nejprve v Petrohradu, kde zodpovědnou osobou za zahraniční obchodní vztahy byl Vladimír Putin. Zástupcem Dresdner Bank se stal Matthias Warnig, bývalý agent STASI a údajný Putinův bývalý kontakt z východního Německa. Pobočka Dresdner Bank byla v Petrohradu otevřena v roce 1993 a poté expandovala do dalších měst Ruska. Warnig než získal zaměstnání v Dresdner Bank měl svou činnost v rámci STASI údajně zaměřovat na problematiku Dresdner Bank.\n\nDresdner Bank Lateinamerika (DBLA, dříve Deutsch-Südamerikanische Bank) byla jednou z prvních bank, se kterou Jürgen Mossac začal v sedmdesátých letech dvacátého století spolupracovat. Koncem roku 2004 koupila soukromé záležitosti klientů Dresdner Bank Lateinamerika banka švýcarská banka UBS, která v této aktivitě pokračovala. Nejaktivnějšími německými bankami v zakládání off-shore firem byly Deutsche Bank a Dresdner Bank. Tyto banky založily několik stovek off-shore firem obvykle s kontem ve Švýcarsku nebo Lucembursku.\n\n"}
{"id": "1402887", "url": "https://cs.wikipedia.org/wiki?curid=1402887", "title": "Primož Roglič", "text": "Primož Roglič\n\nPrimož Roglič (* 29. října 1989 Trbovlje, Jugoslávie) je slovinský silniční cyklista jezdící za stáj Jumbo-Visma a bývalý skokan na lyžích.\n\nRoglič se od dětství věnoval skokům na lyžích. V roce 2007 zvítězil na mistrovství světa juniorů společně s Jurijem Tepešem a Mitjou Mežnarem v soutěži družstev a v individuálním závodě se umístil na 5. místě. Po přechodu do seniorské kategorie se mu však nedařilo, navíc se dostavily zdravotní problémy s koleny. V 21 letech se proto rozhodl skokanskou kariéru ukončit. Poté začal jezdit na kole. Nejprve jezdil za slovinskou kontinentální stáj Adria Mobil, v roce 2016 pak podepsal smlouvu u týmu Lotto-Jumbo.\n\n"}
{"id": "1402896", "url": "https://cs.wikipedia.org/wiki?curid=1402896", "title": "Simona Aebersoldová", "text": "Simona Aebersoldová\n\nSimona Aebersoldová (* 13. dubna 1998 Bern, Švýcarsko) je švýcarská reprezentantka v orientačním běhu. Je devítinásobnou juniorskou mistryní světa z let 2015 - 2018. Má více než 30 titulů mistryně Švýcarska v různých disciplínách. Na mistrovství Evropy v roce 2018 získala svoji první seniorskou medaili - bronz na krátké trati. V současnosti běhá za finský klub \"Tampereen Pyrintö\" a za švýcarský \"OL Biel Seeland\".\n\n"}
{"id": "1402899", "url": "https://cs.wikipedia.org/wiki?curid=1402899", "title": "Lincolnovo moře", "text": "Lincolnovo moře\n\nLincolnovo moře je okrajové moře Severního ledového oceánu. Moře leží mezi severní části Grónska a Baffinova ostrova. \n\nPřes Robesonův a Naresův průliv je spojeno s Baffinovým mořem. Na jihovýchodu se zanořuje do pevniny Grónska několika velkými fjordy. Severní hranici tvoří spojnice mezi Cape Columbia na Baffinově ostrově a mysem Morrise Jesupa v Grónsku.\n\nLincolnovo moře je pokryto mořským ledem, který může dosahovat tloušťky až 15 metrů. \n\nMoře je pojmenováno po Robertu Todd Lincolnovi (1843–1926), americkém právníkovi a ministru války. Pojmenováno bylo během antarktické expedice A. W. Greelyho do Lady Franklin Bay v letech 1881–1884.\n"}
{"id": "1402901", "url": "https://cs.wikipedia.org/wiki?curid=1402901", "title": "Zemský okres Ravensburg", "text": "Zemský okres Ravensburg\n\nRavensburg ( ) je zemský okres na jihovýchodě spolkové země Bádensko-Württembersko v Německu. Tento okres sousedí (z jihozápadu ve směru hodinových ručiček) s okresy Bodensee, Sigmaringen a Biberach, a dále s bavorským nezávislým městským okresem městem Memmingen a bavorskými okresy Unterallgäu, Oberallgäu a Lindau.\n\nOkres Ravensburg sestává ze dvou pahorkatin \"\"Oberschwäbischen Hügelland\"\" a \"\"Westallgäuer Hügelland\"\".\n\nVývoj počtu obyvatelstva okresu Ravensburg od roku 1973:\n\n"}
{"id": "1402904", "url": "https://cs.wikipedia.org/wiki?curid=1402904", "title": "Jaroslav Pospíšil (právník)", "text": "Jaroslav Pospíšil (právník)\n\nJaroslav Pospíšil (27. května 1862 Praha-Nové Město — 16. ledna 1910 Královské Vinohrady) byl český advokát, odborník na autorské právo. Pocházel ze slavného knihtiskařského rodu Pospíšilů. Zdědil pražské nakladatelství svého otce Jaroslava Pospíšila, ale roku 1897 prodal svůj podíl společníku Edvardu Šímovi a věnoval se jen právní a veřejné činnosti. Měl rozsáhlou klientelu z řad autorů a nakladatelů. Působil také jako funkcionář Ústřední matice školské a dalších vlasteneckých spolků. Jeho dcera Jarmila se roku 1919 provdala za malíře Josefa Čapka.\n\nNarodil se 27. května 1862 v Praze-Novém Městě v domě čp. 1371 (ul. V jámě) jako syn nakladatele Jaroslava Pospíšila a jeho manželky Julie. Vystudoval reálné gymnázium a poté pražskou právnickou fakultu, kde byl 24. července 1886 profesorem Emilem Ottem promován na doktora práv. Během studií byl činný v Akademickém čtenářském spolku, Slavii a Všehrdu.\n\nPo roce 1886 pracoval sedm let u advokáta Jana Podlipného a po smrti otce (1889) vedl osm let zděděné nakladatelství. Vydával zde mimo jiné řadu populárně-právních příruček \"Sbírka prostonárodních výkladů z oboru věd právních\". Roku 1894 si otevřel vlastní advokátní kancelář. V roce 1897 prodal svůj podíl v nakladatelství společníku Eduardu Šímovi (podnik si nicméně ponechal původní název, Jaroslav Pospíšil) a věnoval se pouze právu a veřejné činnosti.\n\nZnalost knižního trhu, kterou získal jako člen Pospíšilovy rodiny a majitel nakladatelství, ho přivedla k autorskému právu, v němž se stal známým znalcem a vykladačem. Jeho výklad autorského zákona z roku 1895, vydaný roku 1905, byl oceňován autory, nakladateli i právníky, kteří dosud podobnou informaci postrádali.\n\nByl rovněž veřejně činný. Osmnáct let pracoval pro Ústřední matici školskou jako pokladník, místopředseda, předseda hospodářského odboru a nakonec jako první místopředseda. Za jeho činnosti bylo založeno několik středních škol na Moravě a také řada základních škol pro českou menšinu v severozápadních Čechách. Jako znalec menšinové problematiky (tj. otázek týkajících se Čechů žijících ve většinově německých oblastech) byl roku 1903 vyslán do další vlastenecké organizace, Národní rady, a jako právník působil při vzniku a vedení Národního podniku. Podílel se také na založení grafické společnosti Unie. Byl také členem disciplinární rady advokátní komory. Politicky se hlásil k mladočechům.\n\nByl oceňován jako inteligentní, taktní, svědomitý právník, který řadu let nezištně radou a skutkem podporoval vlastenecké snahy, zejména Ústřední matice školské.\n\nHluboce ho zasáhla nečekaná smrt jediného syna Jaroslava (1890-1909), knihkupeckého praktikanta a studenta techniky, který zemřel na zánět osrdečníku po prodělané spále.\n\nJaroslav Pospíšil zemřel 16. ledna 1910 na Královských Vinohradech (dnes část Prahy) v důsledku zánětu ledvin. Pohřben byl o dva dny později na Vinohradském hřbitově po obřadu v chrámu sv. Ludmily, za účasti mnoha představitelů veřejného života. Ústřední matice školská uspořádala na jeho počest smuteční shromáždění a založila zvláštní dobročinný fond.\n\n\n\n\n"}
{"id": "1402905", "url": "https://cs.wikipedia.org/wiki?curid=1402905", "title": "Lao Cai (provincie)", "text": "Lao Cai (provincie)\n\nLao Cai () je provincie na severu Vietnamu s hlavním městem Lao Cai. V roce 2005 ji obývalo přes 600 tisíc obyvatel na rozloze 6 384 čtverečních kilometrů. Sousedí s provinciemi Lai Chau, Yen Bai a Hau Giang, na severu sousedí s Čínou. V provincii žije početná skupina etnických menšin Hmongů, Tayů, Jauů a další.\n"}
{"id": "1402909", "url": "https://cs.wikipedia.org/wiki?curid=1402909", "title": "Salvador Sánchez Cerén", "text": "Salvador Sánchez Cerén\n\nSalvador Sánchez Cerén (* 18. června 1944 Quezaltepeque) je prezident republiky Salvador.\n\nNarodil se jako deváté z dvanácti dětí, jeho otec pracoval jako tesař a matka provozovala stánek s občerstvením. Vystudoval Vysokou školu Alberta Masferrera a pracoval jako učitel, v roce 1965 stál u zrodu salvadorských učitelských odborů a angažoval se v radikálně levicových organizacích. V době salvadorské občanské války bojoval na straně Národní osvobozenecké fronty Farabunda Martího (FMLN) pod krycím jménem \"comandante Leonel González\". V roce 1992 byl jedním z vyjednavačů mírové dohody a roku 2000 byl zvolen poslancem zákonodárného shromáždění za FMLN. V letech 2009–2014, kdy byl prezidentem Salvadoru jeho spolustraník Mauricio Funes, zastával Cerén funkci viceprezidenta. V prezidentských volbách konaných v březnu 2014 porazil hlavního protikandidáta Normana Quijana ze strany Alianza Republicana Nacionalista o pouhých šest tisíc hlasů a ujal se úřadu hlavy státu. Je prvním guerillovým bojovníkem v čele Salvadoru, hlásí se k programu demokratického socialismu. V roce 2016 přišel s návrhem legalizace potratů v případě znásilnění nebo lékařsky potvrzeného rizika vážných zdravotních následků, který však neprošel pro odpor konzervativních kruhů. V roce 2017 se mu podařilo prosadit zákon, kterým Salvador jako první země na světě zakázal těžbu nerostných surovin na svém území.\n\n"}
{"id": "1402911", "url": "https://cs.wikipedia.org/wiki?curid=1402911", "title": "Live in Tokyo (album, Wishbone Ash)", "text": "Live in Tokyo (album, Wishbone Ash)\n\nLive in Tokyo je koncertní album od britské rockové skupiny Wishbone Ash, které bylo nahráno v listopadu 1978 během koncertního turné na podporu alba No Smoke Without Fire v Sun Plaza v Tokiu. Album bylo vydáno v březnu 1979 pouze v Japonsku na značce MCA Records. Album nevyšlo jinde než v Japonsku až do roku 2010, kdy bylo vydáno CD na značce Enigmatic record.\n\n\n\nhttp://wishboneash.com/\n"}
{"id": "1402912", "url": "https://cs.wikipedia.org/wiki?curid=1402912", "title": "Smíšený přezvědný oddíl", "text": "Smíšený přezvědný oddíl\n\nSmíšený přezvědný oddíl (SPO) byla jednotka určená k průzkumu, případně jako pohyblivá záloha v rámci pěších divizí prvorepublikové československé armády. \n\nByl tvořen velitelstvím, jezdeckou eskadronou (4 jezdecké čety, jezdecká kulometná četa), cyklistickou rotou (4 cyklistické čety, kulometné družstvo), četou lehkých tanků (3 vozidla) a zákopnickou četou. Za mobilizace v roce 1938 byly některé SPO vybaveny z důvodu nedostatku tanků pouze 1-2 četami tančíků nebo zůstaly zcela bez obrněných vozidel.\n\nObdobnou roli jako SPO plnily u rychlých divizí motorizované přezvědné oddíly.\n"}
{"id": "1402913", "url": "https://cs.wikipedia.org/wiki?curid=1402913", "title": "Motorizovaný přezvědný oddíl", "text": "Motorizovaný přezvědný oddíl\n\nMotorizovaný přezvědný oddíl (MPO) byla jednotka určená k průzkumu, případně jako pohyblivá záloha v rámci rychlých divizí prvorepublikové československé armády. \n\nByl tvořen velitelstvím, motocyklovou rotou (56 motocyklů) a rotou obrněných automobilů (12 vozidel).\n\nNěkteré prameny uvádí, že do MPO byla mimo motocyklové roty a roty obrněných automobilů zařazena též rota lehkých tanků.\n\nU pěších divizí plnil stejnou roli smíšený přezvědný oddíl.\n"}
{"id": "1402915", "url": "https://cs.wikipedia.org/wiki?curid=1402915", "title": "Smíchovská aréna", "text": "Smíchovská aréna\n\nSmíchovská aréna se nazývaly dvě letní scény Švandova divadla na Smíchově. První byla provozována v letech 1871–1883 a zbořena 1886. Druhá smíchovská Aréna byla postavena v roce 1891. V roce 1928 byla prodána jinému majiteli a v roce 1938 zbořena.\n\nDivadelní podnikatel Pavel Švanda ze Semčic vybudoval v roce 1869 svou první divadelní arénu v místě bývalé vinice \"Křížovka\" (na dnešních Královských Vinohradech, poblíž Vinohradské třídy), tzv. \"Pštrossce\". Pro velkou konkurenci dalších divadelních arén v okolí přesídlil v roce 1871 do nové arény, kterou již vybudoval na Smíchově – poblíž tehdejšího hostince \"Eggenberg\" (též psáno \"Eggenberk\"), který stával mezi dnešní Vodní ulicí a Náměstím Kinských. Zde zahájil provoz 21. května 1871 fraškou \"Farářova kuchařka\"; tisk o stavbě uvedl, že „...Nová arena na Smíchově je prostrannější, než arena ve Pštrosce a ponenáhlým vyvýšením přízemních míst velmi prakticky zařízena...“.\n\nNaopak Vendelín Budil ve svých vzpomínkách prohlásil „Nová arena na Smíchově, pusté její okolí a zvetšelý \"Eggengerg\" se nám pranic nelíbily.“ Podle jeho popisu bylo nekryté jak hlediště, tak jeviště, na jevišti byl písek. Kryté byly pouze zasklené kůlny za jevištěm, ve kterých byly šatny. Podle Budilova popisu pojmula stavba pohodlně 1 500 diváků.\n\nV roce 1881 přesídlila Švandova společnost do nového smíchovského kamenného divadla (tehdy \"Divadlo U Libuše\", dnes Švandovo divadlo). Ještě v roce 1883 ale inzeroval tisk letní představení v aréně, která byla v případě nepříznivého počasí přeložena do kamenného divadla.\n\nPavel Švanda ze Semčic zemřel počátkem roku 1891 a řízení výstavby \"Arény\" se ujala jeho manželka Eliška Pešková. Stavba nové smíchovské Arény začala téhož roku a již 3. června 1891 se zde konalo první představení. (V květnu 1891 byla v Praze zahájena tzv. \"Jubilejní výstava\" a Švanda očekával, že návštěvníci výstavy budou hojně navštěvovat i \"Arénu\". Tato představa se však naplnila jen z části.) Z \"Arény\" se stala letní scéna Švandovy divadelní společnosti. Divadelní koncese pro smíchovské scény (kamenné scény i \"Arény\" přešla po smrti zakladatele Pavla Švandy ze Semčic vdovu Elišku Peškovou. Když ta zemřela (1895), získala koncesi jejich dcera Marie Koldinská.\n\nRoku 1902 byla \"Aréna\" zastřešena a bylo zde instalováno topení. Tak byl v \"Aréně\" umožněn celoroční provoz.\n\nV roce 1924 prodali dědicové \"Arénu\" herci a producentovi Antonínu Fenclovi (1881–1952). Ten ji přestavěl a provozoval zde především operetní představení.\n\nV dubnu 1934 shořela dřevěná tribuna fotbalového stadionu pražské Sparty. a Antonín Fencl se rozhodl přestavět \"Arénu\" na kamenné divadlo. Správní rada sousedního \"Smíchovského pivovaru\" však tuto přestavbu znemožnila. V roce 1938 \"Arénu\" i pozemek odkoupila smíchovská obec a téhož roku stavbu odstranila.\n\nVe smíchovské aréně vystupoval do roku 1924 soubor Švandova divadla. V prvním představení roku 1871 vystupoval např. tehdy slavný Vendelín Budil. V letech 1901 a 1903–1906 zde hrála Mařenka Zieglerová (1881–1906). V mládí zde vystupoval i Hugo Kraus, pozdější přední člen Velké operety.\nVůdčí osobností vzniku a provozu obou smíchovských arén byl Pavel Švanda ze Semčic (1825–1891), po jeho smrti vdova, herečka Eliška Pešková (1833–1895) a jejich syn Pavel Švanda ml. (1855–1923). Antonín Fencl (1881-1952), herec, producent, režisér) vlastnil a provozoval \"Arénu\" v letech 1924–1938, do jejího zániku.\n\nV dobách, kdy \"smíchovskou Arénu\" vedl Pavel Švanda ze Semčic a jeho dědicové, byla letní scénou a uváděla repertoár, který byl v zimě přesunut do krytých prostor. Na programu byla jak činohra, tak zpěvohry či operety, v prvních letech i opera.\n\nNový majitel Antonin Fencl, který smíchovskou \"Arénu\" zakoupil v roce 1924 s cílem provozovat zde operetu, vstoupil do silně konkurenčního prostředí. Ve třicátých letech 20. století bylo v Praze několik dalších divadel, které provozovaly operety. Jednalo se o \"Vinohradskou zpěvohru\", holešovickou \"Uranii\" a od roku 1929 \"Velká opereta\", v roce 1930 přibyla Malá opereta a v letech 1932–1936 Moderní opereta.\n\nAntonín Fencl budovu zmodernizoval a 12. 7. 1924 zahájil zpěvohrou \"Ty vltavské vrbičky\". V komentáři k zániku \"Arény\" hodnotily \"Lidové noviny\" poslední období tak, že „...Po převratu začínalo se uměleckými injekcemi pošetilých revuí. Noví lidé v nové Praze dovedli strhnouti davy do jiných, dosud neznámých končin a \"Aréna\" se rychle vyžívala...“.\n\nK bourání smíchovské \"Arény\" došlo na podzim 1938, v období po podpisu Mnichovské dohody a odstoupení Sudet hitlerovskému Německu. Deník \"Národní listy\" uveřejnil fotografii tohoto bourání, obklopenou informacemi o pomnichovských událostech; doprovodný text vytvořil ze zdánlivě nesouvisející fotografie alegorii okleštění Československa.\n"}
{"id": "1402921", "url": "https://cs.wikipedia.org/wiki?curid=1402921", "title": "Mary Barra", "text": "Mary Barra\n\nMary Barra (* Mary Teresa Makela, 24. prosince 1961) je předsedkyní a výkonnou ředitelkou společnosti General Motors.\n\nBarra se narodila v Royal Oak v Michiganu. Oba její rodiče jsou finského původu. Absolvovala Waterford Mott High School. V automobilovém průmyslu začala pracovat v 18 letech jako kotrolorka blatníků a kapot, aby si vydělala na školné.\n\nBarra absolvovala General Motors Institute (nynější Kettering University), kde získala bakalářský titul z elektrotechniky. Poté na postgraduální stipendium od General Motors absolvovala Stanfordovu univerzitu, kde v roce 1990 získala titul MBA.\n\nBarry začala pro General Motors pracovat v roce 1980 v 18 letech jako spolupracující studentka a později zastávala různé inženýrské a administrativní pozice včetně vedení továrny Detroit/Hamtramck Assembly.\n\nV lednu 2008 se stala viceprezidentkou pro globální strojírenství a v červenci 2009 se stala viceprezidentkou pro globální lidské zdroje. V lednu 2011 byla jmenována výkonnou viceprezidentkou globálního vývoje produktů. V srpnu 2011 byla tato pozice rozšířena o zodpovědnost za globální nákupní a dodavatelský řetězec.\n\nV lednu 2014 se stala výkonnou ředitelkou General Motors.\n"}
{"id": "1402922", "url": "https://cs.wikipedia.org/wiki?curid=1402922", "title": "Franjo Mihalić", "text": "Franjo Mihalić\n\nFranjo Mihalić (9. března 1920 Kutina – 14. února 2015 Bělehrad byl jugoslávský vytrvalec, stříbrný olympijský medailista v maratonském běhu. V letech 1952, 1956 a 1957 vyhrál anketu deníku \"Sportske novosti\" o jugoslávského sportovce roku.\n\nNarodil se ve vesnici Ludina, která se později stala městskou částí Kutiny. Vyrůstal v Záhřebu, kde pracoval jako typograf a hrál fotbal za NK Grafičar. Věnoval se také cyklistice, teprve od roku 1940 se zaměřil na atletiku. Byl členem klubu Concordia Záhřeb, od roku 1947 žil v Bělehradě a závodil za AK Partizan.\n\nZískal stříbrnou medaili v maratonu na Středomořských hrách 1951, vyhrál Cross des nations 1953 a Silvestrovský běh v São Paulo 1952 a 1954. Obsadil páté místo v běhu na 10 000 m na mistrovství Evropy v atletice 1954. Na olympijských hrách 1956 v australském Melbourne skončil v maratonu na druhém místě za vítězným Francouzem Alainem Mimounem i přesto, že byl ve 36 letech nejstarším účastníkem závodu a že po pádu na občerstvovací stanici musel dohánět ztrátu na hlavní pole. Vyhrál Balkánské hry 1956 a 1957, jako jediný zástupce východní Evropy v historii se stal v roce 1958 vítězem Bostonského maratonu, třikrát vyhrál přespolní běh Cinque Mulini v Itálii (1957, 1958 a 1961). Na olympiádě 1960 v Římě obsadil v maratonu 12. místo. \n\nJeho osobní rekordy byly 14:18,0 na pět kilometrů, 29:37,6 na deset kilometrů a 2:21:24 v maratonu. Ve své kariéře naběhal okolo 165 000 km. Odešel do výslužby v roce 1966, věnoval se však i nadále veteránským závodům v běhu a chůzi, působil také jako atletický rozhodčí a trenér klubu AK Partizan. Zemřel v nedožitých 95 letech v bělehradské vojenské nemocnici.\n\n"}
{"id": "1402924", "url": "https://cs.wikipedia.org/wiki?curid=1402924", "title": "901 (číslo)", "text": "901 (číslo)\n\nDevět set jedna je přirozené číslo. Římskými číslicemi se zapisuje CMI a řeckými číslicemi se zapisuje ϡαʹ. Následuje po čísle devět set a předchází číslu devět set dva.\n\n901 je:\n\n\n\n"}
{"id": "1402926", "url": "https://cs.wikipedia.org/wiki?curid=1402926", "title": "John Williams (rozcestník)", "text": "John Williams (rozcestník)\n\nJméno a příjmení John Williams nosí více významných osobností:\n\n"}
{"id": "1402928", "url": "https://cs.wikipedia.org/wiki?curid=1402928", "title": "Buchta (příjmení)", "text": "Buchta (příjmení)\n\nPříjmení Buchta nosí více významných osobností:\n\n"}
{"id": "1402933", "url": "https://cs.wikipedia.org/wiki?curid=1402933", "title": "Hora (příjmení)", "text": "Hora (příjmení)\n\nPříjmení Hora/Horová nosí více významných osobností:\n\n"}
{"id": "1402934", "url": "https://cs.wikipedia.org/wiki?curid=1402934", "title": "Hrdina (příjmení)", "text": "Hrdina (příjmení)\n\nPříjmení Hrdina nosí více významných osobností:\n\n"}
{"id": "1402936", "url": "https://cs.wikipedia.org/wiki?curid=1402936", "title": "Zelený (příjmení)", "text": "Zelený (příjmení)\n\nPříjmení Zelený nosí více významných osobností:\n\n"}
{"id": "1402937", "url": "https://cs.wikipedia.org/wiki?curid=1402937", "title": "Králík (příjmení)", "text": "Králík (příjmení)\n\nPříjmení Králík nosí více významných osobností:\n\n"}
{"id": "1402938", "url": "https://cs.wikipedia.org/wiki?curid=1402938", "title": "Doubek (příjmení)", "text": "Doubek (příjmení)\n\nPříjmení Doubek nosí více významných osobností:\n\n"}
{"id": "1402940", "url": "https://cs.wikipedia.org/wiki?curid=1402940", "title": "Centrální registr administrativních budov", "text": "Centrální registr administrativních budov\n\nCentrální registr administrativních budov (CRAB) je neveřejný informační systém veřejné správy určený k podpoře hospodárného využívání administrativních budov patřících ČR nebo státem užívaných. Registr spravuje Úřad pro zastupování státu ve věcech majetkových (ÚZSVM). Zakázka na vybudování registru byla přidělena bez soutěže, po auditu musela ČR vrátit Evropské unii dotaci , provoz byl zlegalizován až po několika letech zákonem č. 219/2000 Sb. o majetku České republiky, datový obsah pak nařízením vlády.\n\nPodle Úřadu pro zastupování státu ještě v roce 2014 asi 25 tisíc nemovitostí patřilo už neexistujícím státním úřadům a podnikům, například federálním ministerstvům. Úřad nemovitosti podle zákona 219/2000 Sb. o majetku České republiky spravuje, nabízí je k prodeji a pronájmu a zastupuje stát před soudy, rozhodčími a jinými orgány. Koncem roku 2015 evidoval ÚZSVM přes 9000 otevřených právních jednání.\n\nRegistr má mimo jiné shromažďovat údaje o ploše kanceláří, počtu úředníků v nich nebo spotřebě energií v daném objektu. Možná z něj lze také zjistit další údaje, úřad však, kromě vlastního Public relations, s veřejností věcně nekomunikuje. O registru, jeho technologiích, využití, nákladech, chybovosti, aktualizacích dat atd. neposkytuje od roku 2013 žádná fakta.\n\nPodle Nejvyššího kontrolního úřadu jsou údaje v registru chybné a nespolehlivé, což snižuje jeho hodnotu.\n\nStrukturu a rozsah údajů vedených v centrálním registru administrativních budov a termíny pro jejich poskytování, jakož i rozsah a podmínky jejich sdílení stanovila vláda svým nařízením Pro každý objekt se povinně eviduje minimálně 255 ukazatelů, což kritizuje NKÚ.\n\nHlavním dodavatelem CRAB je firma IBM. Subdodavatelem projektu je např. společnost GC System a.s., která dodává i pro jiné zajímavé projekty (např. RUIAN, ČEZ datové centrum, infrastruktura státních maturit CERMATu, národní digitální knihovna, infrastruktura pro SZIF).\n\nModul CRAB byl vyvíjen na platformě Tivoli/Maximo Asset Management.\n\nZákon o majetku upravuje hospodaření organizačních složek státu. Tyto organizace jsou poskytovateli a uživateli údajů centrálního registru administrativních budov.\nDo registru vkládají \"úplné a pravdivé údaje o nemovitých věcech\". O majetku, který se do centrálního registru administrativních budov nezařadí, mají pravomoc rozhodnout: ministr obrany, ministr vnitra, ředitel Bezpečnostní informační služby, ředitel Úřadu pro zahraniční styky a informace a ředitel Generální inspekce bezpečnostních sborů. Rozhodnutí si může vyhradit nebo ho změnit vláda ČR.\n\nCRAB také přebírá a využívá údaje z informačního systému katastru nemovitostí (ISKN) a ze základního registru územní identifikace, adres a nemovitostí (RÚIAN).\n\nVětší část registru je neveřejná. Pouze nabídky nemovitostí byly zpřístupněny veřejnosti, avšak bez metadat (viz výše) a bez fultextového vyhledávání. Je možno použít dvoustupňový filtr, například podle typu nemovitosti (objekt, podlaží, jednotka, prostor atd), ale význam číselníkových položek není popsán. Některé záznamy jsou propojeny odkazem na server nabidkamajetku.cz, který provozuje také ÚZSVM.\n\nZ registru jsou generovány veřejné reporty, není však uvedena jejich perioda ani podíl manuálního zpracování. Stejné údaje jsou též na serveru Ministerstva financí.\n\nOrganizační složka státu má vždy přístup k údajům, které do registru poskytla. O další údaje může požádat ÚZSVM. Na neveřejném portálu může sledovat nabídky užívání nemovitých věcí od ostatních organizačních složek.\n\n"}
{"id": "1402942", "url": "https://cs.wikipedia.org/wiki?curid=1402942", "title": "Jirků", "text": "Jirků\n\nPříjmení Jirků nosí více významných osobností:\n\n"}
{"id": "1402947", "url": "https://cs.wikipedia.org/wiki?curid=1402947", "title": "Homolka (příjmení)", "text": "Homolka (příjmení)\n\nPříjmení Homolka nosí více významných osobností:\n\n"}
{"id": "1402948", "url": "https://cs.wikipedia.org/wiki?curid=1402948", "title": "Sojka (příjmení)", "text": "Sojka (příjmení)\n\nPříjmení Sojka/Sojková nosí více významných osobností:\n\n"}
{"id": "1402950", "url": "https://cs.wikipedia.org/wiki?curid=1402950", "title": "Kašpárek (příjmení)", "text": "Kašpárek (příjmení)\n\nPříjmení Kašpárek nosí více významných osobností:\n\n"}
{"id": "1402955", "url": "https://cs.wikipedia.org/wiki?curid=1402955", "title": "Buček (příjmení)", "text": "Buček (příjmení)\n\nPříjmení Buček nosí více významných osobností:\n\n"}
{"id": "1402970", "url": "https://cs.wikipedia.org/wiki?curid=1402970", "title": "Polách", "text": "Polách\n\nPříjmení Polách nosí více významných osobností:\n\n"}
{"id": "1402972", "url": "https://cs.wikipedia.org/wiki?curid=1402972", "title": "Zámečník (příjmení)", "text": "Zámečník (příjmení)\n\nPříjmení Zámečník nosí více významných osobností:\n\n"}
{"id": "1402978", "url": "https://cs.wikipedia.org/wiki?curid=1402978", "title": "Císař (příjmení)", "text": "Císař (příjmení)\n\nPříjmení Císař nosí více významných osobností:\n\n\n\n"}
{"id": "1403001", "url": "https://cs.wikipedia.org/wiki?curid=1403001", "title": "Slavíček (příjmení)", "text": "Slavíček (příjmení)\n\nPříjmení Slavíček nosí více významných osobností:\n\n"}
{"id": "1403006", "url": "https://cs.wikipedia.org/wiki?curid=1403006", "title": "Krupička (příjmení)", "text": "Krupička (příjmení)\n\nPříjmení Krupička nosí více významných osobností:\n\n"}
{"id": "1403007", "url": "https://cs.wikipedia.org/wiki?curid=1403007", "title": "Dudek (příjmení)", "text": "Dudek (příjmení)\n\nPříjmení Dudek/Dudková nosí více významných osobností:\n\n"}
{"id": "1403008", "url": "https://cs.wikipedia.org/wiki?curid=1403008", "title": "Prosper Piette de Rivage", "text": "Prosper Piette de Rivage\n\nEduard Maria Prosper Piette–Rivage (30. listopadu 1846 – 1. března 1928) (někdy uváděno také Piette von Rivage nebo Piette de Rivage) byl významný podnikatel a mecenáš působící ve Svobodě nad Úpou, za zásluhy o rozvoj turistiky a lyžování nazývaný „Otec Krkonoš\". \n\nByl synem zakladatele zdejší papírny, Prospera Pietteho staršího, který pocházel z Vielsalmu v Lucembursku a papírnu v Dolním Maršově koupil v roce 1866. Prosper Piette Mladší ji pak během šedesáti let svého působení proměnil v jeden z nejvýznamnějších papírenských podniků v Rakousku-Uhersku a později Československu. Firma Piette byla prvním producentem cigaretového papíru v monarchii.\n\nJako podnikatel byl známý sociálním cítěním a péčí o zaměstnance a jejich děti. U budov papírny i veřejných budov obce, které z velké části financoval, prosadil kvalitní architekturu a jednotný styl.\n\nByl spoluzakladatelem a dlouholetým pokladníkem Krkonošského spolku a významně přispěl k rozvoji turistiky ve východních Krkonoších, svou finanční podporou umožnil vydávání časopisu „Krkonoše slovem i obrazem\" a mnoha turistických map Krkonoš. Významně přispěl do sbírek tehdy vznikajícího Krkonošského muzea ve Vrchlabí i k činnosti mnoha dalších společenských a zájmových organizací.\n\nRoku 1898 byl císařem Františkem Josefem I. povýšen do šlechtického stavu s přídomkem „von Rivage“.\n\nProsper Piette také zaštítil stavbu kostela sv. Josefa v Dolním Maršově, který byl zbudován v letech 1927–28.\n\nProsperovi Piette byla věnována výstava v Městském muzeu v Žacléři v roce 2010.\n\n"}
{"id": "1403009", "url": "https://cs.wikipedia.org/wiki?curid=1403009", "title": "Maršálek (příjmení)", "text": "Maršálek (příjmení)\n\nPříjmení Maršálek, přechýleně Maršálková, nosí více významných osobností:\n\n"}
{"id": "1403010", "url": "https://cs.wikipedia.org/wiki?curid=1403010", "title": "Mužík (příjmení)", "text": "Mužík (příjmení)\n\nPříjmení Mužík nosí více významných osobností:\n\n"}
{"id": "1403011", "url": "https://cs.wikipedia.org/wiki?curid=1403011", "title": "Sova (příjmení)", "text": "Sova (příjmení)\n\nPříjmení Sova nosí více významných osobností:\n\n"}
{"id": "1403012", "url": "https://cs.wikipedia.org/wiki?curid=1403012", "title": "Chmelař (příjmení)", "text": "Chmelař (příjmení)\n\nPříjmení Chmelař nosí více významných osobností:\n\n"}
{"id": "1403013", "url": "https://cs.wikipedia.org/wiki?curid=1403013", "title": "Pamětní medaile 12. československého střeleckého pluku generála M. R. Štefánika", "text": "Pamětní medaile 12. československého střeleckého pluku generála M. R. Štefánika\n\nPamětní medaile 12. československého střeleckého pluku generála M. R. Štefánka, je pamětní medaile, která byla založena v roce 1948 při příležitosti 30. výročí vzniku této vojenské jednotky.\n\nMedaile je ražena z bronzu a předávala se v papírové krabičce s malou stužkou a udělovacím dekretem.\n\n\n"}
{"id": "1403014", "url": "https://cs.wikipedia.org/wiki?curid=1403014", "title": "Hrnčíř (příjmení)", "text": "Hrnčíř (příjmení)\n\nPříjmení Hrnčíř nosí více významných osobností:\n\n"}
{"id": "1403015", "url": "https://cs.wikipedia.org/wiki?curid=1403015", "title": "Pamětní medaile 1. úderného praporu ruských legií", "text": "Pamětní medaile 1. úderného praporu ruských legií\n\nPamětní medaile 1. úderného praporu ruských legií, je pamětní, ale i záslužná medaile, která byla založena v roce 1947 při příležitosti 30. výročí vzniku tohoto útvaru. Medaile byly rozděleny kromě několika nejvýznamnějších politických osobností mezi bývalé příslušníky praporu, osoby zasloužilé o tradici útvaru, osoby se vztahem ke Kulikovského úderné baterii a Kornilovovu slovanskému údernému praporu a pozůstalé po padlých, zemřelých či popravených příslušnících útvaru.\n\nMedaile je ražena z bronzu a postříbřená, na lícové straně je smaltována a předávána byla s udělovacím dekretem. Autorem medaile je příslušník tohoto praporu, výtvarník Jan Mayer. Celkem bylo vydáno 500 kusů těchto medailí, které jsou označeny matričním číslem. Ražbu medaile provedla firma Karnet-Kyselý Praha.\n\n"}
{"id": "1403016", "url": "https://cs.wikipedia.org/wiki?curid=1403016", "title": "Zíka", "text": "Zíka\n\nPříjmení Zíka nosí více významných osobností:\n\n"}
{"id": "1403017", "url": "https://cs.wikipedia.org/wiki?curid=1403017", "title": "Pátek (příjmení)", "text": "Pátek (příjmení)\n\nPříjmení Pátek nosí více významných osobností:\n\n"}
{"id": "1403018", "url": "https://cs.wikipedia.org/wiki?curid=1403018", "title": "Jahoda (příjmení)", "text": "Jahoda (příjmení)\n\nPříjmení Jahoda nosí více významných osobností:\n\n"}
{"id": "1403019", "url": "https://cs.wikipedia.org/wiki?curid=1403019", "title": "Šiška (příjmení)", "text": "Šiška (příjmení)\n\nPříjmení Šiška nosí více významných osobností:\n\n"}
{"id": "1403020", "url": "https://cs.wikipedia.org/wiki?curid=1403020", "title": "Černoch (příjmení)", "text": "Černoch (příjmení)\n\nPříjmení Černoch nosí více významných osobností:\n\n"}
{"id": "1403021", "url": "https://cs.wikipedia.org/wiki?curid=1403021", "title": "Bobek (příjmení)", "text": "Bobek (příjmení)\n\nPříjmení Bobek nosí více významných osobností:\n\n"}
{"id": "1403022", "url": "https://cs.wikipedia.org/wiki?curid=1403022", "title": "Petrák", "text": "Petrák\n\nPříjmení Petrák nosí více významných osobností:\n\n"}
{"id": "1403023", "url": "https://cs.wikipedia.org/wiki?curid=1403023", "title": "Kukla (příjmení)", "text": "Kukla (příjmení)\n\nPříjmení Kukla nosí více významných osobností:\n\n"}
{"id": "1403024", "url": "https://cs.wikipedia.org/wiki?curid=1403024", "title": "Laurie Metcalf", "text": "Laurie Metcalf\n\nLaura Elizabeth „Laurie“ Metcalf (* 16. června 1955, Carbondale, Illinois, USA) je americká herečka. Byla nominována na řadu hereckých ocenění, mimo jiné i Oscara v roce 2018, a získala tři ceny Primetime Emmy a dvě ceny Tony.\n\nSvoji kariéru začala v divadle v Chicagu. Od roku 1988 do roku 1997 pak působila v sitcomu \"Roseanne\" jako Jackie Harrisová. Za tuto roli získala své tři ceny Emmy pro nejlepší vedlejší herečku v komediálním seriálu a dále byla nominována na dva Zlaté glóby. Objevila se ale i v dalších televizních seriálech, například v \"Teorii velkého třesku\", \"Zoufalých manželkách\" nebo \"Frasieru\". Z filmů pak hrála ve snímcích \"Psychopat ze San Francisca\" (1990), \"\" (1985), \"Vlastní pravidla\" (2007) a \"Lady Bird\" (2018).\n\nByla dvakrát vdaná. Z prvního manželství s hercem Jeffem Perrym, který je známý například díky roli v seriálu \"Skandál\", má dceru Zoe – taktéž herečku.\n\nLaurie Matcalf se narodila jako Laura Elizabeth Metcalf 16. června 1955 v Carbondale v americkém státě Illinois. Byla nejstarší ze tří dětí a společně s bratrem Jamesem a sestrou Lindou byla vychovávána v Edwardsville, taktéž v Illinois. Její otec James pracoval jako rozpočtový ředitel na Southern Illinois University Edwardsville, v roce 1984 ale náhle zemřel. Její matka Libby pracovala jako knihovnice. Roku 1976 úspěšně ukončila studium na Illinois State University bakalářským titulem v oboru divadlo. Umí plynule německy a ačkoliv se původně chtěla stát tlumočnicí, nakonec skončila u divadla.\n\nRoku 1983 se vdala za herce a spoluzakladatele Steppenwolf Theatre Company Jeffa Perryho (*1955). Rok po svatbě se páru narodila dcera Zoe, která se stala též herečkou – známá je například díky své roli Mary Cooperové v \"Malý Sheldon\". Manželství bylo ale roku 1992 rozvedeno. Později začala vztah s hercem Mattem Rothem, se kterým působila v seriálu \"Roseanne\" a ve filmu \"Záblesk ve tmě\". V listopadu 1993 se páru narodil syn Will a ještě toho roku se vzali. V roce 2005 si najali náhradní matku a ta jim toho roku porodila dceru Mae Akins. V roce 2006 se stali pěstouny chlapce Donovana a později ho adoptovali. V listopadu 2008 se od sebe odstěhovali a během září 2011 Roth požádal o rozvod; jako důvod uvedl neslučitelné rozdíly. Rozvodové řízení bylo ukončeno až v květnu 2014.\n\nSvoji kariéru začala roku 1974 v divadelní společnosti Steppenwolf Theatre Company, kterou založila společně se svými přáteli-herci z univerzity: Garym Sinisem, Terrym Kinneyem a Jeffem Perrym, jejím pozdějším manželem. V roce 1984 pak působila v newyorském divadle Circle Repertory a za roli ve hře \"Balm in Gilead\" získala své první ocenění: cenu Obie pro nejlepší ženský herecký výkon.\n\nJednou z jejích prvních filmových rolí byla postava Leslie Glass ve film \"\" z roku 1985. Mimo filmů se začala objevovat i v televizních seriálech, například sitcomu \"Roseanne\", kde ztvárnila od mezi lety 1988 až 1997 Jackie Harris.\n\n"}
{"id": "1403025", "url": "https://cs.wikipedia.org/wiki?curid=1403025", "title": "Skřivánek (příjmení)", "text": "Skřivánek (příjmení)\n\nPříjmení Skřivánek nosí více významných osobností:\n\n"}
{"id": "1403026", "url": "https://cs.wikipedia.org/wiki?curid=1403026", "title": "Karlík (příjmení)", "text": "Karlík (příjmení)\n\nPříjmení Karlík nosí více významných osobností:\n\n\n"}
{"id": "1403027", "url": "https://cs.wikipedia.org/wiki?curid=1403027", "title": "FK Sūduva Marijampolė", "text": "FK Sūduva Marijampolė\n\nFK Sūduva Marijampolė je litevský fotbalový klub z města Marijampolė, působící naposled v litevské nejvyšší soutěži. Byl založen v roce 1968 (oficiální) a je jedním z nejstarších dosud existujících fotbalových klubů v Litvě. Své zápasy hraje na Sūduva Stadium s kapacitou 6 250 diváků.\n\n\n\"Aktuální k 20. 02. 2020\"\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n\n"}
{"id": "1403029", "url": "https://cs.wikipedia.org/wiki?curid=1403029", "title": "Najman", "text": "Najman\n\nPříjmení Najman nosí více významných osobností:\n\n\n"}
{"id": "1403030", "url": "https://cs.wikipedia.org/wiki?curid=1403030", "title": "Fořt (příjmení)", "text": "Fořt (příjmení)\n\nPříjmení Fořt nosí více významných osobností:\n\n\n\n"}
{"id": "1403031", "url": "https://cs.wikipedia.org/wiki?curid=1403031", "title": "Janča", "text": "Janča\n\nPříjmení Janča nosí více významných osobností:\n\n"}
{"id": "1403032", "url": "https://cs.wikipedia.org/wiki?curid=1403032", "title": "Zemský okres Biberach", "text": "Zemský okres Biberach\n\nBiberach ( ) je zemský okres ve spolkové zemi Bádensko-Württembersko v Německu. Tento okres sousedí (z jihu ve směru hodinových ručiček) s okresy Ravensburg, Sigmaringen, Reutlingen a Alb-Donau, a dvěma bavorskými okresy Neu-Ulm a Unterallgäu, a s nezávislým městským okresem městem Memmingen.\n\nOkres leží v kopcovité krajině mezi řekami Dunaj a Iller. Dunaj křižuje okres v jeho nejzápadnější části a teče směrem z jihu na sever. Iller tvoří východní hranici okresu. Další řekou je Riß, pravý přítok Dunaje, křižuje okres z jihu na severu.\n\nFedersee je jezírko na jihozápadě okresu. Jeho rozloha je jen 1,4 km², ale je známé pro neolitické nálezy a vzácné ptactvo.\n\nVývoj počtu obyvatelstva okresu Biberach od roku 1973:\n\n"}
{"id": "1403035", "url": "https://cs.wikipedia.org/wiki?curid=1403035", "title": "Rak (příjmení)", "text": "Rak (příjmení)\n\nPříjmení Rak nosí více významných osobností:\n\n"}
{"id": "1403036", "url": "https://cs.wikipedia.org/wiki?curid=1403036", "title": "Michalec", "text": "Michalec\n\nPříjmení Michalec nosí více významných osobností:\n\n"}
{"id": "1403037", "url": "https://cs.wikipedia.org/wiki?curid=1403037", "title": "Nord Norécrin", "text": "Nord Norécrin\n\nNord Norécrin byl francouzský dvou- až třímístný (později čtyřmístný) kabinový dolnoplošník zkonstruovaný a vyráběný společností Nord Aviation.\nNorécrin vznikl v odpověď na požadavek francouzského ministerstva dopravy, které vypsalo soutěž na lehký turistický a sportovní letoun. U firmy Nord vznikl samonosný dolnoplošník se zatahovacím příďovým podvozkem. Prototyp Nord 1200 byl navržen pro motor Mathis G4R o výkonu 100 hp (75 \nkW), ale poprvé vzlétl 15. prosince 1945, pilotován Georgesem Détré, s motorem Renault 4Pei \no výkonu 140 hp (100 kW). První sériová verze, označená Nord 1201 Norécrin I, byla třímístná. Následovala řada dalších variant, lišících se především pohonnými jednotkami a u pozdějších i celkovou kapacitou kabiny zvětšenou na čtyři osoby. Nord 1203 Norécrin V byla dvoumístná užitková verze určená pro ozbrojené síly, s možností nesení kulometné a raketové výzbroje. Celkem vzniklo 378 exemplářů všech variant typu.\n\n\n\nÚdaje podle\n\n"}
{"id": "1403039", "url": "https://cs.wikipedia.org/wiki?curid=1403039", "title": "Rybář (příjmení)", "text": "Rybář (příjmení)\n\nPříjmení Rybář (Rybářová) nosí více významných osobností:\n\n"}
{"id": "1403044", "url": "https://cs.wikipedia.org/wiki?curid=1403044", "title": "(524522) 2002 VE68", "text": "(524522) 2002 VE68\n\n2002 VE je dočasný kvazisatelit planety Venuše. Je prvním kvazisatelitem, který byl objeven u jedné z planet Sluneční soustavy. Ač by se hypotetickému pozorovateli na Venuši mohlo zdát, že je běžným satelitem této planety, tak ve skutečnosti obíhá kolem Slunce.\n\nPlanetka byla objevena 11. listopadu 2002 Lowellovou observatoří na Floridě. Velká poloosa její oběžné dráhy (0,7237 AU) a oběžné dráhy Venuše jsou velmi podobné, avšak 2002 VE má poměrně značnou výstřednost (0,4104) a inklinaci (9.0060°). Podle spektrální klasifikace se jedná o asteroid typu X, jeho předpokládané albedo je tedy zhruba 0,25, a při absolutní hvězdné velikosti 20,5 lze odhadnout, že průměr tělesa je přibližně 200 metrů. Doba rotace planetky činí 13,5 hodiny a její světelná křivka má amplitudu 0,9 mag, což ukazuje na její značně protáhlý tvar. Může se tedy jednat o tzv. kontaktní binární planetku, jejíž dvě části jsou drženy pohromadě slabým gravitačním působením.\n\nExistenci kvazisatelitů předpokládal J. Jackson již v roce 1913, avšak první z nich byl objeven až o téměř 100 let později. Asteroid 2002 VE byl objeven v roce 2002, avšak až v roce 2004 zjistili Seppo Mikkola, Ramon Brasser, Paul A. Wiegert a Kimmo Innanen, že se jedná o kvazisatelit. Díky zvláštní kombinaci tvaru její oběžné dráhy kolem Slunce a shodné oběžné doby se zdá, jako by planetka obíhala retrográdně kolem Venuše. Přestože je 2002 VE v dráhové rezonanci s Venuší, tak se zároveň její oběžná dráha kříží s oběžnými drahami sousedních planet, tedy Merkuru a Země. Tato dráhová rezonance trvá jen asi 7 000 let a za přibližně 500 let se dráhy obou těles definitivně rozdělí.\n\n"}
{"id": "1403045", "url": "https://cs.wikipedia.org/wiki?curid=1403045", "title": "Sascha Lehmann", "text": "Sascha Lehmann\n\nSascha Lehmann (* 1998 Burgdorf, kanton Bern) je švýcarský reprezentant, juniorský mistr světa a Evropy v lezení na obtížnost.\n\n\n"}
{"id": "1403048", "url": "https://cs.wikipedia.org/wiki?curid=1403048", "title": "Cao Bang (provincie)", "text": "Cao Bang (provincie)\n\nCao Bang () je vietnamská provincie na severu Vietnamu. Má okolo půl milionu obyvatel a rozkládá se při hranici s Čínou. Provincie je proslulá zejména vesnicí Pac Bo, blízko které se v jeskyni skrýval 7 týdnů vientmaský vůdce Ho Či Min po 30letém exilu před francouzskámi kolonisty.\n\nObklopují ji provincie Ha Giang, Tuyen Quang a Bac Kan. Na severu sousedí s čínskou provincii Kuang-si. Žije zde kromě Vietnamců také významný počet etnika Tay, kteří žijí také v Číně. Provincie je závislá na zemědělské produkci a na obchodu s blízkou Čínou.\n"}
{"id": "1403052", "url": "https://cs.wikipedia.org/wiki?curid=1403052", "title": "Marie d'Este", "text": "Marie d'Este\n\nMarie d'Este (8. prosince 1644, Modena – 20. srpna 1684, Parma) byla modenskou princeznou a sňatkem s Ranucciem II. Farnese parmskou vévodkyní. Narodila se jako dcera Františka I. d'Este a Marie Kateřiny Parmské.\n\nMarie byla osmým potomkem a čtvrtou dcerou Františka I. d'Este, od roku 1629 vládnoucího vévody a Marie Kateřiny Parmské, dcery Ranuccia I. Farnese.\n\nMarie se narodila 8. prosince 1644 v Modeně vévodovi Františkovi I. a jeho manželce Marii Kateřině Farnese.\n\nK utužení vztahů mezi rody Este a Farnese se její starší sestra Isabela v roce 1664 provdala za Ranuccia II. Farnese, syna vévody Odoarda Farnese a Markéty Medicejské. V roce 1666 Isabela zemřela při porodu a tak se Ranucciovou novou manželkou stala sama Marie.\n\nSňatek v zastoupení byl uzavřen v říjnu 1667. Manželé se setkali 1. ledna 1668 v Modeně. Z manželství se narodilo sedm dětí a dvě mrtvě narozené. Ze všech potomků se tři dožili dospělosti.\n\nMarie zemřela 20. srpna 1684 v Parmě ve věku 39 let. Manžel ji přežil o deset let. Dva nejmladší synové, František a Antonín, se stali vévody. Antonín byl posledním členem rodu Farnese, poté parmské vévodství přešlo v roce 1731 na španělské Bourbony.\n\nMarie byla pohřbena 21. srpna 1684 ve svatostánku Santa Maria della Steccata v Parmě.\n\n\n"}
{"id": "1403063", "url": "https://cs.wikipedia.org/wiki?curid=1403063", "title": "Pontiac G6", "text": "Pontiac G6\n\nPontiac G6 je osobní automobil střední třídy vyroben koncernem General Motors pod značkou Pontiac. Bylo představeno v roce 2004 pro modelový rok 2005 a nahrazovalo Pontiac Grand Am. Vůz byl postaven na platformě GM Epsilon, kterou sdílel s dalšími vozy General Motors, např. s Chevroletem Malibu a Saabem 9-3. Výroba vozu G6 skončila v roce 2010 při zrušení celé značky Pontiac.\n\nNázev vozu je odvozen z faktu, že je nástupcem modelu Grand Am, který by, kdyby nedošlo ke změně názvu, vstoupil do šestého generačního cyklu. Ke změně názvu došlo z důvodu, že chtěl Pontiac konkurovat vozům BMW a také ujednotit názvy svých modelů. Například Pontiac G8 byl o třídu výše než G6, zatímco Pontiac G5 byl o třídu níže.\n\nPontiac G6 byl poprvé představen v roce 2003 na North American International Auto Show jako koncept. Koncept používal 3,5litrový přeplňovaný motor V6, který byl schopen vyprodukovat 285 kon. Když byl G6 představen v roce 2004 už jako sériový vůz, měl dvě úrovně výbavy, základní \"V6\" a sportovnější \"GT\". Obě výbavy používaly 3,5litrový motor V6 produkující 200 koní (150kW) a čtyřstupňovou automatickou převodovku. Výbava GT byla vybavena systémem TAPshift, kde řidič mohl řadit stupně i manuálně. Byl zde také speciální \"Street Edition\" model, kterých bylo vyrobeno pouze 2200. Měl navíc vyhřívaná sedadla, zvukový systém Monsoon s osmi reproduktory a možností vložit 6 kompaktních disků, střešní okno, šest rychlostí, chromovou masku a označení GXP.\n\nVýroba vozu G6 skončila na konci roku 2009, když General Motors oznámilo zrušení značky Pontiac v roce 2010 - v tomto roce se taky měly doprodat vyrobené kusy. Většina aut Pontiac se přestala vyrábět ihned po oznámení, ale po G6 byla pořád vysoká poptávka ze strany firem (G6 byly oblíbené firemní vozy), tudíž výroba pokračoval déle než u ostatních modelů.\n\nG6 byl také nakonec poslední Pontiac, který byl kdy vyroben. Jediný kus byl jako rozloučení se značkou vyroben v roce 2010.\n\nIIHS udělilo G6 \"Dobré\" skóre v čelním crash testu a \"Přijatelné\" skóre v bočním crash testu, i přes fakt, že boční airbagy byly do G6 montovány až od roku 2006.\n\nG6 závodil v GT třídě Rolex Sports Car Series jako náhrada za Pontiac GTO.R poté, co byla ukončena výroba GTO. Vozy jsou označovány jako \"GXP.R\"s a postaveny konstruktérem Pratt & Miller.\n"}
{"id": "1403065", "url": "https://cs.wikipedia.org/wiki?curid=1403065", "title": "Parlamentní volby na Islandu 2017", "text": "Parlamentní volby na Islandu 2017\n\nParlamentní volby na Islandu 2017 se konaly v sobotu 28. října. Poměrným systémem s 5 % uzavírací klauzulí bylo voleno všech 63 poslanců Althingu. Jednalo se o předčasné volby, vyhlášené 15. září 2016 po pádu koaliční vlády Strany nezávislosti (\"Sjálfstæðisflokkurinn\"), Reformní strany (\"Viðreisn\") a strany Zářná budoucnost (\"Björt framtíð\"). Vítězem se stala Strana nezávislosti, která se ziskem 25,2 % získala 16 mandátů a vytvořila koaliční vládu s hnutím Levice-Zelení (\"Vinstri Græn\") a Progresivní stranou (\"Framsóknarflokkurinn\"). \n\nPříčinou předčasných voleb byl případ Hjaltiho Sigurjóna Haukssona, jenž byl v roce 2004 odsouzen za několik znásilnění své nezletilé nevlastní dcery na dobu 12 let. V islandském právním systému je zakotven mechanismus, podle kterého může odsouzený jednotlivec dostat tzv. „obnovené čestné uznání“, tedy obnovení určitých občanských práv po pěti letech výkonu trestu, pokud budou předloženy tři doporučení od bezproblémových osob, které odsouzeného individuálně znají. Jedno z doporučení pro Haukssona podepsal v roce 2017 i premiér a volební lídr Strany nezávislosti Bjarni Benediktsson, jehož otec byl Haukssonovým blízkým přítelem. O uznání pro Haukssona informoval v září 2017 ministr spravedlnosti Sigríður Á. Andersen.\n\nHauksson byl následně předvolán parlamentním výborem, a poté, co uvedl, že jeho doporučení podepsal premiér Benediktsson, strana Zářná budoucnost odešla z vládní koalice a obvinila Stranu nezávislosti z vážného porušení důvěry. Premiér Benediktsson se za podepsání doporučení veřejně omluvil a uznal potřebu předčasných voleb, které si parlament nakonec odhlasoval i navzdory přání prezidenta Guðniho Thorlaciuse Jóhannessona a snaze Pirátské strany (\"Píratar\") vytvořit novou vládní koalici. Datum nových voleb bylo stanoveno na 28. října. Navzdory předvolebním průzkumům, které naznačovaly výhru hnutí Levice-Zelení, nakonec vyhrála Strana nezávislosti a udržela si pozici nejsilnější parlamentní strany. \n\nVolební účast byla 81,2%. Z 248 502 registrovaných voličů volilo 201 777. \n"}
{"id": "1403088", "url": "https://cs.wikipedia.org/wiki?curid=1403088", "title": "Lota (rozcestník)", "text": "Lota (rozcestník)\n\nLota může být:\n\n"}
{"id": "1403099", "url": "https://cs.wikipedia.org/wiki?curid=1403099", "title": "Žalobci", "text": "Žalobci\n\nŽalobci (2003, \"The Accusers\") je historický detektivní román anglické spisovatelky Lindsey Davisové. Jde o patnáctý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu. \n\nRomán se odehrává v období od podzimu roku 75 do jara roku 76 v Římě. Falco se po náročném vyšetřování v Británii vrací se svou rodinou domů. Protože se na něho po šesti měsících nepřítomnosti jako na informátora poněkud pozapomnělo, vezme podřadnou zakázku týkající se opatřování dokumentů k procesu vedeném s patricijem Rubiriem Metellusem. Ten se podle obžaloby vedené bývalým konzulem Siliem Italicem (jde o skutečnou historickou postavu) provinil zneužitím úřadu. Kromě toho byl s ohledem na škrty ve státním rozpočtu zrušen Faconlův úřad prokurátora posvátné drůbeže.\n\nMetellus byl skutečně odsouzen a byla mu uložena citelná pokuta. Dva týdny nato je však nalezen mrtev. Silius si najme Falcona, aby dokázal, že jde o vraždu, kterou spáchal Metellusův syn Negrinus. Sebevražda by totiž zbavila Metellusovy potomky povinnosti platit pokutu vyměřenou soudem. V případě vraždy by žalobce shrábl z pokuty tučnou odměnu. Žalobu proti Negrionovi se rozhodne vést rovněž bývalý konzul (a rovněž historická postava) Gaius Paccius Africanus společně se Siliem. Oba se dopouštějí při vedení žaloby různých machinací.\n\nFalco s pomocí své chytré manželky Heleny a jejích dvou poněkud nepraktických bratrů případ postupně rozplétá a opět zjišťuje, že zločiny v urozených kruzích jsou stejně bezohledné jako ty v římském podsvětí. Je dokonce obžalován s bezbožnosti a obvinění je staženo až na zásah císařova syna Tita, díky čemuž získá od Silia a Paccia slušné odškodné. \n"}
{"id": "1403139", "url": "https://cs.wikipedia.org/wiki?curid=1403139", "title": "Vilém Rotter", "text": "Vilém Rotter\n\nVilém Rotter, též Willy, Wilhelm (28. května 1903 Brno – 1978 Londýn) byl reklamní grafik, zakladatel nejvýznamnějšího předválečného grafického studia v Praze (Atelier Rotter) a soukromé malířské školy.\nNarodil se v Brně v židovské rodině JUDr. Jana Rottera (1866–1933) a Ernestine Rotterové (Strickerové, 1876–1944, Terezín) jako nejmladší ze čtyř dětí, jeho sestrami byly Lotte, Elise a Susanna. Po studiu elektroinženýrství na pražské Technice odešel koncem 20. let do Paříže, kde našel zaměstnání v reklamním oddělení obchodního domu \"Le Printemps\". Poté nastoupil do reklamní agentury \"Damour\" (Agence de publicité DAM), bratrů Étienne a Léona Damour. Zde si osvojil techniku americké retuše a počátkem roku 1928 se vrátil do Prahy. Založil zde vlastní reklamní firmu Atelier Rotter a v dubnu 1928 zhotovil reklamu firmy Škoda na obálky časopisu Světozor. V roce 1930 sídlila firma Viléma Rottera v Klimentské 32, začátkem 30. let v Jindřišské 32a, zhruba od roku 1934 se přestěhoval do nově postaveného paláce \"U Nováků\", Vodičkova 32 (V jámě 5). \n\nJiž v první třetině 30. let byl Atelier Rotter největším reklamním ateliérem v Praze a zaměstnával desítky pracovníků. Po přestěhování do paláce \"U Nováků\" roku 1934 založil Vilém Rotter soukromou malířskou školu, kde studovala řada známých výtvarníků. Za druhé světové války, kdy byly zavřeny vysoké školy, představovala Rotterova škola jednu z mála možností malířského a grafického školení. Roku 1939 musel Vilém Rotter, který byl židovského původu, uprchnout do zahraničí. Atelier Rotter převzal jeho zaměstnanec arch. Jan Jedlička, ale udržel ho pouze do roku 1944. Rotter krátce pobýval v Paříži, poté se účastnil války ve Španělsku v internacionálních brigádách, pak ve Francii u Náhradního tělesa čs. zahraniční armády v Adge (letecká skupina) a v Bordeaux. Odtud se evakuoval do Anglie, kde nastoupil k pozemnímu personálu u 310. čs. stíhací perutě Royal Air Force. Zde působil jen v roce 1940 a poté byl nejprve přeřazen k zařazen k Náhradnímu tělesu čs. armády ve Velké Británii a následně 6. prosince 1940 propuštěn do civilu. \n\nJeště během války navrhl plakáty pro belgické ministerstvo informací v Londýně. V padesátých letech je v anglickém tisku několikrát nazýván „jedním z nejvlivnějších designérů Británie“ nebo také „vůdčím designérem 50. let.“ Zemřel v Londýně roku 1978. \n\nVedle reklam pro velké podniky navrhoval propagační materiál i pro menší výrobce a obchodníky, pro sportovní a zábavní akce, gramofonové firmy, filmy (Lucernafilm, Elekta, AB, Meissner) a divadelní představení Osvobozeného divadla a divadla Vlasty Buriana. Po emigraci V. Rottera se přejmenoval na \"Atelier Jedlička\" a zaměstnával 15 reklamních tvůrců.\n\nJiné názvy: \n\n"}
{"id": "1403214", "url": "https://cs.wikipedia.org/wiki?curid=1403214", "title": "Římskokatolická farnost Plumlov", "text": "Římskokatolická farnost Plumlov\n\nŘímskokatolická farnost Plumlov je uzemní společenství římských katolíků v arcidiecézi olomoucké.\nHrad Plumlov byl založen ve druhé polovině 13. století pravděpodobně českým králem Přemyslem Otakarem II. nebo jeho levobočkem Mikulášem, vévodou opavským. Kostel Nejsvětější Trojice pochází ze 16. století.\n\nFarnost byla od července 2018 spravována určickým salvatoriánem L. A. Rackowiakem. Od 1. července 2019 byl administrátorem ustanoven P. Mgr. Tomasz Sałaga SDS.\nVe farnosti se pravidelně̟ koná tříkrálová sbírka. V roce 2018 se vybralo zhruba 15 tisíc korun.\n\n"}
{"id": "1403291", "url": "https://cs.wikipedia.org/wiki?curid=1403291", "title": "Zemský okres Bodensee", "text": "Zemský okres Bodensee\n\nBodensee ( ) je zemský okres na jihovýchodě spolkové země Bádensko-Württembersko v Německu. Tento okres sousedí (ze západu ve směru hodinových ručiček) s okresy Konstanz, Sigmaringen, Ravensburg a s bavorským okresem Lindau. Na jihu tvoří hranici se Švýcarskem a Rakouskem Bodamské jezero.\n\nOkres leží na severním břehu Bodamského jezera ( ), po kterém je tento okres pojmenován. Krajinu okresu tvoří pahorkatiny \"Oberschwabisches Hügelland\" a \"Westallgauer Hügelland\", a jak již jméno naznačuje je to většinou kopcovitá krajina.\n\nVývoj počtu obyvatelstva okresu Bodensee od roku 1973:\n\n"}
{"id": "1403345", "url": "https://cs.wikipedia.org/wiki?curid=1403345", "title": "Borská", "text": "Borská\n\nBorská může být\n\nnebo\n"}
{"id": "1403346", "url": "https://cs.wikipedia.org/wiki?curid=1403346", "title": "Pontiac Vibe", "text": "Pontiac Vibe\n\nPontiac Vibe je kompaktní automobil, který byl prodáván značkou Pontiac od roku 2002 do roku 2010 ve dvou generacích. Vůz vyvíjeli společně General Motors a Toyota, která vyráběla mechanicky podobnou Toyotu Matrix - oba vozy mají základy v Toyotě Corolla. Vibe se vyráběl ve společné továrně NUMMI ve městě Fremont, Kalifornie.\n\nV letech 2002 až 2004 se Vibe prodával pod označením Toyota Voltz i v Japonsku. Zde však nebyl populární a z trhu zmizel po pouhých dvou letech.\n\nVýroba Vibe skončila v roce 2009 společně s ukončením fungování značky Pontiac a zavřením facility NUMMI, kde se vůz vyráběl.\n\nVibe v modelových letech 2003 až 2006 byl dostupný ve třech výbavách – základní, střední s pohonem všech kol a výkonnější sportovní výbava GT. \n\nDo Vibe se montovaly montovaly tři motory: 1,8 litrový motor s 126 koňmi (94 kW), jeho slabší varianta (montována do vozů s pohonem všech čtyř kol a s automatickou převodovkou) s 118 koňmi a nejsilnější VVTL-i s 164 koňmi (122 kW) a manuální převodovkou. Vibe byl při svém uvedení na trh nejvíce úsporným vozidlem koncernu GM.\nRoku 2005 se Vibe dočkal faceliftu. Ve snaze přiblížit vůz ke zbytku flotily Pontiac byla modernizována přední maska po vzoru vozu Pontiac Solstice.\nVibe, společně s Matrixem, byl pro modelový rok 2009 přepracován do druhé generace. Poprvé byl představen v prosinci 2007 na Los Angeles Auto Show. \"Nový design je sportovní, ale praktický,\" řekl Ron Aselton, hlavní designér. \"Čisté linie, minimální převisy a koly natlačená na rohy dodávají vozu svalnatý postoj.\" Výbavy zůstaly stejné jako při první generaci – základní, střední s pohonem čtyř kol a sportovní GT. Nabízené motory byly dva nové motory, 2,4 litrový Toyota 2AZ-FE a 1,8 litrový 2ZR-FE, s 132 a 158 koňmi.Nový Vibe byl posledním novým modelem značky Pontiac než došlo k jejímu zániku.\n\nPrvní dodávky vozů do prodejen dorazily už v dubnu 2008. Vůz byl poměrně úspěšný a prodeje dosahovaly pozitivních čísel.\n\nDne 27. dubna 2009 GM oznámil ukončení produkce modelu Vibe, stejně jako všech ostatních modelů Pontiac, nejpozději do konce roku 2010. Poslední Vibe opustil montážní linku 17. srpna 2009.\n\nVůz se v USA nedočkal přímého nástupce, až v roce 2016 GM přes Chevrolet představil hatchback verzi vozu Chevrolet Cruze.\n"}
{"id": "1403347", "url": "https://cs.wikipedia.org/wiki?curid=1403347", "title": "Star Ocean (videohra)", "text": "Star Ocean (videohra)\n\nStar Ocean (: \"スターオーシャン - Sutá Óšan\"; doslova: \"Oceán hvězd\") je japonská akční sci-fi RPG hra od vývojářské společnosti tri-Ace, jejímž vydavatelem byla společnost Enix. Jedná se o první díl série Star Ocean, ačkoliv dle dějové chronologie je druhý za . Hra byla vyvinuta pro konzoli Super Nintendo Entertainment System (SNES) a vydána pro japonský trh dne 19. července 1996. Hra však v té době nebyla mimo Japonsko dostupná, neboť Enix v té době uzavíral svou pobočku v Severní Americe. Aby hra na systému běžela, musela kazeta mít kompresní čip S-DD1, neboť hra zatěžuje systém na maximum kvůli grafice i dabingu, jenž byl v té době u videoherních konzolí rarita.\n\nVerze pro SNES vyšla s podtitulem Star Ocean: Fantastic Space Odyssey a mimo Japonsko byla k dostání pouze neoficiálně. Avšak na konci roku 2007 společnost TOSE vyvinula předělávku pro konzoli PlayStation Portable pod jménem Star Ocean: First Departure, jež vyšla pro japonský, severoamerický trh i pro regiony PAL. First Departure obsahuje pár nových herních prvků, nové hratelné postavy a ručně malovaná animovaná videa.\n\nNa začátku hry skupina tří přátel z podvyvinutého světa Roak hledá lék proti smrtící epidemii, kteří zažijí první kontakt s příslušníky Zemské aliance a zapletou se do války proti jiné mocnosti. Za využití vesmírné lodi a cestování v čase se skupina pokusí vyšetřit příčinu války a zároveň najít potřebný lék.\n\nStar Ocean je RPG hra, ve které se hráč dívá na herní prostředí z ptačí perspektivy. Skupina hrdinů prozkoumává celý herní svět, v němž navštěvuje města, různé podzemní jeskyně a jiné prostory, v nichž bojuje s nepřáteli či se baví s vedlejšími postavami. V původní verzi pro SNES ještě nebyla k dispozici mapa celého světa Roak, mapa existovala pouze pro jednotlivé kontinenty, avšak ve verzi pro PlayStation Portable již mapa světa nechybí.\n\nVšechny postavy mají hladinu života (HP), hladinu mentální síly (MP), jež je čerpána při využití speciálních dovedností nebo symbologie. Při využívání symbologie dochází k časové prodlevě, než postava kouzlo připraví, avšak prodlevu lze zkrátit výcvikem.\n\nKdyž hráč cestuje po světě, prozkoumává podzemí či jiné nebezpečné lokality, spouští se na náhodných místech bitvy s nepřáteli nebo s příšerami. Hra se přesune do ohraničeného, trojrozměrně vykresleného prostoru, kde bitva proběhne. Star Ocean přinesla invenci v tom, že na rozdíl od jiných podobných RPG her nevyužívá tahový mechanismus, nýbrž boj probíhá v reálném čase. Bitvy se účastní nejvýše čtyři postavy z hráčovy party, přičemž hráč ovládá jedinou z nich a o ostatní se stará umělá inteligence, které lze v menu vyslat pokyn, jakým způsobem má s postavou bojovat (zda agresivně, nebo spíše defenzivně, či jen léčit, nebo nic nedělat). Umělá inteligence zpravidla napadne nepřítele, který se nachází nejblíže. Ve verzi pro SNES hráč s ovládanou postavou při útoku pouze vybíral, kterého nepřítele napadne, a postava k němu doběhla sama a útočila, avšak ve First Departure se hráčem ovládaná postava v bojovém poli pohybuje volně. Ve First Departure lze také vykonávat speciální bojová komba, kdy se zřetězí několik speciálních útoků a jejich posílení.\n\nHráč má v menu možnost nastavit jednotlivým postavám ve SNES verzi až čtyři speciální dovednosti či kouzla určená na dálku. Ve First Departure došlo k omezení na pouze dvě schopnosti. Všechny postavy však mají k dispozici běžný útok, při němž využívají zbraně ze svého inventáře. Některé postavy mají dále ještě možnost sesílat silná kouzla, které jsou v celé sérii označeny jako symbologie, avšak jejich seslání je náročné na MP.\n\nVšem postavám v partě lze nastavit dovednosti a zaměření pomocí dovednostních bodů (SP), jež hráč získává s novými úrovněmi postav nebo ze speciálních míst. Pomocí SP lze postavu naučit jednak schopnosti, které usnadňují bitvu jako úhyby či nahodilé kritické údery, jednak lze naučit speciální dovednosti typu vaření, které slouží k výrobě potravin, jimiž může hráč po bitvě léčit zraněné postavy nebo léčit jejich negativní statusy (např. paralýzu, otravu či zkamenění).\n\nDále například schopnost tvorby předmětů, replikace či uměleckou tvorbu. Tyto schopnosti umožní hráči získat předměty, které jsou mnohem silnější než standardní kusy, jež lze nakoupit ve městech u obchodníků. Lze však vlastnit nejvýše dvacet kusů od každého druhu předmětu. Mezi další dovednosti patří například pasivní schopnosti jako herbologie, jež zvyšuje účinek léčivých předmětů. Každá dovednost má celkem deset úrovní a potřebné SP na ty nejvyšší z nich prudce stoupá.\n\nHra Star Ocean obsahuje systém privátních akcí, jenž slouží k tvorbě a udržování vztahů mezi jednotlivými postavami v hráčově partě. Privátní akce nejsou povinnou záležitostí, ale slouží mimo jiné k odhalení více podrobností o jednotlivých postavách. Před každým městem má hráč možnost do něj vstoupit normálně, nebo s využitím tlačítka, po jehož stisknutí se každá postava ve městě vzdálí od hlavního hrdiny, jenž tak prozkoumává město sám. Na nejrůznějších místech v dotyčném městě narazí na své spolubojovníky a spustí se krátké sekvence, někdy i delší scénky a v některých případech se zapojí hráč provedením volby. Hráč prostřednictvím takovýchto privátních akcí získává náklonnost k druhým.\n\nPokud je mezi nimi láska, je jejich vztah silný. Naopak zanedbávání postavy vede ke snížení hladiny vztahů. Vztahy ovlivní některé události ve hře a na jejich základě hráč zhlédne nebo nezhlédne závěrečnou sekvenci dotyčných postav na konci hry. Ačkoliv ve všech případech děj jako takový končí stejně, jsou vlivem vztahů mezi postavami závěrečné dialogy doplněny, pozměněny, vynechány apod.\n\nV původní SNES verzi bylo k dispozici dvanáct hratelných postav, ale do party bylo možné přijmout nejvýše osm z nich, z nichž čtyři mohl hráč vybrat do bitvy. V předělávce First Departure přibyly další dvě postavy: Erys a Welč.\n\n\nHra začíná v roce 346 S.D. (angl. \"Space Date\" - Vesmírného data), tedy v roce 2432 zničením světa Ise neznámou vesmírnou velmocí. Svědky incidentu byli vědci Zemské aliance zkoumající oblast, kteří unikli smrti explozí Ise jen o vlásek. O zhruba půl roku později se na světě Roaku rozmohla záhadná epidemie kamenité nemoci.\n\nV království Muan ve městě Kratus na Roaku se tři přátelé, Roddick Farrence, Millie Chlietteová a Dorne Murtough nudili v sídle stráží města, než je vyrušil poplach kvůli vpádu banditů. Trojice přátel útok odvrátila a vysloužila si pochvalu od kratuského stařešiny, jenž toho dne dostal dopis od představených města Coule s žádostí o pomoc s rychle se šířící infekce kamenité nemoci, velmi rychle měnící pacienty v kámen. Na pomoc se tam vydal městský léčitel Martoth Chliette, otec Millie. Ten o dva dny později poslal do Kratu poštovního holuba s dopisem, že je nemoc nevyléčitelná a na Coule čeká nevyhnutelná záhuba. Millie, Roddick i Dorne se přes jeho varování vydali za ním, avšak Martoth jim vynadal a varoval je, aby se nedotýkali nemocných ani jeho, neboť se též infikoval. Poslal je domů s tím, že zbylé obyvatelstvo města Coule včetně něj zanedlouho zkamení.\n\nTrojice nehodlala přihlížet zkáze a zamířila na Mt. Metorx, nejvyšší horu Muanského království, na jehož vrcholu roste potřebná léčivá bylina, avšak řádí tam banditi a příšery. Cestou se Dorne přiznal, že se též nakazil, nejspíš od poštovního holuba, ale vyzval Roddicka s Millie, aby pokračovali společně dál na vrchol a nedotýkali se ho. Na vrcholu zažili nečekané překvapení, neboť se na místo teleportovali dva pozemšťané, Ronyx J. Kenny a Ilia Silvestriová, kteří vyděšeným kočičanům vysvětlili, že léčivá bylina nebude fungovat. Stručně se jim představili a pověděli, že civilizace na Zemi se vyvinula rychleji než jejich na Roaku. Ukázalo se, že trojice název Roak vůbec neznala. Dále jim Ronyx s Iliou pověděli o Úmluvě o prezervaci podvyvinutých planet, proto se na Roaku nesmí jen tak ukazovat, ale nyní přišli na základě výjimky, neboť úmluvu hrubě porušila Lezonie, nepřítel Zemské aliance. Lezonci totiž na Roak vypustili nebezpečný virus, původce kamenité nemoci.\n\nDornův stav se začal zhoršovat, a tak všichni tři kočičani souhlasili s nástupem na pozemskou vesmírnou loď Calnus, kde ho vyšetří, přestože se poté dle Úmluvy o prezervaci podvyvinutých planet již nikdy nebudou moci vrátit domů. Trojice z Roaku, jenž se ještě nepřehoupl ve vývoji přes středověk, byli z vybavení Calnusu vyjevení. Dorna odvedli na ošetřovnu a Ilia vzala Millie s Roddickem na prohlídku lodi. Během ní je napadli obří červi, jejichž larvy se usadily v jejich vlasech na Mt. Metorxu, jež lodní senzory nezachytily a pro lidi byli červi dokonce úplně neviditelní. Doktor mezitím dokončil vyšetření Dorna a zjistil, že tato parazitická nemoc je soudobou medicínou neléčitelná, avšak byl by schopen vyrobit lék, pokud přinesou vzorek z původního zdroje nákazy. Millie a Roddicka uklidnil, že nemoc není smrtelná a přeměna zpět bude možná, takže Dorne i pro zbytek nakažené populace má naději a nebude je v tomto případě tížit čas. Doktor také zjistil, že kočičani mají odlišné složení krve od lidí, jež díky hemoglobinu na bázi mědi pohlcuje vlnové délky od 240 do 780 nm. Iliu napadlo, že Lezonci možná napadli Roak biologickou zbraní kvůli výrobě neviditelné zbraně z krve kočičanů. Senzory navíc zachytily, že více než 200 tisíc zkamenělých kočičanů již z Roaku zmizelo.\n\nDorne se se svým stavem smířil, ale požadoval, aby ho vrátili domů do Kratusu zkamenět tam. Teleportovala se tam s nimi i Ilia, aby dohlédla, že se Millie s Roddickem vrátí zpět na Calnus. Od Dorna získala Millie hrací skřínku na památku. Zpátky na Calnusu si Roddick s Millie prohlíželi můstek lodi a při pohledu na Oceán hvězd si všimli přibližující se lodě, kterou neviděli v dálce lidé ani lodní senzory. Tato lezonská loď se však odmaskovala, protože neměli zájem bojovat a žádali o mírové jednání. Posádka Calnusu byla překvapena náhlým zvratem, a tak lezonské vyslance i oba kočičí hosty dopravili na Zemi, kde v kanceláři zemského admirála Bayseho proběhlo vyjednávání. Lezonci přiznali, že původně neměli zájem válčit se Zemskou aliancí, avšak přinutila je k tomu proti jejich vůli neznámá třetí strana, jež zničila Ise a stojí za situací na Roaku. Roddick po vyslancích požadoval vydání zdroje nákazy, avšak Lezonci ho neměli a ani mít nemohou. Původní hostitel byl zabit před 300 lety přímo na Roaku a jednalo se o Asmodea, nechvalně proslulého arciďábla z tamních dějin.\n\nZemská aliance se poté rozhodla na Roak uvalit karanténu a zrušit veškeré přípravy záchrany obyvatelstva, což rozčílilo Roddicka. Ronyx s Iljou byli též smutní a cítili se, jako by Roddicka s Millie podvedli. V restauraci ve velkoměstě na Zemi ale Ronyx dostal nápad. Na Styxu se totiž nacházela Brána času, ale je tam zakázán vstup. Riskoval by vojenský soud a doživotní kriminál, ale aby dostál své cti kapitána, byl odhodlaný to podstoupit. S Iliou, která byla viditelně z jeho plánu nervózní, dostali oba kočičany na Calnus, personálu přístavu nalhali, že mají nové rozkazy, a vydali se na Styx. Ronyx a Ilia se odzbrojili, zbavili se i elektroniky a požádali Bránu času, aby je vzala 300 let nazpět na Roak. Brána času, jež představuje OPA \"(Out-of-Space Artefact; neboli artefakt z jiného vesmíru)\", se zapnula a její hlas jim vyhověl. V bráně se otevřel portál a Ronyx s Millie vešli skrz. Následovat je měla Ilia, avšak zakopla. Roddick jí pomohl vstát, ale brána se začala zavírat. Přesto je doslova vcucla do sebe.\n\nPřes tento drobný incident se všichni čtyři dostali v pořádku na Roak v létu 46 S.D. Ilia s Roddickem se ocitli před vesnicí Kraat, jež jednoho dne vyroste v město Kratus. Ronyx s Millie se ztratili neznámo kam, tedy je musí najít. Roddick v Kraatu sehnal pro Iliu vhodnější oblečení a ona si musela vymyslet historku, jak přišla o \"svůj\" kočičí ocas. Na severu ve vesnici Haute (budoucím městečku Coule) se setkali s šermířem Cyussem Warrenem, s nímž se nechali najmout obchodníkem Badamem k dopravě objemného zboží přes horu Mt. Metorx z přístavu Portmith. Nabídl jim svůj pas, kterým se do dobře střeženého města dostanou, neboť kvůli řádění banditů je tam omezený vstup. Po doručení zboží z Portmithu obchodníkovi se do Portmithu vrátili, aby sehnali loď. V této době se hráč musí rozhodnout, zda si Cyusse v partě ponechá, nebo se s ním rozloučí navždy.\n\nPlány jim zkomplikovali piráti, kteří všechny lodě v Portmithu uzemnili. Roddick s Iliou tedy infiltrovali jejich zátoku, kde porazili kapitána pirátů. V jejich jeskyni nalezli uvězněnou menší kočičandu (Pericci), jež z místa hned utekla, ale upadla jí okarína. Díky neutralizaci pirátů byla lodní doprava obnovena, a tak parta odcestovala do nového přístavu Autanim na východě Astralského království. Pokud Roddick s Iljou cestovali sami, přidala se k nim kapitán astralských rytířů Phia Melleová. Dorazili na jih do města Tatroi, kde se setkali v koloseu s válečným veteránem Ashlayem Bernbeldtem, jenž hrubě vyjádřil nespokojenost s úrovní gladiátorských zápasů. Roddick se mohl v koloseu přihlásit ke gladiátorům a pokud projde přes nejnižší skupinu H, může Ashlaye potkat znovu v říčním přístavu u lodi, jež pendluje mezi Tatroi a hlavním městem Astral. Zde Ashlay tvrdil, že má Roddick potenciál, a v případě, že Cyuss není členem party, může hráč přijmout do party Ashlaye, nebo také nemusí.\n\nOdcestovali do Astralu, kde se zdálo, že Phia zavraždila dva vojáky. Noc strávili v domě u Liase Warrena, jednoho ze tří hrdinů Démonických válek a otce Cyusse. Phia, po které bylo vyhlášeno pátrání, se během noci pokusila zavraždit i Liase, a tak se parta vydala ji najít do jeskyní za městem. Zde zjistili, že skutečným vrahem byl pavoučí démon, měnící se do podoby Phii. Po návratu jim poděkovali jak král Astralu, tak sama Phia, jež byla zproštěna obvinění z vražd. Lias Warren neutrpěl vážná zranění, proto se brzy zotavil. Krále zajímal důvod Roddicka a Ilii k návštěvě Astralu a poradil jim navštívit na severu kontinentu pradávný komplex, zvaný Očistec \"(angl. Purgatorium)\", kde dle naleznou Oko pravdy \"(angl. Eye of Truth)\", jež dle legend ukáže, co potřebují vidět, tedy polohu Ronyxe s Millie.\n\nDorazili cestou přes jeskyni k Očistci, ale hlavní vchod vedl do slepé uličky. Pamatovali si na zvěsti, že Očistec má boční chodby i skryté komnaty, takže prozkoumali okolí. Z výšky k nim slétl péřolidec Jošua Jerand, jenž v Očistci hledal stopy po své ztracené sestře, jež byla unesena vrahy jejich rodičů. On sám masakr přežil jen o chlup. Také shání Oko pravdy a nalezl boční vchod, takže ho přijali do party. Přes rozličné koridory a síně s rébusy se dostali do vnitřní svatyně, kde je oslovily tři podivné entity, vypadající jak barevné kulové blesky, jež se nazývají Runy \"(angl. Runes)\", prapůvodní obyvatelé Roaku. Ačkoliv jedna z Run byla protivná, prozradily, že Oko pravdy je jen mýtus. K překvapení všech Runy identifikovaly Roddicka a Iliu jako nepocházející z tohoto času, ale polohu dalších dvou jim odhalí i bez Oka pravdy. Vnutily partě vizi Ronyxe s Millie kráčet podzimní krajinou, kterou Ashlay či Jošua identifikují jako království Van. Runy však odmítly splnit totéž pro Jošuu, který se před Očistcem hodlal rozloučit a dál pátrat na vlastní pěst. Je však ochoten setrvat v partě, pokud si to Roddick přeje.\n\nDo Vanu vedla nejkratší cesta přes moře z jihozápadního přístavu Tropp. Cestou byli svědky pádu \"nebeského korábu\", proto se urychleně vrátili do království Muan, aby zde prozkoumali trosky. Nejednalo se ani o zemskou ani o lezonskou loď, tedy to zřejmě bude ta třetí strana, tudíž si musí pospíšit. Vrátili se do Troppu, odkud se přeplavili do Eckdartu, kde se k nim za určitých kombinací členů v partě připojí Millie, která jim řekne, že Ronyx je na jihu ve městě Ionis. V Ionisu ho potkali ve společnosti Mavelle Froessonové, kterou Ronyx s Millie přijali do své party cestou sem. Mavelle se ve městě hádala s osobou, kterou považovala za Krvavý štít, a obviňovala ho z vraždy svých rodičů a bratra, avšak ten takové obvinění odmítl a odešel pryč. Pokud je v partě Jošua, všimnou si, že se Mavellin osud nápadně podobá Jošuovému.\n\nToto shledání všichni členové party řádně oslavili v místní krčmě, avšak Mavelle se držela stranou. Roddick, Ronyx a Ashlay, pokud je v partě, si s ní promluvili venku a zjistili, že Mavelle zde není ve svém původním těle, které si vyměnila, aby byla silnější. Pokud je v partě Ashlay, poví, že Krvavý štít, po němž Mavelle pátrá, byl jeho přítel a hrdina Démonických válek, ale zešílel při hledání zrcadla krále Vanu. Ráno, které bylo těžké zvláště pro Roddicka, jehož Ilia navedla k pití alkoholu, vyzvala Ilia ostatní k tomu soustředit se na původní misi, a to najít Asmodea a získat vzorek. Jelikož dle dějin bylo království Van zasaženo Démonickými válkami, bude vanský král znát potřebné informace. Vydali se tedy kolem ohromného horského hřebenu dále na jih a pak na sever. Cestou může hráč navštívit chatrč Welč Vínyardové a přijmout ji do party, s čímž ona ráda souhlasí. \"(Tato možnost je však dostupná pouze v předělávce pro PSP verzi.)\" Ronyx poznamenal, že její vynálezy dalece převyšují vyspělost Roaku, a kladl si otázku, co je ona ve skutečnosti zač.\n\nVe Vanu si vyžádali audienci u krále, jemuž sdělili, že hodlají zbavit svět Asmodea navždy. Král nařídil ministrovi odvést je do síní zkoušek v podzemí, aby prošli testem, zda zvládnou bojovat s démony. Po splnění zkoušky je král za zavřenými dveřmi informoval, že je prakticky nemožné vstoupit do pekelného světa za Asmodeem \"odsud,\" protože portál lze otevřít jedině z pekelného světa \"sem.\" Parta však trvala na tom, že přece musí existovat způsob, jak se tam dostat. Král jim tedy převyprávěl pradávné legendy. Vzpomněl si, že se portál do pekelného světa z Roaku kdysi povedlo jednou otevřít příslušníky pradávných Muahů, kteří jsou tedy zodpovědní za nynější dění. Dosáhli toho pomocí svého vynálezu: Oka pravdy. Zmínil, že Muahové na svět nepřišli jako nemluvňata, ale jako dospělí lidé. Více ale neví a poukázal, že Muahové po první Asmodeově porážce před tisíciletími zanechali část svých znalostí každému ze čtyř velkých královských rodů (Van, Silvalant, Astral a Muan). Musí tedy navštívit ostatní tři krále, aby se dověděli úplný příběh. Předal jim emblém Vanu jako své požehnání v jejich misi.\n\nRonyx po audienci u krále prozradil Ilii, že se od Millie naučil symbologii, která je úplně jiná než výdobytky vědy, a přemýšlel, zda by symbologií dokázal zachránit život své manželce, jež před lety zemřela po těžké nemoci. Pokud je v partě Ashlay, vypráví o Démonických válkách, které obyvatelé Roaku před pár lety vyhráli s vypětím všech sil a zahnali démony zpět do pekla, avšak ve světě zůstávli agenti démonů. Na cestě za ostatními emblémy může hráč získat do party T'niqua a Pericci, pokud splní požadavky. Nejprve ale zamířili na sever do zasněženého Silvalantu. Ve vesnici Durss se dověděli, že brána do pekla byla otevřena nedaleko odsud, a také si povšimli, že Silvalant je téměř liduprázdný. Značná část obyvatel zahynula v průběhu Démonických válek, neboť většina bojů probíhala zde. Pokud se Millie do party nevrátila v Eckdartu, vrátí se zde, když mezitím žila u jedné místní rodiny.\n\nVyžádali si audienci u zdejšího krále, který jim po předložení vanského emblému sdělil přesnou polohu brány do pekelného světa a jak ji pomocí Oka pravdy zapnout. Předal jim silvalantský emblém a přidělil jim loď, kterou se mohou neomezeně pohybovat po Roaku. Pokud je v partě Jošua, dovídá se o vraždách vysokých představitelů obou západních království a o pátrání po nezletilé péřolidce, přezdívané Křídlo smrti. Jošua odmítal uznat, že by kterákoliv péřolidka byla schopná sériových vražd. V Silvalantu ho ale vřele přijali místní symbologové, kteří si pamatovali jeho otce, dvorního symbologa Silvalantu.\n\nNa severovýchodě v ledovcových horách byle vchod do zamrzlých rozvalin, v jehož hlubinách nalezli zmražené tělo péřolidky se zlatými křídly. Jošua ji poznal. Byla to jeho sestra Erys a chtěl ji z ledu vysekat, avšak Ronyx mu v jeho úmyslu zabránil. Mavelle, je-li v partě, ho nabádala, aby ho poslechl a nechal Erys odpočívat v pokoji. Roddick se může rozhodnout postavit se na stranu Jošuy, což povede k hádce mezi Mavelle a Jošuou. Mavelle pak je nucena přiznat, že je ve skutečnosti hostitelkou Erysiny duše. Je-li v partě Ashlay, lze Erys přesvědčit, aby se vrátila do původního těla a přidala se k partě, aby čelila následkům svých zločinů, avšak Mavelle přitom zemře. Erys poté vysvětlí, že jí agenti démonů po únosu vymyli mozek a přinutili ji k páchání vražd, avšak při jedné nevydařené vražedné misi byla poražena. Její oběť ji tehdy nezabila ani ji nevydala strážím, naopak ji vyléčila na těle, a tak se jí tehdy vrátila paměť. Její oběť a zachránce jí dále poradil nechat se zmrazit a vyměnit si tělo za tuto muahskou dívku Mavelle, aby ji coby hledanou vražedkyni nezatkli. Nyní je však odhodlaná odčinit své zločiny definitivní porážkou Asmodea, aby byl na Roaku nastolen mír. Na mnoha místech však čelila nenávisti a také odtažitosti některých členů party pro její minulost a pro její nemístný smysl pro černý humor. \"(Erys je dostupná pouze v předělávce pro PSP verzi.)\"\n\nZe Silvalantu se parta vydala za králem Muanu, kde byli podrobeni zkouškám v podzemí hradu, a to porážkou zdejších démonů. Král jim předal muanský emblém a přednesl část dějin Muahů, staré rasy. Když se Muahové prvně na světě objevili, sestrojili Oko, aby jim ukázalo cestu zpět do ráje. To jim však místo toho ukázalo bránu rouhání, a tak svět pohltila temnota a démoni. Po uzavření brány zbyla jen spálená země a oči pro pláč. Oko je od té doby střeženo Bohyněmi v Chrámu Očištění. Význam těchto slov královi unikal, avšak byl si jistý, že se jednalo o Oko pravdy a temnota znamenala arciďábla Asmodea. Ronyx dospěl k názoru, že bránu do pekelného světa Muahové neotevřeli schválně, avšak král poznamenal, že pravdu se doví asi až po nálezu Oka pravdy. Roddick s Iliou odvodili, že byla řeč o Očistci a Runy jsou těmi Bohyněmi. Zbýval už jen astralský emblém, který jim král Astralu ochotně předal spolu s několika záhadnými verši. Parta se pak vydala informovat vanského krále o úspěšném zisku všech čtyř emblémů a ten je vyslal zpět do Očistce.\n\nTrojici Run nalezli na stejném místě jako minule a dostali vynadáno za návrat, když je minule vyzvaly, aby se již nevraceli. Roddick jim ukázal emblémy na důkaz, že sem přišli z pověření králů a z čistých úmyslů. Runy jej nazvaly pokračovatelem Muahů a celou partu obklopily zvláštním světlem, jež je přemístilo do nejhlubších částí Očistce. Zde spatřili chodby vybavené počítačovými terminály, robotickými strážemi a dalšími technologiemi, které dle Ronyxe vůbec nepasují na Roak. Po odemčení přístupových dveří čipovými kartami narazili na terminál, kam ve správném klíči dle veršů od krále Astralu zasunuli všechny čtyři emblémy, vstoupili do velké síně s obří sochou a s počítačem, jenž jim ukázal holografickou projekci mapy pradávné Země, kde se v Tichém oceánu rozkládal obří kontinent navíc.\n\nIlia připomněla Ronyxovi staré legendy o ztraceném kontinentu Mu. Objevil se hologram starce, který přednesl starou nahrávku, jejíž autor doufal, že hledají Oko pravdy s nejčistšími úmysly, neboť se jedná o velmi nebezpečnou relikvii, a že hodlají napravit chyby, kterých se Muahové dopustli. Oko pravdy vyrobili vlastní technologií s pomocí symbologie, kterou je naučily Runy, a je schopno otevřít bránu do alternativní reality. Jejich cíl však zmařila katastrofa, protože Oko pravdy otevřelo bránu do pekelného světa a na Roak okamžitě vtrhli démoni. Toto nebezpečí je však neodradilo od splnění přání vrátit se zpět domů na Zemi. Hologram zmizel a na jeho místě se objevila červená sféra: Oko pravdy. Ronyxovi to celé vyznělo, že sem Muahové přišli ze Země proti své vůli a připomněl slova muanského krále. Ilia připomněla, že Mu hostil vyspělou civilizaci, jež zničil meteor, a také případy zmizení lidí kvůli anomáliím - časoprostorovým vírům, avšak Ronyx odmítal věřit, že by takový vír někoho přenesl světelné roky daleko. Vše do sebe zapadlo a Ilia konstatovala, že se Okem pravdy skutečně chtěli vrátit domů a pak hořce litovali, že tím Roak málem zničili. Chtěli to napravit, a tak se obrátili na čtyři krále kočičanů, každému svěřili část svých znalostí, které se ústně předávaly po generace až nakonec jim. Poté z Očistce odešli a vrátili se za vanským králem.\n\nTen jim poděkoval za splnění úkolu a vyzval je, aby vstoupili otevřením portálu do pekelného světa a s Asmodeem to skončili. Audienci však narušila pekelná agentka Arachmene, jež se partě i vanskému králi vysmívala, že je pozdě, neboť Asmodeus dokončil vývoj superzbraně, jejíž zkouška právě probíhá. Celým Roakem otřáslo zemětřesení následkem obřího výbuchu, když mohutný paprsek zcela zničil Durss v Silvalantu. Ronyx rozhodl dále se nezdržovat, než by Asmodeus zbraň použil znovu na Van nebo Astral. Agentka vzápětí zmizela. Dorazili na pustý ostrov, kde Roddick otevřel Okem pravdy portál, do kterého vstoupili. V nehostinné, pekelné krajině je přivítal šermíř Krvavý štít a svedl s nimi bitvu, v níž byl poražen. Ronyx poznamenal, že se Erys konečně pomstila za smrt rodičů. Ashlay však litoval, že jeho starý přítel musel zemřít takto, avšak ten, než zemřel, prozradil, že jeho duše je nyní jeho porážkou vyléčena a jeho temný stín z prokletého zrcadla vypuzen. Krvavý štít, jehož skutečné jméno je Del Argosy, je však vyzval k návratu do Astralu, neboť jeho temný stín zahájil útok, aby se Asmodeus zmocnil obou bezčepelých zbraní, které Del Argosy během Démonických válek svěřil Liasovi.\n\nOkem pravdy se přesunuli na místo a v ulicích dopadli agentku Arachmene a vypudili odtamtud i temný stín. Millie zajímalo, proč démoni chtějí bezčepelé meče získat. Buď Ashlay, nebo Cyuss jí vysvětlil, že na konci Démonických válek bylo možné Asmodea z Roaku vypudit právě díky těmto dvěma mečům. Poté navštívili Liase Warrena, jenž jim oba bezčepelé meče předal. Byly podobné světelným mečům ze Star Wars. Ilia poznamenala, že se podobají aliančním silomečům, avšak jejich paprsek je velmi silný, takové exempláře prý nikdy ještě neviděla. Lias vysvětlil, že se prý má jednat o starou muahskou relikvii. Ilia s Ronyxem se shodli, že právě těchto mečů se Asmodeus bojí, neboť ho mohou jako jediné zabít. Parta však nemohla tušit, že tyto dva bezčepelé meče sestrojil Crowe F. Almedio před 36 lety, jedinec s implantovanými geny Muahů a Roddickův dávný předek. Před odchodem se k partě může přidat Phia, pokud v ní ještě není a pokud je v ní místo.\n\nParta se vrátila na ostrov k portálu a v pekelném světě vyhledala Asmodeovu pevnost. Jeho pevnost však k překvapení všech nevypadala nijak démonicky, spíše jako moderní bioinženýrské centrum. Uvnitř spatřili velké množství démonických monster, izolovaných za sklem v zelené kapalině, které tam Asmodeus pěstoval, dle Ronyxe jsou dílem šíleného vědce. Došli až k velkému počítačovému terminálu, do kterého se Ilia pokusila nabourat, avšak spustila alarm a na místo dorazil sám Asmodeus, rohatý člověk, mohutnější než obvykle. Na partu poslal své dráby a monstra a stáhl se do své hlavní laboratoře. Tam za chvíli dorazila i parta a Roddick se Asmodea ptal, proč útočí na Roak. Amodeus nejprve zkoušel Roddicka zmást, pak se ale rozhovořil, že do tohoto pekelného světa utekl ve snaze získat svobodu, ale toužil po něčem lepším. Roddicka zajímalo, proč se nesnažil o mírové soužití s obyvateli Roaku, ale Asmodeus odpověděl, že se nechce o Roak s těmi slabochy dělit a ptal se, k čemu by mu byla jeho moc, kdyby si nesměl uspokojit své touhy. Pokud ho přišli zastavit, nechť mu tedy ukáží, jak jsou silní.\n\nVypukla bitva, při níž byl Asmodeus poražen. Asmodeus tedy umíral se slovy, jak mohl nadčlověk jako on prohrát boj. Do laboratoře se náhle teleportovala pětice vojáků ve skafandrech, kteří zajali Millie, aby na ně ostatní členové party nezaútočili. Umírající Asmodeus tyto vetřelce nazval psi, zatímco ti ho dorazili a odebrali vzorek jeho krve. Ilia mezitím Ronyxovi řekla, že ti nejspíše budou tou třetí stranou, jež ohrožuje v jejich čase Zemskou alianci. Jakmile vojáci třetí strany dokončili svoji misi, teleportovali se pryč. Parta se pak dohadovala, co byli vlastně zač, ale Millie chtěla, aby Ilia nejprve odebrala z Asmodea potřebný vzorek.\n\nPoté se vrátili za vanským králem, jenž celou partu prohlásil za hrdiny, kteří nastolili na Roaku konečně mír a nesmazatelně se zapsali do dějin. Po ceremonii si pak Ilia, Ronyx, Roddick a Millie pověděli, že existence vyspělých technologií v pekelném světě i zde na Roaku bylo velmi podivné. Poté se dohodli, že léto 46 S.D. opustí druhého dne brzy ráno bez rozloučení, aby nemuseli nikomu říkat, že přišli z budoucnosti, ale Roddickovi bylo smutno, že to tak musí být. U nejvýchodnějšího mysu Silvalantu otevřeli Okem pravdy červí díru na Styx, aby se odtamtud dostali domů.\n\nPo návratu do svého času se čtveřici povedlo na Calnusu ze vzorku Asmodea vyrobit protilátku. Jakmile jí bylo vyrobeno velké množství, byl lék dopraven na Roak. Millie, Roddick, Ronyx a Ilia sledovali probuzení vyléčeného Dorna, se kterým pak chtěl Roddick jít léčit zbytek populace. Dorne si nezapomněl udělat legraci z Millie, když ji žádal o vrácení hrací skřínky. Všech pět vystoupilo na vrchol hory Mt. Metorx, kde Dorne poznamenal, že v kamenné podobě strávil celé jaro. Pak se rozloučili a Dorneho zajímalo, zda Ronyx s Iljou nebudou mít kvůli nim a všemu, co pro ně udělali, problémy, avšak Ronyx pověděl, že jim nic nehrozí. Tímto dobrodružstvím totiž prokázali ve skutečnosti admirálovi Baysovi laskavost, protože ten původně s plánem karantény Roaku nesouhlasil, a tak zařídil, aby byla obvinění z insubordinace stažena, a ani si nemusí dělat starosti s Úmluvou o protekci podvyvinutých planet, tedy všichni tři kočičani smějí zůstat na Roaku.\n\nPo odchodu z Roaku měl Ronyx jednání s admirálem, který ho spravil o událostech z doby, kdy byli v minulosti. Nedávno se v prostoru pod kontrolou Zemské aliance objevila neznámá loď, jejíž posádka tvrdila, že jsou ze světa Fargett, a požadovali okamžitou kapitulaci. Admirál potvrdil, že tito vetřelci z Fargettu byla ona třetí strana. Vědcům se však povedlo zaměřit souřadnice, kam vedla červí díra, kterou cestovala jejich loď, tedy se dověděli přesnou polohu světa Fargett. Zjistili, že Fargettu vládne nelítostný diktátor Jie Revorse, jenž je nadčlověkem, kterého vytvořili pomocí genetického inženýrství. Revorseho režim však není u tamního lidu populární a existuje tam velké podzemní hnutí. Pokud se dle admirála podaří Revorseho odstranit, bude možné se válce s Fargettem vyhnout. Veškeré tyto informace se vedení Zemské aliance dovědělo od představitelů odboje proti Revorsemu, kterým se nějakým způsobem povedlo navázat se Zemí spojení, a tak získali informaci, že invaze Fargettu do prostoru Aliance je vedena pouze z popudu Revorseho, a proto jako odpověď spustí společnou vojenskou operaci Stardust, jejímž cílem je zabít Jie Revorseho.\n\nAdmirál Bays tedy jmenoval kapitána Ronyxe J. Kennyho velitelem operace a pověděl mu o úskalích operace, které je třeba vyřešit. Jie Revorse má totiž moc být netečný vůči jakýmkoliv laserovým zbraním a je mimořádně odolný vůči účinkům výbušnin, a proto ho není možné zničit ani střelbou ani bombardováním. Bude ho možné zlikvidovat jedině \"primitivními\" způsoby. Ronyx tedy konstatoval, že jediná možnost je vyslat na Fargett speciální jednotku, která Revorseho ubodá noži. A k sestavení takové jednotky dostal Ronyx od admirála povolení použít Bránu času na Styxu.\n\nRonyx s Iljou se tedy s Calnusem vrátili na Roak, kde se mezitím Dorne nudil v sídle stráží města a pomlouval u Roddicka Millie, jež vše slyšela a po ručním vysvětlení ho vyhnala na horu Mt. Metorx za jejím otcem, který tam šel sbírat bylinky. Millie se Roddickovi svěřila, že po tom dobrodružství je až příliš klidno, jako by to byl jen sen, ale pak Millie zahlédla paprsek energie od místa havarovaného \"nebeského korábu.\" S Roddickem se tam ihned vydala a potkali tam Ronyxe s Iljou, kteří je požádali o další laskavost. Na palubě Calnusu se setkali s ostatními členy party, pro které Ronyx přišel skrz Bránu času, a vyrazili na Fargett.\n\nTeleportovali se na povrch tvořící vyprahlou pustinu, avšak domluvené místo s rebely bylo prozrazeno fargettským vojákům, kteří je okamžitě obklíčili. Rebelové však byli v oblasti též přítomni a omráčili vojáky speciálním granátem, aby umožnili partě uprchnout. Millie a dva další členové party však byli zasaženi také a upadli do zajetí. Zbytek uprchl do úkrytu v jeskyni. Vůdkyně rebelů Yvena se jim omluvila, že před nedávnem provedla fargettská armáda šťáru proti rebelům a mnoho jich pozatýkala, proto zjistili domluvené souřadnice. Roddick požadoval okamžitou záchranu Millie a ostatních, a tak Yvena navrhla provést útok na nedalekou vojenskou základnu, kam je pravděpodobně přepravili k výslechu. Yvena navrhla vpadnout tam zadním vchodem, zatímco její lidé odlákají pozornost před hlavní bránou.\n\nPo úspěšném provedení záchranné operace uspořádala Yvena poradu před útokem na hlavní cíl. Řekla, že nikdo z rebelů není schopen Jie Revorseho zabít, kromě nich, a potvrdila informaci, že lasery, palné zbraně a výbuchy mu neublíží. Jie Revorse představuje vrchol vývoje na Fargettu a s jeho \"zrozením\" je spojen fakt, že Fargett je pustý svět s minimem pitné vody a omezenými přírodními zdroji. Obyvatelé se proto v minulosti museli uchýlit k zakázanému genetickému inženýrství a ke studiu časoprostoru, aby zde vůbec přežili a jednou se mohli vrátit domů, na Zemi. Členové party se divili, že na Zemi, a tak Yvane vysvětlila, že před tisíciletími je ze Země na Fargett vyhnal vír, jenž vznikl dopadem meteoru na jejich původní vlast, tedy jsou též Muahové jako ti na Roaku. Avšak Fargett je pro lidi ze Země příliš nehostinný. Zahájili proto projekt vývoje nadlidí, přizpůsobených zdejším tvrdým podmínkám, mezi které patří Jie Revorse.\n\nNyní je ale nejlepší šance na provedení atentátu na Jie Revorseho, protože většina fargettské armády je na cestě k provedení invaze na Zemi. Tedy se vydají do Revorseho věže, jeho sídla v hlavním městě Vadgupu. Proniknou tam podzemím přes starou biolaboratoř. Než odešli, Ronyx se zeptal, jak to, že obyvatelstvo Fargettu dopustilo, aby se experimentální bytost dostala do jejich čela. Yvena konstatovala, že kromě vylepšení, jež nadlidi učinily téměř nesmrtelnými, jsou i mnohem chytřejší, tedy jim lidé svěřili nad sebou vládu, byť s jistými pochybnostmi, avšak po čase se život na Fargettu pod vládou nadlidí výrazně zlepšil. Vše fungovalo do doby, než Jie Revorse ostatní nadlidi zavraždil a prohlásil se diktátorem. Téměř nikdo ho nemá rád, avšak nyní je příležitost zbavit se ho navždy.\n\nDorazili do opuštěné biolaboratoře, kde viděli rostlinstvo, jež tam kdysi pěstovali pro přeměnu Fargettu v živoucí svět. Uvnitř nalezli sochu, kterou Roddick poznal. Šlo o vojáka, který v pekelném světě na chvíli zadržoval Millie, což potvrdil Ronyx, jenž si všiml podstavce, na kterém to bylo napsáno. Ilia pak v počítači nalezla informace o projektu Revorse, dále o projektu Asmodeus, takže Asmodeus byl ve skutečnosti zrozen právě zde na Fargettu jako jeden z experimentálních tvorů. Dle záznamů jim ale z laboratoře utekl a vírem unikl na pekelný svět, kterým však s sebou vzal i celou časoprostorovou laboratoř. Kvůli jeho úniku a krádeži nebyli zdejší vědci schopni vyrobit žádného dalšího nadčlověka. Ronyx tímto pochopil, proč vůbec před 300 lety letěli na Roak, kde havarovali, a zajímali se o Asmodeův vzorek. Jie Revorse byl poté stvořen za užití Asmodeových genů.\n\nCestou přes obří šachtu vedoucí do Revorseho věže narazili na slum, kde žily zbídačené fargettské děti, a spatřili skutečné důsledky této diktatury. Přes robotické stráže se dostali až nahoru do věže a Jieho Revorseho, jenž byl překvapen, že se dostali živí až k němu, nalezli v jeho úřadovně. Roddick mu řekl, aby okamžitě řešil utrpení svého lidu, ale Jie arogantně odvětil, že jen plní tisíce let staré přání obyvatel vrátit se domů na Zemi. Ronyx mu namítl, že to ho neopravňuje k tomu provést invazi. Jie mu vysvětlil, že lidstvo Zemi zničilo plundrováním přírodního bohatství, teda zda si nezaslouží lekci svou vlastní medicínou-zničením? Přesně jako Muahové, kteří byli ze svého domova vyvrženi. O tom on ale nerozhoduje, slyšel od Ronyxe. Jie Revorse jeho poznámku pochopil jako odevzdání této věci do božích rukou, tedy se pro ně stane bohem. Zde na Fargettu si již roli stvořitele vyzkoušel, proto se za boha smí považovat. Roddick prohlásil, že to nedovolí. Jie Revorse přednesl řečnickou otázku, že bojuje, aby ochránil vlastní život, a pokud mu to nebude dovoleno, tak nač vlastně byl stvořen? Diskuze ho již unavila, a tak partu vyzval, aby se rozhodlo dle práva silnějšího.\n\nVypukla bitva, v níž se ukázal být velmi odolný i nebezpečný. V její půlce však byl smrtelně zasažen, začal silně krvácet zelenou krví a začal se měnit. Z rány mu vystřelily obří rohy a svlékl si lidskou pokožku. Jie Revorse se proměnil v démona, ještě nebezpečnějšího tvora než v předešlé nadlidské podobě. I v této podobě byl Revorse poražen a rozpadl se v mohutném záblesku. Ronyx jeho existenci uzavřel slovy, že jediné, o co mu šlo, bylo pouhé přežití a veškerá moc, kterou měl, mu nedopomohla k překonání slabosti své duše. Ilia ho porovnala s obyvateli Roaku, kteří nemají technologie ani výraznou sílu, ale mají dobrá srdce.\n\nRonyx vzal celou partu Calnusem zpět na Styx, aby poslal Roakijce 300 let do minulosti domů. Vesměs poděkovali, že s nimi zažili taková dobrodružství, a skočili do otevřeného portálu. Cyuss, pokud je v partě, si však pro Roddicka připravil překvapení a vyzval ho na souboj. Po bitvě si Cyuss uvědomil, kolik mu schází k dokonalosti a pochválil Roddickův talent učení se od jiných. Poté k Roddickovi přistoupila Ilia a pošeptala mu, že by věci bývaly byly jiné, kdyby se narodili na stejném světě, ale ať je místo toho hodný na Millie, dívky jako ona jsou vzácné. Poté se zbylá čtveřice vrátila na Roak. Dle toho, jaké postavy si hráč vybral do party a jak moc se jim během privátních akcí věnoval, se aktivují různá zakončení hry, zde je výčet některých z nich.\n\n46 S.D.\n\n\n346 S.D.\n\n\nV roce 1994 byla podepsána smlouva mezi vývojářskou společností Wolf Team a distributorem Namco pro vydání hry Tales of Phantasia, která se v Japonsku dostala pro konzoli SNES na pulty obchodů v roce 1995. Během vývoje Tales of Phantasia však došlo mezi vývojáři a vydavatelem ke sporům, jež měly za následek odchod několika osob z Wolf Teamu, které založily novou společnost tri-Ace. Díky tomu se herní prvky z Tales of Phantasia podobají těm ze Star Ocean, jako například principy bitev.\n\nPo dokončení Tales of Phantasia měli někteří vývojáři pocit, že je systém dovedností, předmětů i vývoj postav příliš nedostatečný, a proto pro svou další hru zamýšleli mnohem propracovanější systém a příběh, jenž vedl k vzniku prvku privátních akcí a tvorby předmětů. Privátní akce měly sloužit k prohloubení příběhu a k odhalení více z minulosti jednotlivých postav, jejich osobnost a vztahy mezi nimi, avšak zároveň pro hráče neměly existovat dobré a špatné volby během diskuzí s postavami. Aby byl příběh opravdu rozsáhlý, byl jako prostředí zvolen vesmír.\n\nJak Tales of Phantasia, tak Star Ocean vyždímaly z konzole SNES maximum výkonu a na paměťové kazetě bylo spotřebováno až 48 megabitů dat. Kromě toho byl Star Ocean jednou ze dvou her, jež vyžadovaly ke svému běhu speciální čip S-DD1, který pomáhal s kompresí veškeré grafiky, zvuků a mapování, což znamenalo, že by nezkomprimovaná hra zabírala daleko více místa, avšak komprese dat způsobila nižší kvalitu ozvučení. Ve hře byla k zvučení použita technologie \"Flexible Voice Driver,\" která umožnila přehrát zkomprimované zvuky, tedy dabing postav během bitev, tedy se jednalo o velmi vzácný úkaz ve hrách pro konzoli SNES, který Star Ocean sdílel s Tales of Phantasia. Byl vyvinut i systém výběru vhodných hlášek postav, například při bitvách. Pokud se střetnou se slabšími nepřáteli, nesou jejich průpovídky znaky sebejistoty, zatímco v bitvách se silnějšími oponenty jsou postavy spíše pokornější a někdy vyděšené. Pro zobrazení grafiky byl využit grafický mód Mode 7 a projevuje se při zisku předmětů z truhel, avšak kvůli tomu, že hra jako taková vyhnala grafické možnosti až k limitům, jsou grafické efekty omezené. Hra také podporovala prostorový zvuk.\n\nJakmile byl vývoj hry hotov, začali vývojáři plánovat pokračování. Hra byla vydána 19. července 1996. Přestože se na tuto hru objevila v americkém časopise Nintendo Power v roce 1996 recenze na tuto hru, nebyla SNES verze nikdy oficiálně vydána mimo území Japonska, jelikož společnost Enix dříve uzavřela svou severoamerickou pobočku Enix America kvůli neuspokojivým tržbám. a společnost Nintendo, jež o rok dříve řídila vydání Tales of Phantasia se v té době již připravovala na příchod konzole Nintendo 64. Kvůli tomu tedy verze pro SNES nebyla nikdy oficiálně přeložena do angličtiny ani jiných jazyků. Avšak skupina amatérských překladatelů DeJap Translations připravila patch, který umožnil zahrát si hru v angličtině přes videoherní emulátor. Hra se však dočkala oficiálního překladu až v roce 2008, když vyšla její předělávka pro PlayStation Portable: Star Ocean: First Departure.\n\nStar Ocean: First Departure je předělávka původní SNES verze hry., kterou vyvíjela společnost TOSE. První informace o předělávce hře byly spolu s předělávkou druhého dílu představeny na akci \"Star Ocean Special Stage\" během výroční oslavy společnosti Square Enix v roce 2007 a producent série Jošinori Jamagiši uvedl, že usiluje, aby měl hráč z obou předělávek pocit, že se jedná o úplně nové hry.\n\nV Japonsku byla předělávka vydána 27. prosince 2007 a pro severoamerický a evropský trh byla k dostání až téměř o rok později 21. respektive 24. října 2008, čímž byl první díl série poprvé oficiálně vydán mimo Japonsko. Anglický překlad zařídila společnost Nanica, Inc. spolu s agenturou dabérů Epcar Entertainment, Inc. First Departure využívá drobně pozměněný herní engine ze , hra tedy obsahuje předrenderované pozadí, na němž je vyobrazeno herní prostředí. Bitvy se odehrávají v 3D prostoru a jednotlivé animace postav v ní jsou ručně kresleny. Pro tvorbu animovaných videí a propagačních materiálů byla najata společnost Production I.G. Do hry byly přidány dvě nové hratelné postavy: Erys Jerandová a Welč Vínyardová. Ke hře byl pořízen zcela nový dabing a byly namluveny i mnohé dialogy, které v původní verzi pro SNES namluveny nebyly, včetně několika vedlejších postav.\n\nExkluzivně pro japonský trh byla vydána limitovaná edice \"Star Ocean: First Departure Eternal Edition\", jež kromě hry samotné obsahovala odlišné grafické ztvárnění krabice a ochranný sáček s motivem Star Ocean pro konzoli PSP.\n\nCo se týče změn v příběhu, došlo vlivem navýšení počtu hratelných postav k zvýšení počtu privátních akcí a k nárůstu počtu ukončení děje na 80 různých variant. Ve všech ostatních záležitostech mimo vylepšení grafiky zůstala hra stejná jako původní SNES verze.\n\nTéměř celý soundtrack původní SNES verze i PSP předělávky složil japonský skladatel herní hudby Motoi Sakuraba. Titulní píseň \"Heart\" složila a nahrála hudební skupina Asunaro. Po vydání původního soundtracku byl vydána i přepracovaná verze \"Star Ocean Perfect Sound Collection\". \n\n"}
{"id": "1403351", "url": "https://cs.wikipedia.org/wiki?curid=1403351", "title": "Pontiac Torrent", "text": "Pontiac Torrent\n\nPontiac Torrent byl středně velký crossover vyráběný společností General Motors pro modelové roky 2006 až 2009 jako náhrada za kontroverzní Pontiac Aztek. Torrent byl přestylizovaná verze první generace Chevroletu Equinox.\n\nS Equinoxem sdílel základní strukturu a mechaniku, odlišoval se však designem přední a zadní části vozu, sportovnějším zavěšením a citlivějším posilovačem řízení. Šestiválcový motor s obsahem 3,4 litrů a s výkonem 138kw) sdílel s Equinoxem. Převodovka byla automatická, pětistupňová.\n\nSportovní výbava GXP byla uvedena na trh v roce 2007 s novou šestistupňovou automatickou převodovkou a s novým 3,6 litrovým DOHC SFI V6 motorem s výkonem 197kW. Pontiac uváděl zrychlení z 0 na 97 km/h za 6,9 sekundy. Mezi další výbavu patřili osmnácti-palcová chromová kola, sportovní kapota, přední a zadní sportovní body-kit, vylepšené zavěšení, hydraulický posilovač řízení (standardní Torrent jej měl elektrický), elegantní interiér, dvojitý chromový výfuk a GXP odznáčky. Navigační systém byl, stejně jako vyhřívané sportovní kožené sedačky, DVD systém a střešní okno, za příplatek. GXP se začal prodávat na podzim roku 2007 jako model roku 2008.\n\nGeneral Motors opakovaně propagoval Torrent GXP v televizních reklamách, ve kterých tvrdil, že má více koní než BMW X3, ve snaze udělat ze značky Pontiac konkurenta německému výrobci.\n\nK příležitosti k Zimním olympijským hrám 2010 v kanadském Vancouveru Pontiac roku 2008 představil výbavu Podium Edition, prodávanou pouze v Kanadě.\n\nVýroba Pontiacu Torrent byla ukončena po modelovém roce 2009 kvůli zrušení značky Pontiac roku 2010. Poslední Torrent sjel z montážní linky 2. září 2009. Původně měl být Torrent nahrazen SUV značkou Buick, nakonec ho v roce 2010 General Motors nahradil vozem GMC Terrain.\n"}
{"id": "1403356", "url": "https://cs.wikipedia.org/wiki?curid=1403356", "title": "Římskokatolická farnost Přerov - Předmostí", "text": "Římskokatolická farnost Přerov - Předmostí\n\nŘímskokatolická farnost Přerov-Předmostí je územním společenstvím římských katolíků v rámci přerovského děkanátu Olomoucké arcidiecéze s farním kostelem svaté Maří Magdaleny.\n\nPřes starobylost osídlení je první písemná zmínka o obci je datována k 11. listopadu 1362. Existoval tu farní kostel, farářem byl kněz Macůrek.\n\nČeští bratři se usazovali v Předmostí již za Viléma z Pernštejna, v 16. století je ale přečíslili luteráni. Kostel sv. Maří Magdalény byl v té době luteránský. Evangelický předmostský farář Adolf rozpoutal roku 1571 spor s městskou radou přerovskou o pohřby českých bratří na šířavském hřbitově v Přerově. Další náboženské spory nastaly o deset let později, když předmostští odmítli faráře, dosazeného biskupem Stanislavem II. Pavlovským. Následná třicetiletá válka si vyžádala svou daň i v Předmostí. Nekatolíci se museli vystěhovat, obec sama byla 1642 vypálena Švédy. Katolický farář byl u kostela dosazen až mnoho let po válce. V roce 1657 jej měl spravovat přerovský farář Ausswitzer. Samostatný farář byl ustaven až roku 1661, kdy se jím stal Jan Alois Kornelius.\n\nDo června 2018 byl administrátorem excurrendo R. D. Mgr. Pavel Hofírek. S platností od července 2018 ho vystřídal R. D. Mgr. Mgr. Josef Rosenborg .\n\nVe farnosti se pravidelně koná tříkrálová sbírka, v roce 2017 se v Předmostí vybralo 31 077 korun.\n\nKaždoročně se farnost zapojuje do projektu Noc kostelů.\n"}
{"id": "1403358", "url": "https://cs.wikipedia.org/wiki?curid=1403358", "title": "Matylda Getterová", "text": "Matylda Getterová\n\nMatylda Getterová CSFFM (25. února 1870 – 8. srpna 1968) byla polská řeholnice, sociální pracovnice a vychovatelka, matka představená varšavské provincie Kongregace františkánských sester rodiny Mariiny a spravedlivá mezi národy.\n\nZaložila přes přes dvacet výchovných a vzdělávacích ústavů. Během druhé světové války zachránila před holokaustem několik set židovských dětí, které pod falešnou identitou skryla v ústavech své kongregace. \n\nByla členkou a později představenou varšavské provincie Kongregace františkánských sester rodiny Mariiny (\"Congregatio Sororum Franciscalium Familiae Mariae\", CSFFM), polské františkánské řeholní kongregace, věnující se především výchově dětí. Již před válkou se proslavila jako zakladatelka škol a výchovných zařízení, kterých celkem založila přes 20. \n\nV době nacistické okupace Polska spolupracovala s Irenou Sendlerovou a podzemní odbojovou organizací Żegota. Židovským dětem, které odbojáři propašovali z varšavského ghetta, Matka Getterová opatřovala falešnou identitu a ukrývala je v zařízeních své kongregace. V době varšavského povstání františkánky pod jejím vedením také v prostorách svého kláštera provozovaly improvizovanou nemocnici. \n\nV roce 1925 byla za svou činnost ve vzdělávací a sociální oblasti vyznamenána rytířským křížem Řádu znovuzrozeného Polska.\n\nV roce 1985 jí komise při Jad Vašem přiznala titul spravedlivá mezi národy.\n"}
{"id": "1403368", "url": "https://cs.wikipedia.org/wiki?curid=1403368", "title": "Korbel (příjmení)", "text": "Korbel (příjmení)\n\nPříjmení Korbel nosí více významných osobností:\n\n\n"}
{"id": "1403370", "url": "https://cs.wikipedia.org/wiki?curid=1403370", "title": "Holoubek (příjmení)", "text": "Holoubek (příjmení)\n\nPříjmení Holoubek nosí více významných osobností:\n\n"}
{"id": "1403373", "url": "https://cs.wikipedia.org/wiki?curid=1403373", "title": "Zahrádka (příjmení)", "text": "Zahrádka (příjmení)\n\nPříjmení Zahrádka nosí více významných osobností:\n\n"}
{"id": "1403377", "url": "https://cs.wikipedia.org/wiki?curid=1403377", "title": "Krupka (příjmení)", "text": "Krupka (příjmení)\n\nPříjmení Krupka nosí více významných osobností:\n\n"}
{"id": "1403378", "url": "https://cs.wikipedia.org/wiki?curid=1403378", "title": "Pivoňka (příjmení)", "text": "Pivoňka (příjmení)\n\nPříjmení Pivoňka nosí více významných osobností:\n\n"}
{"id": "1403379", "url": "https://cs.wikipedia.org/wiki?curid=1403379", "title": "Řeháček", "text": "Řeháček\n\nPříjmení Řeháček nosí více významných osobností:\n\n"}
{"id": "1403382", "url": "https://cs.wikipedia.org/wiki?curid=1403382", "title": "Vavřík", "text": "Vavřík\n\nPříjmení Vavřík nosí více významných osobností:\n\n"}
{"id": "1403388", "url": "https://cs.wikipedia.org/wiki?curid=1403388", "title": "Vydra (příjmení)", "text": "Vydra (příjmení)\n\nPříjmení Vydra, přechýleně Vydrová, nosí více významných osobností:\n\n"}
{"id": "1403389", "url": "https://cs.wikipedia.org/wiki?curid=1403389", "title": "Chudoba (příjmení)", "text": "Chudoba (příjmení)\n\nPříjmení Chudoba nosí více významných osobností:\n\n"}
{"id": "1403390", "url": "https://cs.wikipedia.org/wiki?curid=1403390", "title": "Juřica", "text": "Juřica\n\nPříjmení Juřica nosí více významných osobností:\n\n"}
{"id": "1403391", "url": "https://cs.wikipedia.org/wiki?curid=1403391", "title": "Syrový", "text": "Syrový\n\nPříjmení Syrový nosí více významných osobností:\n\n"}
{"id": "1403392", "url": "https://cs.wikipedia.org/wiki?curid=1403392", "title": "Theodore Racing", "text": "Theodore Racing\n\nTheodore Racing (徳利賽車隊香港) byl tým Formule 1 z HongKongu, založený milionářem Teddy Yipem. Zúčastnil se 63 velkých cen v rámci Formule 1. V královně motorsportu jezdili mezi lety 1977 až 1983 s přestávkou v roce 1980. Během těchto let jezdili s motorem Ford Cosworth DFV 3.0 V8. Theodore Racing pokračuje v závodění i nadále, ale v jiných soutěžích: Formule 2, Formule 3, různé závody Formule 4 a Macau Grand Prix.\n\n\n"}
{"id": "1403393", "url": "https://cs.wikipedia.org/wiki?curid=1403393", "title": "Smrčka", "text": "Smrčka\n\nPříjmení Smrčka nosí více významných osobností:\n\n"}
{"id": "1403395", "url": "https://cs.wikipedia.org/wiki?curid=1403395", "title": "Kubec", "text": "Kubec\n\nPříjmení Kubec nosí více významných osobností:\n\n"}
{"id": "1403396", "url": "https://cs.wikipedia.org/wiki?curid=1403396", "title": "Barák (příjmení)", "text": "Barák (příjmení)\n\nPříjmení Barák nosí více významných osobností:\n\n"}
{"id": "1403397", "url": "https://cs.wikipedia.org/wiki?curid=1403397", "title": "Wandelovo moře", "text": "Wandelovo moře\n\nWandelovo moře () je okrajové moře Severního ledového oceánu. Moře omývá severní pobřeží Grónska. Bývá spojováno s McKinleyovým mořem – (oddělené pohořím Daly Range zvaným též Daly Mountains (dánsky \"Daly Bjerge) a fjordem Frederika E. Hydeho\"). Moře je vymezováno u od fjordu Nezávislosti a mezi nejzápadnější částí oblasti Pearyho země a ostrovy princezny Margarity (\"Prinsesse Margrethe Ø\") a ostrovem princezny Thyry (dánsky \"Prinsesse Thyra Ø)\" mají dané místo. \n\nNa jihozápadě se zanořuje do pevniny Grónska několika velkými fjordy: fjord Nezávislosti, Hagensfjord, Dánský fjord, Frederick E. Hyde Fjord.\n\nWandelovo moře je pokryto mořským ledem, který může dosahovat velké tloušťky.\n\nMoře je pojmenováno po viceadmirálovi Carlu Frederiku Wandelovi (1843–1930) polárním badateli a hydrografovi, který v letech 1895 a 1896 velel dvěma dánským expedicím na lodi \"Infolg\" do oblasti Islandu a Grónska. Moře po Wandelovi pojmenovala dánská expedice do Grónska v letech 1906–1908.\n"}
{"id": "1403398", "url": "https://cs.wikipedia.org/wiki?curid=1403398", "title": "Ha Giang (provincie)", "text": "Ha Giang (provincie)\n\nHa Giang () je provincie na severu Vietnamu. Žije zde přes 705 tisíc obyvatel, 20 různých etnik a každé z nich pořádá několik festivalů a oslav. Hlavním městem provincie je Ha Giang.\n\nV rámci Vietnamu sousedí s provinciemi Lao Cai, Yen Bai, Tuyen Quang a Cao Bang. Na severu sousedí s Čínou, konkrétně s provincií Jün-nan.\n"}
{"id": "1403399", "url": "https://cs.wikipedia.org/wiki?curid=1403399", "title": "Moučka (příjmení)", "text": "Moučka (příjmení)\n\nPříjmení Moučka nosí více významných osobností:\n\n"}
{"id": "1403400", "url": "https://cs.wikipedia.org/wiki?curid=1403400", "title": "Krupa", "text": "Krupa\n\nPříjmení Krupa nosí více významných osobností:\n\n"}
{"id": "1403426", "url": "https://cs.wikipedia.org/wiki?curid=1403426", "title": "George Roy Hill", "text": "George Roy Hill\n\nGeorge Roy Hill (20. prosince 1921 - 27. prosince 2002) byl americký režisér. Nejvíce se proslavil snímky s Robertem Redfordem a Paulem Newmanem - \"Butch Cassidy a Sundance Kid\" (1969) a \"Podraz\" (1973); za posledního jmenovaného získal Oscara za nejlepší režii. Často spolupracoval se skladatelem Elmerem Bernsteinem.\n\nGeorge Roy Hill se narodil 20. prosince roku 1921 v největším městě Minnesoty, Minneapolis. Jeho rodiči byli George Roy Hill a Helen Frances Owens Hill. Navštěvoval soukromou školu Blake School v Minneapolis. Ve svých 16 letech získal pilotní průkaz. Láska k letadlům se promítla i v několika jeho filmech. \n\nV průběhu druhé světové války sloužil jako pilot nákladního letadla v Pacifiku. V následujících letech si vyzkoušel novinářskou práci v Texasu a poté odešel do Irska, kde jeho život není příliš jednoznačně zdokumentován. Tak či onak, věnoval se zde irskému divadlu. Herecky debutoval roku 1948 v dublinském Gaiety Theatre. Divadlu zůstal věrný i po návratu do USA, aby se roku 1952 objevil ve filmu \"Walk East on Beacon\", což byl jeho debut na filmovém poli. Krátce poté ho vojenské povinnosti odvolaly na rok a půl do Korejské války. \n\nJako režisér na sebe na začátku své kariéry upozornil filmy \"Hračky na půdě\" a \"Báječný svět Henryho Orienta\" s Peterem Sellersem. V roce 1967 natočil úspěšný muzikál \"Správná dívka\". Poté už přišla na scénu jeho bezpochyby nejslavnější díla - \"Butch Cassidy a Sundance Kid\" a \"Podraz\". V prvním případě byl na Oscara za režii jen nominován, za Podraz ho už získal. \n\nZ jeho dalších filmů jmenujme adaptaci románu Kurta Vonneguta \"Jatka č. 5\" (1972), životopisný snímek \"Velký Waldo Pepper\" (1975) a komedie \"Nakládačka\" (1977), \"Svět podle Garpa\" (1982) a \"Blázinec\" (1988).\n\nGeorge Roy Hill zemřel 27. prosince roku 2002 ve svém domě v New Yorku po komplikacích s Parkinsonovou chorobou.\n"}
{"id": "1403477", "url": "https://cs.wikipedia.org/wiki?curid=1403477", "title": "Jaroslav Němec (právník)", "text": "Jaroslav Němec (právník)\n\nJaroslav Němec (23. března 1910 Ořechov u Uherského Hradiště – 7. října 1992 Washington, D.C.) byl důstojníkem Československé exilové armády, vojenským prokurátorem, zakladatelem a prvním generálním sekretářem Společnosti pro vědy a umění (zal. roku 1958 ve Washingtonu, D.C.)\n\nJaroš Němec se narodil v Ořechově č.p. 5 jako syn učitele Jaroslava Němce a jeho manželky Boženy, roz. Chrastinové. Po 5 ročnících obecné školy v Ořechově studoval 8 let na reálném gymnasiu v Uherském Hradišti a poté na Právnické fakultě Masarykovy univerzity v Brně, kde získal v roce 1937 diplom doktora věd právních a státních.\n\nDo právnické praxe nastoupil v roce 1938 a to u krajského soudu v Uherském Hradišti. Po březnové okupaci Československa 1939 se stal členem krajského velení odbojové organizace Obrana národa a po jejím prozrazení Gestapu unikl do ciziny. Přes Maďarsko, Jugoslávii, Řecko, Turecko a Sýrii se dostal do Francie a tam vstoupil do tvořící se Československé exilové armády v Agde počátkem ledna 1940.\n\nJako záložní důstojník s kulometným výcvikem sloužil nejprve jako velitel 12. kulometné roty polního pluku 2 a poté byl jmenován vyšetřujícím soudcem u nově utvořeného čs. divizního soudu v Béziers.\n\nPo pádu Francie se dostal s ostatními československými jednotkami po moři do Anglie, od prosince 1940 byl přidělen úřadu vrchního polního prokurátora v Londýně, tam složil vojenskou soudcovskou zkoušku. Následně jej exilový ministr národní obrany Sergěj Ingr jmenoval soudcem u polního soudu čs. obrněné brigády a brzy poté prokurátorem u téže jednotky. \n\nV roce 1943 se oženil s úřednicí čs. ministerstva financí, Jarmilou Ježkovou.\n\nRozkazem generála Ingra byl počátkem roku 1944 jmenován vrchním polním prokurátorem u 1. čs. armádního sboru, který se tvořil v SSSR, a v srpnu 1944 odjel na východní frontu. Manželka Jarmila zůstala v Anglii.\n\nJako většina důstojníků, kteří přišli na východní frontu z Anglie, ani Jaroslav Němec nezískal důvěru generála Svobody, a navíc se s ním dostal do konfliktu v názoru na celistvost území československého státu. To a vědomí, že vedoucí osobnosti v československé východní armádě, zejména plukovník Reicin a generál Procházka, vedou subversivní činnost proti československé demokracii, které nemohl čelit, způsobilo odchod Jaroslava Němce z armády. \n\nOdešel jako štábní kapitán justiční služby na vlastní žádost do zálohy a nastoupil na ministerstvu vnitra ve zpravodajském odboru generála Josefa Bartíka. Bartík byl v r. 1946 komunistickým ministrem Noskem propuštěn. Němec na ministerstvu zůstal jako přednosta oddělení reemigrace a repatriace až do února 1948, kdy byl akčním výborem ministerstva vnitra propuštěn. V zájmu vlastní bezpečnosti musel znovu do ciziny, po všemožných překážkách přešel i s manželkou do Německa až 1. října 1950. V Německu pracoval u generála Františka Moravce. \n\nPočátkem roku 1952 emigroval do USA. Začínal jako pomocná síla u plnící linky ve firmě Coca-Cola a vedle všemožných dalších zaměstnání začal v roce 1954 studovat knihovnictví na Catholic University of America. Manželka Jarmila pracovala jako prodavačka. V roce 1956 se stal knihovníkem American Medical Association ve Washingtonu DC a v roce 1959 nastoupil u National Library of Medicine ve Washingtonu DC jako specialista v oboru historie a bibliografie soudního lékařství.\n\nSlibný vývoj byl přerušen dlouhou nemocí manželky Jarmily a její smrtí v roce 1967. V roce 1969 se Jaroš znovu oženil, a to s Ludmilou Pavlíkovou, roz. Hrdovou, bývalou učitelkou a vdovou po jeho zemřelém příteli majoru Vladimíru Pavlíkovi.\n\nVe službě u National Library of Medicine ve Washingtonu DC zůstal až do roku 1976, kdy na vlastní žádost odešel do důchodu.\n\nNa základě podnětu Vlasty Vrázové, předsedkyně Československé národní rady americké (s ústředím v Chicagu), Jaroslav Němec založil v roce 1956 místní pobočku této krajanské organizace ve Washingtonu, D.C. Na jejím základě, s významnou podporou Vlasty Vrázové, pak v roce 1958 založil ve Washingtonu DC Společnost pro vědy a umění (SVU), jejíž vznik byl veřejně vyhlášen 24. října 1958. \n\nJaroslav Němec přesvědčil světově proslulého matematika Václava Hlavatého, aby se stal prvním předsedou SVU. Sám se stal jejím prvním generálním sekretářem. V letech 1968-1970 byl předsedou SVU a v letech 1980–1985 též editorem zpravodaje SVU NEWS / ZPRÁVY SVU. \n\nNěmec si také zajistil hned v počátcích podporu pro SVU mezi umělci a spisovateli: získal Jarmilu Novotnou, Rafaela Kubelíka, Rudolfa Firkušného, Ladislava Radimského a jiné, zatímco mezi politiky získal podporu od Ladislava Feierabenda, Juraje Slávika, Jozefa Lettricha, Arnošta Heidricha, Štefana Osuského. Mezi zakládajícími členy byli také Josef Hašek (otec Elišky Haškové Coolidge) a František Schwarzenberg.\n\nDůvodem založení SVU byla Němcova úvaha: \n\n\"Máme-li přispět v boji za svobodnou demokratickou Československou republiku, pak bude především třeba vysvětlit, a to zejména našim americkým kolegům, že my nepřicházíme z nějakých zapadlých koutů východní Evropy, že naše kultura a civilizace byly odedávna součástí západního světa. Na počátku padesátých let pozice Československa ve svobodném světě nebyla lepší než v době Mnichova, kdy byla charakterizována Chamberlainovým výrokem, že o nás nic neví. A to, co ví o nás, Češích a Slovácích, bylo většinou neobjektivní.\"\n\n\"Máme-li změnit něco na této situaci, musíme se zaměřit především na akademické kruhy a university, už proto, že tyto vychovávají nové generace, nové vedoucí osobnosti světa. Ovšem na počátku jsme potřebovali širší základnu mezi našimi českými a slovenskými občany, obzvláště zde v Americe. A tady jsme narazili na odpor. Na jedné straně se naše snahy setkaly s nedůvěrou u krajanů starousedlíků. Tu se nám však podařilo překonat s pomocí nejvýznamnější krajanské organizace, Československé národní rady americké (ČSNRA) v Chicagu, do té míry, že jsme mohli započít, se značnou podporou Vlasty Vrázové, práci pro SVU v rámci místní pobočky ČSNRA ve Washingtonu DC. Daleko obtížnější bylo se vypořádat s naší politickou emigrací dřívějších ministrů, poslanců a politiků, kteří nám jasně dali najevo, že pokládali snahy SVU za nepřípustné vměšování se do jejich domény. A proto jsme zdůrazňovali od prvých našich počátků, že jsme organizací nezávislou a nepolitickou.\" \n\nNěmec byl od svých 17 let houslistou ořechovské muziky, od r. 1931 hrál ve Slováckém krúžku v Brně, v letech 1933–1936 jako jeho primáš. V roce 1939 vedl hudbu nově založeného Slováckého krúžku v Uherském Hradišti. Slovácký krúžek založil také v exilové armádě v Anglii spolu s Antonínem Bartošem ze skupiny Clay a dalšími kamarády ze Slovácka. \n\nNěmcova láska k rodnému Slovácku je dokumentována mj. jeho dlouholetým studiem historických materiálů o dějinách obce Ořechov a jejího okolí, na jehož základě vydal čtyřsvazkové dílo zachycující místopisnou historii od roku 1131.\n\nKromě řady článků v oblasti soudního lékařství Jaroslav Němec sepsal i významné publikace, z nichž některé byly pro svou nadčasovost převedeny do digitálních sbírek:\na jiné byly ve své době oceněny pro jejich záběr, např. \"International Bibliography on Medicolegal Serials 1736-1967\" (1969) \n\nDne 28. října 1998 prezident České republiky Václav Havel vyznamenal Jaroslava Němce \"in memoriam\" Medailí Za zásluhy I. stupně. Dne 20. října 2018 byl Jaroslavu Němcovi odhalen památník v jeho rodné obci Ořechov u Uherského Hradiště.\n\n\n"}
{"id": "1403488", "url": "https://cs.wikipedia.org/wiki?curid=1403488", "title": "Šedovníček horský", "text": "Šedovníček horský\n\nŠedovníček horský (\"Gesneria centuriella\") je druh nočního motýla z čeledi travaříkovití (Crambidae).\n\nRozpětí křídel se pohybuje mezi 20 až 30 milimetry. Přední pár křídel je zbarven do kouřově šedé až tmavě hnědé. Zadní pár je kouřově šedý se širokým tmavším lemem a tmavou skvrnkou uprostřed křídel.\n\nŠedovníček horský je boreomontánní holarktický druh, který je rozšířený v horských a severských lesích od Evropy na východ až k Japonsku. Vyskytuje se i v Grónsku a v Severní Americe. Ve střední Evropě je známý z horských lesů Alp, vysokých Sudet a Karpat. \n\nV roce 2018 v Přírodní rezervaci Makyta v Huslenkách byl po více než sto letech potvrzen výskyt pro Moravu. Do té doby byly poslední známé kusy odchyceny před rokem 1900 v masívu Kralického Sněžníku a Hrubého Jeseníku. Nedatovaný nález z poloviny 20. století je hlášený také ze slovenské části Veľké Javoriny na slovensko-moravském pomezí. V Čechách byl historický výskyt udáván pouze v Krkonoších a nyní je tam nezvěstný. \n\n"}
{"id": "1403498", "url": "https://cs.wikipedia.org/wiki?curid=1403498", "title": "Dilras Banu Begum", "text": "Dilras Banu Begum\n\nDilras Banu Begum (cca 1622 – 8. října 1657) byla první a hlavní manželka císaře Aurangzeba, posledního vládce Mughalské říše. Jaké také známa pod svým posmrtným jménem \"Rabia-ud-Daurani.\" \n\nStavba Bibi Ka Maqbara v Aurangabadu, která je velmi podobná slavné \"Tádž Mahal\" (mauzoleum Aurangzebovi matky \"Mumtaz Mahal\"), byla postavena jejím manželem jako místo, které je pro ni hodno k odpočinku. \n\nDilras byla princeznou z dynastie Safíovců z Íránu (Persie); byla dcerou Mirzy Badi-uz Zamana, potomka šáha Ismaila I., který sloužil jako vice-král v Gudžarátu. Byla provdána za prince Muhi-ud-dina (později známého jako \"Aurangzeb\") v roce 1637 a porodila mu pět dětí. Mezi nimi byl i jeho nástupce Muhammad Azam Šáh. \n\nDilras zemřela náhle na horečku omladnic v roce 1657. Bylo to měsíc poté, co porodila své páté dítě, syna Muhammada Akbara a jen rok předtím, než její manžel usedl po vítězství ve válce na trůn.  \n\nDilras Banu Begum se narodila jako princezna z prominentní Safíovské dynastie, která vládla Íránu (Persii) a byla v té době jednou z nejvýznamnějších vládnoucích dynastií. Byla dcerou Mirzy Badi-uz-Zamana (titulovaný Šahnáz Chán – vicekrál), známý pod jménem Mirza Deccan, který byl prapravnukem šáha Ismaila I. Byl guvernérem Gudžarátu. Miloval okázalost a přepych, což bylo velmi zřejmé při drahých a velkolepých oslavách svatby jeho dcery. V roce 1638 se její mladší sestra Sakira Banu Begum provdala za mladšího bratra jejího manžela, prince Murada Bakshe. Toto manželství nadále posilovalo vztahy mezi Mughalskou a Safíovskou dynastií, která se tímto sňatkem rozšířila. \n\nV únoru 1637 byla Dilras zasnoubena s princem Muhi-ud-dinem (Aurangzebem), třetím synem vládce Mughalské říše, šáha Jahana a jeho milované manželky Mumtaz Mahal. Sňatek byl navrhnut šáhem Jahanem a byl přijat otcem Dilras. Aurangzeb byl povolán z Deccan, kde byl zrovna na výpravě, aby přijel do Agry na svou svatbu. Svatba se konala v květnu 1637 uprostřed velkých oslav.\n\nPodle rozhodnutí císařských astrologů se jejich svatba konala ve čtyři hodiny ráno za velkých průvodů na dvoře vládnoucího šáha. Velkolepost svatebního obřadu byla popsána kronikářem Khafi Khanem: „Výbuchy ohňostrojů naprosto změnily zemskou oblohu,“ a šarm zpěvákům a tanečníkům by mohla závidět samotná Venuše. Pár byl oddán za přítomnosti císaře a věno činilo 400 tisíc rupií. Po sňatku se pár přesunul do Aurangzebova paláce, kde šáh Jahan dával svatební dary emírům. \n\nNovomanželský pár strávil více než tři šťastné měsíce v Agře společně s císařem, dokud se v září 1637 neusadili v Deccan, kde Aurangzeb získal post vicekrále. Během pobytu v Agře Dilras otěhotněla. Porodila 9 měsíců po svatbě v únoru 1638 dceru Zeb-un-Nissu, nejoblíbenější dceru Aurengzeba. Během následujících devatenácti let měl pár další čtyři děti. Zbylé děti byli od Aurengzebových dalších manželek. Jako hlavní manželka vedla Dilras jeho harém. Byla nejvýše postavenou ženou v Mughalské říši, avšak nebyla v oblibě ostatních žen v harému. Nicméně Dilras neměla žádný vliv v politice a administrativě, protože to její manžel neuznal za vhodné. \n\nDíky svým fyzickým a osobním atributům byla Dilras známá jako překrásná, temperamentní, okouzlující a barevná dáma (díky pestrým šatům). Co se týče jejího charakteru, byla velmi pyšná, jelikož ji její manžel před ostatními ženami zvýhodňoval. Byla považována za bezstarostnou ženu a byla, jak Aurangzeb říkal „extrémně imperiální, ale až do konce života jsem ji miloval a respektoval její city“. \n\nJejí arogantní nátura nedělala v manželství žádné problémy. Auragzeb k ní choval obrovskou úctu, bral ji jako sobě rovnou, respektoval ji a obdivoval. Zdá se, že Dilras nebyla pro svého manžela tímto chování zvláštní, jelikož měl podobné povahové rysy. Oba měli silnou vůli, byli pobožní a poměrně lhostejní k normálnímu schématu hmotných hodnot.\n\nNicméně zatímco Aurangzeb vyznával Sunnitský islám, Dilras byla méně vázaná k víře a vyznávala satirický šíitský islám. Aurangzeb šíitským islámem pohrdal, ale povolil své ženě vychovat jejich syna Azam Šáha v této víře. Na svém dvoře pak pořádal debaty mezi šíitským a sunnitským ulemou, kterých se účastnila i jejich dcera Zeb-un-Nissa. Nicméně když se Aurangzeb po smrti Dilras stal vládcem, zakázal své dceři se debat účastnit a vykonávat jakékoliv rituály spojené s šíitským islámem. \n\nAurangzebova další manželství s dvěma vedlejšími manželkami byla bezvýznamná. Výsledkem bylo, že i když mu porodily další čtyři děti, byly i tak od manžela izolovány. Náklonnost, status, moc a autorita byli určeny jen pro hlavní manželku, kterou byla Dilras. Na svého manžela měla velký vliv a jeho oblíbenou manželkou zůstala až do své smrti. \n\nDilras otěhotněla v dělších intervalech, většinou po čtyřech letech. Je možné, že Aurangzeb nechtěl zatížit její zdraví častými porody, jak to udělal jeho otec šáh Jahan s jeho matkou Mumtaz Mahal. Během dvacetiletého manželství tento pár zplodil pět dětí:\n\n\n\nPo porodu svého pátého dítěte, syna Muhammada Akbara, onemocněla puerperální horečkou kvůli komplikacím při porodu. Zemřela měsíc po něm. Potom, co zemřela, trpěl Aurangzeb extrémní bolestí ze ztráty. Jejich nejstarší syn, princ Azam, byl touto událostí velmi zdrcen a utrpěl nervové zhroucení. Byla to jejich nejstarší dcera Zeb-un-Nissa, která se postarala o novorozeného bratra. Také podporovala Azama a svého otce. Malý princ bez matky se později stal Aurangzebovým nejmilejším synem. \nTři roky po její smrti, nechal Aurangzeb v roce 1660 vybudovat mauzoleum v Aurangabadu, aby jeho žena měla krásné místo posledního odpočinku. Místo je známé jako Bibi Ka Maqbara (Hrobka dámy). Za dobu své půlstoleté vlády nenechal postavit žádnou stavbu; pro svou manželku udělal jen výjimku. Zde byla Dilras pohřbena pod svým posthumou \"Rabia-ud-Daurani\". Stavba je velmi podobná slavné Taj Mahal, která je mauzoleem její tchyně Mumtaz Mahal, která zemřela při porodu. \n\nBibi Ka Maqbara je nejnákladnější stavbou, kterou Aurangzeb financoval. V následujících letech ji pak upravoval jejich syn Azam Šáh pod otcovým dohledem. Sám Aurangzeb je pohřben několik kilometrů odsud, v Kuldabádu. \n"}
{"id": "1403499", "url": "https://cs.wikipedia.org/wiki?curid=1403499", "title": "Kaša", "text": "Kaša\n\nKaša je vlněná tkanina v plátnové nebo keprové vazbě používaná na dámské pláště a kostýmy.\n\nVyrábí se z mykané ovčí vlny, podle jiných definicí jen z kašmírské vlny.\n\nVýraz \"kaša\" pochází pravděpodobně z ruského \"каша = kaše\". Ve 20. letech se tak začal označovat tento druh textilií, jako vlnařská tkanina byla kaša oblíbená ještě asi do poloviny 20. století. (Např. v roce 1954 ze směsi merinová vlna/polyakryl).\n\nV 21. století se nabízí v této formě jen ojediněle. Pod názvem Kasha je však v textilním obchodě dobře známá podšívkovina ze směsi acetát/bavlna.\n"}
{"id": "1403507", "url": "https://cs.wikipedia.org/wiki?curid=1403507", "title": "902 (číslo)", "text": "902 (číslo)\n\nDevět set dva je přirozené číslo. Římskými číslicemi se zapisuje CMII a řeckými číslicemi se zapisuje ϡβʹ. Následuje po čísle devět set jedna a předchází číslu devět set tři.\n\n902 je:\n\n\n\n"}
{"id": "1403508", "url": "https://cs.wikipedia.org/wiki?curid=1403508", "title": "Časovka jednotlivců (Tour de France)", "text": "Časovka jednotlivců (Tour de France)\n\nToto je seznam vítězů časovek jednotlivců na Tour de France. \n\n\"Pozn.: Původní vítěz 13. etapy Alexandr Vinokurov byl z výsledků vyškrtnut kvůli dopingu.\n"}
{"id": "1403513", "url": "https://cs.wikipedia.org/wiki?curid=1403513", "title": "Dong Nai (provincie)", "text": "Dong Nai (provincie)\n\nDong Hai () je provincie nacházející se jihu Vietnamu. Žije zde přes 3 miliony obyvatel z nichž je drtivá většina Vietnamci. Hlavním městem je Bien Hoa.\n\nProvincie se nachází naa jihu Vietnamu v deltě řeky Mekong. Obklopují ji provincie Binh Thuan, Lam Dong, Binh Duong, Binh Phuoc a na jihozápadě hraničí s Ho Či Minovým Městem (též Saigon). Většinu provincie tvoří nížiny či mírné pahorkatiny.\n"}
{"id": "1403514", "url": "https://cs.wikipedia.org/wiki?curid=1403514", "title": "Franz Jägerstätter", "text": "Franz Jägerstätter\n\nFranz Jägerstätter, narozen jako Franz Huber (20. května 1907 – 9. srpna 1943) byl rakouský sedlák, který byl popraven za to, že z důvodů svědomí odmítl sloužit v nacistické německé armádě. Byl prohlášen za blahoslaveného roku 2007 papežem Benediktem XVI.. Památka se připomíná v den Jägerstätterova křtu 21. května; církví je považován za patrona odpíračů vojenské služby.\n\nNa základě Jägerstätterova životopisu natočil Terrence Malick r. 2019 film A Hidden Life.\n\n"}
{"id": "1403516", "url": "https://cs.wikipedia.org/wiki?curid=1403516", "title": "Devuan", "text": "Devuan\n\nDevuan je linuxová distribuce, která vznikla v listopadu 2014 odštěpením od distribuce Debian v důsledku sporů kolem programu systemd. Zatímco distribuce Debian nahradila programem codice_1 tradiční init/SysVinit, cílem Devuanu je program codice_1 nepoužívat. Devuan sice má vlastní softwarový repozitář, ale ten je z větší části jen zrcadlem repozitáře Debianu. Vlastní varianty nabízí Devuan jen pro ty balíčky, jejichž podoba v Debianu je s jiným initem než systemd nekompatibilní. \n\nPrvní verze Devuan 1.0 vyšla v květnu 2017 Beta verze Devuan GNU+Linux 2.0.0 Beta vyšla v února 2018. \n\nJména jednotlivých verzí mají být vybírána podle trpasličích planet. První verze 1.0 se jmenovala stejně jako jí časově odpovídající verze Debianu \"Jessie\", tedy podle trpasličí planetky 10464 Jessie, zatímco v případě Debianu bylo jméno Jessie odvozeno z jména postavy ve filmu \"\".\n\n"}
{"id": "1403518", "url": "https://cs.wikipedia.org/wiki?curid=1403518", "title": "Hrabovský", "text": "Hrabovský\n\nPříjmení Hrabovský nosí více významných osobností:\n\n"}
{"id": "1403519", "url": "https://cs.wikipedia.org/wiki?curid=1403519", "title": "Doskočil", "text": "Doskočil\n\nPříjmení Doskočil nosí více významných osobností:\n\n"}
{"id": "1403521", "url": "https://cs.wikipedia.org/wiki?curid=1403521", "title": "Vinš", "text": "Vinš\n\nPříjmení Vinš nosí více významných osobností:\n\n"}
{"id": "1403523", "url": "https://cs.wikipedia.org/wiki?curid=1403523", "title": "Oliva (příjmení)", "text": "Oliva (příjmení)\n\nPříjmení Oliva nosí více významných osobností:\n\n"}
{"id": "1403524", "url": "https://cs.wikipedia.org/wiki?curid=1403524", "title": "Srb (příjmení)", "text": "Srb (příjmení)\n\nPříjmení Srb nosí více významných osobností:\n\n"}
{"id": "1403526", "url": "https://cs.wikipedia.org/wiki?curid=1403526", "title": "Giňa", "text": "Giňa\n\nPříjmení Giňa nosí více významných osobností:\n\n"}
{"id": "1403528", "url": "https://cs.wikipedia.org/wiki?curid=1403528", "title": "Líbal", "text": "Líbal\n\nPříjmení Líbal nosí více významných osobností:\n\n\ntaké literární a filmové postavy:\n\nosoby s podobnými příjmeními:\n\n"}
{"id": "1403530", "url": "https://cs.wikipedia.org/wiki?curid=1403530", "title": "Masopust (příjmení)", "text": "Masopust (příjmení)\n\nPříjmení Masopust nosí více významných osobností:\n\n"}
{"id": "1403531", "url": "https://cs.wikipedia.org/wiki?curid=1403531", "title": "Byrtus", "text": "Byrtus\n\nPříjmení Byrtus nosí více významných osobností:\n\n"}
{"id": "1403532", "url": "https://cs.wikipedia.org/wiki?curid=1403532", "title": "Mumtaz Mahal", "text": "Mumtaz Mahal\n\nMumtaz Mahal (27. dubna 1593 – 17. června 1631) byla císařská konkubína v letech 1628-31. Byla hlavní manželkou Šáhdžahána, vládce Mughalské říše. Hrobka Tádž Mahal v Ágře, která je na seznamu památek UNESCO a je nazývána jedním z divů světa, je místo jejího odpočinku.\n\nMumtaz se narodila jako \"Arjumand Banu Begum\" v Agře do rodiny perského šlechtice. Její otec byl Abu'l-Hasan Asaf, vysoce postavený perský šlechtic sloužící v Mughalské říši a její matkou byla neteř hlavní manželky Nur Jahan. V roce 1612 byla ve věku devatenácti let provdána za prince Khurrama, později známého jako Šáhdžahán. Ten jí dal nové jméno Mumtaz Mahal. I když byla za prince zasnoubena už v roce 1607, stala se jeho druhou manželkou až v roce 1612. Mumtaz svému manželovi porodila čtrnáct dětí, včetně jeho nejmilovanější dcery Jahanara Begum a korunního prince Daru Shikoha, který měl po otci nastoupit na trůn. Nahradilo jej ale šesté dítě Mumtaz, Aurangzeb, který se stal vládcem v roce 1658.\n\nMumtaz Mahal zemřela v roce 1631 v Burhanpuru (dnešní Madhjapradéš) během porodu svého čtrnáctého dítěte, dcery Gauhar Ara Begum. Šáhdžahán nechal vybudovat mauzoleum Tádž Mahal jen pro ni jako důkaz věčné lásky.\n\nMumtaz Mahal (rodným jménem \"Arjumand Banu Begum\") se narodila 27. dubna 1593 v Agře rodičům Abdu’l-Hasan Asafovi a jeho manželce Diwanji Begum, která pocházela z rodiny perských šlechticů. Asaf byl také perským šlechticem, který v Mughalské říši zastával nejvyšší možný post – velkovezíra. Jeho rodina odešla do Indie v roce 1577, když byl jeho otec Mirza Ghias Bey (známější jako I’timad-ud-Daulah) povolán do služeb císaře Akbara.\n\nAsaf byl také starším bratrem císařské konkubíny Nur Jahan; Mumtaz tedy byla její neteří a později nevlastní snachou. Její starší sestra \"Parwar Khanum\" se provdala za Šejka Faridu, syna guvernéra z Badaunu, který byl nevlastním bratrem císaře Šáhdžahána. Měla ještě jednoho bratra, který za vlády jejího manžela vládl jako guvernér hned v několika provinciích.\n\nMumtaz se velmi dobře a rychle učila. Byla talentovaná a kultivovaná dáma. Mluvila velmi dobře arabsky a persky a dokázala v těchto jazycích psát básně. Její povaha byla vzácnou kombinací skromnosti a upřímnosti a měla čistý, ale zmatené srdce. Na začátku dospívání zaujala pozornost velmi důležitých šlechticů. Šáhdžahán musel o ní slyšet zvěsti, když sám přišel s nabídkou sňatku.\n\nMumtaz byla zasnoubena s Šáhdžahánem v lednu 1607, když jí bylo čtrnáct a jemu patnáct let. Svatba se konala až 5 let poté, v dubnu 1612 v Agře. Manželství bylo plné lásky. Po sňatku Šáhdžahán zjistil, jak krásný má jeho žena charakter a dal jí titul \"Mumtaz Mahal Begum\" (nejvyšší v paláci). V pěti letech od jejich zasnoubení do sňatku se v roce 1609 Šáhdžahán oženil se svou první manželkou, princeznou Kandahari Begum a v roce 1617 po sňatku s Mumtaz se oženil se svou třetí manželkou, Izz-un-Nissou Begum (titulovanou Akbarabadi Mahal), která byl dcerou mughalského dvořana. Podle oficiálních zdrojů byla obě tato manželství čistě politického významu.\n\nŠáhdžahán byl do Mumtaz tak zamilován, že porušil pravidla ohledně mnohoženství a neměl děti s jinými ženami. Podle hlavního kronikáře Motamida Khána jeho ostatní „vztahy“ byly jen a pouze manželství. Intimitu, hlubokou náklonnost, pozornost a oblíbenost měla Mumtaz a to k ostatním manželkám necítil.\n\nMumtaz měla s Šáhdžahánem milostné manželství. Během jejího života ji manžel opěvoval i básněmi o její kráse, půvabu a soucitu. I když byla téměř neustále těhotná, cestovala s ním na jeho výpravy a potlačování rebelií společně s jeho otcem. Byla výtečnou společnicí a důvěrnicí. Podle historiků spolu také pár vedl velmi intimní a erotický život, který si plně užívali. Během devatenáctiletého manželství spolu zplodili čtrnáct potomků (osm synů a šest dcer), sedm z nich zemřelo po porodu a nebo ve velmi mladém věku.\n\nOd chvíle, kdy v roce 1628 její manžel nastoupil na trůn, užívala tituly \"Malika-i-Jahan\" (Královna světa) a \"Malika-uz-Zamani\" (Královna všech dob). Císařovnou byla velmi krátce (pouze tři roky předtím, než zemřela), avšak díky manželovi žila v luxusu, v jakém ještě žádná císařovna v této zemi před ní neměla; například žádná jiná císařovnina rezidence nebyla tak vyzdobena, jako Khas Mahal, část pevnosti Ágra, kde spolu s Šáhdžahánem bydlela. Každá jeho manželka dostávala měsíční příspěvek na služby (úklid a cestování). Mumtaz měla v tomto příspěvku rekord a to 10 tisíc rupií za rok.\n\nŠáhdžahán s Mumtaz konzultoval v soukromí státní záležitosti a bral ji v tomto ohledu jako nejlepší důvěrnici. Díky ní bylo odpuštěno několika nepřátelům a bylo změněno spoustu rozsudků smrti. Jeho důvěra byla natolik velká, že jí věnoval nejvyšší post v zemi a k tomu úřední pečeť. Podle historiků neměla žádnou snahu o politickou moc, na rozdíl od její tety Nur Jahan, která měla za vlády předchozího panovníka velký vliv.\n\nVelký vliv na manžela pomohl hlavně chudým lidem. Mimo jiné ale měla ráda pozorování slonů a bojů, které se konaly u soudu. Byla patronem mnoha básníků, učenců a jiných talentovaných osob. Básník Vansidhara Mishra byl jejím nejoblíbenějším. Mumtaz nechala zřídit ubytovny a nadace pro dcery chudých učenců, teologů a pobožných mužů. Pro ženy urozeného původu bylo běžné věnovat se nějaké architektuře, a tak Mumtaz nechala zřídit u řeky v Agře zahradu, která je dnes známá jako Zahara Bagh. Toto je také jediná architektonická nadace, se kterou je spojováno její jméno.\n\nMumtaz Mahal zemřela na poporodní krvácení v Burhanpuru dne 17. června 1631 zatímco přiváděla na svět své čtrnácté dítě. Porod trval 30 hodin. V té době doprovázela svého manžela při výpravě v Deccan. Její tělo bylo pohřbeno v Burhanpuru ve zděné zahradě známé jako Zainabad, která byla zřízena Šáhdžahánovým strýcem Daniyalem na nábřeží řeky Tapti. Kronikáři věnovali její smrti pozornost a dokonale zmapovali smutek Šáhdžahána. Po její smrti již císaře žádná smutná zpráva takto nezasáhla. Upadl na celý rok do hlubokého zármutku a nevycházel ven z komnat. Když se poté znovu objevil mezi lidmi, byly jeho vlasy bílé, záda shrbené a jeho tvář vrásčitá. Nejstarší dcera Mumtaz, princezna Jahanara Begum, zbavila svého otce smutku a vzala jej na matčino místo odpočinku.\n\nVšechen majetek Mumtaz (asi 10 milionů rupií) byl Šáhdžahánem rozdělen mezi Jahanarou Begum a ostatními přeživšími dětmi, které s ní zplodil. Buhanpur se mu nezamlouval jako vhodné místo k odpočinku jeho nejmilovanější ženy. Nakonec bylo její tělo v roce 1631 vyjmuto z hrobu a převezeno v zlaté rakvi zpátky do Agry. Zde bylo pohřbeno na pobřeží řeky Yamuna v malé budově. Během výpravy začal uvažovat o majestátném mauzoleu. Trvalo dvacet dva let, než vznikla slavná Tádž Mahal.\n\nTádž Mahal byla navrhnuta Šáhdžahánem jako mauzoleum pro jeho manželku. Měl to být důkaz neumírající lásky a manželské oddanosti. V kráse budovy má být prezentována krása samotné Mumtaz Mahal, proto je stavba oslovována v ženském rodě. Jelikož islám je proti hodně ozdobeným hrobům, jsou zde Mumtaz i Šáhdžahán pohřbeni v relativně prostých hrobech. Jejich tváře jsou otočeny vpravo směrem k Mekce.\n"}
{"id": "1403533", "url": "https://cs.wikipedia.org/wiki?curid=1403533", "title": "Václav August Měřička", "text": "Václav August Měřička\n\nVáclav August Měřička (18. ledna 1916 Česká Skalice – 5. června 2001 Praha) byl český falerista a autor řady faleristických spisů.\n\nNarodil se v České Skalici v rodině universitního profesora. Navštěvoval německou základní školu a následně pokračoval ve studiu na českém gymnáziu. V mládí mu zemřeli oba jeho rodiče a o jeho vzdělání se staral jeho strýc dr. August Kordina, který byl osobním lékařem prince Friedricha Schaumburg-Lippe. S jeho synem Leopoldem, s nímž se přátelil, získal jezdecký výcvik, který později využil. V roce 1935 vstoupil do jezdectva Československé armády, kde působil do roku 1947, kdy z armády v hodnosti kapitána odešel. Následně pracoval v zahraniční službě československé vlády a parlamentu. Jeho manželkou byla baronka Elsa Špačková ze Starburku, s níž měl syna Václava.\n\nV polovině 50. let 20. století se začal intenzivně zaobírat faleristikou; za více než sedm desetiletí totiž shromáždil mimořádnou sbírku medailí a dekorací. V roce 1996 předal Národnímu muzeu v Praze sbírku téměř 3 150 vysoce kvalitních předmětů a více než 600 děl své faleristické knihovny. (Tuto knihovnu eviduje Národní muzeum pod názvem \"Měřičkova knihovna\".)V roce 2003 uspořádalo Národní muzeum výstavu části této sbírky. \n\n\n\n"}
{"id": "1403534", "url": "https://cs.wikipedia.org/wiki?curid=1403534", "title": "Leo McCarey", "text": "Leo McCarey\n\nLeo McCarey (3. října 1898 Los Angeles – 5. července 1969 Santa Monica) byl americký režisér, producent a scenárista. Za režii snímků \"The Awful Truth\" (1937) a \"Farář u svatého Dominika\" (1944) získal Oscara za nejlepší režii. Za posledně jmenovaný film též obdržel Oscara za nejlepší původní příběh. Mezi jeho další známé filmy patří \"Kachní polévka\" (1933), \"Zvony od svaté Marie\" (1945) a \"Nezapomenutelná láska\" (1957)\n\nV roce 1969 zemřel na chronickou obstrukční plicní nemoc.\n\n"}
{"id": "1403535", "url": "https://cs.wikipedia.org/wiki?curid=1403535", "title": "Tímúrovská dynastie", "text": "Tímúrovská dynastie\n\nTímúrovská dynastie (persky تیموریان), zvaná také Gurkani, byla dynastie vyznávající ší'itský islám turecko-mongolského původu. Jednalo se o potomky Timura (známého také jako Tamerlán).\n\nSlovo \"Gurkani\" je perská verze mongolského slova \"kuragan\", což znamená zeť. Tento název nese proto, že členové této dynastie jsou potomky zeťů Čingischána, zakladatele Mongolské říše. Členové dynastie byli silně ovlivněni perskou kulturou a vládli dvěma významným říším v historii – Tímúrovské říši (1370–1507) a Mughalské říši (1526–1857), které se rozkládaly na indickém subkontinentu.\n\nTato dynastie pochází z mongolského kmenu Barlas, jehož obyvatelé byli původní mongolskou armádou Čingischána. Poté, co si Mongolové podmanili centrální Asii, kmen Barlas se usadil na území dnešního jižního Kazachstánu. Toto území neslo nějakou dobu název \"Mongulistán\" (persky „země Mongolů“).  Zde se smísili s místními Turky a turecky mluvícím obyvatelstvem. V době, kdy vládl zakladatel dynastie Timur, převzal kmen spoustu slovní zásoby od Turků a s nimi i turecké zvyky.\n\nDodatečně přijali islám a perskou literaturu spolu s kulturou, která dominovala centrální Asii od prvních dnů islámského vlivu. Perská literatura byla nástrojem při asimilaci elit z kmene Barlas a ti se poté v persko-islámském duchu ujali vlády.\n"}
{"id": "1403539", "url": "https://cs.wikipedia.org/wiki?curid=1403539", "title": "Černobylské deníky", "text": "Černobylské deníky\n\nČernobylské deníky (v originále \"Chernobyl Diaries\") je americký hororový film z roku 2012. Měl premiéru 25. května 2012 a utržil okolo 37 milionů USD. Film se inspiroval černobylskou havárii z roku 1986, která měla za následek tisíce mrtvých lidí a dalších hromadu ozářených radioaktivním zářením.\n\nPár mladých lidí Natalie a Chris, jeho bratr Paul a kamarádka Amanda se rozhodnou podívat do Moskvy. Předtím ale Paul nabízí, že si zpestří cestu a podívají se opuštěného města Pripjať, které je opuštěné od černobylské havárie v roce 1986. Chris nesouhlasí, ale nakonec svolí a pojedou. Bude je provázet Uri, dřívější ukrajinský voják, a přidá se k nim pár novomanželů, Zoe a Michael. Společně mikrobusem tajně vstoupí do zakázané zóny v okolí Černobylu a tak objevují opuštěné město. Když chtějí večer odjet, jejich auto je porouchané a tak jim nezbyde nic jiného než přečkat noc. Zvenčí se ozývají záhedné zvuky a Uri jde s Chrisem najít zdroj zvuku. Uri se nevrací a Chris je zraněný. \n\nRáno se Paul, Amanda a Michael rozhodnou najít Uriho. Najdou ale jen jeho vysílačku a nakonec jen jeho zohavené tělo. Všichni si všímají divných okolností a situace se bude jen zhoršovat. Parta se rozhodne utéct pro pomoc, ale Chris je zraněný a Natalie u něho zůstává. Hledají součástky do rozbitého mikrobusu, ale když je najdou, začnou je pronásledovat divocí psi. Když se vrátí k autu, nacházejí jen kameru se záběrem. Všichni naleznou Natalii, ale bez Chrise. Postupně je jeden po druhým členů skupiny likvidován a zbyde jen Paul s Amandou. Paul oslepne a když je njdou vojáci, tak Paula zastřelí a Amandu zachrání. V posledních záběrech je Amanda na lehátku, a když ji doktoři pomohou vstát, vhodí ji do cely plnou mutantů z Černobylu.\n"}
{"id": "1403544", "url": "https://cs.wikipedia.org/wiki?curid=1403544", "title": "Pamětní medaile 32. pěšího pluku „Gardského“", "text": "Pamětní medaile 32. pěšího pluku „Gardského“\n\nPamětní medaile 32. pěšího pluku „Gardského“,je pamětní medaile, která byla založena v roce 1948, kdy se oslavovalo 30. výročí vzniku Čs. legie v Itálii a založení jednotlivých pluků.\n\nMedaile je ražena s bronzu, předávala se v papírové krabičce s malou stužkou a potvrzením o udělení.\n\n\n"}
{"id": "1403545", "url": "https://cs.wikipedia.org/wiki?curid=1403545", "title": "Pamětní medaile 35. pěšího pluku „Foligno“", "text": "Pamětní medaile 35. pěšího pluku „Foligno“\n\nPamětní medaile 35. pěšího pluku \"Foligno\", je pamětní medaile, která byla založena v průběhu roku 1948 při příležitosti 30. jubilea pluku, který se zformoval v severní Itálii a za své domovské město považoval „Foligno\".\n\nMedaile se předávala i poštou, byla uložena v papírové krabičce s malou stužkou a udělovacím dekretem.\n\n"}
{"id": "1403546", "url": "https://cs.wikipedia.org/wiki?curid=1403546", "title": "Pamětní medaile 31. pěšího pluku „ARCO“", "text": "Pamětní medaile 31. pěšího pluku „ARCO“\n\nPamětní medaile 31. pěšího pluku \"ARCO\", je pamětní medaile, která byla založena v roce 1948 při příležitosti 30. výročí vzniku jednotky v severoitalském městě Arco.\n\nMedaile je ražena z bronzu, udělovala se v papírové jednoduché krabičce s malou stužkou a dekretem .\n\n"}
{"id": "1403547", "url": "https://cs.wikipedia.org/wiki?curid=1403547", "title": "Pamětní medaile 33. pěšího pluku „Doss´Alto“", "text": "Pamětní medaile 33. pěšího pluku „Doss´Alto“\n\nPamětní medaile 33. pěšího pluku „Doss´Alto“, je pamětní medaile, která byla založena založena v roce 1948 při příležitosti 30. výročí vzniku této jednotky. Dekorace se měla předávat v papírové krabičce s malou stužkou a udělovacím dekretem. Tato medaile se mezi italské legionáře prakticky nedostala, případně dostala, ale jen v několika kusech. Lze předpokládat, že medaile STB zabavila a doposud nebyl zjištěn jejich osud. Patrně se jedná o nejdražší plukovní medaili.\n\n\n"}
{"id": "1403548", "url": "https://cs.wikipedia.org/wiki?curid=1403548", "title": "Khanh Hoa (provincie)", "text": "Khanh Hoa (provincie)\n\nKhanh Hoa () je provincie na jihu Vietnamu v niž žije přes milion obyvatel, jejichž drtivou většinu tvoří Vietnamci. Region se zaměřuje na pěstování rýže. Jeho pláže a starověký chrám z období království Čampa jsou základem cestovního ruchu. Hlavní město Nha Trang je průmyslovým centrem celého středního Vietnamu.\n\nProvincii kromě pobřeží Jihočínského moře také obklopují provincie Phu Yen, Dak Lak, Lam Dong a Ninh Thuan.\n"}
{"id": "1403552", "url": "https://cs.wikipedia.org/wiki?curid=1403552", "title": "Kitami", "text": "Kitami\n\nKitami ( \"Kitami-ši\") je město v Japonsku v prefektuře Hokkaidó na stejnojmenném ostrově. K roku 2018 v něm žilo bezmála 118 tisíc obyvatel.\n\nKitami leží ve východní části ostrova Hokkaidó na jeho severním okraji na břehu Ochotského moře.\n\nV městě je nádraží na železniční trati Asahikawa – Abaširi vedoucí od východu z Abaširi na západ do Asahikawy.\n\nMěstem je Kitami od roku 1942.\n\n\n\n"}
{"id": "1403554", "url": "https://cs.wikipedia.org/wiki?curid=1403554", "title": "Boquerón", "text": "Boquerón\n\nBoquerón je jeden ze sedmnácti departementů, na které se dělí jihoamerický stát Paraguay. Je z nich největší s rozlohou 91 669 km² (více než pětina území státu), ale patří k nejméně zalidněným: podle sčítání z roku 2017 má pouze 63 011 obyvatel. Leží v západní části země v oblasti Gran Chaco, sousedí na jihu s Argentinou, na západě s Bolívií, na severu s departementem Alto Paraguay a na východě s departementem Presidente Hayes. Hlavním městem je Filadelfia s 18 000 obyvateli.\n\nOblast byla k Paraguayi připojena v důsledku vítězné války o Gran Chaco. Departement Boquerón byl zřízen v roce 1945, při správní reformě v roce 1992 byl spojen s departementem Nueva Asunción. Guvernérem je Edwin Pauls Friesen ze strany Asociación Nacional Republicana-Partido Colorado. Většinu obyvatel tvoří příslušníci domorodých kmenů Nivaclé, Angaité, Manjui a dalších, od počátku dvacátého století se zde začali usazovat mennonitští vystěhovalci z Ruska. Počet obyvatel roste o 4,6 % ročně.\n\nRegion má horké a suché podnebí, je rovinatý a porostlý bušem, nejvýznamnější řekou je Pilcomayo. Převládá zde pastevectví skotu – Boquerón je hlavní paraguayským producentem mléka, hovězího masa a kožedělných výrobků – dále se zde pěstuje čirok, batáty, kukuřice, fazole a citrusy, těží se dřevo kebračo. Index lidského rozvoje činí 0,702 a je druhý nejnižší z paraguayských departementů.\n\n\n"}
{"id": "1403556", "url": "https://cs.wikipedia.org/wiki?curid=1403556", "title": "Aiguille de Chambeyron", "text": "Aiguille de Chambeyron\n\nAiguille de Chambeyron je hora v Kottických Alpách. Je to nejvyšší hora Alpes-de-Haute-Provence. Spolu se sousedním vrcholem Brec de Chambeyron je dominantou horní části údolí Ubaye. \n\nLeží západně od hlavního hřebene Alp. Je nejvyšším bodem masivu du Chambeyron a je nejvyšším vrcholem Alp jižně od vrcholu Monte Viso.\n\nW.A.B. Coolidge a Christian Almer jako první vystoupali na Chambeyron v roce 1879.\n"}
{"id": "1403557", "url": "https://cs.wikipedia.org/wiki?curid=1403557", "title": "Vidofludimus", "text": "Vidofludimus\n\nVidofludimus je imunosupresivně působící látka, která inhibuje dihydroorotát dehydrogenázu (DHODH; hodnota IC50 je 134 nM pro redukci DCIP zprostředkovanou DHODH).Tato látka inhibuje proliferaci mononukleárních buněk periferní krve (PBMC) stimulovaných pomocí fytohemaglutininu-L a sekrece IL-17 z mononukleárních buněk lidské periferní krve v závislosti na dávce a nezávisle na proliferaci lymfocytů (inhibicí STAT3 a aktivací nF-κB).\n\nPerorální podání vidofludimu zlepšuje jak chronickou (dextran-sulfát-sodnou indukovanou), tak akutní (TNBS-indukovanou) kolitidu u myší. Byly provedeny také klinické zkoušky na použití vidofludimu u lidí s IBD. Studie byla provedena v Německu, Bulharsku a Rumunsku. Pacienti s diagnózou Crohnovy nemoci (CD) nebo ulcerózní kolitidy (UC), kterým byli podávány steroidy, byli léčeni vidofludimem. Podávání steroidů bylo postupně omezeno. Lék byl v tomto případě velmi dobře snášen, jevil se jako velmi účinný a nebyly prokázány žádné závažné vedlejší účinky.\nV budoucnu by mohl vidofludimus najít uplatnění také v transplantační medicíně. Studie zkoumala potkany, kterým byly ortotopicky transplantované ledviny. Příjemcům alotransplantátů byl podáván vidofludimus v různých koncentracích a bylo sledováno, jak přežijí. Po několika dnech po transplantaci byla stanovena diagnóza štěpu. Bylo zjištěno, že vidofludimus prodlužuje dobu přežití po transplantaci ledvin a současně dochází k omezení příznaků akutní rejekce. Kromě toho při klinické studii nebyly prokázány žádné zhoršující se účinky na funkci ledvin u modelu zbytkových ledvin a také došlo ke zpomalení progrese proteinurie a fibrózy ledvin. \n\nTaké byly provedeny klinické testy použití vidofludimu při léčbě autoimunitních onemocnění a lupusové nefritidy. Vedlejším účinkem imunosupresivní léčby systémového lupusu (SLE) zůstává toxicita, proto bylo testováno použití vidofludimu, který má lepší profil toxicity. Mechanismem reakce byla inhibice DHODH s leflunomidem, která se jeví jako účinná u různých autoimunitních onemocnění. Byla porovnávána léčba vidofludimu s léčbou cyklofosfamidu (CYC) v různých koncentracích. V obou případech bylo dosaženo deplece autoreaktivních T buněk sleziny, B lymfocytů a plazmatických buněk, stejně jako příslušných DNA a RNA sérových autoprotilátek. Došlo také ke zlepšení renálních, dermálních a plicních projevů SLE. Rozdíl mezi těmito typy léčby byl u počtu neutrofilů v kostní dřeni. Zatímco při léčbě CYC bylo množství výrazně sníženo, léčba vidofludimem byla bez efektu. Vidofludimus je tedy stejně účinný jako CYC při léčbě SLE a způsobuje méně vedlejších účinků. \nVidofludimus účinně snižuje makroskopické a histologické patologie a také počet CD3+ T buněk.<br>\n"}
{"id": "1403558", "url": "https://cs.wikipedia.org/wiki?curid=1403558", "title": "Taková normální holka", "text": "Taková normální holka\n\nTaková normální holka (v anglickém originále She's All That) je americký romantický komediální film z roku 1999. Režie se ujal Robert Iscove a scénáře R. Lee Fleming Jr.. Hlavní role hrají Freddie Prinze Jr., Rachael Leigh Cook, Paul Walker a Matthew Lillard. Je moderní adaptací hry \"Pygmalion\" od George Bernarda Shawa a filmu George Cukora \"My Fair Lady.\" V dubnu 2015 bylo oznámeno, že studio The Weinstein Company plánuje remake filmu. \n\n\nFilm vydělal 63,3 milionů dolarů v Severní Americe a 39,8 milionů dolarů v ostatních oblastech, celkově tak vydělal 103,1 milionů dolarů po celém světě. Rozpočet filmu činil 10 milionů dolarů. Za první víkend docílil nejvyšší návštěvnosti, kdy vydělal 16 milionů dolarů.\n\nNa recenzní stránce Rotten Tomatoes získal z 59 započtených recenzí 39 procent s průměrným ratingem 4,9 bodů z deseti. Na Česko-Slovenské filmové databázi snímek získal 52 procent.\n"}
{"id": "1403559", "url": "https://cs.wikipedia.org/wiki?curid=1403559", "title": "Bravo, girls!", "text": "Bravo, girls!\n\nBravo, girls! (v anglickém originále Bring It On) je americký komediální film. Režie se ujal Peyton Reed a scénáře Jessica Bendinger. Hlavní role hrají Kirsten Dunst, Eliza Dushku, Jesse Bradford a Gabrielle Union. Film je prvním ze série \"Bravo, girls,\" který následovalo pět sequelů. V žádném z nich se však neobjevil nikdo z původního obsazení. Film měl premiéru ve Spojených státech dne 25. srpna 2000 a celosvětově vydělal přes 90 milionů dolarů. V České republice měl premiéru dne 31. května 2001.\n\n\nFilm vydělal přes 68,3 milionů dolarů v Severní Americe a 22 milionů dolarů v ostatních oblastech, celkově tak vydělal 90 milionů dolarů po celém světě. Rozpočet filmu činil 11 milionů dolarů. Za první víkend docílil nejvyšší návštěvnosti, kdy vydělal 17,3 milionů dolarů.\n\nNa recenzní stránce Rotten Tomatoes získal ze 117 započtených recenzí 63 procent. Na serveru Metacritic snímek získal z 31 recenzí 52 bodů ze sta. Na Česko-Slovenské filmové databázi snímek získal 50 procent.\n\nFilmová série \"Bravo, girls!\" má pět sequelů:\n\n\nPoprvé se muzikálová verze filmu hrála v divadle Alliance v Atlantě v Georgii dne 16. ledna 2011. Za muzikálem stojí dvojice Lin-Manuel Miranda a Tom Kitt, scénář připravila Amanda Green. Režisérem a choreografem byl Andy Blankenbuehler. Muzikál získal osm nominací na cenu Suzi Bass Awards a získal cenu v kategoriích nejlepší choreografie, nejlepší zvuk a nejlepší světovou premiéru muzikálu nebo hry.\n\nMuzikál vyjel na národní turné, které bylo zahájeno v divadle Ahmanson v Los Angeles v listopadu roku 2011 a poté se hrálo také v San Franciscu, Denver, Houstonu a Torontu.\n\nMuzikál měl svou premiéru na Broadwayi v divadle St. James v roce 2012.\n"}
{"id": "1403561", "url": "https://cs.wikipedia.org/wiki?curid=1403561", "title": "Já jsem ty a ty jsi já", "text": "Já jsem ty a ty jsi já\n\nJá jsem ty a ty jsi já (v anglickém originále It's a Boy Girl Thing) je britsko-kanadský romantický komediální film z roku 2006. Režie se ujal Nick Hurran a scénáře Geoff Deane. Hlavní role hrají Kevin Zegers a Samaire Armstrong. Film měl premiéru ve Spojeném království dne 26. prosince 2006. V České republice premiéru neměl.\n\n"}
{"id": "1403563", "url": "https://cs.wikipedia.org/wiki?curid=1403563", "title": "Adam van Koeverden", "text": "Adam van Koeverden\n\nAdam Joseph van Koeverden (* 29. ledna 1982 Toronto) je kanadský reprezentant v rychlostní kanoistice, člen týmu Burloak Canoe Club.\n\nNa Letních olympijských hrách 2004 vyhrál závod singlkajakářů na 500 metrů a byl třetí na trati 1000 metrů, následně mu byla udělena Lou Marsh Trophy pro kanadského sportovce roku. Na olympiádě v roce 2008 získal stříbro na 500 m a v roce 2012 opět stříbro na 1000 m. Je také dvojnásobným mistrem světa: v roce 2007 vyhrál na pětisetmetrové trati a v roce 2011 na kilometru. Na Panamerických hrách získal v roce 2015 bronzovou medaili na 1000 m. Je úřadujícím světovým rekordmanem na 500 metrů časem 1:35.554.\nJeho otec je nizozemské národnosti a matka pochází z Maďarska. Je absolventem oboru kineziologie na McMaster University v Hamiltonu. Žije ve městě Oakville, kde po něm byla v roce 2008 pojmenována ulice.\n\n"}
{"id": "1403564", "url": "https://cs.wikipedia.org/wiki?curid=1403564", "title": "Pontiac Aztek", "text": "Pontiac Aztek\n\nPontiac Aztek je středně velký crossover vyráběný koncernem General Motors pod značkou Pontiac od modelového roku 2001 do roku 2005, spolu s jeho koncernovým příbuzným Buickem Rendezvous.\n\nČtyřdveřový Aztek používal pohon všech kol s motorem V6 vepředu a čtyřstupňovou automatickou převodovkou. Postaven byl na platformě používané minivany GM, jako např. Pontiac Montana, což jej dělalo poměrně prostorným. Pontiac vozidlo propagoval jako určené pro „sport a rekreaci“.\n\nKoncept vozu byl poprvé představen veřejnosti v roce 1999, kdy byl přijat velmi pozitivně. Futuristický design a celkový styl auta měl oslovit především mladé lidi Generace X. \n\nProdávat se začal v létě 2000 jako auto modelového roku 2001. Pontiac si při spuštění prodeje dal záležet na propagaci a tudíž spolupracoval s oblíbeným televizním pořadem \"Survivor, \"kde vůz sloužil jako jedna z hlavních cen.\n\nAztek byl navržen pod vedením Toma Peterse, který později navrhl sedmou generaci vozu Chevrolet Corvette. Peters chtěl vozidlo, které bude velmi výrazné a nebude se líbit každému.\n\nSériový Aztek se však s pochopením u zákazníků nesetkal a byl pro svůj styl kritizován. James Hall, vice-prezident AutoPacific Inc zařadil Aztek mezi deset nejošklivějších aut všech dob, Karl Brauer, generální ředitel a editor TotalCarScore.com, řekl, že Aztek je vůz \"otřesných proporcí zabalený v plastu\" a že vypadá jako \"kombi ve kterém vybuchla bomba\".\n\nČtenáři \"The Daily Telegraph\" v srpnu 2008 umístili Aztek na první místo v anketě \"100 nejošklivějších vozů\" všech dob. Edmunds.com umístil vůz jako první v žebříčku \"100 nejhorších aut všech dob\" nejen kvůli jeho designu, ale také proto, že \"zničil 84 let starou automobilku\". Magazín \"Time\" v roce 2007 jmenoval Aztek jedním z 50 nejhorších aut všech dob, stejně jako v aktualizované verzi v roce 2010.\n\nGM předpovídalo prodej až 75 000 Azteků ročně a aby byl výdělečný, potřebovalo se jich prodat aspoň 30 000 ročně. V roce 2001 se prodalo pouze 27 322 kusů.\n\nCeny Azteka byly také jedním z problémů vozidla: byl příliš drahý pro zamýšlené \"Generace X\" kupce a cena byla výrazně vyšší než u konkurenčních vozidel. Po roce 2001 byla dražší výbava GT vypuštěna z nabídky.\n\nZároveň byl ale Aztek hodnocen jako jedno z nejlepších aut podle spokojenosti majitelů a v roce 2001 získal ocenění \"Nejatraktivnější SUV\" v průzkumu od společnosti J.D. Power, když získal první či druhé místo ve všech kategoriích kromě vzhledu.\n"}
{"id": "1403566", "url": "https://cs.wikipedia.org/wiki?curid=1403566", "title": "William Eden, 1. baron z Aucklandu", "text": "William Eden, 1. baron z Aucklandu\n\nWilliam Eden, 1. baron z Aucklandu (\"William Eden, 1st Baron of Auckland\") (3. dubna 1745 – 28. května 1814) byl britský diplomat, politik a právník. Během své kariéry byl britským vyslancem ve Francii, Španělsku a Nizozemí, v různých funkcích byl také členem několika vlád jako generální poštmistr nebo ministr obchodu. Uplatnil se také jako spisovatel v oboru práva a byl členem Královské společnosti. Od roku 1793 byl s titulem barona z Aucklandu členem Sněmovny lordů. Jeho jméno nesou Aucklandovy ostrovy u Nového Zélandu.\n\nPocházel z venkovské šlechty, byl synem Sira Roberta Edena. Jeho nejstarší bratr Sir Robert Eden (1739–1784) byl guvernérem v Marylandu, další bratr Sir John Eden (1740–1812) byl dlouholetým poslancem Dolní sněmovny, nejmladší bratr Morton Eden (1752–1830) působil jako diplomat a řadu let byl vyslancem převážně v německých zemích.\n\nVystudoval práva v Oxfordu a původně působil v justici, v roce 1771 přešel do diplomatických služeb. V letech 1772–1778 byl státním podsekretářem zahraničí, v letech 1774–1780 a 1784–1793 též členem Dolní sněmovny. Jako lord komisař pro obchod a kolonie (1776–1782) byl podřízeným 5. hraběte z Carlisle a v roce 1778 jej doprovázel do Severní Ameriky. Hraběte z Carlisle jako místokrále v Irsku pak následoval i do Irska, kde byl státním sekretářem pro Irsko (1780–1782), zároveň se stal členem irské Tajné rady a v letech 1781–1783 byl i poslancem irského parlamentu.\n\nMezitím se v roce 1783 zúčastnil mírových jednání ve Versailles, která ukončila válku se Spojenými státy, v návaznosti na to byl jmenován i členem britské Tajné rady. V letech 1785–1787 byl mimořádným vyslancem v Paříži s posláním upravit obchodní vztahy mezi Británií a Francií. Poté byl vyslancem v Madridu (1787–1789) a v Haagu (1789–1793). Jako diplomat v Nizozemí pomáhal zorganizovat první koalici proti revoluční Francii. V roce 1789 získal irský titul barona z Aucklandu, platnost titulu byla v roce 1793 rozšířena pro celou Británii s členstvím ve Sněmovně lordů. Jako peer v Horní sněmovně obhajoval finanční náklady na válku proti Francii. V Pittově vládě pak zastával funkci generálního poštmistra (1798–1804), kterou si udržel i za následujícího premiéra H. Addingtona. Do druhé Pittovy vlády se nedostal (viz níže), později byl ale ještě ministrem obchodu (1806–1807).\n\nJiž v mládí se uplatnil jako spisovatel a v roce 1771 vydal tiskem práci k modifikaci trestního zákona (\"Principles of Penal Law\", 1771). Od roku 1786 byl členem Královské společnosti. Jeho deníky a korespondenci vydal ve čtyřech svazcích syn Robert (\"The Journal and Correspondence of William lord Auckland\", 1860–1862). Jeho jméno nesou neobydlené Aucklandovy ostrovy objevené v roce 1806, kdy byl ministrem obchodu.\n\nV roce 1776 se oženil s Eleanor Elliot (1758–1818), sestrou pozdějšího indického generálního guvernéra 1. hraběte z Minto. Z jejich manželství pocházelo čtrnáct dětí, tři z nich zemřely v dětství. Nejstarší dcera Eleaonor (1777–1851) se kolem roku 1797 stala předmětem veřejného zájmu, když byl zvažován její sňatek s premiérem W. Pittem. Pitt však poté popřel, že by nabídku k sňatku učinil, což zhoršilo jeho vztahy s rodinou Edenů a promítlo se to i do Aucklandovy kariéry, když jej Pitt v roce 1804 nepřizval do svého druhého kabinetu.\n\nPotomstvo:\n\n\n\n\n\n\n\n\n\nRodovým sídlem byl bývalý lovecký zámek Jindřicha VIII. ve West Auckland v hrabství Durham, od nějž byl také odvozen titul barona.\n\n\n"}
{"id": "1403567", "url": "https://cs.wikipedia.org/wiki?curid=1403567", "title": "George Eden, 1. hrabě z Aucklandu", "text": "George Eden, 1. hrabě z Aucklandu\n\nGeorge Eden, 1. hrabě z Aucklandu (\"George Eden, 1st Earl of Auckland, 2nd Baron Auckland, 1st Baron Eden of Norwood\") (25. srpna 1784, Londýn, Anglie – 1. ledna 1849, The Grange, Anglie) byl britský státník. Politicky náležel k whigům a zastával funkce v britských vládách, byl ministrem obchodu a třikrát ministrem námořnictva. Byl též generálním guvernérem v Indii a v roce 1839 byl povýšen na hraběte z Aucklandu. Na jeho počest bylo pojmenováno největší novozélandské město Auckland, jeho jméno nese i vyhaslá sopka Mount Eden na předměstí Aucklandu.\n\nPocházel z venkovské šlechty, narodil se do početné rodiny diplomata a státníka 1. barona z Aucklandu jako šesté ze čtrnácti dětí, po matce Eleanor Elliot (1758–1818) byl synovcem indického generálního guvernéra 1. hraběte z Minto. Studoval v Etonu a v Oxfordu, od roku 1809 působil jako právník. V letech 1810–1814 byl členem Dolní sněmovny (poslanecký mandát převzal po smrti svého staršího bratra Williama, který se v roce 1810 utopil v Temži). Zároveň zastával nižší funkce na ministerstvu financí. V roce 1814 po otci zdědil titul barona a vstoupil do Sněmovny lordů, zároveň po otci převzal post auditora špitálu v Greenwichi (1814–1829).\n\nJako stoupenec whigů se k vyšším funkcím dostal až po dlouholeté vládě toryů. V letech 1830–1834 byl prezidentem úřadu pro obchod a nejvyšším mincmistrem, od roku 1830 zároveň člen Tajné rady. V krátkých obdobích několika měsíců byl v letech 1834 a 1835 prvním lordem admirality. V roce 1835 po něm post prvního lorda admirality převzal jeho bratranec 2. hrabě z Minto. V letech 1836–1842 byl generálním guvernérem v Indii, kde se zpočátku snažil o rozvoj školství a obchodu. V roce 1838 vyvolal válku s Afghánistánem, která byla zpočátku úspěšná a Britové obsadili Kábul. Na základě toho byl George Eden v roce 1839 povýšen na hraběte z Aucklandu. Na přelomu let 1841–1842 došlo k povstání Afghánců a nucenému odchodu britských vojsk z Afghánistánu. Poté byl Auckland v únoru 1842 odvolán z funkce generálního guvernéra a vrátil se do Anglie. Později se znovu dostal do vlády opět ve funkci prvního lorda admirality (1846–1849). Ve funkci tajemníka prvního lorda admirality se tehdy vystřídali jeho bratranci, admirálové Henry Eden (1797–1888) a Sir Charles Eden (1808–1878). Zemřel ve funkci na Nový rok 1849 a post po něm převzal Francis Baring z významné bankéřské rodiny.\n\nZemřel bez potomstva a titul hraběte z Aucklandu jeho smrtí zanikl, na mladšího bratra Roberta Johna Edena (1799–1870), biskupa v Bathu a Wellsu, přešel jen titul barona. V jeho potomstvu existuje titul barona z Aucklandu dodnes. Současným představitelem rodu je Robert Eden, 10. baron z Aucklandu (*1962).\n\n"}
{"id": "1403568", "url": "https://cs.wikipedia.org/wiki?curid=1403568", "title": "903 (číslo)", "text": "903 (číslo)\n\nDevět set tři je přirozené číslo. Římskými číslicemi se zapisuje CMIII a řeckými číslicemi se zapisuje ϡγʹ. Následuje po čísle devět set dva a předchází číslu devět set čtyři.\n\n903 je:\n\n\n\n"}
{"id": "1403569", "url": "https://cs.wikipedia.org/wiki?curid=1403569", "title": "Jen trošku štěstí", "text": "Jen trošku štěstí\n\nJen trošku štěstí (v anglickém originále Just My Luck) je americký romantický komediální film z roku 2006. Režie se ujal Donald Petrie a scénáře I. Marlene King a Amy B. Harris. Hlavní role hrají Lindsay Lohan a Chris Pine. Film měl premiéru ve Spojených státech dne 12. května 2006. V České republice se v kinech nepromítal.\n\n\nFilm se natáčel v New Orleans v Louisianě, předtím než město postihl Hurikán Katrína. Natáčení pokračovalo v březnu roku 2005 v New Yorku.\n\nFilm vydělal 17,3 milionů dolarů v Severní Americe a 20,8 milionů dolarů v ostatních oblastech, celkově tak vydělal 38,1 milionů dolarů po celém světě. Rozpočet filmu činil 28 milionů dolarů. Za první víkend docílil čtvrté nejvyšší návštěvnosti, kdy vydělal 5,6 milionů dolarů.\n\nNa recenzní stránce Rotten Tomatoes získal ze 111 započtených recenzí 14 procent. Na Česko-Slovenské filmové databázi snímek získal 57 procent.\n\nLindsay Lohan za roli získala nominaci na Zlatou malinu v kategorii nejhorší herečka.\n"}
{"id": "1403570", "url": "https://cs.wikipedia.org/wiki?curid=1403570", "title": "John Tucker musí zemřít", "text": "John Tucker musí zemřít\n\nJohn Tucker musí zemřít (v anglickém originále John Tucker Must Die) je americký romantický komediální film z roku 2006. Režie se ujala Betty Thomas a scénáře Jeff Lowell. Hlavní role hrají Jesse Metcalfe, Brittany Snow, Ashanti, Sophia Bush, Arielle Kebbel, Penn Badgley a Jenny McCarthy. Ve Spojených státech měl premiéru dne 29. července 2006.\n\n\nFilm vydělal 41 milionů dolarů v Severní Americe a 27,8 milionů dolarů v ostatních oblastech, celkově tak vydělal 68,8 milionů dolarů po celém světě. Rozpočet filmu činil 18 milionů dolarů. Za první víkend docílil třetí nejvyšší návštěvnosti, kdy vydělal 14,2 milionů dolarů.\n\nNa recenzní stránce Rotten Tomatoes získal z 93 započtených recenzí 26 procent s průměrným ratingem 4,3 bodů z deseti. Na serveru Metacritic snímek získal z 27 recenzí 41 bodů ze sta. Na Česko-Slovenské filmové databázi snímek získal 53 procent.\n"}
{"id": "1403571", "url": "https://cs.wikipedia.org/wiki?curid=1403571", "title": "Vlasta Vrázová", "text": "Vlasta Vrázová\n\nVlasta Adéla Vrázová (18. června 1900 Chicago — 22. srpna 1989 Chicago) byla Čechoameričanka, dcera cestovatele Enriqua Stanka Vráze, která se angažovala v krajanském hnutí ve Spojených státech amerických, kde organizovala humanitární a materiální pomoc pro Československo, kromě toho byla i vydavatelka časopisů pro emigranty ve Spojených státech amerických a exilovou aktivistkou. Po druhé světové válce přivezla do Československa finanční a materiální pomoc \"American Relief for Czechoslovakia\", za což byla v roce 1945 vyznamenána jako jedna z mála žen Řádem Bílého lva. Byla předsedkyní Československé národní rady americké. Významně přispěla k vytvoření Společnosti pro vědy a umění (zal. roku 1958). \n\nNarodila se v Chicagu a vyrostla ve čtvrti Česká Kalifornie, South Lawndale, Chicago. Jejím otcem byl Enrique Stanko Vráz (1860–1932), cestovatel narozený českým rodičům v Bulharsku. Její matka se rovněž jmenovala Vlasta Vrázová (1875–1961). Její dědeček z matčiny strany August Geringer (1842–1930) byl vydavatelem českého deníku \"Svornost\", který vycházel ve Spojených státech amerických od roku 1875. Během první světové války rodina intenzivně podporovala zahraniční akce Tomáše Garrigue Masaryka.\n\nOd roku 1919 do roku 1939 žila v Praze, kde z počátku pomáhala svému otci, který zde vyučoval až do své smrti roku 1932. Během druhé světové války se vrátila se svou matkou do Washingtonu D.C., kde pomáhala české exilové vládě. V roce 1945 se vrátila do Prahy jako ředitelka \"American Relief for Czechoslovakia\". Řídila distribuci pomoci v hodnotě 4 milionů USD - potravin, léků, oblečení a další podpory. V roce 1946 obdržela Řád Bílého lva za významnou podporu poválečné obnovy Československa. V roce 1949 ji zajala komunistická Státní bezpečnost a obvinila ji ze špionáže, což vyvolalo důrazné protesty ze strany americké vlády.\n\nPo týdnu bezdůvodného věznění byla propuštěna a byla vypovězena z Československa. Po návratu do Spojených států amerických se stala předsedkyní Československé národní rady americké.\n\nZemřela v roce 1989 ve věku 89 let. Místem jejího odpočinku je Český národní hřbitov v Chicagu, kde je pochována spolu s matkou a bratrem Viktorem Vrázem, profesorem ekonomie na Severozápadní univerzitě. Některá její díla jsou archivována ve sbírce \"Geringer Family Papers\" v Chicago History Museum. Část svého díla odkázala Náprstkovu muzeu v Praze, v kterém jsou rovněž rozsáhlé sbírky osobních dokumentů jejího otce Enrique Stanko Vráze.\n\n"}
{"id": "1403572", "url": "https://cs.wikipedia.org/wiki?curid=1403572", "title": "Kaple svatého Václava (Sedlec)", "text": "Kaple svatého Václava (Sedlec)\n\nKaple svatého Václava v Sedlci je sakrální stavba z roku 1801 stojící na návsi obce, která je místní částí Křešic. Kaple patří do majetku obce, která kapli nechala opravit díky peněžitému daru Jaroslava Bůžka, jak uvádí cedulka umístěná obcí po pravé straně vedle vchodu.\n\nU kaple v Sedlci existuje otázka jejího zasvěcení. V historickém soupisu kaplí, soch a křížů farnosti Zahořany z roku 1835 se píše, že v Sedlci je kaple, v níž je oltářík Nejsvětější Trojice (tentýž motiv je spolu s reliéfem sv. Prokopa na zvonu), ale přesné zasvěcení neuvádí. Německé dílo \"Leitmeritz und das Böhmische Mittelgebirge\" z roku 1970 uvádí v jednoduchých chronologických heslech k jednotlivým obcím u Sedlece: \"„1788 – Kapelle St. Wenzel“\". Není však zcela jasné, zdali je to zmínka o kapli, rok vystavění či jiný údaj.\n\nJedná se o obdélnou stavbu s hrotitým závěrem. Nad vchodem je nika a vzdutá římsa. V trojúhelném štítu se nachází obrácené štukové srdce. Na hřebenu střechy je novější zvonička.\n\nUvnitř je valená klenba do břitu. Rokokový namalovaný oltář Nejsvětější Trojice pochází od J. Klabana z roku 1930.\n\nU vsi se nachází kaplička z 19. století. Je pilířová s trojúhelným štítkem. Má segmentově sklenutou niku s klenákem. Na rozcestí u čp. 24, vedle bývalé Süslichovy zájezdní hospody se nachází litinový křížek pseudogotických tvarů. Stojí na kamenné podstavci s pilastry a Božím okem.\n\n"}
{"id": "1403574", "url": "https://cs.wikipedia.org/wiki?curid=1403574", "title": "Henry Dundas, 1. vikomt Melville", "text": "Henry Dundas, 1. vikomt Melville\n\nHenry Dundas, 1. vikomt Melville (\"Henry Dundas, 1st Viscount Melville, 1st Baron Duniry\") (28. dubna 1742, Edinburgh, Skotsko – 28. května 1811, Edinburgh, Skotsko) byl britský státník a právník. Od mládí zastával vysoké funkce v justiční správě v rodném Skotsku, kde jako vlivná osobnost získal přezdívku \"Jindřich IX., nekorunovaný skotský král\". Patřil k přátelům premiéra W. Pitta a v jeho vládách vykonával řadu let ministerské funkce. V roce 1802 byl povýšen na vikomta a stal se členem Sněmovny lordů. Z doby jeho dlouhodobého působení ve správě námořnictva pocházejí pojmenování v britských koloniích na jeho počest (město Dundas v Kanadě). Jeho syn Robert Dundas, 2. vikomt Melville byl také politikem a dlouholetým ministrem námořnictva.\n\nPocházel ze starobylé skotské rodiny, byl nejmladším synem Sira Roberta Dundase (1685–1753), prezidenta nejvyššího skotského soudu. Vystudoval v Edinburghu, kde také v roce 1763 zahájil kariéru jako právník. Zpočátku využíval vlivu svého nevlastního bratra Sira Roberta Dundase (1713–1786), který byl stejně jako jejich otec prezidentem nejvyššího soudu ve Skotsku (1760–1787). Henry Dundas zastával ve Skotsku funkce nejvyššího státního zástupce (\"solicitor general\") (1766–1775) a lorda advokáta (1775–1783).\n\nV letech 1774–1802 byl poslancem Dolní sněmovny, kde od roku 1790 zastupoval město Edinburgh. Nevynikl sice jako řečník, ale jasně formulovanými názory brzy získal vliv, na půdě parlamentu podporoval razantní zákrok proti americkým koloniím. Dlouhodobě působil ve správě námořnictva, v letech 1782–1783 a 1784–1800 byl prezidentem úřadu námořního pokladu, od roku 1782 byl též členem Tajné rady. Souběžně zastával další vládní funkce jako státní sekretář vnitra (1791–1794), prezident kontrolního úřadu Východoindické společnosti (1793–1801) a státní sekretář války (1794–1801).\n\nPo pádu první vlády W. Pitta podpořil jeho nástupce Henryho Addingtona, načež získal titul vikomta Melville a vstoupil do Sněmovny lordů (1802). V druhé Pittově vládě zastával post prvního lorda admirality (1804–1805). Po útocích ze strany poslance W. Wilberforce byl obžalován ze zpronevěry státních financí, odvolán z funkce prvního lorda admirality a také vyloučen z Tajné rady. Sněmovna lordů jej osvobodila od soudního stíhání a v roce 1807 mu bylo obnoveno členství v Tajné radě, na další veřejné aktivity ale již rezignoval.\n\nKromě funkcí v britské vládě zastával dlouhodobě i úřady ve Skotsku, kde byl kancléřem univerzity v St Andrews (1788–1811), guvernérem Bank of Scotland (1790–1811) a lordem strážcem tajné pečeti (1800–1811). Díky přátelství W. Pitta mladšího měl dlouhodobý vliv na veřejné dění zvláště ve Skotsku, kde měl pod kontrolou několik volebních obvodů Dolní sněmovny. Ve Skotsku získal přezdívku \"Jindřich IX., nekorunovaný skotský král.\"\n\nBylo po něm pojmenováno město Dundas v Kanadě a ulice Dundas Street v kanadském městě London.\n\nByl dvakrát ženatý, jeho první manželkou byla Elizabeth Rannie (1750–1847) ze staré skotské šlechty a dědička sídla Melville Castle. S ní se rozvedl v roce 1778 a v roce 1793 se podruhé oženil s Jane Hope (1766–1829), dcerou 2. hraběte z Hopetounu. Ta se po ovdovění znovu provdala za státníka Thomase Wallace. Z prvního manželství pocházely čtyři děti. Nejstarší dcera Elizabeth (1766–1852) se provdala za svého nevlastního strýce, prezidenta skotského nejvyššího soudu Sira Roberta Dundase. Nejmladší dcera Montagu (1772–1837) se provdala za skotského šlechtice a politika 2. barona Abercromby. Jediný syn Robert (1771–1851) navázal na otcovu úspěšnou politickou kariéru a zastával řadu let vysoké funkce ve státní správě, v letech 1812–1827 byl prvním lordem admirality.\n\n\n\n"}
{"id": "1403578", "url": "https://cs.wikipedia.org/wiki?curid=1403578", "title": "Mick Schumacher", "text": "Mick Schumacher\n\nMick Schumacher (* 22. března 1999) je německý automobilový závodník. Svou závodnickou kariéru začal v roce 2008 v závodech motokár. Od roku 2015 jezdí závodí ve formulových závodech, od roku 2017 v evropské sérii Formule 3. Je synem úspěšného závodníka Michaela Schumachera, při motokárových závodech však používal pseudonymy Mick Betsch (dívčí příjmení matky Coriny) a Mick Junior.\n\n"}
{"id": "1403581", "url": "https://cs.wikipedia.org/wiki?curid=1403581", "title": "Společnost pro vědy a umění", "text": "Společnost pro vědy a umění\n\nSpolečnost pro vědy a umění (SVU) je mezinárodní nezisková organizace, která má za cíl spojovat příznivce českého a slovenského intelektu ve světě, a která podporuje mezinárodní spolupráci v kultuře, vědě a vzdělávání. SVU po šest desetiletí propaguje příspěvky českých a slovenských intelektuálů ve světovém dění. Při tom sdružuje nejen zájemce o vytvoření mezinárodní komunity, ale i instituce s podobným zaměřením.\nSpolečnost byla založena ve Washingtonu DC v roce 1958 původně jako součást Československé národní rady americké (ČSNRA s ústředím v Chicagu), na bázi její místní pobočky, a to z iniciativy JUDr. Jaroslava Němce a za významné podpory Vlasty Vrázové, předsedkyně ČSNRA.\n\nSpolečnost pro vědy a umění byla v letech 1961 až 1978 úředně registrována jako Czechoslovak Society of Arts and Sciences in America ve státě New York. Od března 1965 do ledna 1975 SVU disponovala kanceláří na adrese 381 Park Avenue South, New York City. V listopadu 1978 bylo ústředí Společnosti úředně registrováno v hlavním městě USA Washingtonu DC a oficiální název Společnosti byl následně zkrácen na Czechoslovak Society of Arts and Sciences s ohledem na její stále významnější mezinárodní charakter a nové místní skupiny SVU vznikající také mimo USA.\n\nVeškerý provoz této organizace zajišťují neplacení dobrovolníci. Společnost pro vědy a umění je od svého založení nezávislá a nepolitická.\n\nDůvodem založení SVU byla úvaha Jaroslava Němce:\n\n\"Máme-li přispět v boji za svobodnou demokratickou Československou republiku, pak bude především třeba vysvětlit, a to zejména našim americkým kolegům, že my nepřicházíme z nějakých zapadlých koutů východní Evropy, že naše kultura a civilizace byly odedávna součástí západního světa. Na počátku padesátých let pozice Československa ve svobodném světě nebyla lepší než v době Mnichova, kdy byla charakterizována Chamberlainovým výrokem, že o nás nic neví. A to, co ví o nás, Češích a Slovácích, bylo většinou neobjektivní.\"\n\n\"Máme-li změnit něco na této situaci, musíme se zaměřit především na akademické kruhy a university, už proto, že tyto vychovávají nové generace, nové vedoucí osobnosti světa. Ovšem na počátku jsme potřebovali širší základnu mezi našimi českými a slovenskými občany, obzvláště zde v Americe. A tady jsme narazili na odpor. Na jedné straně se naše snahy setkaly s nedůvěrou u krajanů starousedlíků. Tu se nám však podařilo překonat s pomocí nejvýznamnější krajanské organizace, Československé národní rady americké (ČSNRA) v Chicagu, do té míry, že jsme mohli započít, se značnou podporou Vlasty Vrázové, práci pro SVU v rámci místní pobočky ČSNRA ve Washingtonu DC. Daleko obtížnější bylo se vypořádat s naší politickou emigrací dřívějších ministrů, poslanců a politiků, kteří nám jasně dali najevo, že pokládali snahy SVU za nepřípustné vměšování se do jejich domény. A proto jsme zdůrazňovali od prvých našich počátků, že jsme organizací nezávislou a nepolitickou.\" \n\nJaroslav Němec v roce 1958 přesvědčil světově proslulého matematika Václava Hlavatého, aby se stal prvním předsedou SVU. Sám se stal jejím prvním generálním sekretářem. V letech 1968-1970 byl předsedou SVU a v letech 1980-1985 též editorem zpravodaje \"SVU NEWS / ZPRÁVY SVU\".\n\nNěmec si také zajistil hned v počátcích podporu pro SVU mezi umělci a spisovateli: získal Jarmilu Novotnou, Rafaela Kubelíka, Rudolfa Firkušného, Ladislava Radimského a jiné, zatímco mezi politiky získal podporu od Ladislava Feierabenda, Juraje Slávika, Jozefa Lettricha, Arnošta Heidricha, Štefana Osuského. Mezi zakládajícími členy SVU byli také Josef Hašek (otec Elišky Haškové Coolidge) a František Schwarzenberg.\n\nSVU vydává čtvrtletně zpravodaj \"SVU NEWS/ ZPRÁVY SVU\", a pololetně literární magazín v angličtině s názvem \"KOSMAS - Czech, Slovak, and Central European Studies\".\n\nV době nesvobody v Československu SVU vydávala téměř po třicet let literární magazín v češtině a slovenštině: \"PROMĚNY - PREMENY/ METAMORPHOSES\", který publikoval články zakázaných autorů.\n\nPrvní světový kongres SVU se konal ve Washingtonu DC v roce 1962. Od té doby vždy v sudém roce SVU pořádá světový kongres. Program zahrnuje přednášky, diskusní panely, koncerty, výstavy a společenské akce. Program přednášek mívá široký záběr napříč disciplínami a poskytuje platformy pro výměnu názorů a vzájemné inspirace. Prvních patnáct kongresů bylo pořádáno v USA a v Kanadě, obvykle na universitních kampusech. Šestnáctý světový kongres SVU v roce 1992 se poprvé konal v Praze.\n\nMezi kongresy SVU pořádá specializované konference, obvykle v lichém roce.\n\n\n"}
{"id": "1403583", "url": "https://cs.wikipedia.org/wiki?curid=1403583", "title": "KRI Krait (827)", "text": "KRI Krait (827)\n\nKRI Krait (827) je hlídková loď indonéského námořnictva.\n\nHlídkovou loď postavila indonéská loděnice Fasharkan Mentigi Naval. Na vodu bylo spuštěno 18. prosince 2008 a do služby bylo přijato 7. ledna 2009.\n\nPlavidlo je vybaveno navigačním radarem Furuno. Je vyzbrojeno dvojitým 25mm kanónem a dvěma 12,7mm kulomety. Může nést dva rychlé čluny RHIB. Pohonný systém tvoří dva diesely MAN o výkonu 2500 hp. Lodní šrouby jsou dva. Nejvyšší rychlost dosahuje 25 uzlů.\n"}
{"id": "1403584", "url": "https://cs.wikipedia.org/wiki?curid=1403584", "title": "Třída Viper (KAL-40)", "text": "Třída Viper (KAL-40)\n\nTřída Viper (KAL-40) je třída rychlých hlídkových člunů indonéského námořnictva. Jedná se o malé a rychlé čluny s lehkou výzbrojí vhodné pro hlídkování mezi množstvím indonéských ostrovů. Celkem bylo postaveno 10 jednotek této třídy.\n\nCelkem bylo postaveno 10 jednotek této třídy. Do služby byly přijaty v letech 2006–2010.\n\nJednotky třídy \"Viper\":\nPlavidla jsou vyzbrojena 25mm dvojkanónem a dvěma 12,7mm kulomety. Pohánějí je dva diesely o výkonu 2500 hp. Lodní šrouby jsou dva. Nejvyšší rychlost dosahuje 28 uzlů.\n"}
{"id": "1403585", "url": "https://cs.wikipedia.org/wiki?curid=1403585", "title": "Třída Boa (KAL-35)", "text": "Třída Boa (KAL-35)\n\nTřída Boa (KAL-35) je třída rychlých hlídkových člunů indonéského námořnictva. Jedná se o malé a rychlé čluny s lehkou výzbrojí vhodné pro hlídkování mezi množstvím indonéských ostrovů. Celkem bylo postaveno devět jednotek této třídy. Některé prameny uvádějí třídu \"Boa\" jako podtřídu předcházející třídy \"Kobra\" (KAL-36).\n\nCelkem bylo postaveno devět jednotek této třídy. Do služby byly přijaty v letech 2004–2005.\n\nJednotky třídy \"Boa\":\nPlavidla jsou vyzbrojena jedním 20mm kanónem a dvěma 12,7mm kulomety. Pohánějí je tři diesely MAN D2842 LE410 o výkonu 3300 hp. Lodní šrouby jsou tři. Nejvyšší rychlost dosahuje 28 uzlů.\n"}
{"id": "1403586", "url": "https://cs.wikipedia.org/wiki?curid=1403586", "title": "Hibercie", "text": "Hibercie\n\nHibercie (\"Hibbertia\") je rod rostlin z čeledi dileniovité. Jsou to převážně keře se střídavými jednoduchými listy a pohlednými, většinou žlutými květy. Plodem je měchýřek. Rod zahrnuje asi 150 druhů a je rozšířen především v Austrálii, v menší míře i na Madagaskaru, Nové Guinei a Tichomoří. Květy jsou opylovány převážně včelami, semena rozšiřují mravenci či ptáci.\n\"Hibbertia scandens\" i některé jiné druhy jsou celkem zřídka pěstovány v tropech a subtropech jako okrasné rostliny.\n\nHibercie jsou keře nebo polokeře, výjimečně liány. Některé druhy z Nové Kaledonie mají více méně stromovitý vzrůst. Stonky u některých druhů vyrůstají z dřevnaté hlízy. Listy jsou střídavé a spirálně uspořádané (výjimečně vstřícné, např. u druhu \"H. coriacea\"), jednoduché, řapíkaté nebo přisedlé, celokrajné nebo řidčeji zubaté či laločnaté, u některých druhů brzy opadavé nebo redukované na šupiny. Palisty chybějí. Zástupci podrodu \"Pachynema\" mají zploštělé, asimilující stonky a listy redukované na šupiny. Řada keřovitých druhů má listy drobné a erikoidní vzrůst.\nKvětenství jsou různých typů a mohou být vrcholová nebo úžlabní. Květy se často rozvíjejí na vrcholu zkrácených postranních větévek.\nKalich je pětičetný, vnější 3 kališní lístky jsou často jiné velikosti či tvaru než vnitřní. Koruna je většinou bledě až sytě žlutá, řidčeji bílá, růžová až temně červená, čtyř nebo pětičetná, opadavá nebo vytrvalá. Korunní lístky jsou často na konci dvoulaločné. Tyčinek je různý počet od 1 až po několik set a mohou být volné nebo různým způsobem srostlé. Gyneceum je složeno ze 2 (1 až 10) volných nebo jen krátce na bázi srostlých plodolistů. Každý plodolist obsahuje 1 až 25 vajíček. Čnělka je nitkovitá, zakončená drobnou vrcholovou bliznou. Plodem je souplodí měchýřků podepřené vytrvalým kalichem. Každý měchýřek obsahuje 1 až 8 semen. Semena mají většinou bělavý a polodužnatý nebo řidčeji červený a dužnatý míšek.\n\nHibercie je poměrně rozsáhlý rod, zahrnující asi 225 až 250 druhů. Je rozšířen v Austrálii, východním Madagaskaru, jižní a jihovýchodní Nové Guinei a některých tichomořských ostrovech (Nová Kaledonie, Fidži). Centrum druhové diverzity je v Austrálii, kde roste mnoho endemických druhů zejména na jihovýchodě, jihozápadě a severu kontinentu. Ve vnitrozemí kontinentu se až na několik málo relativně nevelkých arel rod nevyskytuje.\nRod je zastoupen i na Tasmánii, odkud je udáváno 15 druhů. Na Nové Kaledonii roste 24 druhů, na Nové Guinei 2. Na Fidži a Madagaskaru roste po 1 druhu.\n\nKvěty hibercií neobsahují nektar a jsou primárně opylovány včelami z čeledí hedvábnicovití (\"Colletidae\") a ploskočelkovití (\"Halictidae\"), sbírajícími pyl. Navštěvují je také pestřenky, které rovněž konzumují pyl. Prašníky mají vrcholový pór a včely z nich vytřásají pyl aktivními vibracemi hrudní části. Někdy také vyškrabují pyl z pórů předními končetinami. Při výzkumu opylování dvou druhů hibercií byla zjištěna zajímavá věc. Tyto druhy jsou opylovány stejným druhem včely, mají však odlišnou architekturu květu a pyl se proto uchycuje na jiné části včelího těla, odkud se pak při návštěvě dalšího květu dostává na odpovídajícím způsobem utvářenou bliznu. Tento jev je vysvětlován jako mezidruhový izolační mechanizmus zabraňující hybridizaci těchto sympatrických druhů.\nSemena mají masíčko a jsou vyhledávána a šířena zejména mravenci. Některé druhy s červeným masíčkem jsou šířeny ptáky.\n\nRod \"Hibbertia\" je v současné taxonomii členěn do 4 podrodů. Byl do něj vřazen rod \"Pachynema\", který podle výsledků molekulárních studií tvoří větev uvnitř vývojového stromu rodu \"Hibbertia\".\n\nNěkteré druhy hibercií jsou v tropech či subtropech poměrně zřídka pěstovány jako okrasné rostliny s pohlednými květy. Pěstuje se zejména \"Hibbertia scandens\" (syn. \"H. volubilis\"). Tento druh je vysazen i v sukulentním skleníku Pražské botanické zahrady v Tróji.\n\n"}
{"id": "1403590", "url": "https://cs.wikipedia.org/wiki?curid=1403590", "title": "Organoyttrité sloučeniny", "text": "Organoyttrité sloučeniny\n\nOrganoyttrité sloučeniny jsou organické sloučeniny, v jejichž molekulách se nachází jeden či více atomů yttria, hlavně sloučeniny, ve kterých je yttrium přímo vázáno na uhlík (v molekule je tedy přítomna nejméně jedna vazba C-Y, C=Y nebo C≡Y). Jejich vlastnostmi a využitím se zabývá organoyttritá chemie. Tyto sloučeniny byly předmětem akademických výzkumů, nebylo ovšem nalezeno jejich další využití.\n\nOrganoyttrité sloučeniny se obvykle připravují z chloridu yttritého (YCl), jenž se získává reakcí oxidu yttritého (YO) s koncentrovanou kyselinou chlorovodíkovou (HCl) a chloridem amonným (NHCl).\n"}
{"id": "1403592", "url": "https://cs.wikipedia.org/wiki?curid=1403592", "title": "Dien Bien (provincie)", "text": "Dien Bien (provincie)\n\nDien Bien () je provincie na sverozápadě Vietnamu. Žije zde okolo 4000 obyvatel s hlavní městem Dien Bien Phu. Jde o velmi hornatý region a tak se orientuje na pěstování rýže.\n\nProvincie sousedí v rámci Vietnamu s provinciemi Lai Chau a Son La. Na severu sousedí s Čínou, konkrétně s provincií Jün-nan a na západě s Laosem. Jedná se o velmi hornatý region.\n"}
{"id": "1403593", "url": "https://cs.wikipedia.org/wiki?curid=1403593", "title": "Pellizzariova reakce", "text": "Pellizzariova reakce\n\nPellizzariova reakce je reakce amidu karboxylové kyseliny s hydrazidem za vzniku 1,2,4-triazolu. Objevil ji Guido Pellizzari v roce 1911.\n\nNejprve dusík v molekule hydrazidu atakuje karbonylový uhlík amidu za vzniku sloučeniny 3. Záporně nabitý kyslík následně odštěpí dva vodíkové atomy ze sousedních dusíků, následně se uvolní voda a vytvoří sloučenina 5. Dusík poté provede vnitromolekulární atak na karbonylovou skupinu za vzniku pětičlenného cyklu sloučeniny 6. Po dalším přesunu protonu z dusíků na kyslík je uvolněna druhá molekula vody a vzniká 1,2,4-triazol 8.\n\n1,2,4-triazoly mají celou řadu využití například díky svým antibakteriálním a antidepresivním vlastnostem. 3-benzylsulfanylové deriváty 1,2,4-triazolu rovněž vykazují určité antimykobakteriální účinky, jsou ovšem považovány za mírně toxické.\n\nPellizzariova reakce má omezení v podobě počtu substituentů, které mohou být připojeny na cyklickou část molekuly; k překonání tohoto omezení bylo vyvinuto několik dalších metod. Syntézou 3-alkylamino-4,5-disubstituovaných 1,2,4-triazolů v kapalné fázi za přítomnosti polyethylenglykolu se dosahuje středně vysoké výnosnosti a vysoké čistoty. Provedení Pellizzariovy reakce vyžaduje vysokou teplotu, dlouhý reakční čas a má obecně nízkou výnosnost. Ozáření reakční směsi mikrovlnným zářením lze ovšem dosáhnout zkrácení reakčního času a navýšení výtěžnosti reakce.\n"}
{"id": "1403598", "url": "https://cs.wikipedia.org/wiki?curid=1403598", "title": "Zpověď královny střední školy", "text": "Zpověď královny střední školy\n\nZpověď královny střední školy (v anglickém originále Confessions of a Teenage Drama Queen) je americký muzikálový a komediální film z roku 2004. Režie se ujala Sara Sugarman a scénáře Gail Parent. Hlavní role hrají Lindsay Lohan, Adam Garcia, Glenne Headly, Alison Pill, Megan Fox a Carol Kane. Film měl premiéru ve Spojených státech dne 20. února 2004 a získal hlavně negativní reakce od kritiků. V České republice nebyl uveden do kin.\n\n\nProdukce filmu byla zahájena dne 5. května 2003. Natáčení bylo zahájeno 4. června 2003. Natáčení se odehrávalo v Torontu, Hamiltonu a Oakvillu. Scény odehrávající se na střední škole se natáčeli na škole King City Secondary School v King City a na Birchmout Park Collegiate Institute v Scarborough. \n\nPůvodně byla role Loly nabídnuta Hilary Duff. Poté co Duffová odmítla, roli převzala Lohan. \n\nFilm vydělal 29,3 milionů dolarů v Severní Americe a 3,7 milionů dolarů v ostatních oblastech, celkově tak vydělal 33 milionů dolarů po celém světě. Rozpočet filmu činil 37 milionů dolarů. Za první víkend docílil druhé nejvyšší návštěvnosti, kdy vydělal 9,3 milionů dolarů.\n\nNa recenzní stránce Rotten Tomatoes získal z 91 započtených recenzí 13 procent. Na Česko-Slovenské filmové databázi snímek získal 37 procent.\n\nZa roli Loly získala Lindsay Lohan ocenění Teen Choice Awards v kategorii objev roku - herečka. \n"}
{"id": "1403599", "url": "https://cs.wikipedia.org/wiki?curid=1403599", "title": "Italské prázdniny (film, 2003)", "text": "Italské prázdniny (film, 2003)\n\nItalské prázdniny (v anglickém originále The Lizzie McGuire Movie) je americký komediální film z roku 2003. Režie se ujal Jim Fall a scénáře Susan Estelle Jansen, Ed Decter a John J. Strauss. Hlavní role hrají Hilary Duff, Adam Lamberg, Robert Carradine, Hallie Todd a Jake Thomas.\n\n\nFilm byl natáčený v Římě v Itálii na podzim roku 2002. Všichni herci si zopakovali své role ze stejnojmenného seriálu, kromě herečky Mirandy Sanchez, která seriál opustila po druhé řadě. O její postavě bylo řečeno, že je na dovolené se svojí rodinou v Mexico City.\n\nFilm vydělal 42,7 milionů dolarů v Severní Americe a 12,8 milionů dolarů v ostatních oblastech, celkově tak vydělal 55,5 milionů dolarů po celém světě. Rozpočet filmu činil 17 milionů dolarů. Za první víkend docílil druhé nejvyšší návštěvnosti, kdy vydělal 17,3 milionů dolarů.\n\nNa recenzní stránce Rotten Tomatoes získal z 98 započtených recenzí 41 procent. Na Česko-Slovenské filmové databázi snímek získal 42 procent.\n\nHilary Duff za svou roli získala cenu Teen Choice Awards v kategorii Objev roku – herečka. Film získal nominace další nominace na TCA a to v kategoriích nejlepší filmová komedie a nejlepší herečka v komediálním filmu (Duff). Film získal nominaci na Leo Award v kategorii nejlepší vizuální efekty pro dramatický film. \n"}
{"id": "1403603", "url": "https://cs.wikipedia.org/wiki?curid=1403603", "title": "Hvozdík zahradní", "text": "Hvozdík zahradní\n\nHvozdík zahradní neboli karafiát (\"Dianthus caryophyllus\") je okrasná rostlina z čeledi hvozdíkovitých. Pochází z oblasti okolo Středozemního moře, kde roste planě, ve střední Evropě se pěstuje ve sklenících nebo na záhonech jako dvouletka, kvete od května do září. Vyžaduje dobře osluněné stanoviště a ochranu před parazity, jako je rez karafiátová. Dosahuje výšky 30–80 centimetrů, má šedozelený stonek a listy, květenstvím je okolík. V přírodě má květ růžovou až fialovou barvu, již od starověku se šlechtí velkokvěté odrůdy, vyznačující se pestrými barvami (bílá, žlutá, červená, často i s panašováním, někdy s využitím genové manipulace také modrá) a výraznou vůní připomínající hřebíček. V České republice je pěstováním karafiátů proslulé město Klatovy.\nHvozdík zahradní bývá také námětem výtvarných děl, příkladem je \"Madona s karafiátem\" od Leonarda da Vinci. Svržení autoritářského režimu v Portugalsku v roce 1974 je označováno jako karafiátová revoluce, protože tato květina byla odznakem povstalců. Červený karafiát je také národním symbolem Slovinska. Karafiáty bývají nošeny jako ozdoba v knoflíkové dírce, patří tradičně k oslavám Svátku práce nebo Dne matek. Theofrastos odvozuje řecký název karafiátu \"Dianthos\" z výrazu \"Diův květ\".\n\n"}
{"id": "1403604", "url": "https://cs.wikipedia.org/wiki?curid=1403604", "title": "Kráska mezi muži", "text": "Kráska mezi muži\n\nKráska mezi muži (v anglickém originále Beauty and the Briefcase) je americký televizní film z roku 2010, který měl premiéru na stanici ABC Family dne 18. dubna 2010. Režie se ujal Gil Junger a za scénářem stojí Michael Horowitz a Danielle Brodsky. Hlavní role hrají Hilary Duff, Michael McMillian, Matt Dallas a Chris Carmack.\n\n\nV srpnu 2009 stanice ABC Family oznámila, že Hilary Duff si zahraje v jejich připravovaném romantickém filmu původně nazvaném \"The Business of Falling in Love\". Film je inspirovaný knihou \"Diary of a Working Girl\" od Danielly Brodsky a do televizní podoby byla adaptovaná Mikem Horowitzem. Natáčení probíhalo v New Yorku a New Orleans.\n\nFilm sledovalo dne 18. dubna 2010 2,4 milionů diváků.\n\nFilm získal nominaci na cenu People's Choice Awards v kategorii nejlepší rodinný televizní film.\n"}
{"id": "1403605", "url": "https://cs.wikipedia.org/wiki?curid=1403605", "title": "Ha Nam (provincie)", "text": "Ha Nam (provincie)\n\nHa Nam () je provincie ve severní části Vietnamu. Žije zde přes 2 miliony obyvatel. Provincie leží nedaleko hlavního města Vietnamu, Hanoje.\n\nProvincie se nachází v deltě Rudé řeky poblíž Hanoje. Sousedí s provinciemi Nam Dinh, Thai Binh, Hung Yen, Hanoj, Hoa Binh a Ninh Binh. Jelikož protéká provincii Rudá řeka, proto je země velmi úrodná a je důležitou dopravní dopravní tepnou a křižovatkou mezi Hanojí a Jihočínským mořem.\n"}
{"id": "1403607", "url": "https://cs.wikipedia.org/wiki?curid=1403607", "title": "Kadetka Kelly", "text": "Kadetka Kelly\n\nKadetka Kelly (v anglickém originále Cadet Kelly) je americký televizní film stanice Disney Channel, který měl premiéru 8. března 2002. Režie se ujal Larry Shaw a scénáře Gail Parent a Michael Walsh. Hlavní role hrají Hilary Duff, Christy Carlson Romano a Gary Cole.\n\n\nNatáčení se odehrávalo na vojenské škole v Kanadě Robert Land Academy. Některé scény se natáčely na škole St. Andrew's College a soukromé škole Loretto Abbey Catholic Secondary School v Ontariu v Kanadě. Film se stal druhým, který stanice Disney Channel natáčela v Kanadě.\n"}
{"id": "1403608", "url": "https://cs.wikipedia.org/wiki?curid=1403608", "title": "Nghe An (provincie)", "text": "Nghe An (provincie)\n\nNghe An () je největší provincie ve Vietnamu, která leží v severní části země. Žije zde přes 3 miliony obyvatel. Hlavní město je Vinh. Turisté míří především na místní pláže.\n\nProvincie leží v severní části Vietnamu a sousedí s provinciemi Ha Tinh a Thanh Hoa, na západě sousedí s Laosem.\n"}
{"id": "1403614", "url": "https://cs.wikipedia.org/wiki?curid=1403614", "title": "Windows Odyssey", "text": "Windows Odyssey\n\nWindows Odyssey je kódové označení pro zrušenou verzi operačního systému Microsoft Windows určeného pro systém Windows 2000. Byl později kombinován s operačním systémem Windows Neptune k vytvoření systému Windows XP.\n\nWindows Odyssey měl nahradit podnikově orientovaný systém Windows 2000. Vývoj začal v 90. letech a byl založen na systému Windows 2000. Číslo verze systému Windows Odyssey je stále neznámé a neověřené zdroje jej udávají jako Windows NT „5.5“ nebo „6.0“. Mezi funkce obsažené v systému Windows Odyssey patřilo nové centrum aktivit a nové uživatelské rozhraní. Nicméně vzhledem k vysokým hardwarovým požadavkům a protože Windows Odyssey a spotřebitelský systém Windows Neptune sdílely zdrojový kód, společnost Microsoft je spojila a dala jim označení „Whistler“, které nakonec změnila na Windows XP. Verze Windows Odyssey nebyla oficiálně nikdy vydána.\n"}
{"id": "1403618", "url": "https://cs.wikipedia.org/wiki?curid=1403618", "title": "Karamaj", "text": "Karamaj\n\nKaramaj ( قاراماي شەھىرى, 克拉玛依市, pchin-jinem \"Karamay\") je městská prefektura v severní části čínské autonomní oblasti Sin-ťiang. Počet obyvatel se odhaduje na 400 000, převládají mezi nimi Chanové. Město bylo založeno v roce 1958 za účelem využití zásob ropy, které zde byly objeveny v roce 1955. Název \"Karamaj\" znamená v ujgurštině \"černý olej\". Díky nerostným zdrojům je Karamaj nejbohatším čínským městem. Má vlastní letiště, prochází jím státní silnice G217. Město má aridní podnebí se značnými teplotními rozdíly, zdrojem vody je systém kanálů a přehrad známý jako Projekt 635. Karamaj je známý také kvůli tragédii z 8. prosince 1994, kdy při požáru v místním divadle zahynulo 325 osob, z toho 288 dětí. O události natočil režisér Sü Sin dokumentární film \"Karamaj\".\n"}
{"id": "1403619", "url": "https://cs.wikipedia.org/wiki?curid=1403619", "title": "Geraint Thomas", "text": "Geraint Thomas\n\nGeraint Howell Thomas (* 25. května 1986 Cardiff) je velšský cyklista. V letech 2008 a 2012 byl členem vítězkého týmu na letních olympijských hrách. V roce 2018 zvítězil v závodu Tour de France, a to za tým Team Sky. Dále zvítězil například v závodech E3 Harelbeke (2015), Paříž-Nice (2016) a Critérium du Dauphiné (2018). V roce 2009 získal Řád britského impéria. Roku 2014 byl zvolen Velšským sportovcem roku.\n"}
{"id": "1403622", "url": "https://cs.wikipedia.org/wiki?curid=1403622", "title": "904 (číslo)", "text": "904 (číslo)\n\nDevět set čtyři je přirozené číslo. Římskými číslicemi se zapisuje CMIV a řeckými číslicemi se zapisuje ϡδ´. Následuje po čísle devět set tři a předchází číslu devět set pět.\n\n904 je:\n\n\n"}
{"id": "1403623", "url": "https://cs.wikipedia.org/wiki?curid=1403623", "title": "Seznam ulic v Rožnově pod Radhoštěm", "text": "Seznam ulic v Rožnově pod Radhoštěm\n\nSeznam 130 pojmenovaných ulic a 2 náměstí v Rožnov pod Radhoštěm.\nhttp://www.uir.cz/ulice-obec/544841/Obec-Roznov-pod-Radhostem\n\nhttp://www.roznov.cz/assets/File.ashx?id_org=14293&id_dokumenty=1314\n\nhttp://vdp.cuzk.cz/vdp/ruian/ulice/vyhledej?ob.kod=544841&search=Vyhledat&ulg.page=1\n"}
{"id": "1403624", "url": "https://cs.wikipedia.org/wiki?curid=1403624", "title": "Přední Boudy", "text": "Přední Boudy\n\nPřední Boudy je osada, část obce Jesenice v okrese Příbram, v rámci části obce Boudy. Nachází se asi 3 km na jih od Jesenice. V roce 2011 zde žilo 12 obyvatel. Jižně od osady se nachází zřícenina hradu Zvěřinec. Severozápadně od Předních Bud protéká Novodvorský potok.\n"}
{"id": "1403625", "url": "https://cs.wikipedia.org/wiki?curid=1403625", "title": "Son La (provincie)", "text": "Son La (provincie)\n\nSon La () je provincie v severním Vietnamu, níž žije zde téměř 1 milion obyvatel. Hlavním městem je Son La. Region je hornatý a orientuje se na pěstování rýže. Nachází se zde hyroelektrárna Sơn La Dam, která je největší v jihovýchodní Asii.\n\nProvincie sousedí v rámci Vietnamu s provinciemi Dien Bien, Lai Chau, Lao Cai, Yen Bai, Phu Tho, Hoa Binh a Thanh Hoa. Na jihu sousedí s Laosem. Terén je zde hornatý.\n"}
{"id": "1403626", "url": "https://cs.wikipedia.org/wiki?curid=1403626", "title": "Reľov", "text": "Reľov\n\nReľov (, ) je obec na Slovensku v okrese Kežmarok ležící pod úpatím Spišské Magury. V obci se nachází římskokatolický kostel Povýšení sv. Kříže z roku 1778.\n\n"}
{"id": "1403632", "url": "https://cs.wikipedia.org/wiki?curid=1403632", "title": "Ledley King", "text": "Ledley King\n\nLedley King (* 12. října 1980, Londýn) je bývalý anglický fotbalista, obránce, který celou svou profesionální kariéru strávil v klubu Tottenham Hotspur FC. Byl též anglickým reprezentantem. Jeho mládežnická kariéra je spjata s klubem Senrab FC. V začátcích kariéry hrál také na pozici záložníka.\n\nPo celou kariéru jej trápilo opakované zranění pravého kolena, kvůli čemuž vynechal velkou porci zápasů za klub i reprezentaci.\n\nLedley King si na seniorské úrovni zahrál prvně v utkání s Liverpoolem (2-3) 1. května 1999, ve druhém poločase. Ve své druhé sezóně zasáhl do 3 utkání. V jeho třetí sezóně 2000/2001 nastal průlom, když se na konci podzimu etabloval v základní sestavě, v prosincovém zápase s Bradford City (3-3) dokonce vstřelil první branku zápasu, a to 11 vteřin po zahájení, čímž stanovil nový rekord Premier League.\nZa sezónu si připsal celkově 18 startů.\n\nV ročníku 2001/2002 nastoupil do 32 ligových utkání, vysloužil si též pozvánku do reprezentace. Tottenham si v tabulce polepšil a umístil se na devátém místě. King dopomohl týmu až do finále Ligového poháru (Worthington Cup), kde \"Spurs\" prohráli 1-2 s celkem Blackburn Rovers.\n\nKing reprezentoval Anglii už ve výběrech do 16, 18 a 21 let. V seniorské reprezentaci poprvé nastoupil dne 27. března 2002 v přátelském utkání s Itálií, které Angličané prohráli 1-2. King si zahrál ve druhém poločase, poté co vystřídal Sola Campbella z Arsenalu.\nDruhý zápas v dresu národního týmu odehrál v únoru 2013, Anglie prohrála v dalším přátelském utkání 1-3.\n\nNa jaře 2004 si zahrál ve 3 přátelských zápasech proti Portugalsku (1-1), Japonsku (1-1) a Islandu (6-1), přičemž proti Portugalsku nastoupil prvně na celé utkání a vstřelil gól v 46. minutě po centru Davida Beckhama.\n\nKing se dostal do nominace Anglie na ME 2004 a hned v prvním zápase hrál v základní sestavě. Frank Lampard sice vstřelil branku na 1-0, ale Zinedine Zidane srovnal a nakonec penaltou svedl výhru na stranu Francie (2-1).\nKvůli zranění přišel o mistrovství světa 2006 konané v Německu, Angličané se nakonec ani nekvalifikovali na šampionát Evropy v roce 2008. Objevil se ale na mistrovství světa konané roku 2010 v Jihoafrické republice a zahrál si první poločas skupinového zápasu s USA, po prvním poločase však byl nucen střídat kvůli zranění a místo něj nastoupil Jamie Carragher.\n\n"}
{"id": "1403635", "url": "https://cs.wikipedia.org/wiki?curid=1403635", "title": "Villa Tusculum (Kadaň)", "text": "Villa Tusculum (Kadaň)\n\nVilla Tusculum (čp. 868) (počeštěle též Tuskulum) je prvorepublikový rodinný dvojdům (\"Zweifamilienhaus\") vilového typu v Kadani. Nachází se ve Fibichově ulici (dříve Goethova) v předměstské vilové čtvrti dříve známé jako čtvrť Svatovojtěšská. Autorem projektu je kadaňský vilový architekt a stavitel Johann Petzet. Vila vznikla na objednávku manželů Antona a Marie Fuhrových z Vernéřova na Kadaňsku. Dlouhodobě vilu obýval také gymnaziální profesor Josef Sturm s rodinou.\n\nProjekt \"Villy Tusculum\" vyhotovil renomovaný kadaňský vilový architekt a stavitel Johann Petzet na objednávku manželů Antona a Marie Fuhrových na jaře roku 1928. V žádosti o stavební povolení se nachází například informace o plánované střešní krytině, kterou měl být stejně jako u ostatních vil ve Svatojiřské čtvrti červený eternit v barvě mědi. Ještě téhož roku byly stavební práce hotovy a v září se v domě sešla kolaudační komise pod vedením radního Roberta Rödigera, jejímiž členy byli dále Ing. Hans Jungwirth, vedoucí stavebního úřadu v Kadani, a MUDr. Franz Patera, městský lékař. Komise si ještě zpětně vyžádala chybějící projektovou dokumentaci k verandě v prvním poschodí a nová \"Villa\" Tusculum byla shledána obyvatelnou. Název vily je odvozen od antického (původně etruského) města ležícího jihovýchodně od Říma. Město Tusculum ve středověku zcela zaniklo, bylo však v 19. století znovu objeveno a proběhla zde řada archeologických vykopávek. Významným rodákem tohoto antického města byl například Marcus Porcius Cato Censor. Manželé Fuhrovi se tedy zřejmě orientovali v tehdejším klasickém vzdělání, anebo prostě jen hledali módní název pro svou rodinnou rezidenci. \n\nStavebníky a prvními majiteli \"Villy Tusculum\" byli manželé Anton a Marie Fuhrovi. Ještě roku 1936 jsou jako majitelé uváděni společně, po roce 1939 zůstává v úředních dokumentech majitelem pouze Anton Fuhr. Rodina však i po dokončení vily zůstala bydlet ve Vernéřově a vilu pronajímala. Od srpna 1938 zde žil gymnaziální profesor Josef Sturm se svou rodinou. Sturm se narodil roku 1881 v Kadani, kde se také v roce 1909 oženil se svou vzdálenou příbuznou Helenou Sturm (*1883). Roku 1908 pracoval Josef Sturm jako pomocný pedagog na Německém státním gymnáziu na Starém Městě pražském, ještě téhož roku pak přestoupil nyní již jako gymnaziální profesor na gymnázium v Hranicích na Moravě. Brzy se však Sturmovi vrátili zpět do Prahy, kde se jim narodily jejich dvě děti – syn Dietrich (*1912) a dcera Helena (*1913). Dietrich Sturm absolvoval gymnaziální studia v Praze a ve \"Ville Tusculum\" v Kadani pobýval jen krátce. V letech 1931 až 1937 studoval na Lékařské fakultě Německé univerzity v Praze, kam se také v září 1939 přestěhoval. Manželé Sturmovi byli v písemném kontaktu například s PhDr. Heribertem Sturmem (1904–1981), Josefovým synovcem a absolventem kadaňského gymnázia, významným chebským a později bavorským historikem. Za druhé světové války byli ve vile ubytováni mimo jiné i další příbuzní rodiny Sturmových, Kadaňané žijící ve Vídni, a později ke konci války též různí uprchlíci ze Slezska. V červnu 1945 byl Josef Sturm s rodinou vypovězen z Kadaně i Československa a \"Villa Tusculum\" byla zkonfiskována.\n"}
{"id": "1403636", "url": "https://cs.wikipedia.org/wiki?curid=1403636", "title": "Villa Tannhäuser (Kadaň)", "text": "Villa Tannhäuser (Kadaň)\n\nVilla Tannhäuser (čp. 882) je vilový dům v Kadani. Nachází se v Poštovní ulici (dříve Gabelsbergerova) v předměstské vilové čtvrti dříve známé jako čtvrť Svatovojtěšská. Autorem projektu je kadaňský vilový architekt a stavitel Johann Petzet. Vila vznikla na objednávku pedagoga, vlastivědce a okresního školního inspektora Franze Slapičky. Stavební práce byly dokončeny roku 1929.\n\nKdyž začala pod Svatou horou v Kadani na původních polnostech sv. Vojtěcha vznikat nová vilová čtvrť, rozhodl se kadaňský pedagog a vlastivědec Franz Slapnička pro vybudování úctyhodné rodinné rezidence. Proto si v říjnu roku 1928 objednal u renomovaného kadaňského vilového architekta a stavitele Johanna Petzeta projekt a realizaci vilového domu. Petzet zhotovil návrh střízlivě pojaté vily, která i přes konzervativně vyhlížející exteriér skýtala veškerý komfort tehdejších funkcionalistických domů. \n\nFranz Slapnička vybral pro novostavbu poetické jméno \"Villa Tannhäuser\", které poodhaluje jak kulturní orientaci stavebníka, tak i jeho zájem o historii: Tannhäuser byl středověký rytíř a minnesänger, postava ze stejnojmenné romantické opery Richarda Wagnera z roku 1845. Úřední kolaudace \"Villy Tannhäuser\" proběhla v září 1929.\n\nStavebníkem a prvním majitelem \"Villy Tannhäuser\" byl pedagog, vlastivědec a okresní školní inspektor Franz Slapnička. Narodil se roku 1883 v Mostě do rodiny zámečníka. Úspěšně absolvoval učitelský ústav a stal se pedagogem. V roce 1912 se v Žatci oženil s Annou (*1887), rozenou Günther, dcerou žateckého vrchního učitele Antona Günthera, rodáka z Božího Daru. Z této rodiny pocházel také známý krušnohorský básník a pěvec Anton Günther (1876–1937). Franz a Anna Slapničkovi se nejprve přestěhovali do Plzně, kde se jim ještě roku 1913 narodila dcera Elisabeth. V roce 1922 se rodina přesunula do Kadaně, neboť zde Franz Slapnička získal místo učitele na měšťanské škole a zřejmě roku 1928 byl pak jmenován také školním inspektorem pro okres Kadaň. Významným počinem Franze Slapničky se stala vlastivědná publikace k dějinám a kultuře na Kadaňsku nazvaná \"Heimatbüchlein für das Kaadner und Duppauer Land\", která vyšla v Praze roku 1937. Kniha vznikla za podpory ministerstva školství jako pomocná učebnice pro německy vyučující národní školy v okrese Kadaň a Franz Slapnička byl jejím redaktorem a hlavním autorem. Na publikaci spolupracovalo asi třicet učitelů z celého Kadaňska. V úvodu knihy se nacházela československá státní hymna v němčině a u dětí měla kniha podporovat nejen regionální patriotismus, ale též československé občanské vlastenectví. Publikace byla ilustrována kresbami učitelů Karla Dorschnera z Klášterce nad Ohří a Josefa Löfflera z Kadaně. Franz Slapnička do knihy přispěl několika kapitolami, které se věnovaly dějinám výroby porcelánu a dějinám ovocnářství na Kadaňsku a územně-správnímu členění prvorepublikového okresu Kadaň s uvedením všech nejdůležitějších statistických údajů.\n\nV průběhu 30. let 20. století byl Franz Slapnička jako okresní inspektor v konfrontaci se vzrůstajícími protičeskými a protidemokratickými náladami mezi německými učiteli na Kadaňsku, stejně jako s jejich rodícím se obdivem k německému nacionálnímu socialismu. Slapnička postupně rezignoval na jejich přesvědčování, přestože byl k tomu jako regionální pedagogická autorita neustále vybízen československými státními orgány. K situaci se tehdy vyjádřil takto: \"Nemohu svým učitelům vyrvat jejich politické přesvědčení ze srdce.\" Snad také on sám již tehdy podlehl německému nacionálně-socialistickému blouznění. \n\nO jeho aktivitách po roce 1938 za tzv. Sudetské župy existují pouze strohé informace. Přes týden pobýval v Chebu a o víkendech se vždy vracel do Kadaně. Snad zde zastával nějaký úřad spojený se školstvím. Jeho dcera Elisabeth absolvovala učitelský ústav v Chomutově a jako učitelka pak působila v Klášterci nad Ohří. Mezi lety 1939 a 1942 tam rovněž bydlela, ale poté se opět vrátila do Kadaně a žila ve \"Ville Tannhäuser\". Na konci Druhé světové války se stopa školního inspektora Franze Slapničky ztrácí. Skutečnosti nasvědčují tomu, že z Chebu uprchl do americké okupační zóny v Bavorsku. Jeho manželka Anna spolu s dcerou Elisabeth pak byly v červnu 1945 vypovězeny z \"Villy Tannhäuser\", která jim byla zkonfiskována, a následně byly obě vyhnány do Německa.\n"}
{"id": "1403645", "url": "https://cs.wikipedia.org/wiki?curid=1403645", "title": "Santa Rosa", "text": "Santa Rosa\n\nSanta Rosa může znamenat:\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1403647", "url": "https://cs.wikipedia.org/wiki?curid=1403647", "title": "Referenční průhlednost", "text": "Referenční průhlednost\n\nReferenční průhlednost neboli referenční transparentnost je v programování vlastnost výrazů, která znamená, že daný výraz lze vyhodnotit bez ohledu na jeho kontext v rámci zdrojového kódu. Tedy že výraz se zadanými stejnými hodnotami bude vyhodnocen vždy na stejný výsledek (neboť nezávisí na skrytých hodnotách, například na globálních proměnných) a sám nemá žádné skryté vedlejší účinky.\n\nReferenčně průhledný podprogram je tak funkcí v matematickém smyslu. Díky tomu na něj programátor i překladač mohou nahlížet izolovaně a počítačový program složený z referenčně průhledných výrazů je vlastně přepisovacím systémem. To usnadňuje dosáhnout dokazatelné správnosti, umožňuje nebo alespoň výrazně usnadňuje či zefektivňuje řadu optimalizačních technik (například líné vyhodnocování, statickou analýzu kódu) a usnadňuje vytváření paralelních programů. Tím je motivován vznik programovacích jazyků, které refereční průhlednost do značné míry podporují a nebo i vyžadují.\n\nNa druhou stranu referenčně průhledné výrazy jsou z definice deterministické, přičemž praxe vyžaduje i implementace nedeterministických algoritmů, a nepředpokládají dodatečné vedlejší vstupy a výstupy, přičemž interaktivní programy v praxi využívají hojně vstupní a výstupní zařízení. Proto existují jednak jazyky využívající referenční průhlednost jen částečně, jednak pokročilé techniky (například monády), které umožňují v referenčně průhledných funkcích implementovat i postupy zdánlivě s referenční průhledností zcela nekompatibilní.\n\nReferenční průhlednost je jedním ze základních paradigmat deklarativního programování (tedy například funkcionálního a logického programování). \n"}
{"id": "1403650", "url": "https://cs.wikipedia.org/wiki?curid=1403650", "title": "Jindřich Merganc", "text": "Jindřich Merganc\n\nJindřich Merganc (7. července 1889, Žamberk – 28. února 1974, Bratislava) byl významný architekt českého původu, žijící a tvořící na Slovensku. Byl představitelem nových tendencí v moderní slovenské architektuře.\n\nV letech 1906 až 1914 studoval s přestávkami architekturu u slavných architektů Jana Kotěry (AVU) a Jože Plečnika (UMPRUM). Tomu předcházelo studium figurální kresby a olejomalby na kterém ho finančně podporoval baron Parish. Studium mu přerušila vojenská služba v Mostaru (Slovinsko), později pak první světová válka, po které přišel na Slovensko. Po roce 1914 se sblížil s profesorem Jožo Plečnikem, zejména na základě jazykových znalostí slovinštiny, kterou mladý Merganc ovládal. \n\nV roce 1920 začal pracovat na referátu Ministerstva veřejných prací, kde se věnoval problematice městské regulace. V roce 1922 založil společně se stavitelem Otmarem Klimešem vlastní architektonický ateliér v Bratislavě. Až do roku 1936 projektoval hlavně rodinné domy, převážně pro Čechy žijící v Bratislavě. \n\nDobrým příkladem jeho novátorských myšlenek je jeho vlastní rodinný dům na Čelakovského ulici, v blízkosti bratislavského hradu. Postavil ho spolu s O. Klimešem v duchu rondokubizmu, „československého národního slohu“. Kromě svého domu realizoval ještě několik dalších. Příkladnou je puristická vila na Gorazdově ulici. Nenápadný ale důstojně působící dům na svažitém pozemku nedaleko Horského parku je z roku 1935. Vyvážený kubický objekt, skládající se z hlavní trojpodlažní hmoty a k ní připojenému o poschodí menšímu kubusu vystupujícímu směrem do ulice. Vyvážená kompozice je podpořena plochou střechou.\nZ tvorby rodinných domů nelze nevzpomenout ještě vilu Dr. Dvořáka na Mudroňově ulici v Bratislavě. Stavba je zářivým příkladem vlivu Le Corbusiera na československé architekty. \n\nArchitekt Merganc se kromě profesora Plečnika sblížil i s kolegou Dušanom Jurkovičem a spolu s ním se podílel na mnohých projektech. Za zmínku stojí sanatorium MUDr. Kocha z roku 1930. Koncept budovy velmi dobře koresponduje s okolím a je citlivě zasazen do svažitého terénu. Vychází z čistých forem, typických pro Mergancovu tvorbu, realizovanou z přírodních ušlechtilých materiálů. Nejvýraznější je fasáda z neomítnutého režného zdiva. V interiéru je použit mramor jako obkladový materiál komunikačního jádra, které navazuje na čistou dispozici sanatoria.\n\nV roce 1940 byl dokončen jeho projekt Penzijní ústav, dnes Předsednictví SAV. Ze svého posledního pracoviště – Spojprojektu, odchází v červenci 1958 do důchodu.\n\nV roce 1970 se stal čestným členem Svazu slovenských architektů. Tímto gestem mu slovenští architekti projevili uznání jako dobrému architektovi a ušlechtilému člověku.\n\n"}
{"id": "1403652", "url": "https://cs.wikipedia.org/wiki?curid=1403652", "title": "Hesenský zemský sněm", "text": "Hesenský zemský sněm\n\nHesenský zemský sněm () je zemský sněm v Hesensku, jedné ze spolkových zemí Německa. Zasedá ve Wiesbadenském městském paláci ve Wiesbadenu a má 110 členů volených na pět let.Byl zřízen po konci druhé světové války v roce 1946 podle Ústavy Hesenska a jeho předchůdcem za Výmarské republiky byl Zemský sněm lidového státu Hesensko.\n\nPo volbách v roce 2013 jsou nejzastoupenějšími stranami ve sněmu Křesťanskodemokratická unie (\"CDU\", 47 mandátů) a Sociálnědemokratická strana Německa (\"SPD\", 37 mandátů). Kromě nich jsou ve sněmu zastoupeni také Zelení, Levice a Svobodná demokratická strana.\n\n"}
{"id": "1403656", "url": "https://cs.wikipedia.org/wiki?curid=1403656", "title": "Odpovědný redaktor", "text": "Odpovědný redaktor\n\nOdpovědný redaktor je pracovník v redakci knižního nakladatelství, který je zodpovědný za komplexní přípravu díla k vydání. Při své práci spolupracuje s autory, lektory, ilustrátory a dalšími osobami, které se podílejí na konkrétním díle. Jak název naznačuje, odpovídá za obsahovou a formální stránku díla, odpovídá za jeho stylistickou a jazykovou správnost, za sestavení tiráže, přidělení a uvedení ISBN a podobné věci. V novinářských kruzích bývá přirovnáván k obětnímu beránkovi, který před veřejností nese odpovědnost za vydané dílo. \n\n"}
{"id": "1403666", "url": "https://cs.wikipedia.org/wiki?curid=1403666", "title": "Dálniční křižovatka Horní Počernice", "text": "Dálniční křižovatka Horní Počernice\n\nDálniční křižovatka Horní Počernice je mimoúrovňová křižovatka na území hlavního města Prahy u Horních Počernic. Kříží se zde Pražský okruh s dálnicí D11.\n\nDálniční křižovatka se nachází na severovýchodním okraji hlavního města Prahy na katastrálním území Horních Počernic. Křižovatka se nachází v nadmořské výšce 231 m n. m.\n\nDálniční křižovatka Horní Počernice je mimoúrovňová křižovatka Pražského okruhu procházející zde severojižním směrem a dálnice D11, která na této křižovatce začíná. Na dálnici D11 navazuje Chlumecká ulice. Současně po Pražském okruhu prochází evropská silnice E55 a E65. Po dálnici D11 prochází evropská silnice E67.\n\nDálniční křižovatka Horní Počernice je provedena jako smíšený typ turbínové a čtyřlístkové čtyřramenné dálniční křižovatky.\n\nDálniční křižovatka Horní Počernice byla uvedena do provozu 12. října 1984 spolu se zprovozněním úseku Pražského okruhu ze Satalic do Horních Počernic a úseku dálnice D11 z Prahy do Bříství včetně navazujícího úseku Chlumecké ulice.\n"}
{"id": "1403675", "url": "https://cs.wikipedia.org/wiki?curid=1403675", "title": "Římskokatolická farnost Prusinovice", "text": "Římskokatolická farnost Prusinovice\n\nŘímskokatolická farnost Prusinovice je územní společenství římských katolíků s farním kostelem svaté Kateřiny v děkanátu Holešov. \n\nKostel stojí na gotických základech a byl několikrát přestavěn. Nejstarší částí kostala je loď. V 16. století byli majiteli panství Prusinovští z Víckova, kteří v kostele měli rodinnou hrobku. V roce 1601 dal Arkleb z Víckova, člen z rodu Prusinovských, přistavět věž a kostel původně zasvětil \"Ke cti a chvále Blahoslavené Trojice Svaté\"; kostel byl tehdy protestantský. Náhrobky z rodinné hrobky Prusinovských z Víckova byly při velké přestavbě kostela v letech 1866-1867 umístěny na vnější stranu kostela. Presbytář a boční kaple jsou nejnovější částí kostela.\n\nFarářem byl od ledna 2017 do června 2019 R. D. Marek Výleta. K 1. červenci 2019 byl farářem jmenován R. D. Mgr. Petr Dolák.\n\nVe farnosti se pravidelně koná tříkrálová sbírka. V roce 2017 činil v Prusinovicích výtěžek 36 240 korun, v Pacetlukách 7 195 korun.\n"}
{"id": "1403676", "url": "https://cs.wikipedia.org/wiki?curid=1403676", "title": "Mühlviertler Schlossmuseum Freistadt", "text": "Mühlviertler Schlossmuseum Freistadt\n\nZámecké muzeum kraje Mühlviertel (\"Mühlviertler Schlossmuseum\") je muzeum v zámku, který byl ve 14. století vybudován na severovýchodním okraji města Freistadtu. Muzeum umožňuje získat dobrý přehled o kultuře a historii kraje Mühlviertel i města Freistadtu.\n\nZámecké muzeum byl založeno v roku 1926.\n\nRozsáhlé sbírky lze celkově rozčlenit do pěti tematických skupin:\n\nV bývalé zámecké kapli je umístěno okolo 300 podmaleb na skle, které pocházejí převážně ze Sandlu a z Pohoří na Šumavě (Buchersu). Malá obec Sandl byla v první polovině 19. století střediskem výroby podmaleb na skle, takže se označení \"Obrázky na skle ze Sandlu\" stalo odborným termínem v národopisu.\n\nSloupový sál, původně stáj pro koně, byl postaven v roce 1588 a používá se jako mimořádný výstavní prostor.\n\nZ 50 m vysoké strážní věže se naskýtá překrásný pohled na město a jeho okolí. Ve věži se nacházejí prostory muzea, které dokumentují historii města, národopis a řemesla. Na vrcholu strážní věže se nachází původně zařízená obytná místnost a působivý ochoz ve výši 35 metrů. Zde pracoval věžník, který byl strážcem města a tvořil součást obranného systému středověkého města.\n"}
{"id": "1403680", "url": "https://cs.wikipedia.org/wiki?curid=1403680", "title": "Mimoúrovňová křižovatka Chlumecká", "text": "Mimoúrovňová křižovatka Chlumecká\n\nMimoúrovňová křižovatka Chlumecká (zkráceně MÚK Chlumecká) je mimoúrovňová křižovatka na území hlavního města Prahy mezi Horními Počernicemi a Černým Mostem. Kříží se zde Pražský okruh se silnicí II/611 (Náchodská ulice) a Chlumeckou ulicí. Je to výjezd 59 na Černý Most a silnici II/611.\n\nMimoúrovňová křižovatka se nachází na severovýchodním okraji hlavního města Prahy na katastrálním území Horních Počernic. Křižovatka se nachází v nadmořské výšce 263 m n. m.\n\nMimoúrovňová křižovatka Chlumecká je výjezd 59 z Pražského okruhu na Černý Most a silnici II/611. Po Pražském okruhu současně prochází evropská silnice E55 a E65. Na Chlumeckou ulici přicházející ze západu navazuje Náchodská ulice se silnicí II/611. Pražský okruh zde prochází severojižním směrem.\n\nDálniční křižovatka je provedena jako neúplná podoba čtyřlístkové čtyřramenné dálniční křižovatky.\n\nMimoúrovňová křižovatka byla zprovozněna spolu s úsekem Pražského okruhu ze Satalic do Horních Počernic 12. října 1984.\n"}
{"id": "1403686", "url": "https://cs.wikipedia.org/wiki?curid=1403686", "title": "Spandau Ballet", "text": "Spandau Ballet\n\nSpandau Ballet je anglická synthpopová skupina, která byla založená v roce 1979 v Londýně. Vznikla pod názvem \"The Cut\", který později změnila na \"The Makers\", později na \"Spandau Ballet\", podle nápisu v berlínském nočním klubu. Byla inspirována hnutím electro, jehož byla součástí. V 80. letech se stala jednou z nejúspěšnějších hudebních skupin éry New Romantic. Původní sestavu tvořili bratři Gary Kemp a Martin Kemp, hrající kytary, zpěvák Tony Hadley, saxofonista Steve Norman a bubeník John Keeble.\n\nV roku 1990 se skupina rozpadla, přičemž její členové pokračovali v sólových kariérách. Od roku 2009 opět funguje v původním složení.\n\n\n\n"}
{"id": "1403688", "url": "https://cs.wikipedia.org/wiki?curid=1403688", "title": "Steeve Guénot", "text": "Steeve Guénot\n\nSteeve François Fabien Guénot (* 2. října 1985 Chalon-sur-Saône) je francouzský reprezentant v zápase řecko-římském. Soutěží v lehké váze, je členem pařížského klubu Union sportive métropolitaine des transports. Je bronzovým medailistou z mistrovství Evropy v zápasu řecko-římském 2006 a stříbrným z mistrovství světa v zápasu řecko-římském 2007. Na Letních olympijských hrách 2008 získal pro Francii první zlatou medaili ze zápasnických soutěží od roku 1936, když ve finále zdolal Kanatbeka Begalijeva z Kyrgyzstánu. Na Letních olympijských hrách 2012 získal bronzovou medaili, když ho v semifinále porazil pozdější vítěz, Jihokorejec Kim Hjon-u. Vybojoval také sedm titulů mistra Francie. Je nositelem Řádu čestné legie. Pochází ze sportovní rodiny, jeho starší bratr Christophe Guénot je také olympijským medailistou v zápase. \n\n"}
{"id": "1403693", "url": "https://cs.wikipedia.org/wiki?curid=1403693", "title": "Artibonite", "text": "Artibonite\n\nArtibonite neboli Artibonito je nejdelší řeka ostrova Hispaniola. Je dlouhá 320 km a její povodí má rozlohu 9 500 km². Pramení v nadmořské výšce okolo tisíc metrů v pohoří Cordillera Central na území Dominikánské republiky, teče k jihozápadu a tvoří část státní hranice mezi Haiti a Dominikánskou republikou. Na haitském území na ní byla v roce 1956 postavena přehrada Péligre, sloužící k zavlažování i výrobě elektrické energie, pak se tok řeky stáčí k severozápadu a vlévá se do Gonâvského zálivu nedaleko městečka Grande-Saline. Hlavními přítoky jsou Boucan Carré, Fer à Cheval, Guayamouc a Macassia. Podle řeky je pojmenován stejnojmenný departement, který v roce 2004 krátkodobě vyhlásil nezávislost na Haiti.\n"}
{"id": "1403696", "url": "https://cs.wikipedia.org/wiki?curid=1403696", "title": "Mikel Landa", "text": "Mikel Landa\n\nMikel Landa (* 13. prosince 1989) je španělský silniční cyklista. Narodil se ve vesnici Murgia v severošpanělské provincii Álava. Začínal v týmu Orbea Continental a později závodil za Euskaltel–Euskadi (2011–2013), Astana Team (2014–2015), Team Sky (2016–2017) a Movistar Team (od 2018). V roce 2014 se účastnil závodu Giro d'Italia a o rok později opět. Právě v roce 2015 dojel na třetím místě. V roce 2017 skončil čtvrtý a o rok později sedmý na Tour de France.\n"}
{"id": "1403699", "url": "https://cs.wikipedia.org/wiki?curid=1403699", "title": "Státní znak Burkiny Faso", "text": "Státní znak Burkiny Faso\n\nStátní znak Burkiny Faso je tvořen dvěma vzpínajícími se stříbrnými hřebci, držícími mezi sebou malý červeno-zelený štít se zlatou hvězdou uprostřed. Štít a štítonoši překrývají dvě zkřížená kopí, ovinutá v horní části stříbrnou stuhou se zlatým nápisem BURKINA FASO. Dolní část kopí je ovinuta stuhou (také stříbrnou) se zlatým státním heslem Unité Progrès Justice (). Z obou konců spodní stuhy vyrůstá stvol prosa se třemi páry zelených listů a bílým klasem. Mezi štítem a stuhou je mezi kopími stříbrná, rozevřená kniha. Zákon uvádí, že všechny figury jsou položeny na velký francouzský štít, to se však v praxi nedodržuje a vládní internetové stránky užívají znak bez tohoto štítu.\n\nSymbolika znaku je vykládána následovně: štít symbolizuje ochranu národa a lásku k vlasti, kopí odhodlání bránit vlast, hřebci vznešenost lidu, kniha hledání, poznání a výuku a proso touhu po potravinové soběstačnosti a hojnosti.\n\nHorní Volta, jak se původně jmenovala Burkina Faso, získala nezávislost na Francii 5. srpna 1960. První státní znak nové republiky byl ale zaveden až 4. května 1961. Byl tvořen malým štítem v barvách tehdejší hornovoltské vlajky: černé, bílé a červené. Na vodorovné pruhy byly položeny zlatá písmena RHV. Iniciály značily název země ve francouzštině: \"République de Haute-Volta\". Štít byl položen na dvě kopí, přes která byla v horní části položena stříbrná stuha s heslem UNITÉ TRAVAIL JUSTICE (). Pod štítem byla zlatá sazenice sorga (čiroku) a dvě motyky. Štítonoši byli dva stříbrné koně. To vše bylo položeno na modrý velký štít.\n\nV roce 1967 byl znak upraven: velký modrý štít byl odstraněn, malý štít evropského stylu byl nahrazen africkým, byly odstraněny iniciály, jedno kopí bylo nahrazeno stvolem sorga, stuha byla přesunuta do dolní části přes dvě motyky a odstraněna byla též sazenice sorga.\n\n4. srpna 1983 se po puči kapitána Thomase Sankary dostala k moci marxistická vláda, která přesně po roce změnila název státu na domorodé Burkina Faso (\"republika Země spravedlivých\") a zároveň zavedla nový státní znak (nařízení prezidenta číslo 84-043-CNR-PRES z 2. srpna 1984). Znak byl tvořen červeným, ozubeným kolem s devatenácti zuby s uvnitř zlatým, kruhovým polem. V tomto poli byla v horní části červená hvězda (dle jiných zdrojů zlatá s červeným lemem), částečne přes ozubení, uprostřed zkřížené motyka a samopal a dole otevřená kniha s černými slovy ve čtyřech řádcích. Heraldicky vpravo byla slova BURKINA, fasokeno, kamba a bibbe a nalevo FASO, a ye wihi, yiky ya! a ukame nete (na zobrazeném obrázku je text autora obrázku ve francouzštině, že mu je text neznámý). Pod kolem byla dvě zelená stébla sorga se stříbrnými (dle jiného zdroje zlatými) klasy. Přes dolní část stébel byla položena stříbrná stuha s černým nápisem LA PATRIE OU LA MORT NOUS VAINCRONS ().\n\nSoučasný znak byl schválen 1. srpna 1997 zákonem Národního shromáždění Burkiny Faso č. 20/97/II/AN a vyhlášen dekretem prezidenta č. 97-356/PRES dne 10. září 1997.\n\n"}
{"id": "1403701", "url": "https://cs.wikipedia.org/wiki?curid=1403701", "title": "Goczałkowice-Zdrój", "text": "Goczałkowice-Zdrój\n\nGoczałkowice-Zdrój (\"Zdrój\" znamená v polštině \"Lázně\"; \"Bad Gotschallkowitz\") jsou lázeňská obec v jižním Polsku ve Slezském vojvodství v okrese Pština tvořící samostatnou gminu. Leží na území historického Horního Slezska mezi městy Čechovice-Dědice a Pština na pruské straně někdejší rakousko-pruské hranici, jež běžela podél řeky Visly tekoucí jižně od obce. Vede tudy železniční trať Katovice – Bílsko-Bělá – Żywiec (Čadca) a čtyřproudová státní silnice č. 1 postavená v 70. letech jako součást moderního spojení Varšavy s katovickou aglomerací a československými hranicemi, zvaná \"gierkówka\". K 31. 12. 2017 zde žilo 6 642 obyvatel.\n\nObec Goczałkowice-Zdrój se skládá ze dvou výrazně odlišných částí – původní vesnice rozkládající se ve směru západ–východ podél ulic Główna (Hlavní) a Szkolna (Školní) v severozápadní části katastrálního území a lázeňského městečka na jihovýchod od ní. Kromě nich se rozlišují ještě dvě „čtvrti“ vzniklé v druhé polovině 20. století a s převahou rodinné zástavby: \"Działki\" na západ od lázní a na jih od původní vesnice a \"Kolonia Brzozowa\" na východním okraji katastru za čtyřproudovou silnicí.\n\nPrvní písemná zmínka o Goczałkowicích pochází z roku 1326, jejich název je prý odvozen od jistého rytíře Goczała. Vesnice patřila Pštinskému knížectví a spolu s ním byla do roku 1742 (viz slezské války) součástí Českého království. Později byla většina Horního Slezska i s Pštinou a Goczałkowicemi přenechána Prusku, resp. od roku 1871 Německému císařství. Jednalo se tehdy o příhraniční obec na prusko-rakouské hranici, po hornoslezských povstáních a plebiscitu v roce 1922 přičleněnou k Polsku. V letech 1975–1991 byly Goczałkowice městskou částí Pštiny.\n\nLázeňské tradice Goczałkowic sahají do roku 1856, kdy byly při hledání ložisek soli objeveny léčivé minerální prameny. V současnosti se jedná o jediné vedle Ustroně fungující lázně v polské části Horního Slezska. Zdejší vody se využívají především k léčbě ortopedických a revmatologických onemocnění. K historické lázeňské zástavbě z 2. poloviny 19. století soustředěné podél ulice Uzdrowiskowa (Lázeňská) patří novorenesanční budova ředitelství (bývalý hotel \"President\", 1880), hrázděný lázeňský dům \"Wrzos\" (1874), stará kolonáda (1862) či kaple Uzdravení nemocných (1866).\n\nNejvětším turistickým lákadlem mimo lázeňskou zónu jsou \"Kapiasovy zahrady\". V roce 1979 Bronisław Kapias založil u svého domu v Goczałkowicích okrasnou školku i s ukázkovou zahradou ve stylu různých krajinných oblastí. Její popularita vedla k postupnému rozšiřování zahrad, které od roku 2008 (vznik \"Nové zahrady\") zaujímají plochu přes 40 000 m² a staly se turistickým cílem samy o sobě.\n\nZápadně od obce se rozkládá Goczałkowická přehrada postavená na řece Visle v letech 1950–1956. Nádrž zásobuje vodou katovickou aglomeraci a také slouží protipovodňové ochraně, rekreačním účelům a rybolovu, kromě toho je hnízdištěm řady ptáků a součástí Ptačí oblasti Natura 2000 \"Údolí horního toku Visly (Dolina Górnej Wisły)\". Mezi přehradou a lázeňskou části obce se podél Visly táhne rybniční soustava. Goczałkowice-Zdrój jsou spolu s gminami Dubovec, Hažlach, Chyby, Skočov, Strumeň a Žibřidovice na Těšínsku a gminou Pawłowice Śląskie členem Rybářského sdružení Žabí kraj.\n\n"}
{"id": "1403703", "url": "https://cs.wikipedia.org/wiki?curid=1403703", "title": "Agent Cody Banks", "text": "Agent Cody Banks\n\nAgent Cody Banks je americký komediální film z roku 2003. Režie se ujal Harald Zwart a scénáře Scott Alexander, Larry Karaszewski, Zack Stentz a Ashley Edward Miller. Hlavní role hrají Frankie Muniz, Hilary Duff, Angie Harmon, Keith David, Cynthia Stevenson, Daniel Roebuck, Darrell Hammond, Ian McShane a Arnold Vosloo. Film měl premiéru ve Spojených státech dne 14. března 2003. V České republice nebyl promítán v kinech.\n\n\nFilm vydělal 47,9 milionů dolarů v Severní Americe a 10,8 milionů dolarů v ostatních oblastech, celkově tak vydělal 58,7 milionů dolarů po celém světě. Rozpočet filmu činil 28 milionů dolarů. Za první víkend docílil druhé nejvyšší návštěvnosti, kdy vydělal 14 milionů dolarů.\n\nNa recenzní stránce Rotten Tomatoes získal ze 103 započtených recenzí 39 procent. Na Česko-Slovenské filmové databázi snímek získal 41 procent.\n\nV roce 2004 měl premiéru film \"Agent Cody Banks 2\". Ve filmu si už nezahrála Hilary Duff a Angie Harmon.\n"}
{"id": "1403706", "url": "https://cs.wikipedia.org/wiki?curid=1403706", "title": "Belgie na Eurovision Song Contest", "text": "Belgie na Eurovision Song Contest\n\nBelgie se soutěže Eurovision Song Contest zúčastnila celkem šedesátkrát. Byla jedním ze sedmi států, které se účastnily prvního ročníku soutěže roku 1956. Jedinými zeměmi, které na soutěži vystupovaly vícekrát než Belgie, jsou pouze Německo, Francie a Spojené království. Eurovizi Belgie vynechala pouze třikrát, a to v letech 1994, 1997 a 2001 kvůli špatným umístěním v tomto období. Na soutěži Belgie zvítězila jednou na ročníku 1986.\n\nV prvních dvaceti letech na soutěži Belgie dosáhla nejlepšího výsledku v roce 1966, kdy se zpěvačka Tonia umístila na čtvrtém místě. Dalšího úspěchu země dosáhla na Eurovizi 1978, kdy se belgický reprezentant, Jean Vallée, umístil na druhém místě. První a zároveň poslední belgické vítězství přišlo v roce 1986 ve norském Bergenu, kdy na první příčku dosáhla tehdy třináctiletá Sandra Kim s písní „J’aime la Vie“. V nejlepší trojce Belgie naposledy skončila v roce 2003, když skupina Urban Trad prohrála v Rize, když o pouhé dva body nestačila na zástupce Turecka. Poslední Belgie skončila celkem osmkrát, naposledy v roce 2000. Ani jeden bod nezískala Belgie v letech 1962 a 1965.\n\nS příchodem semifinálí v roce 2004, Belgie do finále nepostoupila ani jednou mezi lety 2005 a 2009. V posledních letech se ale belgické výsledky výrazně zlepšily. Z celkem devíti účastí se země do finále probojovala pětkrát, přičemž čtyřikrát i do nejlepší desítky. Z těchto úspěšných účastí se Belgie umístila dvakrát na čtvrtém místě v letech 2015 s reprezentantem Loïcem Nottetem a 2017 s reprezentantkou Blanche, šesté místo obsadil roku 2010 zpěvák Tom Dice a na desátém místě skončila zpěvačka Laura Tesoro v roce 2016.\n\nSoutěž Eurovision Song Contest v Belgii organizují dva vysílatelé, vlámská společnost Vlaamse Radio- en Televisieomroep (VRT) a frankofonní společnost Radio télévision belge de la communauté française (RTBF). Každý rok se obě společnosti v organizaci a výběru reprezentanta navzájem střídají, přičemž VRT obsluhuje sudé roky a RTBF liché roky. Tento princip funguje od roku 2002.\n\nZatímco VRT obvykle organizuje národní výběrové kolo s názvem \"Eurosong\", RTBF reprezentanty volí spíše pomocí interního výběru. Toto pravidlo však neplatí vždy, například v letech 1998, 2005 a 2011 uspořádala národní kolo i RTBF. VRT zase vsadilo na interní výběr v letech 2010 a 2018.\n\nPrvním významnějším belgickým úspěchem na soutěži se stal ročník 1966, kdy se reprezentantka Tonia umístila na čtvrtém místě. Tento výsledek byl v roce 1978 překonán Jeanem Valléem, který skončil na druhém místě. Do roku 1980 Belgie skončila poslední celkem pětkrát, a to v letech 1961, 1962, 1965, 1973 a 1979.\n\nPo dvou poměrně úspěšných ročnících 1982 a 1984 se v roce 1985 Belgie již pošesté umístila na posledním místě. O rok později však Belgie zaznamenala svůj největší úspěch, kdy tehdy třináctiletá Sandra Kim zvítězila s písní „J’aime la Vie“ v norském Bergenu. Přestože sama uvedla, že je jí 15 let a splňuje tak pravidla k účasti, v době soutěže jí bylo pouze 13. I tak jí ale bylo povoleno si trofej ponechat. Současná věková hranice pro reprezentaci na Eurovizi je 16 let, Sandra Kim tak již zůstane nejmladším vítězem soutěže. Tímto úspěchem se Belgie stala poslední francouzsky mluvící zemí s alespoň jednou výhrou, doplnila tak Francii, Lucembursko, Monako a Švýcarsko. Zpěvačka také překonala rekord v počtu dosažených bodů. Získala celkem 176 bodů, tento rekord vydržel až do roku 1993, když vítězné Irsko obrdželo 187 bodů. Belgická reprezentantka získala 77,2 % možného bodového zisku, což je osmý nejlepší výsledek v historii soutěže.\n\nPosedmé Belgie skončila na posledním místě roku 1993. V 90. letech se země dostala do nejlepší desítky pouze jednou na ročníku 1998 v Birminghamu, když reprezentantka Mélanie Cohl dosáhla na šesté místo.\n\nPoosmé a naposledy Belgie skončila na posledním místě v roce 2000 ve Stockholmu. Nejlepšího výsledku nového století dosáhla Belgie v roce 2003, kdy zemi reprezentovala skupina Urban Trad zazpívala píseň ve vymyšleném jazyce a se 165 body skončila na druhém místě, pouhé dva body za tureckou vítězkou Sertab Erener. Píseň v imaginárním jazyce předvedla i skupina Ishtar na ročníku 2008, umístila se ale až na 17. místě v prvním semifinále, nepostoupila tak do finále. Neúspěch Belgie zaznamenala také v roce 2009, kdy s jedním bodem skončila na předposledním místě.\n\nReprezentantem Belgie v roce 2010 se stal zpěvák Tom Dice, který dva roky předtím skončil druhý ve vlámské verzi soutěže \"X Factor\". Byl vybrán interně televizí VRT 25. listopadu 2009. Účastnil se prvního semifinále, ve kterém se umístil na prvním místě, a Belgie tak poprvé od zavedení semifinálových kol postoupila do finále. Ve finále pak nakonec skončil na šestém místě, což byl nejlepší belgický výsledek od roku 2003, zároveň nejlepší výsledek vlámského výběru od roku 1959. Všechny ostatní úspěchy totiž Belgii zařídili reprezentanti vybraní televizí RTBF.\n\nV roce 2011 Belgii reprezentovala skupina Witloof Bay, která skončila těsně před branami finále, když na 11. místě o jeden bod zaostala za Moldavskem.\n\nPro ročník 2012 vsadila televize VRT na interní výběr reprezentanta a pro tento rok zrušila národní kolo \"Eurosong\". Rozhodla se pro sedmnáctiletou zpěvačku Iris, volbu písně ale nechala na hlasování veřejnosti. V semifinále nakonec s 16 body, tedy druhým nejnižším bodovým ziskem v tomto ročníku, obsadila předposlední příčku a do finále nepostoupila.\n\nNa 58. ročníku soutěže v roce 2013 zastupoval Belgii vítěz soutěže \"The Voice Belgique\", Roberto Bellarosa. Byl vybrán interně televizí RTBF. Zpěvák postoupil do finále, kde se umístil na 12. místě.\n\nV roce 2014 se společnost VRT opět vrátila k národnímu kolu, pro které bylo vybráno 30 interpretů. Více než 50 % všech diváckých hlasů získal zpěvák Axel Hirsoux. Ze sedmi odborných mezinárodních porot obdržel čtyřikrát nejvyšší možný počet bodů, a tak národní kolo vyhrál. Belgii reprezentoval s pomalou baladou „Mother“. V semifinále nakonec skončil na 14. místě ze 16, a do finále nepostoupil.\n\nV roce 2015 vybrala televize RTBF dalšího účastníka soutěže \"The Voice Belgique\", Loïca Notteta. Ten v této soutěži skončil na druhém místě. S písní „Rhythm Inside“ získal v semifinále 149 bodů a z druhého místa postoupil do finále. Tam nakonec obdržel 217 bodů a umístil se na 4. místě. Tento výsledek znamenal nejlepší belgické umístění od roku 2003, a zároveň nejvyšší skóre v historii belgické účasti. Poprvé také došlo k tomu, že reprezentant na čtvrtém místě získal více než 200 bodů.\n\nVRT oznámila 26. května 2015, že se pro další ročník vrátí k národnímu kolu \"Eurosong\". Tentokrát bylo ale vybráno pouhých 5 účastníků. Celé toto národní kolo bylo rozděleno do tří večerů, přičemž diváci mohli hlasovat pouze během toho posledního. S písní „What’s the Pressure“ nakonec soutěž vyhrála zpěvačka Laura Tesoro 17. ledna 2016 a porazila tak další čtyři účastníky, Toma Frantzise, Adila Aaraba, Amaryllis Uitterlinden a Astrid Destuyver. Laura Tesoro vystoupila jako poslední na druhém semifinále a ze třetího místa s 274 body postoupila do finále. Na velkém finále naopak vystoupila jako první a umístila se na 10. místě se 181 body.\n\nValonský vysílatel RTBF představila reprezentantku pro ročník 2017 22. listopadu 2016. Stala se jí zpěvačka Ellie Delvaux vystupující pod uměleckým jménem Blanche. I ta se v minulosti zúčastnila talentové soutěže \"The Voice Belgique\", stejně jako její eurovizní předchůdci Roberto Bellarosa, Axel Hirsoux a Loïc Nottet. Vzhledem k účasti zpěvačky Laury Tesoro, která Belgii reprezentovala o rok dříve, na soutěži \"The Voice van Vlaanderen\", se Blanche stala již pátou reprezentantkou Belgie se zkušeností na soutěži \"The Voice\" v řadě.\n\nReprezentační píseň „City Lights“ byla televizí oficiálně zveřejněna 8. března 2017. Den předtím však tato skladba unikla na službě Spotify. Blanche se zúčastnila prvního semifinále, ze kterého postoupila dále do finále, kde skončila na 4. místě. Belgie se tak potřetí za jednu dekádu umístila v první šestce. Jindy se tak stalo pouze v 80. letech.\n\nBěhem eurovizního víkendu v roce 2017 uvedl Peter Van de Veire, známá belgická rádiová osobnost, že společnost VRT vybere reprezentanta pro následující ročník interně. Reprezentantka Laura Groeseneken byla představena 28. září 2017 během talkshow \"Van Gils & gasten\" vysílané na rádiu Één. Přestože byla skladba „A Matter of Time\" mezi bookmakery jedna z favoritů, umístila se v semifinále až na 12. místě, a poprvé od roku 2014 se tak Belgie nedostala do finále.\n\n\n\n\n\n"}
{"id": "1403708", "url": "https://cs.wikipedia.org/wiki?curid=1403708", "title": "Dvanáct do tuctu 2", "text": "Dvanáct do tuctu 2\n\nDvanáct do tuctu 2 (v anglickém originále Cheaper by the Dozen 2) je americký rodinný a komediální film z roku 2005. Film je sequelem filmu \"Dvanáct do tuctu.\" Režie se ujal Adam Shankman a scénáře Sam Harper. Hlavní role si zahráli Steve Martin, Bonnie Hunt, Hilary Duff, Piper Perabo, Alyson Stoner, Tom Welling, Eugene Levy a Carmen Electra.\n\n\nFilm vydělal 82,5 milionů dolarů v Severní Americe a 46,6 milionů dolarů v ostatních oblastech, celkově tak vydělal 129,1 milionů dolarů po celém světě. Rozpočet filmu činil 60 milionů dolarů. Za první víkend docílil čtvrté nejvyšší návštěvnosti, kdy vydělal 9,3 milionů dolarů.\n\nNa recenzní stránce Rotten Tomatoes získal z 93 započtených recenzí 6 procent. Na serveru Metacritic snímek získal z 24 recenzí 34 bodů ze sta. Na Česko-Slovenské filmové databázi snímek získal 49 procent.\n\nFilm získal dvě nominace na cenu Zlatá malina a to v kategoriích: nejhorší herečka (Duff) a nejhorší herecký výkon ve vedlejší roli (Levy).\n"}
{"id": "1403710", "url": "https://cs.wikipedia.org/wiki?curid=1403710", "title": "Kotel (rozhledna)", "text": "Kotel (rozhledna)\n\nKotel je rozhledna na stejnojmenném vrchu na kótě 575 m n. m. cca 2 km jihozápadně od vesnice Kamenný Újezd (okres Rokycany). \n\nV roce 1895 postavila rokycanská pobočka Klubu českých turistů na vrcholu kopce Kotel šestipatrovou dřevěnou rozhlednu. Už roku 1909 však musela být vzhledem ke svému špatnému stavu stržena. O sto let později, v roce 2009, inicioval Klub Svobodných demokratů v Rokycanech jednání o stavbě rozhledny nové. Studii rozhledny vypracovala Eva Králová, která na konečném projektu spolupracovala s architektem Václavem Hatlmanem. V roce 2011 bylo vydáno stavební povolení. Rok nato byla vyhlášena veřejná sbírka, která přinesla 72 000 Kč. Roku 2013 získal investor, město Rokycany, dotaci z regionálního operačního programu (ROP). Ta činila 85 % nákladů na stavbu, které dosáhly částky přibližně 6 miliónů korun. Rozhledna byla slavnostně otevřena v květnu 2014. \n\nZa dobrého počasí umožňuje kruhový rozhled spatřit vrcholy Brd, Krušných hor, Šumavy, Českého středohoří a Českého lesa. \n\nModrá turistická značka spojující Rokycany a Kamenný Újezd prochází rozcestníkem \"Kotel odbočka k rozhledně\", odkud je rozhledna vzdálena 300 metrů. Silnice mezi Rokycany a Veselou tuto značku protíná. Na místě je parkoviště, odkud je cesta na rozhlednu podstatně kratší. \n\n"}
{"id": "1403712", "url": "https://cs.wikipedia.org/wiki?curid=1403712", "title": "Moscow River Cup 2018 – ženská čtyřhra", "text": "Moscow River Cup 2018 – ženská čtyřhra\n\nŽenská čtyřhra Moscow River Cup 2018 probíhala ve druhé polovině července 2018. Do deblové soutěže moskevského tenisového turnaje hraného na antuce nastoupilo šestnáct dvojic. Jednalo se o premiérový ročník ruské akce konané v Národním tenisovém centru Juana Antonia Samaranche.\n\nVítězem se stal ruský nenasazený pár Anastasija Potapovová a Věra Zvonarevová, který ve finále za 59 minut zdolal ruskou-kazašskou dvojici Alexandru Panovovou s Galinou Voskobojevovou po hladkém dvousetovém průběhu 6–0 a 6–3. Obě šampionky si do žebříčku WTA připsaly 280 bodů a získaly premiérovou společnou trofej. Potapovová vybojovala první deblový titul na okruhu WTA Tour a posunula se na nové žebříčkové maximum, když po dohrání figurovala na 154. místě čtyřhry. Pro bývalou světovou devítku Zvonarevovou to bylo osmé takové turnajové vítězství.\n\n"}
{"id": "1403713", "url": "https://cs.wikipedia.org/wiki?curid=1403713", "title": "Davilla", "text": "Davilla\n\nDavilla je rod rostlin z čeledi dileniovité. Jsou to liány a šplhavé keře s jednoduchými střídavými listy a žlutými květy. Plodem je tobolka obklopená 2 zbytnělými kališními lístky. Rod zahrnuje 33 druhů a je rozšířen výhradně v tropické Americe. Některé druhy mají význam v domorodé medicíně.\n\nZástupci rodu \"Davilla\" jsou liány a šplhavé keře. Rostliny mohou být lysé nebo rezavě huňaté, odění je složené z jednoduchých chlupů. Listy jsou jednoduché, střídavé, papírovité nebo kožovité, s křídlatým řapíkem, na omak více či méně drsné vlivem přítomnosti křemičitých tělísek v epidermis. Květy jsou oboupohlavné, uspořádané v úžlabních nebo vrcholových, latovitých květenstvích. Kalich je složen z 5 nestejných lístků, z nichž 2 vnitřní dužnatějí a později vysychají a obklopují plod. Koruna je žlutá, složená ze 3 až 6 (většinou 5) obvejčitých korunních lístků. Tyčinek je mnoho. Gyneceum je tvořeno 1 nebo 2 volnými, nesrostlými plodolisty obsahujícími po 2 vajíčkách. Čnělky jsou lehce postranní, zakončené štítovitou bliznou. Plodem je nepravidelně pukající tobolka obklopená zbytnělým kalichem a obsahující 1 nebo 2 semena. Semena mají tenký bílý míšek.\n\nRod \"Davilla\" zahrnuje 33 druhů. Je rozšířen výhradně v tropické Americe v oblasti od jižního Mexika po Bolívii a Paraguay a na Karibských ostrovech. Největší areál mají druhy \"Davilla kunthii\" a \"Davilla nitida\", rozšířené od Mexika po Bolívii. Centrum druhové diverzity je v jihovýchodní a severovýchodní Brazílii. Zástupci rodu často rostou v sekundárních porostech.\n\nKvěty jsou opylovány hmyzem, údajů je však velmi málo. U amazonského druhu \"Davilla kunthii\" byly jako hlavní opylovači prokázány včely z čeledí včelovití (\"Apidae\") a ploskočelkovití (\"Halictidae\"), v menší míře pak včely z čeledi čalounicovití, vosy a pestřenky. Na květech druhu \"Davilla nitida\" byly pozorovány nebodavé včely rodu \"Trigona\".\n\nZ druhu \"Davilla kunthii\" byly izolovány různé flavonoidy, mezi jinými myricetin, kvercetin a kempfferol, a obsahuje také saponiny. V semenech je obsažen kofein.\n\nDruh \"Davilla kunthii\" je v domorodé medicíně používán jako léčivá rostlina. Odvar slouží jako tonikum, při bolestech zad a jako antiseptikum. Kůra se používá při desinfekci přeříznuté pupeční šňůry u novorozenců.\n\n"}
{"id": "1403716", "url": "https://cs.wikipedia.org/wiki?curid=1403716", "title": "Rabíndra setu", "text": "Rabíndra setu\n\nRabíndra setu (, ) je konzolový most v Západním Bengálsku v Indii spojující města Háura a Kalkata přes řeku Huglí v deltě Gangy.\n\nJeho stavba byla dokončena v roce 1943, kdy byla Kalkata ještě součástí Britské Indie, ale jméno \"Rabíndra setu\" získal až v roce 1965 k poctě Rabíndranátha Thákury, bengálského spisovatele a nositele Nobelovy ceny za literaturu. Zejména v angličtině bývá často nadále označován (doslova \"Háurský most\").\n\nI po postavení druhého mostu Bidjáságar setu přibližně tři kilometry jižněji po proudu Huglí v roce 1992 zůstává Rabíndra setu nejdůležitějším mostem Kalkaty. Je to i proto, že na východní straně vede přímo k nádraží Háura, jednomu z největších a nejrušenějších nádraží celé Indie. Přes Huglí totiž není v Háura železniční most a železniční tratě vedoucí ke Kalkatě ze západu, například železniční trať Bombaj – Nágpur – Kalkata, jsou fakticky ukončeny v Háura, byť se o nich běžně píše jako o tratích končících v Kalkatě.\n\nV době svého dokončení byl Rabíndra setu třetím nejdelším konzolovým mostem na světě po Québeckém mostě přes řeku Svatého Vavřince v Kanadě a Forthském železničním mostě přes záliv Firth of Forth ve Skotsku. Od té doby byl na seznamu nejdelších konzolových mostů odsunut na šesté místo. \n"}
{"id": "1403717", "url": "https://cs.wikipedia.org/wiki?curid=1403717", "title": "Bravo, girls: Hurá do toho!", "text": "Bravo, girls: Hurá do toho!\n\nBravo, girls: Hurá do toho (v anglickém originále Bring It On: In It to Win It) je americký komediální film z roku 2007. Režie se ujal Steve Rash a scénáře Alyson Fouse a Elena Song. Hlavní role hrají Ashley Benson, Cassandra Scerbo a Michael Copon. Film je čtvrtým filmem série \"Bravo, girls!.\" Film se natáčel v Universal Orlando Resort v Orlandu. Na DVD byl vydán dne 18. prosince 2017. \n\n"}
{"id": "1403719", "url": "https://cs.wikipedia.org/wiki?curid=1403719", "title": "Bravo Girls: Všechno nebo nic", "text": "Bravo Girls: Všechno nebo nic\n\nBravo Girls: Všechno nebo nic (v anglickém originále \"Bring It On: All or Nothing)\" je americký komediální film z roku 2006. Režie se ujal Steve Rash a scénáře Alyson Fouse. Hlavní role hrají Hayden Panettiere a Solange Knowles. Film byl vydán na DVD dne 8. srpna 2006. Je druhým sequelem filmové série \"Bravo, girls!\". \n\n"}
{"id": "1403723", "url": "https://cs.wikipedia.org/wiki?curid=1403723", "title": "Bravo Girls: Opět v akci", "text": "Bravo Girls: Opět v akci\n\nBravo Girls: Opět v akci (v anglickém originále Bring It On Again) je americký komediální film z roku 2004. Režie se ujal Damon Santostefano a scénáře Claudia Grazioso, Brian a Mark Gunn. Hlavní role hrají Anne Judson-Yager a Bree Turner. Film je prvním sequelem filmu \"Bravo, girls!.\"\n\n\nFilmová série \"Bravo, girls!\" má pět sequelů:\n\n"}
{"id": "1403726", "url": "https://cs.wikipedia.org/wiki?curid=1403726", "title": "Bravo Girls: Bojovat až do konce", "text": "Bravo Girls: Bojovat až do konce\n\nBravo Girls: Bojovat až do konce (v anglickém originále Bring It On: Fight to the Finish) je americký komediální film z roku 2009. Režie se ujal Bille Woodruff a scénáře Alyson Fouse a Elena Song. Hlavní role hrají Christina Milian, Rachele Brooke Smith, Cody Longo, Vanessa Born, Gabrielle Dennis a Holland Roden. Film byl vydán na DVD a Blu-ray dne 1. září 2009.\n\n\nFilmová série \"Bravo, girls!\" má pět sequelů:\n\n"}
{"id": "1403727", "url": "https://cs.wikipedia.org/wiki?curid=1403727", "title": "Jiangxi Open 2018 – ženská čtyřhra", "text": "Jiangxi Open 2018 – ženská čtyřhra\n\nŽenská čtyřhra Jiangxi Open 2018 probíhala ve druhé polovině července 2018. Do deblové soutěže nančchangského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Ťiang Sin-j a Tchang Čchien-chuej.\n\nVítězství obhájila čínská nenasazená dvojice Ťiang Sin-jü a Tchang Čchien-chuej, které ve finále zdolaly krajanky Lu Ťing-ťing a Jou Siao-ti po dvousetovém průběhu 6–4, 6–4. Obě šampionky si do žebříčku WTA připsaly 280 bodů, získaly druhou společnou trofej a také každá z nich vybojovala druhý deblový titul na okruhu WTA Tour.\n\n"}
{"id": "1403730", "url": "https://cs.wikipedia.org/wiki?curid=1403730", "title": "Římskokatolická farnost Rusava", "text": "Římskokatolická farnost Rusava\n\nŘímskokatolická farnost Rusava je územní společenství římských katolíků s farním kostelem Povýšení svatého Kříže v děkanátu Holešov. \n\nPrvní písemná zmínka o obci pochází z roku 1667. Údolí horního toku Rusavy bylo sporadicky osídleno již v předchozích staletích (na území dnešní Rusavy se např. nacházela středověká ves Jestřebí, od poloviny 15. století opuštěná), skutečná vesnice zde však vznikla teprve poté, co se sem z nařízení zemského hejtmana Jana z Rottalu nuceně přestěhovali Valaši po jednom z nezdařených povstání.\n\nFarní kostel byl postaven v letech 1777-1779.\n\nAdministrátorem excurrendo je od července 2017 R. D. Mgr. Jan Hrudík.\n\nVe farnosti se pravidelně koná tříkrálová sbírka. V roce 2017 činil její výtěžek 19 968 korun.\n\n"}
{"id": "1403731", "url": "https://cs.wikipedia.org/wiki?curid=1403731", "title": "Jiangxi Open 2018 – ženská dvouhra", "text": "Jiangxi Open 2018 – ženská dvouhra\n\nŽenská dvouhra Jiangxi Open 2018 probíhala ve druhé polovině července 2018. Do singlové soutěže nančchangského tenisového turnaje hraného na tvrdém povrchu nastoupilo třicet dva hráček. Obhájkyní titulu byla čínská tenistka Pcheng Šuaj, která do turnaje nezasáhla. \n\nVítězkou se stala 26letá druhá nasazená Číňanka Wang Čchiang, jež ve finále zdolala o dva roky mladší turnajovou šestku Čeng Saj-saj. Poražená hráčka po prohraném úvodním setu ve druhém skrečovala pro zranění. Wangová si připsala premiérové turnajové vítězství na okruhu WTA Tour a posunula se na 53. příčku světové klasifikace, devět míst za kariérní maximum. Také Čengová v singlovém finále debutovala. \n"}
{"id": "1403732", "url": "https://cs.wikipedia.org/wiki?curid=1403732", "title": "Futurismus (literatura)", "text": "Futurismus (literatura)\n\nFuturismus byl jedním z prvních směrů literární avantgardy. Filippo Tommaso Marinetti zavedl jeho název a základní principy \"Futuristickám manifestem\", vydaným 20. února 1909 v pařížském \"Figaru\" a krátce poté také v milánské revue \"Poesia\". V následujících třech letech se v Itálii objevilo 30 dalších futuristických manifestů, nikoliv pouze literárních, ale také malířských, sochařských, divadelních, fotografických a politických. K základním heslům nového typu literární tvorby patřilo právo na vzpouru a oslava života, odvahy, mužnosti a energie. Futuristická literární tvorba odmítala jakoukoliv návaznost na starší směry, byť do jisté míry vycházela například z myšlenek Nietzschových a Bergsonových. Kladla důraz na dynamiku a novost, zejména moderní techniku, rychlost, sílu a efektivitu mechanických strojů. „Modernolatrie“, uctívání modernity, byla proklamována jako nové futuristické náboženství. Ideály racionalismu byly zavrženy a před rozumem měla být dávána přednost intuici silného jedince. Ve 20. letech se futuristé pod vedením Marinettiho přiklonili k Mussoliniho fašismu.\n\nKoncept „osvobozených slov“ pocházející z let 1912 a 1913 znamenal výrazné formální vymezení vůči dosavadním způsobům psaní. Slova, nejlépe onomatopoická, měla být vyvázána z tradiční jazykové syntaxe a řazena za sebou spíše na významovém nebo zvukovém základě. Příslovce a přídavná jména se měla používat v menší míře a slovesa měla být za účelem potlačení subjektivity pokud možno ponechávána v infinitivu. K nejslavnějším textům napsaným tímto stylem patří Marinettiho válečná báseň \"Zang Tumb Tumb\" (1914).\n\nFuturismus ovlivnil většinu pozdějších avantgardních směrů a proudů v literatuře: kubismus, dadaismus, simultaneismus, kreacionismus, surrealismus, expresionismus, jugoslávský zenitismus, španělský ultraismus a anglický vorticismus a imagismus. Velký ohlas měl futurismus v Rusku, kde byl v podobě kubofuturismu spojen se jmény jako Velemir Chlebnikov nebo Alexej Kručonych a fenoménem zaumného jazyka – pokusem psát univerzálním jazykem překračujícím lidský intelekt. Futurismus ovlivnil také Vladimira Majakovského a Borise Pasternaka. Futurismus pronikl též do polské literatury, kde jsou s ním spojováni především Anatol Stern a Bruno Jasieński. V českém prostředí se futurismus sice zřetelně podepsal na avantgardní estetice, přímo k němu se však hlásil pouze Stanislav Kostka Neumann v jednom období své tvorby.\n\nV českém prostředí se k futurismu otevřeně přihlásilo jen málo tvůrců. Výjimkou byl Stanislav Kostka Neumann, který propagoval futurismus v letech 1913 a 1914 svými fejetony v \"Lidových novinách\". Nejznámějším z nich jsou „Otevřená okna“, považovaná za český manifest futurismu. Futuristické impulzy využil Kostka ve sbírce \"Nové zpěvy\" (1918).\n\nVe 20. letech česká avantgarda futurismus oficiálně spíše ignorovala nebo jej dokonce odsuzovala. Karel Teige tvrdil, že směr se vývoji literatury nijak nepodepsal. Přesto však byl futurismus přítomen jako důležitý prvek v kvasu doby, zmínky o něm se objevují v dobové korespondenci a měl značný vliv na formování mnohých českých avantgardních uměleckých doktrín. Přímo v programových prohlášeních Devětsilu lze nalézt některé futurismem inspirované pasáže, kromě Neumanna se tímto způsobem projevoval například Karel Schulz, když napsal, že „anténový stožár radiografického aparátu je krásnější než Diskobolos nebo Apollón Belvederský či Venuše Miloská“, což připomíná Marinettiho tvrzení, že „řvoucí auto, jehož motor připomíná kartáčovou palbu, je krásnější než Níké Samothrácká“.\n\nZ italských osobností je k inspiračním zdrojům řazen Mario Morasso, který již v prvních letech 20. století opěvoval technickou civilizaci a jehož odkaz pro futurismus Marinetti zamlčoval. Z myslitelů mimo Itálii Marinettiho ovlivnili Henri Bergson a Friedrich Nietzsche. Zatímco však k Bergsonovi se Marinetti otevřeně hlásil, Nietzscheho odmítal a jeho motivy (smrt Boha, kritika rozumu, důraz na vůli, misogynie, odpor k běžnosti a konvencím apod.) se ve futurismu objevují spíše zprostředkovaně – Morassem, d'Annunziem a Paulem Adamem. Marinetti nicméně s obdivem hovořil o Waltu Whitmanovi a z jeho poezie převzal fascinaci modernitou, elektrickou a mechanickou technikou a maskulinitou a také představu, že celý svět je podřízen člověku. K umělcům, kteří italský futurismus ovlivnili, bývá rovněž řazen Émile Zola, Emile Verhaeren a Alfred Jarry. Specifickou iniciační roli sehrál symbolismus, Marinetti se v mládí v prostředí symbolistních tvůrců pohyboval, futurismus se však rozhodl koncipovat jako jeho naprostou antitezi. Politicky čerpal směr z idejí Georga Sorela.\n\"Futuristický manifest\", první výzva k novému způsobu tvorby spolu se stanovením základní principů, měl původně vyjít v Itálii již na roku 1908, vzhledem k zemětřesení v Messině, které upoutalo veškerou pozornost médií, se Marinetti rozhodl publikaci o několik měsíců odložit. Manifest byl proto publikován až následujícího roku, nejprve 20. února 1909 v pařížských novinách \"Figaro\" a ihned poté v únorovém a březnovém dvojčísle milánské revue \"Poesia\". Následně se utvořila první futuristická skupina, a sice právě z okruhu revue \"Poesia\", neboť v Itálii vzbudil manifest nesrovnatelně větší pozornost než ve Francii. Jednou z příčin tohoto úspěchu může být skutečnost, že sever Itálie právě prošel pozdním a velmi rychlým procesem industrializace, zatímco země jako celek stále ještě žila z dědictví slavné minulosti – dobové osobnosti italského kulturního života se proto obávaly, že se ze země stává pouhé muzeum určené zahraničním turistům.\nPrvní futuristickou skupinu tvořili kromě Marinettiho ještě Enrico Cavacchioli, Paolo Buzzi, Luciano De Maria, Luciano Folgore, Decio Cinti, Armando Mazza, Aldo Palazzeschi, Gran Pietro Lucini a další. Marinetti však zůstával po celou dobu vůdčí osobností, nejen v oblasti tvorby, ale také neúnavnou a promyšlenou organizací a propagací nového směru. Z raných futuristických děl je možné jmenovat Palazzeschiho román \"Il codice di Perelà\" (\"Perelův zákoník\", 1911), zasazený do pohádkové země, a Merinettiho africký román \"Mafarka le futuriste\" (\"Mafarka futuristka\", 1910). Významným básnickým dílem raného futurismu je antologie \"I poeti futuristi\" (\"Futurističtí básníci\", 1912), byť se v ní ještě ukazuje závislost na starších estetikách, symbolismu, dekadenci a secesi, což je ovšem zároveň důkazem toho, jak široce byl futurismus dobově chápán. K tvůrcům zařazeným do sbírky patří sám Marinetti (některé starší básně z francouzského období tvorby), Enrico Cavacchioli (básnické popisy večera, ale též explodujících torpéd), Paolo Buzzi (sociálně laděné expresivní básně), Luciano Folgore (personifikace věcí, zbraní, elektřiny apod.) Armando Mazza (výpad proti Benátkám), Aldo Palazzeschi (básně od hravě idylických až k provokativním a rouhavým), Liberto Altomare (básně vycházející z dekadentní tradice), Enrico Cardile (básnický hold dceři katalánského anarchisty Francisca Ferrera), Mario Betuda (básně o drogových experimentech), Giuseppe Carrieri (oslava porážky mýtů minulých dob), Auro D'Alba (krepuskolárně laděné básně), Gesualdo Manzella-Frontini (dekadentně morbidní básně) nebo Corrado Govoni (básně využívající poetické analogie a spojující modernost s nostalgičností).\nNejslavnějším futuristickým postupem se však stal až koncept takzvaných osvobozených slov, který se ustavil v letech 1912–1913 prostřednictvím Marinettiho textů \"Manifesto tecnico della letteratura futurista\" (\"Technický manifest futuristické literatury\", 1912) a \"Distruzione della sintassi. L’Immaginazion esenza fili e le Parole in Libertà\" (\"Zrušení syntaxe. Bezdrátová komunikace. Osvobozená slova\", 1913). Sám Marinetti tímto způsobem napsal jeden ze svých nejslavnějších textů, reportážní báseň \"Zang Tumb Tumb\" (někdy nazývané také \"Zang Tumb Tuum\", 1914), inspirovanou první balkánskou válkou. Marinetti důsledně uplatnil svou teorii: často přítomná jsou onomatopoická slova, přídavná jména se objevují zřídka a bez vztahu k podstatným jménům, slovesa jsou užívána výhradně v infinitivu.\n\nK dalším dílům napsaným tímto způsobem patří báseň \"Piedigrotta\" Francesca Cangiulla, zachycující barvy, vůně a tóny neapolského mariánského svátku. Luciano Folgore využil teorii osvobozených slov ve sbírce \"Ponti sull'oceano\" (\"Mosty přes oceán\", 1914), zpracovávající tímto způsobem obrazy továren, strojů a vůbec technické civilizace. Corrado Govoni užil osvobozených slov ve sbírce \"Rarefazioni e Parole in libertà\" (\"Zředění a osvobozená slova\", 1915) s ironickým nadhledem. S vlastní verzi osvobozených slov experimentoval také básník Ardengo Soffici, blížící se literárnímu kubismu. Posledním Marinettiho pokusit tvořit pomocí osvobozených slov je autobiograficko-psychologický román \"8 anime in una bomba\" (\"8 duší v jedné bombě\", 1919), spojující válku s erotickým prožitkem. V průběhu války se od futurismu někteří autoři odklonili, část kvůli militaristickému vojenskému směřování (Lucini, Palazzeschi), jiní nesouhlasili s uměleckým směřováním (zejména florentští futuristé Giovanni Papini a Ardengo Soffici odmítali „neoriginální, banální a naturalistický“ paroliberismus a sami sebe považovali za dědice pravého futurismu).\n\nV poválečném období se kolem Marinettiho shromáždila nová skupina básníků a Marinetti přišel v roce 1921 s novým konceptem taktilismu (důrazem na hmat), ale vliv hnutí v té době již postupně klesal. V roce 1923 se futuristé pevně přimkli k fašistickému italskému režimu. Futurismus se stal směrem podporujícím italský nacionalismus, iredentismus a imperialistické podmaňování cizích kultur. Postupně však byl vytlačen jinými směry a chápán spíše jako režimem oficiálně tolerovaný relikt minulosti. Ve 30. letech ještě došlo k jistému oživení – z roku 1931 pochází koncept „aeropoezie“, spojující dynamiku pohledu z letadla či poslouchání rádiového přenosu se zkratkovitým předáváním velkého množství informací a četnými geometrickými a technickými metaforami, potlačujícími lidské vnímání světa. Definitivním koncem italského futurismu byl pak Marinettiho smrt, k níž došlo v roce 1944.\n\nNejvýznamnějším ruským básníkem, na jehož byl Vladimir Majakovskij, spoluautor futuristického manifestačního sborníku \"Políček veřejnému vkusu\" (1912). Futuristické impulsy kombinoval s groteskními expresionistickými východisky a biblickými, středověkým a renesančními vlivy. K jeho nejznámějším raným dílům patří výpravní básně \"Oblak v kalhotách\" (1915) a \"Flétna-páteř\" (1915), proslavil se také patetickou revoluční básní \"150 000 000\" (1921). Futurismus zanechal stopy také na raném díle Borise Pasternaka, konkrétně na básnických sbírkách \"Blíženec v mracích\" (1914) a \"Nad bariérami\" (1917), dál se však tento tvůrce vyvíjel samostatně a specificky.\n\nRuský futurismus se rozpadl do svou užších směrů, méně známého egofuturismu, jehož nejdůležitějším představitelem se stal Igor Severjanin (pseudonym Igora Lotarjova), a kubofuturismu, reprezentovaném zejména Velemirem Chlebnikovem a Alexejem Kručonychem. Kubofuturismus měl zřetelně utopické rysy a se zaujetím zkoumal kořeny a možnosti jazyka a jeho hlásek. Stal se předchůdcem fónické poezie. K jeho charakteristickým rysům patří tvoření slov, pátrání po objektivním vazbě zvuku a významu a koncept takzvaného zaumného jazyka, totiž transracionálního, univerzálního jazyka, který přesahuje lidský intelekt.\n\nKručonych je významný zejména svým manifestem \"Slovo jako takové\" (1913). V roce 1916 přesunul z Moskvy do Tbilisi, kde s ním v rámci skupiny 41° začali spolupracovat zejména Ilja Zdaněvič a Igor Terentěv – od roku 1918 pořádali v kabaretu „Fantastičeskij kabačok“ přednášky týkající se avantgardních témat, futuristické poezie a divadla. K raným moskevským futuristickým zaumnikům patřil také Anton Lotov, který tvrdil, že své zaumné básně sestavoval nezávisle na Chlebnikovovi a Kručonychovi ještě předtím, než vydali svá díla. K Lotovovi měl umělecky blízko básník Konstantin Bolšakov. Básník Vasilisk Gnědov, rodák z Rostova na Donu, působil v Petrohradě a transformoval ve své poezii zaumným způsobem lidovou mluvu. Méně známým petrohradským zaumnikem byl Sergej Podgajevski. Významný lingvista Roman Jakobson, později zakladatel Pražského lingvistického kroužku tvořil v mládí zaumné futuristické básně pod pseudonymem Aljagrov. Zaumné texty psali také futurističtí malíři jako Olga Rozanova, Pavel Filonov, Kazimir Malevič, Varvara Stěpanova nebo Boris Ender. Posledním výrazným ruským futuristickým zaumnikem se stal Alexandr Tufanov.\n\nV Polsku navazoval literární futurismus především na formismus a zrodil se po první světové válce v avantgardních literárních skupinách Skamander (ve Varšavě) a Zwrotnica (v Krakově). Futuristické manifesty sestavili Anatol Stern a Bruno Jasieński. Po neúspěchu časopisu \"Nowa Sztuka\", který vydržel pouze několik čísel, vydávali polští futuristé svá díla v jednorázových almanaších. První z nich se jmenoval \"Gga\" a vyšel roku 1920 péčí Anatola Sterna a Alexandr Wata.\n"}
{"id": "1403733", "url": "https://cs.wikipedia.org/wiki?curid=1403733", "title": "Mobvoi", "text": "Mobvoi\n\nMobvoi je čínský výrobce elektronických zařízení. Ve svém portfoliu má k roku 2018 troje chytré hodinky a jeden chytrý reproduktor. Společnost byla založena panem Zhifei Li v roce 2012 a sídlí v Pekingu v Číně.\n\n"}
{"id": "1403734", "url": "https://cs.wikipedia.org/wiki?curid=1403734", "title": "Václav Medřický", "text": "Václav Medřický\n\nVáclav Medřický (* 13. května 1947) je český fotbalový trenér a bývalý prvoligový útočník.\n\nV nejvyšší soutěži hrál za Škodu Plzeň, aniž by skóroval. Nastoupil v jediném prvoligovém utkání, které se hrálo v neděli 7. března 1971 v Košicích a domácí mužstvo VSS v něm nad Škodou zvítězilo 2:1. Předtím i poté nastupoval za Baník Sokolov (nejvýše ve II. lize), jehož byl dlouholetým hráčem.\n\nPo skončení hráčské kariéry se stal trenérem. Trénoval menší oddíly na Sokolovsku.\n\n"}
{"id": "1403735", "url": "https://cs.wikipedia.org/wiki?curid=1403735", "title": "Medřický", "text": "Medřický\n\nPříjmení Medřický, přechýleně Medřická, nosí více osobností:\n\n"}
{"id": "1403737", "url": "https://cs.wikipedia.org/wiki?curid=1403737", "title": "Moscow River Cup 2018 – ženská dvouhra", "text": "Moscow River Cup 2018 – ženská dvouhra\n\nŽenská dvouhra Moscow River Cupu 2018 probíhala ve druhé polovině července 2018. Do singlové soutěže moskevského tenisového turnaje hraného na antuce nastoupilo třicet dva hráček. Jednalo se o premiérový ročník ruské události konané v Národním tenisovém centru Juana Antonia Samaranche. \n\nVítězkou se stala 17letá Srbka Olga Danilovićová, jež ve finále zdolala Rusku téhož věku Anastasiji Potapovovou po třísetovém průběhu 7–5, 6–7 a 6–4. Na okruhu WTA Tour si připsala premiérové turnajové vítězství jako první šampionka narozená v roce 2000 a později. Danilovićová přitom prohrála již v kvalifikačním kole, ale následně postoupila do hlavní soutěže z pozice tzv. šťastné poražené. Stala se druhou šťastně poraženou vítězkou turnaje WTA, když navázala na Andreu Jaegerovou z Las Vegas 1980. Obě finalistky postoupily na nová kariérní maxima žebříčku WTA, když se Danilovićová posunula ze 187. na 112. místo a Potapovová ze 204. na 134. příčku. Jednalo se rovněž o první finále hráček mladších 18 let od AIG Japan Open Tennis Championships 2005, kde se v boji o titul utkaly Taťána Golovinová s Nicole Vaidišovou. \n"}
{"id": "1403738", "url": "https://cs.wikipedia.org/wiki?curid=1403738", "title": "Lidový dům (rozcestník)", "text": "Lidový dům (rozcestník)\n\nLidový dům je typické označení společenských domů sociální demokracie, mnohdy spojených s restaurací nebo s tělocvičnou DTJ či FDTJ. Toto značení nesou například: \n"}
{"id": "1403751", "url": "https://cs.wikipedia.org/wiki?curid=1403751", "title": "František Helikar", "text": "František Helikar\n\nFrantišek Helikar (20. dubna 1929 – 6. července 1993) byl český silniční motocyklový závodník. Po skončení aktivní kariéry byl trenérem motokrosu.\n\nV mistrovství Československa startoval v letech 1955-1967. V roce 1962 se stal mistrem republiky ve třídě do 250 cm, na druhém místě skončil roku 1958 (do 500 cm) a 1961 (do 250 cm), na třetím místě skončil ve třídě do 350 cm v letech 1961 a 1963. V roce 1963 při závodě 300 zatáček Gustava Havla skončil ve třídě do 350 cm na třetím místě.\n\nPo skončení aktivní závodní kariéry dostal nabídku na místo trenéra motokrosu v Dukle Praha. Byl jako trenér u 2. místa Jaroslava Falty v mistrovství světa v motokrosu do 250 cm³ v roce 1974.\n\n\n\n\n"}
{"id": "1403753", "url": "https://cs.wikipedia.org/wiki?curid=1403753", "title": "Z cizího krev neteče", "text": "Z cizího krev neteče\n\nZ cizího krev neteče (v anglickém originále Identity Thief) je americký komediální film z roku 2013. Režie se ujal Seth Gordon a scénáře Craig Mazin. Hlavní role hrají Jason Bateman a Melissa McCarthy.\n\n\nFilm vydělal 134,5 milionů dolarů v Severní Americe a 39,5 milionů dolarů v ostatních oblastech, celkově tak vydělal 174 milionů dolarů po celém světě. Rozpočet filmu činil 35 milionů dolarů. Za první víkend docílil nejvyšší návštěvnosti, kdy vydělal 34,5 milionů dolarů.\n\nNa recenzní stránce Rotten Tomatoes získal z 165 započtených recenzí 19 procent s průměrným ratingem 4,1 bodů z deseti. Na serveru Metacritic snímek získal z 41 recenzí 35 bodů ze sta. Na Česko-Slovenské filmové databázi snímek získal 49 procent.\n"}
{"id": "1403754", "url": "https://cs.wikipedia.org/wiki?curid=1403754", "title": "Helikar", "text": "Helikar\n\nPříjmení Helikar nosí více významných osobností:\n\n"}
{"id": "1403756", "url": "https://cs.wikipedia.org/wiki?curid=1403756", "title": "Bourneův odkaz", "text": "Bourneův odkaz\n\nBourneův odkaz (v anglickém originále The Bourne Legacy) je americký akční thrillerový film z roku 2012. Režie a scénáře se ujal Tony Gilroy. Se scénářem mu také pomáhal jeho bratr Dan Gilroy. Film je již čtvrtým z filmové série inspirovaném romány \"Jason Bourne\" od Roberta Ludluma a Erica Van Lustbadera. Představitel hlavní postavy Jasona Bourne, herec Matt Damon se rozhodl do pokračování nevrátit. Hlavní role si zahráli Jeremy Renner, Rachel Weisz, Albert Finney, Joan Allen, Stacy Keach, Oscar Isaac a Scott Glenn.\n\n\nFilm vydělal 113,2 milionů dolarů v Severní Americe a 162,9 milionů dolarů v ostatních oblastech, celkově tak vydělal 276,1 milionů dolarů po celém světě. Rozpočet filmu činil 125 milionů dolarů. Za první víkend docílil nejvyšší návštěvnosti, kdy vydělal 35 milionů dolarů.\n\nNa recenzní stránce Rotten Tomatoes získal z 219 započtených recenzí 56 procent s průměrným ratingem 5,9 bodů z deseti. Na serveru Metacritic snímek získal z 42 recenzí 61 bodů ze sta. Na Česko-Slovenské filmové databázi snímek získal 66 procent.\n"}
{"id": "1403757", "url": "https://cs.wikipedia.org/wiki?curid=1403757", "title": "Rudý úsvit: Nová krev", "text": "Rudý úsvit: Nová krev\n\nRudý úsvit: Nová krev (v anglickém originále Red Dawn) je americký válečný film z roku 2012. Režie se ujal Dan Bradley a scénáře Carl Ellsworth a Jeremy Passmore. Je inspirovaný filmem \"Rudý úsvit\" z roku 1984. Hlavní role hrají Chris Hemsworth, Josh Peck, Josh Hutcherson, Adrianne Palicki, Isabel Lucas a Jeffrey Dean Morgan. Ve Spojených státech měl premiéru dne 21. listopadu 2012. V České republice nebyl promítán v kinech.\n\n\nFilm vydělal 69 milionů dolarů v Severní Americe a 48,4 milionů dolarů v ostatních oblastech, celkově tak vydělal 117,4 milionů dolarů po celém světě. Rozpočet filmu činil 37 milionů dolarů. Za první víkend docílil druhé nejvyšší návštěvnosti, kdy vydělal 16,6 milionů dolarů.\n\nNa recenzní stránce Rotten Tomatoes získal ze 131 započtených recenzí 12 procent s průměrným ratingem 3,8 bodů z deseti. Na serveru Metacritic snímek získal z 33 recenzí 31 bodů ze sta. Na Česko-Slovenské filmové databázi snímek získal 50 procent.\n\nFilm získal cenu Alliance of Women Film Journalists v kategorii sequel nebo remake, který neměl být vytvořený. Získal také nominaci na cenu Zlatá malina v kategorii nejhorší filmový herec v akčním filmu pro Chrise Hemswortha. Hemsworth také získal nominaci na Teen Choice Awards v kategorii nejlepší filmový herec: akční film.\n"}
{"id": "1403758", "url": "https://cs.wikipedia.org/wiki?curid=1403758", "title": "Cecílie horská", "text": "Cecílie horská\n\nCecílie horská (\"Boulengerula taitana\", syn. \"Afrocaecilia taitana\") je obojživelník, červor, patřící do čeledi cecíliovití (Caeciliidae). Tento druh popsal Arthur Loveridge v roce 1935. Je endemitem pro stát Keňa. Vyskytuje se na třech horách (Dawida, Mbololo a Kasigau) v pohoří Taita Hills na jihovýchodě státu až do 1 900 metrů nad mořem. Tuto oblast osídlil coby jediný cecíliovitý červor. Podobně jako jiné druhy červorů, i cecílie horská žije pod zemí, obývá hlavně vlhké půdy. Převážně během období dešťů se pak přesouvá i do vyšších vrstev půdy a tedy ji lze nejlépe objevit. Podle Mezinárodního svazu ochrany přírody je cecílie horská ohroženým druhem, největším nebezpečím jsou zásahy do přirozeného prostředí následkem odlesňování či zemědělství; i když málo intenzivní zemědělství tento druh snáší dobře, jeho větší rozmach už představuje problém. Historicky byla cecílie horská též odchytávána pro obchod se zvířaty.\n\nCecílie horská měří přes 30 cm, samci bývají větší nežli samice. Zbarvení těla je modravé. Druh vyhledává v půdě různé druhy bezobratlých, jako jsou mravencovití, termiti nebo žížaly, kterými se živí. Vajíčka klade na začátku období dešťů, pářit se však může celoročně, pravděpodobně tedy samice potlačuje vývoj zárodků nebo si sperma samců uchovává na správný čas. Do komůrky v podzemí samice klade 2-9 vajec. Vylíhnutá mláďata prodělávají přímý vývoj. Matka mláďata krmí vlastní kůží, která je bohatá na lipidy. Podobný způsob krmení byl zaznamenán také u cecílie kroužkované (\"Siphonops annulatus\"), která je široce rozšířena v Jižní Americe. Je možné, že tato vlastnost se vyvinula u posledního společného předka těchto dvou druhů a je mezi současnými červory šířeji rozšířena. Možností je také, že jde o příklad konvergentního vývoje mezi oběma druhy.\n\n"}
{"id": "1403759", "url": "https://cs.wikipedia.org/wiki?curid=1403759", "title": "Chránič zubů", "text": "Chránič zubů\n\nChrániče zubů se používají při sportech, či aktivitách, kde hrozí větší riziko úrazu v oblasti ústní dutiny. Jsou nezbytnou součástí vybavení kontaktních a bojových sportů, jako například ragby, box, nebo hokej.\n\n\n\nSériově vyráběné chrániče jsou opatřeny funkcí tzv. tepelného tvarování. Postup se liší podle výrobce konkrétního chrániče, ale základní princip zůstává stejný.\n\nChránič se vloží do horké vody (cca 80°C) po dobu půl minuty. Po mírném ochlazení (na pokojovou teplotu), vložte chránič do úst a stlačte po dobu 40 sekund a poté se ponoří do ledové vody, aby tvarovací gel zatuhl.\n\nVětšina zubních chráničů se skládá ze dvou materiálů. Vnější část je vyrobená ze silikonu a vnitřní část z gelu, který lépe reaguje na tvarování.\n"}
{"id": "1403761", "url": "https://cs.wikipedia.org/wiki?curid=1403761", "title": "Christopher Steele", "text": "Christopher Steele\n\nChristopher David Steele (* 24. června 1964 Aden) je bývalým zpravodajským důstojníkem MI6, kde pracoval od roku 1987 až do roku 2009. Je také zakládajícím ředitelem Orbis Business Intelligence Ltd., společnosti se sídlem v Londýně. Tato společnost poskytuje legální investigativní služby týkající se praní peněz, dohledávání aktiv, ochrana IP, řešení soudních sporů pro zákazníky z Velké Británie a Spojeného království Severního Irska. Christopher Steele na sebe upozornil v roce 2017 v souvislosti s autorstvím dokumentace, ve které se mj. tvrdí, že RF nashromážila soubor kompromitujících informací o americkém prezidentovi Donaldu Trumpovi.\n\nJedná se o soukromou zpravodajskou informaci z období od června do prosince roku 2016, kterou zpracoval Christopher Steele, bývalý šéf Ruské kanceláře pro britskou zpravodajství MI6. Výsledná dokumentace obsahuje obvinění z pochybení a spiknutí mezi okruhem spolupracovníků vytvářejících prezidentskou kampaň Donalda Trumpa a vládou RF v průběhu volebního cyklu v roce 2016, přičemž členové kampaně a ruští činitelé se údajně dohodli, že zasáhnou do voleb v zájmu Donalda Trumpa. Zpráva také tvrdila, že Rusko se snažilo poškodit kandidaturu Hillary Clintonové sdílením negativních informací o H.Clintonové s týmem pro prezidentskou kampaň D. Trumpa. Dokumentace byla publikována v plném rozsahu společností BuzzFeed dne 10. ledna 2017. Několik hlavních médií kritizovalo rozhodnutí společnosti BuzzFeed kvůli zveřejnění bez předchozího ověření uvedených obvinění.\n\nFootball Association (FA) mělá zájem o pořádání místrovství světa v letech 2018 nebo 2022. FA pověřila Steele-ho společnost, aby prošetřila celý případ. Steelovo zjištění naznačovalo, že do záležitostí s FIFA měl být zapleten místopředseda vlády Igor Sečin, který měl pomoci zmanipulovat místo konání mistrovství světa ve fotbale prostřednictvím úplatků.\n\nChristopher David Steele se narodil v jemenském městě Adenu 24. června 1964. Steele strávil své dětství v Adenu, na Kypru, na Shetlandských ostrovech. Na univerzitu v Cambridgi byl přijat v roce 1982, kde navštěvoval Girton College a psal pro nejstarší cambridžské studentské noviny Varsity. V roce 1986 byl Steele prezidentem debatní společnosti Cambridge Union debating society a svá studia ukončil v roce 1986 titulem v oblasti sociálních a politických věd v roce 1986. Jeho první žena, se kterou měl 3 děti, zemřela v roce 2009 po dlouhé nemoci. Znovu se oženil v roce 2012, on a jeho druhá žena Katherine mají jedno dítě a vychovávají společně 4 děti.\n"}
{"id": "1403762", "url": "https://cs.wikipedia.org/wiki?curid=1403762", "title": "Sociální etika", "text": "Sociální etika\n\nSociální etika je druh etiky, který se zabývá obecným blahem. Z hlediska sociální etiky má každý člověk žijící ve společnosti nebo společenství právo očekávat přiměřenou pomoc od ostatních členů společnosti, případně společenství a zároveň povinnost svými činy (nikoliv pouze gesty a slovy) sám přiměřeně ve jménu dobra pomáhat jejím jednotlivým členům nebo širším skupinám i ve prospěch dobra společnosti nebo společenství obecně. Z hlediska křesťanské etiky a křesťanské nauky o společnosti je péče o společnost zároveň péčí o vlastní blaho, o blaho bližních i snahou o uskutečnění \"onoho posledního určení, do jehož služby je povolán každý člověk, každá společnost a lidstvo jako celek\", tj. uskutečnění Božího království na Zemi coby pokračování člověka v Božím plánu stvoření a spásy pro veškeré lidstvo v duchu transendentního (neboli sebepřesažného) rozměru člověka.\n\n"}
{"id": "1403769", "url": "https://cs.wikipedia.org/wiki?curid=1403769", "title": "Petr Lisičan", "text": "Petr Lisičan\n\nPetr Lisičan (5. června 1962, Polička - 22. dubna 2012, Jilemnice) byl český lyžař, běžec na lyžích. Závodil za Duklu Liberec\n\nNa XV. ZOH v Calgary 1988 skončil v běhu na lyžích na 30 km na 29. místě a na 50 km na 23. místě.\n\nStartoval na mistrovství světa 1985 v Seefeldu (15. místo na 50 km volnou technikou), v roce 1987 skončil mistrovství světa v Oberstdorfu štafetě na 4. místě a startoval i v roce 1989 na mistrovství světa v Lahti. V roce 1985 skončil ve světovém poháru celkově na 33. místě.\n\n"}
{"id": "1403770", "url": "https://cs.wikipedia.org/wiki?curid=1403770", "title": "Peter Duchyňa", "text": "Peter Duchyňa\n\nPeter Duchyňa (* 24. května 1972) je bývalý slovenský fotbalista, obránce.\n\nV české lize hrál za SFC Opava. Nastoupil ve 2 ligových utkáních. Gól v lize nedal. Na Slovensku hrál za Tauris Rimavská Sobota.\n\n\n"}
{"id": "1403772", "url": "https://cs.wikipedia.org/wiki?curid=1403772", "title": "Jiří Albrecht (architekt)", "text": "Jiří Albrecht (architekt)\n\nJiří Albrecht (3. března 1919 Jindřichův Hradec – 28. července 1974 Praha) byl český architekt, spoluzakladatel \"Sdružení projektových ateliérů\", které se transformovalo v roce 1971 na Projektový ústav Výstavby hlavního města Prahy.\n\nV roce 1939 ukončil studium na Českém vysokém učení technickém v Praze. V letech 1939-1941 byl činný v ateliéru Lva Krči. V letech 1941-1943 studoval na Uměleckoprůmyslové škole. Ve svých sdudiích pokračoval po skončení druhé světové války až do roku 1948 na Vysoké škole uměleckoprůmyslové. Ještě během války, v letech 1942-1943 a pak 1954-1955 byl spolupracovníkem Josefa Gočára. V letech 1944-1945 byl vězněn ve sběrném táboře za odbojovou činnost.\n\nByl zaměstnancem pražského Stavoprojektu, kde se seznámil se svými budoucími dlouholetými spolupracovníky Jiřím Kadeřábkem a Karlem Pragrem. S nimi později založil Sdružení projektových ateliérů v Praze.\n\nV roce 1952 vystavoval na III. členské výstavě Mánes v Praze za Svaz českých výtvarných umělců. v roce 1965 pak na výstavě Architektonická práce 60-65 v Kabinetě architektury v Praze.\n\n\n\n\n"}
{"id": "1403779", "url": "https://cs.wikipedia.org/wiki?curid=1403779", "title": "Národní park Risnjak", "text": "Národní park Risnjak\n\nNárodní park Risnjak (\"Nacionalni park Risnjak\") je chráněné území o rozloze 63,5 km², nacházející se v pohoří Gorski Kotar na severozápadě Chorvatska. Národní park je tvořen převážně vápancovými skalami porostlými jedlemi, buky a javory, nejvyšším vrcholem je Veliki Risnjak s nadmořskou výškou 1528 metrů. Na území parku pramení řeka Kupa. Typickým živočichem je rys ostrovid, podle něhož je park pojmenován, dále zde žije medvěd brtník, vlk obecný, kamzík horský, jelen lesní, tetřev hlušec, výr velký a jeřábek lesní. Národní park byl vyhlášen v roce 1953 na rozloze 36 km², v roce 1997 byly jeho hranice rozšířeny. Návštěvnické centrum parku se nachází v obci Crni Lug, k atrakcím patří naučná stezka Leska a opuštěná vojenská základna na hoře Guslica. Z horských vrcholů je možno dohlédnout na třicet kilometrů vzdálený Kvarnerský záliv.\n\n"}
{"id": "1403786", "url": "https://cs.wikipedia.org/wiki?curid=1403786", "title": "Nam Dinh (provincie)", "text": "Nam Dinh (provincie)\n\nNam Định () je provincie nacházející se v severní části Vietnamu, v niž žije téměř 2 miliony obyvatel. Hlavním městem je Nam Định.\n\nProvincie sousedí se 3 provinciemi: Ninh Binh, Ha Nam a Thai Binh. Provincie se nachází v ústí Rudé řeky, která představuje důležitou vodní tepnu provincie.\n"}
{"id": "1403789", "url": "https://cs.wikipedia.org/wiki?curid=1403789", "title": "Projektový ústav výstavby Prahy", "text": "Projektový ústav výstavby Prahy\n\nProjektový ústav výstavby Prahy (PÚ VHMP, 1971 - 1990).\n\nV roce 1966 vzniklo Sdružení projektových ateliérů v Praze (SPA), které se transformovalo v roce 1971 na Projektový ústav Výstavby hlavního města Prahy (PÚ VHMP). Toto zcela samostatné, téměř soukromé uskupení vynikajících architektů, pracovalo na náročných architektonických úkolech až do roku 1990. V čele ateliérů Alfa, Beta, Gama, Delta, Epsilon, Eta a Omicron stály přední osobnosti tehdejší architektonické scény, mezi něž patřili např. Vladimír Machonin, Jan Šrámek, Karel Prager nebo Karel Filsak. Odvahu k vedení PÚ VHMP měl architekt Oldřich Štěpánek.\n\nNa tomto ojedinělém architektonickém pracovišti vznikaly špičkové práce, které jsou považovány za nejhodnotnější architektonické počiny druhé poloviny 20. století: budova Federálního shromáždění (nyní nová budova Národního muzea), hotel Intercontinental či obchodní dům Kotva, hlavní nádraží v Praze, dům ČKD na Můstku, ale i další stavby mimo hlavní město a také zastupitelské úřady např. v Londýně či Berlíně. Širokou oblastí tvorby ústavu byla komplexní bytová výstavba – sídliště Bohnice, Jižní Město, Jihozápadní Město, Černý Most a další projekty zásadní pro rozvoj metropole. SPA a PÚ VHMP prošly stovky výborných architektů, kteří na architektonickou kvalitu, pevné názory a tradici kolegiální spolupráce „sdružení“ navázali po roce 1990 ve svých soukromých ateliérech.\n\n"}
{"id": "1403798", "url": "https://cs.wikipedia.org/wiki?curid=1403798", "title": "Bukový prales Uholka-Shyrokyi Luh", "text": "Bukový prales Uholka-Shyrokyi Luh\n\nBukový prales Uholka-Shyrokyi Luh se nachází v Zakarpatské oblasti (Ukrajina) patřící do Karpatské biosférické rezervace. Jedná se o největší původní bukový prales na světě s rozlohou 8800 ha. Již od roku 1920 byly některé části tohoto lesa chráněny. V roce 1992 byl bukový prales Uholka-Shyrokyi Luh zapsán do světového seznamu přírodního bohatství UNESCO. Později v letech 2007 a 2011 byly do soustavy Původní bukové lesy Karpat a dalších oblastí Evropy, která patří na seznam světového přírodního bohatství UNESCO, zahrnuty i další původní a staré bukové lesy Evropy.\n\nUholka-Shyrokyi Luh, jako bukový prales, je velmi důležitou oblastí pro výzkum. V Male Uholce došlo v roce 2001 k vytyčení trvalé výzkumné plochy o velikosti 10 ha (200 × 500 m), jako součást švýcarsko-ukrajinského výzkumného projektu. V roce 2010 proběhla inventarizace bukového pralesa. Příští inventarizace je plánována na rok 2019. Za cíl si klade naměření jakýchkoliv změn.\n\nInventarizace lesa byla provedena na rozloze 10 300 ha, z toho 8 800 ha je bukový prales. Zbytek lesa je považován za přírodní les. Během terénního výzkumu bylo prozkoumáno 314 ploch, každá plocha o velikosti 500 m. V rámci každé plochy byly změřeny všechny stromy o průměru v prsní výšce (DBH) větší než 6 cm. 97% stromů z celkového počtu 6 776 byl buk lesní (\"Fagus sylvatica\" L.). Nejstarší bukové stromy byly staré téměř 500 let. Největším stromem byl jilm horský (\"Umlus glabra\" Huds.) s DBH 150 cm, zatímco největší buk měl DBH 140 cm. 10 buků na hektar mělo DBH alespoň 80 cm. Počet živých stromů tvoří 435 stromů na hektar s kruhovou základnou 36,6 m/ha a objemem 582 m/ha. Kromě toho objem stojícího a ležícího mrtvého dřeva byl 163 m/ha. Vertikální struktura lesa je převážně tvořena třemi stromovými patry. Většina porostních mezer v zápoji nebyla větší než koruna dominantního stromu.\n\nPro návštěvníky bukového lesa Uholka-Shyrokyi Luh byly vytvořeny dvě ekologické turistické stezky: \n\n"}
{"id": "1403802", "url": "https://cs.wikipedia.org/wiki?curid=1403802", "title": "Řepín (zámek)", "text": "Řepín (zámek)\n\nZámek Řepín je zámecká budova postavená v 19. století v historizujícím novogotickém slohu. Nachází se v zámeckém parku anglického typu v horní části obce Řepín na Mělnicku. Od 3. května 1958 je objekt chráněn jako kulturní památka . Zámek je v soukromém vlastnictví, částečně přístupný je pouze zámecký park.\n\nV místech dnešního zámeckého areálu stávala tvrz ze 13. století, založená řádem německých rytířů, kteří obec vlastnili od roku 1207 a měli zde svou komendu při kostele Panny Marie Vítězné. Další zmínka o zdejším hradu je z roku 1328, jedná se však zřejmě stále o komendu řádu, neboť němečtí rytíři vesnici drželi až do roku 1411, kdy panství přešlo na Korunu v osobě krále Václava IV. \n\nV době husitských válek a následujících letech se majitelé často střídali. Byli mezi nimi Šumburkové, páni ze Zvěřínce, či Hrzánové z Harasova. Další zpráva je z roku 1544, kdy byla tvrz zapsána novými majiteli, bratry Karlíkovými z Nežetic, do zemských desk.\n\nRoku 1615 panství koupil Mikuláš z Gerštorfu, jemuž však bylo panství za účast na stavovském povstání proti císaři Ferdinandovi II. po roce 1621 zkonfiskováno a řepínské panství přešlo na českého katolíka Filipa Fabricia Plattera z Rosenfeldu, který byl společně s Vilémem Slavatou a Jaroslavem Bořitou z Martinic roku 1618 objektem defenestrace. Platter řepínské panství spojil s Kropáčovou Vruticí a Vysokou Libní.\n\nPo třicetileté válce roku 1650 panství v žalostném stavu koupil Jan Valderode z Eckhausenu, který kolem roku 1670 přestavěl řepínskou tvrz na zámek v barokním slohu a Valderodové z Eckhausenu na zdejším panství sídlili až do konce 18. století. Roku 1806 panství získali Rohanové z Guémenée, kteří zde byli po šedesát let. I za jejich držení byl zámek několikrát stavebně upravován až roku 1876 Artur Rohan řepínské panství prodal Tereziánské akademii ve Vídni, která zámek vlastnila až do roku 1918, kdy byl zkonfiskován československým státem.\n\nJak stojí na pamětní desce, bylo na konci druhé světové války v roce 1945 v zámku zřízeno velitelství partyzánské brigády vedené sovětským majorem P. A. Kaniševem. Od padesátých let 20. století byly prostory zámku využívány jako domov důchodců.\n\nPo roce 1989 byl zámek vrácen v restituci původním majitelům z rodiny Štěpánových, kteří trvale žijí v Belgii. Zámek však zůstával opuštěný a byl nabízen k prodeji. O zámecký areál se zajímala např. mladobolestavská Škoda Auto, ale ke koupi nedošlo. V roce 2011 byl architektonickým studiem APA - architektonický a projektový ateliér Praha pod vedením Ing. arch. Naděždy Zachardové vypracován návrh využití areálu zámku Řepín jako školící středisko (Educa Řepín). \n\nOd března 2018 zámek vlastní architektka Věra Hamplová.\n\n"}
{"id": "1403805", "url": "https://cs.wikipedia.org/wiki?curid=1403805", "title": "Villa Ballester", "text": "Villa Ballester\n\nVilla Ballester je město v provincii Buenos Aires v Argentině. Je součástí okresu (\"partido\") General San Martín. Nachází se severozápadně od Buenos Aires a je součástí aglomerace Velkého Buenos Aires.\n\nV roce 1889 byla otevřena místní železniční stanice a Pedro Ballester zahájil výstavbu města.\n"}
{"id": "1403829", "url": "https://cs.wikipedia.org/wiki?curid=1403829", "title": "La Rioja (Argentina)", "text": "La Rioja (Argentina)\n\nLa Rioja je město v Argentině, nacházející se na úpatí hor Velasco Sierras, 1167 km severozápadně od Buenos Aires a 430 km západně od Córdoby. Je hlavním městem stejnojmenné provincie La Rioji, přičemž se nachází na východě provincie. Ve městě v roce 2010 žilo 180 995 obyvatel.\n\nMěsto bylo založeno v roce 1591 guvernérem provincie Tucumán.\n\n\n"}
{"id": "1403846", "url": "https://cs.wikipedia.org/wiki?curid=1403846", "title": "Richard Sears", "text": "Richard Sears\n\nRichard Dudley Sears nebo Dick Sears (26. října 1861 Boston – 8. dubna 1941 tamtéž) byl americký tenista.\n\nVyhrál ve dvouhře prvních sedm ročníků US Open v letech 1881 až 1887, když nebyl v osmnácti zápasech ani jednou poražen (je jediným v historii, kdo dokázal vyhrát na jednom grandslamovém turnaji sedmkrát v řadě) a ve čtyřhře zvítězil v letech 1882–1887: pětkrát spolu s Jamesem Dwightem a v roce 1885 byl jeho spoluhráčem Joseph Sill Clark. Byl také spolu s Dwightem semifinalistou čtyřhry na Wimbledonu 1884 a čtvrtfinalistou dvouhry na Northern Lawn Tennis Championships. Tenisovou kariéru ukončil pro zranění v roce 1887, byl předsedou United States Tennis Association a v roce 1892 se stal mistrem USA v jeu de paume. V roce 1955 byl uveden do Mezinárodní tenisové síně slávy.\n\nByl absolventem Harvardovy univerzity. Tenisu se věnovali také jeho mladší bratr Philip Sears (semifinalista US Open 1888) a neteř Eleonora Searsová (čtyřnásobná vítězka US Open). Jeho vnuk John Winthrop Sears byl poslancem massachusettského zákonodárného sboru.\n\n"}
{"id": "1403849", "url": "https://cs.wikipedia.org/wiki?curid=1403849", "title": "Spiritualized", "text": "Spiritualized\n\nSpiritualized je anglická spacerocková hudební skupina, kterou v roce 1990 založil Jason Pierce. Vznikla poté, co se zhoršil vztah dvou lídrů kapely Spacemen 3, tedy Jasona Pierce a Petera Kembera. Pierce do nové kapely přizval další tři členy Spacemen 3, konkrétně baskytaristu Willa Carrutherse, bubeníka Jonnyho Mattocka a kytaristu Marka Refoye. Všichni tři později kapelu opustili. I v pozdějších letech souborem prošlo několik dalších hudebníků a Pierce tak zůstával jediným stálým členem. Vzhledem k tomu, že v původní sestavě figurovala většina členů kapely Spacemen 3, zůstávala v platnosti smlouva s vydavatelstvím Dedicated Records. Tato společnost následně vydala několik prvních alb kapely.\n\n"}
{"id": "1403851", "url": "https://cs.wikipedia.org/wiki?curid=1403851", "title": "The Words (film)", "text": "The Words (film)\n\nThe Worlds je americký romantický a dramatický film z roku 2012. Režie a scénáře se ujali Brian Klugman a Lee Sternthal. Hlavní role hrají Bradley Cooper, Zoe Saldana, Olivia Wilde, Jeremy Irons, Ben Barnes, Dennis Quaid a Nora Arnezeder. Film měl celosvětovou premiéru dne 27. ledna 2012 na filmovém festivalu Sundance, do kin byl uveden ve Spojených státech dne 7. září 2012 a v České republice dne 20. září 2012. \n\n\nNatáčení bylo zahájeno v Montrealu v Kanadě dne 7. června 2011.\n\nFilm vydělal 69 milionů dolarů v Severní Americe a 48,4 milionů dolarů v ostatních oblastech, celkově tak vydělal 117,4 milionů dolarů po celém světě. Rozpočet filmu činil 37 milionů dolarů. Za první víkend docílil druhé nejvyšší návštěvnosti, kdy vydělal 16,6 milionů dolarů.\n\nNa recenzní stránce Rotten Tomatoes získal ze 117 započtených recenzí 22 procent s průměrným ratingem 4,6 bodů z deseti. Na serveru Metacritic snímek získal z 30 recenzí 37 bodů ze sta. Na Česko-Slovenské filmové databázi snímek získal 76 procent.\n\nFilm získal cenu na filmovém festivalu Global Nonviolent v kategorii nejlepší scénář. Film získal také dvě nominace na cenu Golden Trailer Awards v kategorii nejlepší romantický film a nejlepší thrillerový plakát. Bradley Cooper získal za roli nominaci na cenu Teen Choice Awards v kategorii nejlepší filmový herec v dramatickém filmu.\n"}
{"id": "1403853", "url": "https://cs.wikipedia.org/wiki?curid=1403853", "title": "Cisvestitismus", "text": "Cisvestitismus\n\nCisvestitismus je chorobná záliba v oblékání genderově příslušných, jinými charakteristikami však nepřiměřených, nepříslušných šatů. Může jít například o oděvy jiné věkové, národnostní či profesní skupiny. Termín použil ve svém německém textu „\"Lexikon des gesamten Sexuallebens\"“ z roku 1914 lékař a aktivista Ernst Burchard.\n\n"}
{"id": "1403854", "url": "https://cs.wikipedia.org/wiki?curid=1403854", "title": "Gordon Welchman", "text": "Gordon Welchman\n\nWilliam Gordon Welchman (15. června 1906 Bristol - 8. října 1985 Massachusetts) byl anglický matematik, univerzitní profesor, spisovatel a specialista na kódování a kryptografii.\n\nNarodil se v Bristolu jako syn reverenda Wiliama a Elizabethy Welchmanové. V období let 1920 až 1925 navštěvoval Marlborough College, kde získal stipendium a následně vyhrál matematické stipendium na Trinity College v Cambridgi (studium v období 1925-1928). V roce 1929 se stal vědeckým asistentem na Sidney Sussex College v oboru matematiky a později získal vědecké pozice v Cambridgi. V roce 1937 se oženil s Katharine Hodgsonovou, která byla profesionální hudebnicí. Měli spolu tři děti, jednoho syna a dvě dcery. V roce 1958 se s Katharine rozvedl a oženil se s americkou kubistickou malířkou Fannie Hillsmithovou.\n\nWelchman vylepšil návrh Turingovy \"bomby\" (stroje na dešifrování Enigmy) tak, aby tvořil funkční stroj pro dešifrování německých vojenských zpráv, prostřednictvím zařízení nazývaného diagonální deska. Současně také zřídil a vedl \"Hut Six\"(boudu 6), která dešifrovala více než 1 milion německých zpráv v období 2.svět. války. Je autorem speciální vyhodnocovací metody s názvem analýza přenosu neboli traffic analysis německé šifrované komunikace, což byla specialita boudy 6. Jeho analytický program s názvem Sixta byl spojením analýzy přenosu a kryptografie. Při dešifrování zpráv se Welchman soustředil na dešifrování standardizovaných částí zprávy tj. záhlaví, vznik zprávy, čas, datum atd. \n\nJoel Greenberg: Gordon Welchman: Bletchley Park´s Architect of Ultra Intelligence\n\nG.Welchman: The Hut Six Story:Breaking the Enigma\n"}
{"id": "1403855", "url": "https://cs.wikipedia.org/wiki?curid=1403855", "title": "Stanislav Gálik", "text": "Stanislav Gálik\n\nPhDr. Stanislav Gálik (* 16. června 1986) je česko-slovenský podnikatel, psycholog a inovátor. V současné době jako generální ředitel vede inovační laboratoř Aures Laboratories. Je také autorem několika knih a přednáší na Masarykově univerzitě v Brně a Newton College.\n\nStanislav Gálik vystudoval psychologii na Masarykově univerzitě v Brně. V roce 2011 získal titul PhDr. Ve své rigorózní práci se věnoval teorii přesvědčování, která se také stala tématem jeho první knihy Psychologie přesvědčování. Ta vyšla v nakladatelství Grada v roce 2012.<br>\nOd roku 2013 do 2015 přednášel na Filozofické fakultě Masarykovy univerzity předmět Neuropsychologie rozhodování a působil jako předseda Central European Neuromarketing Association.<br>\nV současné době Gálik přednáší na Masarykově univerzitě v Brně a také na vysoké škole Newton College v Praze. \n\nV roce 2011 jako startup založil pánskou oděvní značku Galard, která se zabývá výrobou prémiového společenského oblečení na míru. Po více než dvou letech ji následně prodal investiční skupině DRFG, aby mohl rozvíjet další projekty.<br>\n\nV roce 2013 spoluzaložil inovační centrum UNIFER, které poskytuje studentům možnost získat praxi při práci na projektech v reálných firmách a tím zvýšit svoji možnost uplatnění po ukončení studia. Inovacím se Gálik věnoval i následně v České spořitelně.<br>\n\nOd ledna 2018 Gálik působí jako generální ředitel inovačního centra Aures Laboratories sítě autocenter AAA AUTO (dnes Aures Holdings). Aures Laboratories pod jeho vedením vyvinulo dvojici aplikací Stock Allocation a Algorithmic Pricing, které analýzou big data umožňují uživatelům mapovat trh s ojetými vozy. V rámci produktových inovací spustili obchod s investičními vozy Mototechna Classic a půjčovnu aut Mototechna Drive.<br>\n\nV roce 2015 jej časopis Forbes zařadil do žebříčku 30 pod 30, který každoročně oceňuje 30 talentů mladších než 30 let, kteří mění svět kolem sebe.\n\nV roce 2015 Gálik několik měsíců cestoval způsobem, pro který vymyslel název \"richhike\". Jde o spojení slov „rich“ bohatý a „hitchhike“ stopovat. Spočívá ve stopování bohatých lidí a naslouchání jejich příběhům. Gálik tuto cestu popsal ve své knize Jak jsem stopoval letadlo, která vyšla u nakladatelství BizBooks v roce 2016.<br>\n<br>\n"}
{"id": "1403858", "url": "https://cs.wikipedia.org/wiki?curid=1403858", "title": "Tísňová linka (film)", "text": "Tísňová linka (film)\n\nTísňová linka (v anglickém originále The Call) je americký psychologický thrillerový, kriminální a hororový film z roku 2013. Režie se ujal Brad Anderson a scénáře Richard D'Ovidio. Ve filmu hrají Abigail Breslin, Halle Berry, Morris Chestnut, Michael Eklund, Michael Imperioli a David Otunga. Celosvětová premiéra se odehrávla na festivalu Women's International Film Festival dne 26. února 2013. Do kin byl uveden ve Spojených státech dne 15. března 2013 a v České republice dne 9. května 2013. \n\n\nFilm vydělal 51,8 milionů dolarů v Severní Americe a 16,7 milionů dolarů v ostatních oblastech, celkově tak vydělal 68,5 milionů dolarů po celém světě. Rozpočet filmu činil 13 milionů dolarů. Za první víkend docílil druhé nejvyšší návštěvnosti, kdy vydělal 17,1 milionů dolarů.\n\nNa recenzní stránce Rotten Tomatoes získal ze 124 započtených recenzí 44 procent s průměrným ratingem 5,9 bodů z deseti. Na serveru Metacritic snímek získal z 23 recenzí 51 bodů ze sta. Na Česko-Slovenské filmové databázi snímek získal 73 procent.\n\nBerry získala za roli nominace na BET Awards v kategorii nejlepší ženský herecký výkon a na cenu Teen Choice Awards v kategorii nejlepší ženský herecký výkon v dramatickém filmu. Film získal nominaci na Cenu Saturn v kategorii nejlepší thriller a Berry získala nominaci v kategorii nejlepší ženský herecký výkon. Halle Berry také získala nominaci na Zlatou malinu v kategorii nejhorší herečka. Film získal nominaci na cenu People's Choice Awards v kategorii nejlepší thriller. Michael Eklund získal cenu Leo Awards v kategorii nejlepší mužský herecký výkon ve vedlejší roli.\n"}
{"id": "1403861", "url": "https://cs.wikipedia.org/wiki?curid=1403861", "title": "Tangerine Reef", "text": "Tangerine Reef\n\nTangerine Reef je studiové album americké experimentální hudební skupiny Animal Collective. Vydáno bylo 17. srpna roku 2018 společností Domino Records. Po desce \"ODDSAC\", která vyšla roku 2010, půjde o druhé „audiovizuální album“ kapely Animal Collective. Stejně jako v případě předchozího alba \"Painting With\" (2017) se i na tomto albu podíleli pouze tři ze čtyř členů kapely, tentokrát jsou to David Portner (Avey Tare), Brian Weitz (Geologist) a Josh Dibb (Deakin). Historie alba sahá do února roku 2017, kdy kapela představila nový hodinový set s názvem \"Coral Orgy\".\n\n"}
{"id": "1403864", "url": "https://cs.wikipedia.org/wiki?curid=1403864", "title": "Bláznivé námluvy", "text": "Bláznivé námluvy\n\nBláznivé námluvy (v anglickém originále Peeples) je americký komediální film z roku 2013. Režie a scénáře se ujali Tina Gordon Chism a Tyler Perry. Hlavní role hrají Kerry Washington a Craig Robinson. Film měl premiéru ve Spojených státech dne 10. května 2013. V České republice nebyl promítán v kinech.\n\n\nFilm celosvětově vydělal 9,3 milionů dolarů po celém světě. Rozpočet filmu činil 15 milionů dolarů. Za první víkend docílil čtvrté nejvyšší návštěvnosti, kdy vydělal 4,6 milionů dolarů. S výdělkem přes 9 milionů je film nejméně výdělečným filmem z produkce Tylera Perryho.\n\nNa recenzní stránce Rotten Tomatoes získal z 62 započtených recenzí 37 procent s průměrným ratingem 5,2 bodů z deseti. Na serveru Metacritic snímek získal z 26 recenzí 52 bodů ze sta. Na Česko-Slovenské filmové databázi snímek získal 49 procent.\n\nTyler Perry získal nominaci na cenu umělec roku na filmovém festivalu Acapulco Black Film Festival. Washington získala na stejném festivalu nominaci na cenu za nejlepší ženský herecký výkon. Také získala nominaci na cenu Image Awards. Na ceremoniálu Teen Choice Awards film získal tři nominace v kategoriích nejlepší filmová komedie nejlepší mužský herecký výkon (Craig Robinson) a nejlepší ženský herecký výkon (Washington)\n"}
{"id": "1403866", "url": "https://cs.wikipedia.org/wiki?curid=1403866", "title": "Hydrazidy", "text": "Hydrazidy\n\nHydrazidy jsou organické sloučeniny s funkční skupinou obsahující kovalentní vazbu mezi atomy dusíku, na které jsou navázány čtyři skupiny (mezi nimi mohou být i vodíkové atomy), přičemž je alespoň jedním z nich acylová skupina. Jejich obecný vzorec je E(=O)-NR-NR′R′′ (R, R′ a R′′ mohou být vodíkové atomy). Podobnou skupinou sloučenin jsou hydraziny, od hydrazidů se liší nepřítomností acylové skupiny. \n\nHydrazidy se podle druhu skupiny připojené na kyslík dělí na karbohydrazidy (R-C(=O)-NH-NH), sulfonohydrazidy (R-S(=O)-NH-NH) a fosfonové dihydrazidy (R-P(=O)(-NH-NH). Významnou skupinou hydrazidů jsou sulfonohydrazidy, jako například \"p\"-toluensulfonylhydrazid, jenž se využívají v organické syntéze, například při Shapirově reakci a Eschenmoserově–Tanabeho fragmentaci. Lze jej připravit reakcí tosylchloridu s hydrazinem.\n"}
{"id": "1403869", "url": "https://cs.wikipedia.org/wiki?curid=1403869", "title": "Nádherné bytosti", "text": "Nádherné bytosti\n\nNádherné bytosti (v anglickém originále Beautiful Creatures) je americký romantický a fantastický film z roku 2013, natočený podle stejnojmenného románu od Kami Garcii a Margaret Stohl. Režie a scénáře se ujal Richard LaGravenese. Hlavní role hrají Alden Ehrenreich, Alice Englert, Jeremy Irons, Emma Thompson, Viola Davis, Emmy Rossum, Thomas Mann a Eileen Atkins. Film měl premiéru ve Spojených státech a České republice dne 14. února 2013.\n\n\nV roce 2009 odkoupila společnost Alcon Entertainment práva na film a krátce poté podepsala smlouvu s režisérem a scenáristou Richardem LaGravenesem. Namísto Aldena Erhenreicha měl hrát hlavní roli Ethana Jack O'Connell, ten musel kvůli natáčení jiného filmu od projektu odejít. Natáčení bylo zahájeno dne 23. dubna 2012 v New Orleans. Dne 19. září 2012 byl zveřejněn první trailer k filmu. \n\nFilm vydělal 19,4 milionů dolarů v Severní Americe a 40,6 milionů dolarů v ostatních oblastech, celkově tak vydělal 60 milionů dolarů po celém světě. Rozpočet filmu činil 60 milionů dolarů. Za první víkend docílil šesté nejvyšší návštěvnosti, kdy vydělal 7,5 milionů dolarů.\n\nNa recenzní stránce Rotten Tomatoes získal ze 169 započtených recenzí 46 procent. Na serveru Metacritic snímek získal z 40 recenzí 52 bodů ze sta. Na Česko-Slovenské filmové databázi snímek získal 55 procent.\n\nFilm získal 6 nominací na cenu Teen Choice Awards v kategoriích: nejlepší romantický film, nejlepší filmový herec: romantický film (Ehrenreich), nejlepší filmová herečka: romantický film (Englert), nejlepší sci-fi/fantasy film, objev roku (Englert) a nejlepší polibek. \n"}
{"id": "1403870", "url": "https://cs.wikipedia.org/wiki?curid=1403870", "title": "Zcash", "text": "Zcash\n\nZcash (ZEC) je decentralizovaná open-source peer-to-peer kryptoměna.\nZcash vznikl oddělením od Bitcoinu v roce 2013, jeho hlavním cílem bylo řešit lépe ochranu soukromí jeho uživatelů (anonymizace odesílatele a příjemce transakcí).\n\nKryptoměna Zcash je specifická především tím, že používá speciální kryptografický protokol zk-SNARK(Zero-Knowledge Succinct Non-Interactive Argument of Knowledge), který zajišťuje anonymizaci odesílatele a příjemce všech transakcí. Kvůli této vlastnosti se podle některých médií jedná o měnu, která je často využívána i v nelegálních obchodech. \nZvlášností také je, že Zcash nevznikl jako ICO(Initial Coin Offering – prvotní veřejná nabídka digitální měny) ale díky skupině investorů, kteří na počátku přispěli téměř jeden milionem dolarů na jeho rozvoj. Zcash dlouho neměl možnost anonymních plateb na mobilní platformě. Než se objevil Sapling, tak měl software Zcashe příliš vysoké nároky na paměť. Proto nebylo možné reálně používat anonymní transakce na mobilních zařízeních. Avšak na konci roku 2018 proběhl hard fork Sapling. Tím došlo k podstatnému snížení nároků na hardwarové prostředky. Dnes již jsou k dispozici SDK (Android i iOS) pro vývoj mobilních peněženek s anonymními transakcemi. Tím se Zcash zařadil po bok další silné anonymní kryptoměny Monero. Celkový konečný počet mincí Zcash je 21 000 000. Mince je dělitelná na 8 desetinných míst. Zkratka je ZEC.\n\nNové mince kryptoměny Zcash vznikají podobným způsobem jako u Bitcoinu a většiny dalších kryptoměn a to mechanizmem proof-of-work. Nové mince získávají těžaři jako odměnu za to, že jejich stroje ověřují transakce v této síti. Transakce je provedena(zapsána do sdíleného souboru Blockchain), až poté co ji potvrdí potřebný počet ověřovatelů. Zcash ovšem oproti Bitcoinu používá pro ověřování transakcí algoritmus Equihash, který neumožňuje využívat k těžbě specializovaný hardware (tak jako ASIC stroje pro Bitcoin) a vyplatí se ho tedy těžit na běžných počítačích a to především na výkonných grafických kartách.\n\n\n"}
{"id": "1403873", "url": "https://cs.wikipedia.org/wiki?curid=1403873", "title": "Žárská", "text": "Žárská\n\nŽárská je krátká ulice na Lehovci v katastrálním území Hloubětín na Praze 14, která spojuje ulici Kukelskou a Slévačskou.\n\nNazvána je podle Žárského rybníka u obce Žár (okres České Budějovice) severozápadně od Nových Hradů. Vedle na příklad Vizírské, Krylovecké, Rochovské a Kardašovské patří do velké skupiny ulic na východě Hloubětína a v sousedních Kyjích, jejichž názvy připomínají vodstvo (rybníky). Ulice vznikla a byla pojmenována v roce 1975, když se letech 1972–1975 budovalo sídliště Lehovec.\n\nPo obou stranách ulice jsou panelové domy. Autobusová zastávka \"Žárská\" se nachází nedaleko na Slévačské.\n\n"}
{"id": "1403874", "url": "https://cs.wikipedia.org/wiki?curid=1403874", "title": "Bezpečný přístav", "text": "Bezpečný přístav\n\nBezpečný přístav (v anglickém originále Safe Haven) je americký romantický a dramatický film z roku 2013. Hlavní role hrají Julianne Hough, Josh Duhamel a Cobie Smulders. Režie se ujal Lasse Hallström a scénáře Gage Lansky a Dana Stevens. Film je adaptací stejnojmenného románu od Nicholase Sparkse. Premiéra ve Spojených státech proběhla dne 14. února 2013 a v České republice dne 25. dubna 2013. \n\n\nNatáčení filmu bylo zahájeno dne 18. února 2012 ve Wilmingtonu a Southportu v Severní Karolíně. Některé scény se natáčely v Louisianě a jedna ze scén se natáčela poblíž hor Grandfather Mountain v Linville v Severní Karolíně.\n\nFilm vydělal 71,3 milionů dolarů v Severní Americe a 26,2 milionů dolarů v ostatních oblastech, celkově tak vydělal 97,5 milionů dolarů po celém světě. Rozpočet filmu činil 28 milionů dolarů. Za první víkend docílil třetí nejvyšší návštěvnosti, kdy vydělal 21,4 milionů dolarů.\n\nNa recenzní stránce Rotten Tomatoes získal z 137 započtených recenzí 12 procent. Na serveru Metacritic snímek získal z 33 recenzí 34 bodů ze sta. Na Česko-Slovenské filmové databázi snímek získal 65 procent.\n\nFilm získal nominaci na Teen Choice Awards v kategorii nejlepší romantický film. Mimi Kirkland získala nominaci na cenu Young Artist Award v kategorii nejlepší malá filmová herečka ve vedlejší roli. \n"}
{"id": "1403884", "url": "https://cs.wikipedia.org/wiki?curid=1403884", "title": "Chlap na roztrhání", "text": "Chlap na roztrhání\n\nChlap na roztrhání (v anglickém originále Playing for Keeps) je americký romantický a komediální film z roku 2012. Režie se ujal Gabriele Muccino a scénáře Robbie Fox. Hlavní role hrají Gerard Butler, Jessica Biel, Catherine Zeta-Jones, Dennis Quaid, Uma Thurman a Judy Greer. Film měl premiéru ve Spojených státech dne 7. prosince 2012. V České republice nebyl uveden do kin. \n\n\nFilm celosvětově vydělal přes 24 milionů dolarů po celém světě. Rozpočet filmu činil 35 milionů dolarů. Za první víkend docílil šesté nejvyšší návštěvnosti, kdy vydělal 5,7 milionů dolarů.\n\nNa recenzní stránce Rotten Tomatoes získal z 86 započtených recenzí 3 procenta. Na serveru Metacritic snímek získal z 25 recenzí 27 bodů ze sta. Na Česko-Slovenské filmové databázi snímek získal 55 procent.\n\nJessica Biel získala za svojí roli nominaci na Zlatou malinu v kategorii nejhorší herečka ve vedlejší roli. Gabriele Muccino byl nominovaný do síně hanby na předávání cen Alliance of Women Film Journalists. Biel také získala nominaci na Teen Choice Awards v kategorii nejlepší herečka v romantickém filmu.\n"}
{"id": "1403897", "url": "https://cs.wikipedia.org/wiki?curid=1403897", "title": "German Open 2018 – mužská čtyřhra", "text": "German Open 2018 – mužská čtyřhra\n\nMužská čtyřhra German Open 2018 probíhala ve druhé polovině července 2018. Do deblové soutěže hamburského tenisového turnaje hraného na antuce nastoupilo šestnáct dvojic. Obhájcem titulu byl chorvatský pár Ivan Dodig a Mate Pavić, jehož členové nestartovali společně. Dodig nastoupil s Jeanem-Julienem Rojerem, ale ve čtvrtfinále podlehli McLachlanovi se Struffem. \n\nVítězem se stal nenasazený chilsko-argentinský pár Julio Peralta a Horacio Zeballos, kteří ve finále zdolali rakousko-chorvatské turnajové jedničky Olivera Maracha s Matem Pavićem. Po dvousetovém průběhu 6–1 a 4–6 rozhodl až supertiebreak poměrem míčů [10–6]. Oba šampioni si do žebříčku ATP připsali 500 bodů a získali šestou společnou trofej, rovněž tak i první z kategorie ATP 500. Peralta vybojoval šestý deblový titul na okruhu ATP Tour a pro Zeballose to bylo jubilejní desáté takové turnajové vítězství.\n\n"}
{"id": "1403900", "url": "https://cs.wikipedia.org/wiki?curid=1403900", "title": "An Giang (provincie)", "text": "An Giang (provincie)\n\nAn Giang () je provincie nacházející se na jihozápadě Vietnamu. Hlavním městem povincie je Long Xuyen. V provincii žije přes 2 miliony obyvatel.\n\nProvincie se nachází na jihozápadě Vietnamu v deltě řeky Mekong. Sousedí s provinciemi Kien Giang, Can Tho a Dong Thap, na severozápadě sousedí s Kambodžou. Mekong je významnou vodní tepnou provincie.\n"}
{"id": "1403904", "url": "https://cs.wikipedia.org/wiki?curid=1403904", "title": "Ricardo Rodríguez (fotbalista)", "text": "Ricardo Rodríguez (fotbalista)\n\nRicardo Iván Rodríguez Araya zkráceně Ricardo Rodríguez (* 25. srpna 1992, Curych) je švýcarský fotbalový levý krajní obránce hrající za nizozemský klub PSV Eindhoven, kde je na hostování z klubu AC Milán, Též hraje za švýcarskou reprezentaci.\n\nDo světa fotbalu vstoupil skrze angažmá ve švýcarském týmu FC Zürich. V lednu roku 2012 přestoupil do německého Vfl Wolfsburg, poté co na sebe upozornil nejen v Lize mistrů s Zürichem. Přestupová částka činila přibližně 6 milionů €.\nStal se tak nejdražší zimní posilou mužstva Felixe Magatha. Za svůj nový tým nastoupil poprvé 21. ledna proti 1. FC Köln a až do konce sezóny sehrál všechna ligová utkání bez střídání na postu krajního beka.\n\nBěhem své druhé sezóny za Wolfsburg si zahrál ve 24 ligových zápasech, zbývající ligové zápasy povětšinou odehrál Marcel Schäfer, kterého upřednostnil dočasný kouč Lorenz-Günther Köstner po vyhazovu Felixe Magatha. Ve třetím ročníku za Vlky (jak je Wolfsburg přezdíván) byl pod koučem Dieterem Heckingem opět první volbou na post levého obránce a připsal si 34 ligových startů včetně 5 branek. První gól vstřelil z přímého kopu 9. listopadu 2013 doma proti Dortmundu, čímž po poločase v 56. minutě srovnal na 1-1. Díky jeho gólu a gólu Ivica Oliće se Wolsburg radoval z výhry 2-1.\nPřespříští ligové kolo proti Hamburku srovnal na 1-1, poté co se za hosty trefil Hakan Çalhanoğlu a zařídil tak Wolfsburgu alespoň bod.\nV prosinci se znovu trefil z přímého kopu, když ve 38. minutě vstřelil první gól utkání. Stuttgartu se sice podařilo též vstřelit branku, ale zápas nakonec ovládli Vlci poměrem 3-1.\n\nV létě roku 2017 přestoupil do italského celku AC Milán, se kterým podepsal kontrakt do roku 2021.\nVe své první sezóně odehrál 47 klání, z toho 41 v domácí lize. Vstřelil jeden gól.\n\nRodríguez byl součástí týmu švýcarské reprezentace, která roku 2009 vyhrála nigerijské MS do 17 let. Přes mládežnické výběry se propracoval do seniorské reprezentace, se kterou se účastnil Olympijských her v roce 2012. Zahrál si na ME 2016 a světovém šampionátu v letech 2014 a 2018.\n\nRodríguezův otec je Španěl, matka pochází z Chile.\n\n\n\n\n\n"}
{"id": "1403905", "url": "https://cs.wikipedia.org/wiki?curid=1403905", "title": "Pacific Rim: Útok na Zemi", "text": "Pacific Rim: Útok na Zemi\n\nPacific Rim: Útok na Zemi (v anglickém originále Pacific Rim) je americký sci-fi akční film z roku 2013. Režie se ujal Guillermo del Toro a scénáře del Toro a Travis Beacham. Hlavní role hrají Charlie Hunnam, Idris Elba, Rinko Kikuchi, Charlie Day, Burn Gorman, Robert Kazinsky, Max Martini a Ron Perlman. Film měl premiéru 1. července 2013 v Ciudad de México a do amerických kin byl uveden 12. července 2013. V České republice měl premiéru 11. července 2013. \n\nSequel \",\" z režie Stevena S. DeKnighta, byl uveden do kin 23. března 2018. \n\n\nFilm vydělal 101,8 milionů dolarů v Severní Americe a 309,2 milionů dolarů v ostatních oblastech, celkově tak vydělal 411 milionů dolarů po celém světě. Rozpočet filmu činil 190 milionů dolarů. Za první víkend docílil třetí nejvyšší návštěvnosti, kdy vydělal 37,2 milionů dolarů.\n\nNa recenzní stránce Rotten Tomatoes získal ze 272 započtených recenzí 71 procent s průměrným ratingem 6,6 bodů z deseti. Na serveru Metacritic snímek získal z 48 recenzí 65 bodů ze sta. Na Česko-Slovenské filmové databázi snímek získal 63 procent.\n"}
{"id": "1403907", "url": "https://cs.wikipedia.org/wiki?curid=1403907", "title": "BB&amp;T Atlanta Open 2018 – mužská čtyřhra", "text": "BB&amp;T Atlanta Open 2018 – mužská čtyřhra\n\nMužská čtyřhra BB&T Atlanta Open 2018 probíhala ve druhé polovině července 2018. Do deblové soutěže atlantského tenisového turnaje hraného na tvrdém povrchu nastoupilo šestnáct dvojic. Obhájcem titulu byl bratrský pár Bob a Mike Bryanovi, jehož členové nestartovali společně. Bob Bryan se odhlásil pro zranění. Spoluhráčem Mika Bryana se stal Frances Tiafoe, s nímž skončil ve čtvrtfinále na raketách Harrisona s Ramem.\n\nVítězem se stal třetí nasazený americko-australský pár Nicholas Monroe a John-Patrick Smith, kteří ve finále zdolali americké turnajové dvojky Ryana Harrisona s Rajeevem Ramem. Po dvousetovém průběhu 3–6 a 7–6 rozhodl až supertiebreak poměrem míčů [10–8]. Oba šampioni si do žebříčku ATP připsali 250 bodů a získali premiérovou společnou trofej. Jejich zápasová bilance jako dvojice po turnaji činila 13–13. Monroe vybojoval druhý deblový titul na okruhu ATP Tour a pro Smithe to bylo první takové turnajové vítězství.\n\n"}
{"id": "1403911", "url": "https://cs.wikipedia.org/wiki?curid=1403911", "title": "And Nothing Hurt", "text": "And Nothing Hurt\n\nAnd Nothing Hurt je osmé studiové album anglické spacerockové skupiny Spiritualized. Vydáno bylo 7. září roku 2018 společnostmi Fat Possum Records a Bella Union. Vyšlo šest let po předchozím počinu \"Sweet Heart Sweet Light\" (2012), což je nejdelší pauza mezi deskami, jakou kapela Spiritualized měla. V červenci 2018 byl zveřejněn videoklip k písni „I’m Your Man“, jehož režisérkou byla Juliette Larthe. Podle Jasona Piercea, frontmana kapely, trvalo jeho nahrávání velmi dlouho a bylo složité. Pierce zpočátku chtěl, aby desku produkoval někdo jiný. Uvedl, že požádal Johna Calea a Tonyho Viscontiho, avšak ke spolupráci nedošlo a nakonec desku produkoval sám.\n\n"}
{"id": "1403915", "url": "https://cs.wikipedia.org/wiki?curid=1403915", "title": "Swiss Open Gstaad 2018 – mužská čtyřhra", "text": "Swiss Open Gstaad 2018 – mužská čtyřhra\n\nMužská čtyřhra Swiss Open Gstaad 2018 probíhala ve druhé polovině července 2018. Do deblové soutěže gstaadského tenisového turnaje hraného na antuce nastoupilo šestnáct dvojic. Obhájcem titulu byl pár Oliver Marach a Philipp Oswald, jehož členové zvolili start na paralelně probíhajícím German Open v Hamburku.\n\nVítězem se stal italský pár Matteo Berrettini a Daniele Bracciali, hrající pod žebříčkovou ochranou, který ve finále zdolal ukrajinsko-slovenskou dvojici Denys Molčanov a Igor Zelenay po vyrovnaném dvousetovém průběhu 7–6 a 7–6. Oba šampioni si do žebříčku ATP připsali 250 bodů a získali první společnou trofej. 40letý Bracciali vybojoval šestý deblový titul na okruhu ATP Tour a pro 23letého Berrettiniho to bylo první takové turnajové vítězství, včetně prvního doublu, když Ital ovládl i dvouhru. Berrettini, figurující až na 650. místě deblového žebříčku, přitom před Gstaadem nikdy na túře ATP nevyhrál žádný zápas čtyřhry. Braccialimu patřila 214. příčka klasifikace.\n\n"}
{"id": "1403920", "url": "https://cs.wikipedia.org/wiki?curid=1403920", "title": "Elektrofilní halogenace", "text": "Elektrofilní halogenace\n\nElektrofilní halogenace je jedním z druhů elektrofilní aromatické substituce a také halogenace. Tato reakce je typická pro aromatické sloučeniny a je velmi užitečným způsobem zavedení substituentů do aromatických systémů.\n\nU některých aromatických sloučenin, například fenolu, tato reakce probíhá bez katalyzátoru, ale u většiny derivátů benzenu s méně reaktivními substráty je potřeba použít Lewisovu kyselinu jako katalyzátor. Nejčastěji se takto používají AlCl, FeCl, FeBr a ZnCl. Během katalyzované reakce vzniká značně elektrofilní komplex, jenž je atakován benzenovým jádrem.\n\nMechanismus chlorace a bromace benzenu je stejný:\n\nMechanismus jodace je mírně odlišný: jod reaguje s oxidačním činidlem, například s kyselinou dusičnou, za vzniku elektrofilního jodu (2 I). Jod zde nepůsobí jako zásada, jelikož má kladný náboj. V jedné studii byla jako jodační činidlo použita směs jodu a kyseliny jodičné\n\nV dalších studiiích byla použita směs jodu a jodičnanu draselného v koncentrované kyselině sírové. Jako jodační činidlo zde působí trijodidový kation I a jako zásada hydrogensíranový anion HSO. Zkoumaly se zde jak kinetika, tak i podmínky jodace silně deaktivovaných sloučenin jako jsou kyselina benzoová a 3-nitrobenzotrifluorid.\n\nPrvní fáze halogenace aromatických sloučenin je jiná než u halogenace alkenů, protože u alkenů není ke zvýšení elektrofilnosti halogenu potřeba katalyzátor. Tvorba areniového iontu vede k dočasné ztrátě aromaticity. Jelikož má vznik areniového iontu vyšší aktivační energii ve srovnání s tvorbou haloniového iontu u alkenů, tak jsou areny méně reaktivní než alkeny a vyžadují oslabení vazeb mezi halogeny.\n\nPokud je na benzenové jádro navázán silně aktivující substituent jako například –OH, –OR nebo aminová skupina, tak není potřeba katalyzátor; příkladem může být bromace \"p\"-kresolu:\n\nJe-li ovšem použit katalyzátor při přebytku bromu, dojde k tvorbě tribromidu.\n\nHalogenace fenolů probíhá díky disociaci fenolu rychleji v polárních rozpouštědlech, protože fenoxidové ionty jsou díky vyšší elektronové hustotě náchylnější k elektrofilnímu ataku.\n\nChlorace toluenu bez použití katalyzátoru vyžaduje polární rozpouštědlo, například kyselinu octovou. \"Orto\"-\"para\" selektivita je nízká:\n\nReakce neprobíhá, pokud se jako rozpouštědlo použije tetrachlormethan. Pokud je reaktantem fenylethylamin, je možné použít poměrně nepolární rozpouštědla a dosáhnout výhradně \"orto\" regioselektivity, jelikož je následující reakční krok vnitromolekulární díky tvorbě meziproduktu z chloraminu.\n\nPotravinářské barvivo erythrosin lze připravit jodací jiného barviva fluoresceinu:\n\nReakce probíhá za přítomnosti hydrogenuhličitanu sodného.\n\n"}
{"id": "1403923", "url": "https://cs.wikipedia.org/wiki?curid=1403923", "title": "Valtické podzemí", "text": "Valtické podzemí\n\nValtické podzemí je podzemní labyrint nacházející se ve Valticích. Podzemní prostory jsou obnovené části historických vinných sklepů, které jsou vzájemně propojené. Celková délka propojeného podzemí je 900 metrů. V roce 2018 získalo titul Champion TOP Vinařský cíl České republiky za svůj přínos pro vinařskou turistiku.\n\nVznik sklepů se datuje k roku 1289 v souvislosti se založením kláštera minoritů, který se nacházel před městskou jihozápadní bránou. Po jeho zničení v období husitských válek pobořené budovy získal Řád menších bratří. Turecké nájezdy a reformace vedly k odchodu řeholníků. V roce 1544 byly budovy rozebrané a zachoval se pouze kostel Nanebevzetí Panny Marie a podzemí. Zpevňovací oblouky jsou původním prvkem valtických cihlářů a zedníků. Podzemní prostory sloužily k výrobě vína, ale i ke skladování potravin pro klášter a v období husitských válek také jako úkryt dobytka a lidí. Od 19. století podzemí využívali valtičtí měšťané a po druhé světové válce v některých sklepech skladovali zeleninu místní zemědělci. V podzemí se nachází také sbírka znakových cihel z oblasti někdejšího Rakouska-Uherska, dále sochy ze spraše a fosilie.\n\nPo rekonstrukci, která začala v roce 2004, slouží podzemí navštěvníkům, které může provést sklepiér = průvodce ve valtickém podzemí se znalostmi výroby, podávání vína ve sklepě a Lednicko-valtického areálu. Podzemí nabízí program zážitkového poznávání, ochutnávky vína a tematické akce, jako Noc otevřených sklepů, Hudbobraní, Country večery, volba Miss Burčák, Dýňobraní a Svatomartinské husí slavnosti.\n\n"}
{"id": "1403924", "url": "https://cs.wikipedia.org/wiki?curid=1403924", "title": "Swiss Open Gstaad 2018 – mužská dvouhra", "text": "Swiss Open Gstaad 2018 – mužská dvouhra\n\nMužská dvouhra Swiss Open Gstaad 2018 probíhala ve druhé polovině července 2018. Do singlové soutěže gstaadského tenisového turnaje hraného na antuce nastoupilo dvacet osm hráčů. Obhájcem titulu byl italský tenista Fabio Fognini, kterého ve druhém kole vyřadil Estonec Jürgen Zopp.\n\nVítězem se stal 23letý nenasazený Ital Matteo Berrettini, jenž ve finále zdolal španělskou turnajovou dvojku Roberta Bautistu Aguta po dvousetovém průběhu 7–6 a 6–4. Na okruhu ATP Tour si tak připsal premiérové turnajové vítězství a po triumfu ve čtyřhře si odvezl „double“. Berrettini přitom na túře ATP před Gstaadem nikdy nepostoupil do čtvrtfinále a měl jen sedm vítězných utkání.\n\nČtyři nejvýše nasazení hráči obdrželi volný los do druhého kola.\n"}
{"id": "1403929", "url": "https://cs.wikipedia.org/wiki?curid=1403929", "title": "Pierre Gasly", "text": "Pierre Gasly\n\nPierre Gasly (* 7. února 1996, Rouen, Francie) je francouzský automobilový závodník, pilot Formule 1, který v současné době závodí pro tým Alpha Tauri. V roce 2016 se stal mistrem světa v sérii závodů GP2. V sezóně 2017 absolvoval svůj první závod ve Formuli 1 ve Velké ceně Malajsie za tým Toro Rosso. \n\nDne 30. září 2015 se Gasly stal testovacím jezdcem týmu Red Bull.\n\nDne 26. září 2017, tým Toro Rosso oznámil, že Gasly si odbude svůj debut ve Formuli 1 při Velké ceně Malajsie, když nahradí Daniila Kvyata. Při svém prvním závodě v Malajsii dojel mimo body na čtrnáctém místě. Ani v dalším závodě v Japonku nebodoval. Velkou cenu USA kvůli závěrečnému závodu Super Formula vynechal. Do závodů Formule 1 se opět vrátil při Velké ceně Mexika. Do konce sezóny nedokázal získat žádné body. \n\nToro Rosso se rozhodlo ponechat si Gaslyho i pro sezónu 2018. Po jeho boku se objevil nováček Brendon Hartley. Při Velké ceně Bahrajnu dojel na skvělém čtvrtém místě. Bodovat dokázal také v Monaku, Maďarsku, Belgii a Mexiku. Celkově získal 29 bodů a obsadil 15. místo. \n\nDne 20. srpna 2018 bylo oznámeno, že Gasly v sezóně 2019 nahradí v týmu Red Bull Daniela Ricciarda. Jeho nejlepším umístěním bylo čtvrté místo ve Velké ceně Velké Británie. Kvůli neuspokojivým výsledkům se tým Red Bull po letní přestávce rozhodl, nahradit Gaslyho nováčkem Alexanderem Albonem.  \n\nPo Velké ceně Maďarska byl Gasly přesunut zpět do týmu Toro Rosso. Ve Velké ceně Belgie dojel na bodovaném devátém místě. Další body získal za osmé místo v Singapuru. V Japonsku se po diskvalifikaci jezdců týmu Renault posunul na sedmé místo. V Mexiku skončil na devátém místě. Při Velké ceně USA musel před předposledním kole závodu kvůli problému se zavěšením odstoupit. Při Velké ceně Brazílie se dostal poprvé v kariéře na pódium, když obsadil druhé místo. V posledním závodě v Abú Zabí musel po kolizi v první zatáčce kvůli výměně předního křídla do boxů a propadl se až na poslední místo s velkou ztrátou. Po předjetí Roberta Kubici, dokončil závod na osmnáctém místě. V sezóně získal 95 bodů a obsadil celkové 7. místo.\n\nV sezóně 2020 bude Gasly nadále působit u týmu Toro Rosso, který však nastoupí po novým názvem Alpha Tauri.\n\nV červenci 2017 tým Renault e.Dams oznámil, že Gasly v EPrix New Yorku nahradí Sébastiena Buemiho, který se účastní vytrvalostních závodů. Při svém debutu v prvním závodě skončil na sedmém místě. V druhém závodě skončil dokonce čtvrtý. Během dvou závodů dokázal nasbírat celkem 18 bodů. \n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1403933", "url": "https://cs.wikipedia.org/wiki?curid=1403933", "title": "Zločin nemá dovolenou", "text": "Zločin nemá dovolenou\n\nV srpnu roku 76 tráví Falco se svou rodinou dovolenou v přístavu a letovisku Ostia. Setká se zde svým přítelem Petroniem z aventinského policejního sboru vigilů, který byl do Ostie přeložen, aby pátral po zločinci Balbinovi Florisovi (viz román \"Jupiterův mýtus\"). Ale i Falco má v Ostii své poslání, které nakonec musí Petroniovi prozradit. Pátrá po nezvěstném redaktorovi Dioclovi z \"Denních zpráv\", který byl naposled viděn právě v Ostii a který píše do nocin s názvem \"Denní zprávy\" sloupky ze společnosti pod pseudonymem Infamia,\n\nPři pátrání Falco s Petroniem brzy narazí na případy dalších pohřešovaných a unesených osob. Za vším stojí piráti, o nichž byl Falco přesvědčen, že jejich organizace byla zničena. Únosy jsou pro ně zdrojem obrovských příjmů a každému, kdo by se jim pokusil jejich činnost narušit, jde o život. \n\n"}
{"id": "1403934", "url": "https://cs.wikipedia.org/wiki?curid=1403934", "title": "Havez česnáčková", "text": "Havez česnáčková\n\nHavez česnáčková (\"Adenostyles alliariae\") je vytrvalá, vysokohorská bylina, jediný druh nevelkého rodu havez rostoucí v české krajině, kde je původním druhem.\n\nJe rostlinou s evropským výskytem, která se ale vyhýbá severským oblastem. Roste hlavně ve vyšších pohořích střední a jihovýchodní Evropy, převážně v Alpách, Sudetských pohořích, Karpatech, horách Balkánu a na Kavkazu.\n\nÚzemím České republiky probíhá severní hranice jejího rozšíření, vyskytuje se hlavně v supramontánním stupni a v nižších polohách subalpínského stupně v Krkonoších, na Králickém Sněžníku, v Hrubém Jeseníku a Moravskoslezských Beskydách. Nejvýše položené místo růstu je v nadmořské výšce 1400 m na Petrovych kamenech v Hrubém Jeseníku.\n\nHavez česnáčková obvykle vyrůstá na slunných nebo polostinných vlhkých stanovištích, která mohou být lesní prameniště, břehy horských potoků, vlhké louky, travnaté porosty světlin a roklin v horských lesích, většinou místa s pravidelnou vysokou vzdušnou vlhkostí. Bylina potřebuje půdu trvale vlhkou, na živiny bohatou, neutrální nebo slabě kyselou, humózní, hlinitou až mírně štěrkovitou. Je hemikryptofyt rozšiřující se po trvalém stanovišti tlustým oddenkem. Nejčastěji vykvétá, v závislosti na stanovišti, v červnu až srpnu. Její ploidie je 2n = 38.\n\nVytrvalá bylina s lodyhou vysokou asi 50 cm, při kvetení až 150 cm, vyrůstající z hrubého, válcovitého oddenku s četnými kořeny. Lodyha je u spodu tlustá, celá podélně rýhovaná a porostlá jemnými chloupky. Přízemní listy s řapíkem velkým 15 až 25 cm mají trojúhelníkovitě srdčité čepele dlouhé až 30 cm, široké až 40 cm, po okrajích laločnatě zubaté a na rubu porostlé bělavými chlupy. Listy ve spodní části lodyhy jsou krátce řapíkaté, v horní části přisedlé a ouškatě objímavé a trojboce srdčité čepele dlouhé téměř 15 cm a široké 20 cm.\n\nDrobné, pouze tři až pětikvěté úbory vytvářejí bohaté, chocholičnatě latnaté květenství tvořeno až 100 úbory asi 1 cm dlouhými. Lysé lůžko úboru obsahuje oboupohlavné, vespod srostlé a na vrcholu pěticípé trubkovité květy s červenofialovou, vzácně špinavě bílou korunou. Srostlé tyčinky ční z koruny, stejně jako dvoulaločná blizna. Zákrov je úzce válcovitý, jednořadý, jeho listeny jsou nafialovělé a zašpičatělé. Nažky jsou vejčité, asi 3 mm dlouhé, lysé, až s 10 podélnými žebry a s víceřadým bílým chmýrem. Hnědé nažky jsou do okolí šířeny větrem. Starší rostliny lze rozmnožit rozdělením trsu počátkem jara.\n\nHavez česnáčková je sice v českých horách poměrně častou rostlinou, v zájmu jejího zachování i pro budoucnost je však \"Červeném seznamu cévnatých rostlin České republiky\" zařazena do kategorie mezi vzácnější druhy vyžadující další pozornost (C4a).\n\n"}
{"id": "1403935", "url": "https://cs.wikipedia.org/wiki?curid=1403935", "title": "Pontiac Trans Sport", "text": "Pontiac Trans Sport\n\nPontiac Trans Sport a jeho sourozenci, Chevrolet Lumina APV a Oldsmobile Silhouette, jsou modely minivanů, které debutovaly s radikálním designem na podzim roku 1989 jako modely pro rok 1990.\n\nTrans Sport a jeho sourozenci byly vyrobeny General Motors jakožto konkurence minivanům od Chrysleru. Větší vozy Chevrolet Astro a GMC Safari patřily do jiné kategorie a tudíž oslovovaly i jiné zákazníky a prodejům populárních Chryslerů příliš neubližovaly.\n\nKoncept Trans Sportu, poprvé ukázán veřejnosti v roce 1986, byl velmi dobře přijat. Měl velmi futuristický design s rozsáhlým použitím skla, odjímatelná sedadla s vestavěnými stereo reproduktory, zadní dveře ve stylu \"racčích křídel\" a vestavěný Nintendo Entertainment System.\n\nDíky vřelému přijetí konceptu se GM rozhodlo vůz převést do sériový podoby pro rok 1987. Nicméně, jak to u konceptů často bývá, design a většina funkcí prezentováných na konceptu se do sériové výrovy nedostaly. Racčí křídla byly příliš drahé na výrobu a pravděpodobně by se nedaly otevřít v běžných garážích. Skleněná střecha byla příliš těžká a příliš drahá, takže sériové vozidlo mělo pouze lesklé černě lakované panely na střeše připomínající střechu z konceptu.\n\nChevrolet a Oldsmobile také dostaly své verze minivanů založených na Trans Sportu s cílem pokrýt co nejširší spektrum potenciálních zákazníků. Chevrolet Lumina APV měla být cenově dostupná verze, Trans Sport měla být verze sportovní a Oldsmobile Silhouette měl sloužit jako prémiová verze minivanu. Trans Sport, Lumina APV a Silhouette se začaly vyrábět v prosinci 1989 jako vozy modelového roku 1990.\n\nV době kdy byli Pontiac Trans Sport a jeho sourozenci navrhováni se nikdo nesnažil vytvořit elegantní nebo sportovní minivan a GM myslelo, že to představuje potenciálně velký segment trhu, který ve třídě minivanů nezastupuje ani Chrysler. Proto své minivany stylizoval mnohem nižší a uhlazenější než kterákoli z konkurenčních značek na trhu. Extrémně velké, dlouhé a šikmé čelní sklo a výsledná dlouhá vzdálenost k spodku čelního skla z pozice sedadla řidiče způsobovala nepříjemný zážitek z jízdy, dokud si člověk na tyto neobvyklé proporce nezvykl. Automobilové časopisy pokřtily nové minivany jako \"dustbusters\" - ruční vysavače - které s minivany sdílí podobný boční profil. Kritici odsoudili vozidlo jako jeden z nejošklivější designů všech dob.\n\nPrvní motor v těchto minivanech byl slabý 3,1 litrový šestiválec, který produkoval pouhých 120 koňských sil (89 kW) a na pohon poměrně těžkých vozů nestačil. V roce 1992 se Trans Sport a jeho sourozenci dočkali 3,8 litrového motoru s výkonem 170 koňských sil (127 kW) za příplatek, který vozy dělal nejsilnějšími a nejlépe ovladatelnými minivany na tehdejším trhu.\n\nV reakci na kritiku designu se Trans Sport a Lumina APV dočkaly roku 1994 faceliftu, při kterém jim byla zkrácena příď o 76 milimetrů.\n\nV Evropě, která si zvykla na elegantní a futuristické minivany díky Renaultu Espace, nebudil design žádné pozdvižení a tržby byly slušné, takže bylo rozhodnuto v Evropě zachovat původní tvar před faceliftem, čehož Pontiac docílil pouze změnou loga na Oldsmobilu Silhouette, který faceliftem neprošel. Na evropském trhu byl taky od roku 1995 dostupný 1,9 litrový dieselový motor s turbem od koncernu PSA, který ale produkoval slabých 90 koní (67 kW).\n\n\n\n\n\n\nV roce 1997 se Trans Sport a jeho sourozenci dočkali druhé generace, která změnila tvar vozů z kontroverzní snahy o unikátnost na klasické konvenční minivany, které velmi připomínaly největší konkurenty od Chrysleru, Dodge Caravan a Plymouth Voyager, vozy které tehdy ovládaly 50% trhu s minivany.V roce 1999 byl vůz přejmenován na Pontiac Montana.\n\nVozidlo nárazovou zkouškou prošlo v roce 1997, při které si nevedlo vůbec dobře. Od IIHS si vysloužilo pouze \"Slabé\" hodnocení a životu nebezpečný byl už náraz v pouhých 64 km/h. \n\nTato generace Trans Sportu se v Evropě prodávala pod značkou Chevrolet, společně s příbuznými minivany Opel/Vauxhall Sintra, které používaly stejnou platformu. Prodeje nebyly nijak oslnivé, velmi se vozidlu ovšem dařilo na trhu ve Švédsku, kde bylo nějakou dobu dokonce nejprodávanějším minivanem. V Evropě se vozy prodávaly až do roku 2007.\n"}
{"id": "1403939", "url": "https://cs.wikipedia.org/wiki?curid=1403939", "title": "Aliance (film)", "text": "Aliance (film)\n\nAliance (v anglickém originále \"The Divergent Series: Allegiant)\" je americký romantický thrillerový film z roku 2016. Režie se ujal Robert Schwentke a scénáře Bill Collage, Adam Cooper a Noah Oppenheim. Původně bylo plánováno rozdělení filmu, inspirovaného posledním románem trilogie \"Divergence\" Veronicy Roth, do dvou částí, ale nakonec vznikl pouze jeden film. Hlavní role hrají Shailene Woodley, Theo James, Jeff Daniels, Miles Teller, Ansel Elgort, Zoë Kravitz, Maggie Q, Ray Stevenson, Bill Skarsgård, Octavia Spencer a Naomi Watts. Film je sequelem filmu \"Rezistence\" a bude ho následovat část \"Ascendant\" (části \"Aliance\" a \"Ascendant\" měly být původně nazvané \"Aliance - část 1\" a \"Aliance - část 2\"). Film měl premiéru ve Spojených státech dne 18. března 2016 a v České republice dne 10. března 2016. Převážně si získal negativní recenze od kritiků, kteří kritizovali hlavně ztrátu originalitu a vývoj postav. Film vydělal pouhých 179 milionů dolarů, oproti jeho rozpočtu 142 milionům dolarů a znamenal tak velkou ztrátu pro studio. Neúspěch filmu vedl ke snížení rozpočtu čtvrtého a posledního filmu. Později bylo zrušení uvedení do kin posledního dílu, který bude vydán jako televizní film. Studio Lionsgate také přemýšlí o zpracování série jako seriál.\n\n\nV průběhu přípravy filmu se rozhodlo, že díl \"Aliance\" se rozdělí na dvě části. Později se produkce rozhodla, že druhému dílu dá unikátní název. V březnu 2015 bylo potvrzeno, že se v pokračování objeví všichni herci z předchozích filmů, společně s novými herci Jeffem Danielsem a Billem Skarsgårdem v rolích April a Maye.\n\nNatáčení bylo zahájeno dne 18. května 2015 v Atlantě v Georgii. Během června se natáčelo v Lindale Mill v Lindale v Georgii. Některé scény se natáčeli v Chicagu v Illinois.\n\nV prosinci roku 2015 bylo potvrzeno, že se Joseph Trapanese vrátí a vytvoří hudební podklad k filmu. První skladba ze soundtracku „Scars“ od Tove Lo, Jakoba Jerlströma a Ludviga Söderberga byla vydána dne 19. února 2016 jako singl. \n\nPrvní teaser trailer byl vydán dne 15. září 2015. V listopadu byl vydán celý trailer. Další trailer byl vydán dne 22. ledna 2016. \n\nFilm vydělal 66,2 milionů dolarů v Severní Americe a 113,1 milionů dolarů v ostatních oblastech, celkově tak vydělal 179,2 milionů dolarů po celém světě. Rozpočet filmu činil 142 milionů dolarů. Za první víkend docílil druhé nejvyšší návštěvnosti, kdy vydělal 29 milionů dolarů.\n\nNa recenzní stránce Rotten Tomatoes získal z 172 započtených recenzí 12 procent s průměrným ratingem 4,1 bodů z deseti. Na serveru Metacritic snímek získal z 33 recenzí 33 bodů ze sta. Na Česko-Slovenské filmové databázi si snímek drží 55 procent.\n\nDruhá část knihy \"Aliance\" měla být původně ukončit filmovou sérii a premiéra byla plánovaná na 24. března 2017 a později 9. června 2017. Lee Toland Krieger měl film režírovat, poté co Robert Shwentke od projektu odešel.\n\nV červenci 2016 poté co film \"Aliance\" propadl u diváků bylo oznámeno, že společnost Lionsgate raději vydá poslední film jako TV film a následovně začne pracovat na spin-offovém seriálu. Do obou projektů by přidal nové postavy, které se neobjevily v knize. V únoru roku 2017 bylo potvrzeno, že poslední díl bude mít televizní premiéru. Shailene Woodley se v pokračování neobjeví. V srpnu 2017 bylo oznámeno, že společnosti Starz a Lionsgate Television začínají pracovat na produkci televizního seriálu.\n"}
{"id": "1403944", "url": "https://cs.wikipedia.org/wiki?curid=1403944", "title": "Jan Zahradníček (lékař)", "text": "Jan Zahradníček (lékař)\n\nJan Zahradníček (13. června 1882, Mastník – 12. října 1958, Praha) byl český lékař, ortoped a dětský chirurg a dlouholetý přednosta první ortopedické kliniky v Praze. Jeho otcem byl gruntovník Tomáš Zahradníček a matkou Kateřina Zahradníčková.\n\nVystudoval gymnázium v Třebíči, mezi lety 1903 a 1909 vystudoval Lékařskou fakultu Masarykovy univerzity v Brně. Od roku 1909 do roku 1916 působil na lékařské fakultě Karlovy univerzity v Praze. Následně narukoval do armády a působil v Bělehradě, Sofii a mezi lety 1914 a 1919 pracoval jako šéfchirurg na frontě ve skupině profesora Kukuly. Po válce se pak přemístil do Albánie. V roce 1921 byl habilitován z ortopedické chirurgie a začal působit na Lékařské fakultě Masarykovy univerzity, stal se také primářem chirurgického oddělení Nemocnice milosrdných bratří. V roce 1924 byl habilitován z patologie a terapie chirurgických chorob, v Brně působil do roku 1926, následně pak až do roku 1957 působil na II. chirurgické klinice lékařské fakulty Univerzity Karlovy, v roce 1933 se stal profesorem ortopedie a dětské chirurgie a roku 1956 se stal doktorem věd. \n\nZemřel v roce 1958 a byl pohřben na Vyšehradském hřbitově v Praze.\n\nDobře hodnocena byla jeho schopnost se rychle rozhodovat, je autorem metody léčby vrozeného vykloubení kyčelního kloubu a objevitelem tzv. derotačního principu v léčbě vrozeného vykloubení. Stal se členem České sekce Moravské lékařské komory v Brně, Sicot – Světové společnosti pro ortopedii a traumatologii, Československé společnosti pro ortopedickou chirurgii a traumatologii, Československé lékařské společnosti J. E. Purkyně, Spolku pro léčbu a výchovu mrzáčků a Masarykovy ligy proti TBC.\n"}
{"id": "1403950", "url": "https://cs.wikipedia.org/wiki?curid=1403950", "title": "BB&amp;T Atlanta Open 2018 – mužská dvouhra", "text": "BB&amp;T Atlanta Open 2018 – mužská dvouhra\n\nMužská dvouhra BB&T Atlanta Open 2018 probíhala ve druhé polovině července 2018. Do singlové soutěže atlantského tenisového turnaje hraného na tvrdém povrchu nastoupilo dvacet osm hráčů. Finále mělo stejné složení jako v roce 2017.\n\nVítězem se opět stal nejvýše nasazený John Isner, jenž ve finále zdolal krajana a turnajovou osmičku Ryana Harrisona po třísetovém průběhu 5–7, 6–3 a 6–4. V probíhající sezóně si tak 33letý Američan připsal, po triumfu z Miami Open 2018, druhé turnajové vítězství, které představovalo čtrnáctý singlový titul na okruhu ATP Tour. Od založení turnaje v roce 2010 se Isner vyjma roku 2012 probojoval vždy do finále. Osm finálových účastí proměnil v pět trofejí, a to vrámci předchozích šesti ročníků. Pěti tituly z jednoho turnaje se zařadil po bok čtyř Američanů – Connorse, Johna McEnroea, Samprase a Agassiho, kteří tohoto výkonu na túře ATP dosáhli.\n\nČtyři nejvýše nasazení hráči obdrželi volný los do druhého kola.\n"}
{"id": "1403951", "url": "https://cs.wikipedia.org/wiki?curid=1403951", "title": "German Open 2018 – mužská dvouhra", "text": "German Open 2018 – mužská dvouhra\n\nMužská dvouhra German Open 2018 probíhala ve druhé polovině července 2018. Do singlové soutěže hamburského tenisového turnaje hraného na antuce nastoupilo třicet dva hráčů. Obhájcem titulu byl argentinský tenista Leonardo Mayer.\n\nVítězem se stal 26letý gruzínský kvalifikant Nikoloz Basilašvili, jenž ve finále zdolal dvojnásobného šampiona hamburského turnaje Leonarda Mayera po třísetovém průběhu 6–4, 0–6, 7–5. Na okruhu ATP Tour si tak připsal premiérové turnajové vítězství a stal se prvním Gruzíncem v historii, jemuž se podařilo vyhrát turnaj ATP. Bodový zisk jej katapultoval na nové kariérní maximum, z 81. na 35. příčku žebříčku. Tím se stal nejvýše postaveným gruzínským tenistou v historii světové klasifikace, když překonal 42. místo Irakli Labadzeho. V probíhající sezóně dokázal vyhrát turnaj ATP jako čtvrtý kvalifikant. Takové množství postoupivších z kvalifikace získalo trofej naposledy v roce 1995 (Rios, Lapentti, Doumbia a Dewulf). Rovněž se stal prvním vítězným kvalifikantem v kategorii ATP 500 od titulu Philippa Petzschnera na Bank Austria-TennisTrophy 2008.\n"}
{"id": "1403952", "url": "https://cs.wikipedia.org/wiki?curid=1403952", "title": "Yamaha XSR 700", "text": "Yamaha XSR 700\n\nYamaha XSR 700 je motocykl firmy Yamaha střední váhy, kategorie naked bike, vyráběný od roku 2016.\n\nV základním konceptu jej navrhl japonský úpravce motocyklů Shinya Kimura přestavbou motocyklu Yamaha MT-07 a dále byl vyvíjen týmem designérů Yamaha v italské Monze. Motocykl je navržen tak, aby kombinoval klasický design, vycházející z modelu Yamaha XS 650 z roku 1976, a moderní technologie současného modelu Yamaha MT-07. Motor, podvozek a brzdový systém zůstaly s tímto typem shodné. Výrazněji se však změnila geometrie. Vyšší a vzpřímenější posed, stupačky řidiče zhruba v úrovni předního okraje sedla, a širší řídítka přibližují model XSR 700 scramblerům; avšak měkký podvozek a dodávané pneumatiky jej předurčují spíše jen pro silniční využití. Koncepčně srovnatelný je motocykl Ducati Scrambler 800.\n\nČtyřdobý, kapalinou chlazený osmiventilový řadový dvouválec DOHC s obsahem 689 cm³ má nominální výkon 55 kW, což umožňuje motocyklu dosáhnout maximální rychlosti až 200 km/h. Díky přesazení ojničních čepů o 270° (Crossplane) připomíná charakter motoru spíše V-Twin než klasický řadový motor, což se projevuje i charakteristickým zvukem. Vibrace, způsobené nepravidelným pohybem pístů motoru, jsou sníženy vyvážením hřídele. Převodovka je šestistupňová s trvalým záběrem. Spotřeba činí přibližně 5,1 l/100 km. Vozidlo vyhovuje emisní normě Euro 4.\n\nRám typu Diamond z ocelových trubek je dvoudílný. Zadní díl je, na rozdíl od MT-07, přišroubován a může být vyměněn v rámci individuálních úprav.\n\nPodvozek tvoří klasická teleskopická přední vidlice s úhlem hlavy řízení 25,0° a se zdvihem 130 mm bez možnosti nastavení, a zadní kyvná vidlice s centrálním tlumičem (Monocross) a s nastavitelným předpětím pružiny. Zdvih na zadním kole je rovněž 130 mm. Tlumič je umístěn v blízkosti těžiště vozidla.\n\nLitá hliníková 10-paprsková kola o průměru 17\" jsou opatřena bezdušovými pneumatikami Pirelli Phantom o rozměrech 120/70 vpředu a 180/55 vzadu.\n\nPřední brzda sestává ze dvou kotoučů o průměru 282 mm se čtyřpístkovými třmeny, zadní brzda z jednoho kotouče o průměru 245 mm s dvoupístkovým třmenem. Z legislativních důvodů jsou brzdy vybaveny standardním systémem ABS, který však nelze vypnout.\n\nŘídítka o šířce 760 mm jsou mírně sklopená dozadu a umožňují relativně vzpřímený posed. Jsou vyšší, než je obvyklé u naked biků, ale nižší než u cestovních endur.\n\nBoční kryty palivové nádrže jsou z hliníku, ručně tepané. Přední světlomet je kulatý, velmi výrazný, opatřený halogenovou žárovkou a skleněnou parabolou. Zadní koncové a brzdové světlo, rovněž v retro designu, je však tvořené LED diodami.\n\nMotocykl je vybaven multifunkční palubní deskou. Má podobu klasického kulatého \"budíku\", je však plně digitální. Obsahuje rychloměr, otáčkoměr, palivoměr, ukazatel zařazené rychlosti a univerzální displej, zobrazující (volitelně): počítadla kilometrů (celkové, 2× denní a nájezd kilometrů na palivovou rezervu), aktuální spotřebu paliva, průměrnou spotřebu paliva, teplotu chladicí kapaliny, okolní teplotu nebo hodiny.\n\nDíky své nízké hmotnosti, malému rozvoru a vyššímu posedu je motocykl velmi snadno ovladatelný v nízkých rychlostech, takže je vhodný do města. Hodí se rovněž pro začínající jezdce.\n\nK motocyklu je výrobcem nabízena kolekce čtyřiceti originálních komponent a doplňků pro individuální úpravy.\n\n"}
{"id": "1403953", "url": "https://cs.wikipedia.org/wiki?curid=1403953", "title": "Dálniční křižovatka Sedlice", "text": "Dálniční křižovatka Sedlice\n\nDálniční křižovatka Sedlice je mimoúrovňová křižovatka u Sedlic v Královéhradeckém kraji. Kříží se zde dálnice D11 s dálnicí D35.\n\nDálniční křižovatka se nachází jihovýchodně od Sedlic, které jsou součástí obce Praskačka. Dalšími blízkými vesnicemi jsou Libišany a Krásnice. Křižovatka se nachází v nadmořské výšce 230 m n. m.\n\nDálniční křižovatka Sedlice je mimoúrovňová křižovatka dálnice D11 procházející zde od jihozápadu k severovýchodu a dálnice D35, která zde začíná. Po dálnici D11 současně vede evropská silnice E67.\n\nDálniční křižovatka Sedlice je provedena jako hruškovitý typ tříramenné dálniční křižovatky.\n\nÚsek dálnice D11 od Osiček k Sedlicím byl zprovozněn 19. prosince 2006. U Sedlic byla dálnice D11 ukončena provizorním sjezdem. Úsek D11 k Praskačce byl v polovičním profilu otevřen 15. prosince 2008. Dálniční křižovatka Sedlice byla uvedena do provozu 27. listopadu 2009 spolu s úsekem dálnice D35 ze Sedlic do Opatovic a zprovozněním úseku dálnice D11 do Praskačky v plném profilu.\n"}
{"id": "1403958", "url": "https://cs.wikipedia.org/wiki?curid=1403958", "title": "Římskokatolická farnost Vítonice", "text": "Římskokatolická farnost Vítonice\n\nŘímskokatolická farnost Vítonice je územní společenství římských katolíků s farním kostelem svatého Cyrila a Metoděje v děkanátu Holešov. \n\nPrvní písemná zmínka o obci pochází z roku 1141.\n\nFarní kostel sv. Cyrila a Metoděje byl vystavěn v letech 1886–1890; posvěcen byl roku 1896.\n\nAdministrátorem excurrendo byl od července 2016 R. D. Mgr. Jan Hrudík. S platností od července 2018 ho vystřídal R. D. Mgr. Marek Výleta. Po roce byl do funkce administrátora excurrendo opět ustanoven R. D. Mgr. Jan Hrudík.\n\nVe farnosti se pravidelně koná tříkrálová sbírka. V roce 2017 činil její výtěžek 13 518 korun.\n\n"}
{"id": "1403959", "url": "https://cs.wikipedia.org/wiki?curid=1403959", "title": "Steblivka", "text": "Steblivka\n\nSteblivka (, , ) je vesnice ležící v Zakarpatské oblasti asi čtrnáct kilometrů jihovýchodně od Chustu, na pravém břehu Tisy. V roce 2001 měla 2231 obyvatel.\n\nV obci je kostel Narození Přesvaté Bohorodičky ze 16. století, jedno z mistrovských děl tzv. „dřevěné gotiky“. Byl přestavěn v roce 1794, v roce 1994 vyhořel. Od roku 2010 jsou trosky zakonzervovány.\n\n"}
{"id": "1403961", "url": "https://cs.wikipedia.org/wiki?curid=1403961", "title": "Ariadna na Naxu (Strauss)", "text": "Ariadna na Naxu (Strauss)\n\nAriadna na Naxu (op. 60), \"\", je opera Richarda Strausse z roku 1912. Libreto na motivy Molièrovy komedie \"Měšťák šlechticem\" napsal Hugo von Hofmannsthal. Premiéra proběhla v Královském dvorním divadle ve Stuttgartu (dnes ). Skladatel později dílo přepracoval a tato druhá verze měla premiéru ve vídeňském Dvorním divadle (, dnes Vídeňská státní opera) dne 4. října 1916.\n\nDílo mělo být původně scénickou hudbou k inscenaci Molièrovy komedie \"Měšťák šlechticem\". Skladatel se později rozhodl přepracovat jej na operu. Libreto napsal skladatelův přítel, básník a dramatik Hugo von Hofmannsthal. Je zde použit motiv \"divadla na divadle\", kdy v prologu je připravováno uvedení opery a během vlastní opery je toto dílo provedeno.\n\nHlavní roli Ariadny zpívala v obou premiérách Maria Jeritza.\n\nZásluhou hudebního ředitele Nového německého divadla v Praze, Alexandra Zemlinského vidělo pražské publikum české premiéry vždy nejpozději čtvrt roku po premiérách světových (prosinec 1912 a leden 1917). V češtině byla opera uvedena poprvé 12. dubna 1940 v Národním divadle v Praze (celkem 5 uvedení), podruhé v roce 1977 ve Smetanově divadle (premiéra 27. ledna 1977, celkem 18 uvedení).\n\nV paláci bohatého měšťana.<br>\nBohatý měšťan, který by se rád vyrovnal šlechticům, si objedná u Skladatele operu seria \"Ariadna na Naxu\", která má být uvedena při slavnostní hostině v jeho domě. Současně ale objedná též u souboru Commedia dell'arte žertovnou operu buffo \"Nevěrná Zerbinetta a její milovníci\". Když se oba divadelní soubory sejdou v paláci a zjistí, že mají hrát v jeden večer, pustí se do hádek. Přichází Majordomus a oznamuje účinkujícím další rozkaz svého pána: aby se stihl ohňostroj, nebudou se hrát opery jedna po druhé, ale současně. Přes vzájemné hašteření se účinkující pokoušejí najít způsob, jak obě díla skloubit. Zerbinetta vysvětluje svým společníkům, že Ariadna je opera \"o princezně, ktrou jeden milenec opustil, a druhý ještě nedorazil\". Skladatel se jí snaží vysvětlit, že jde o daleho hlubší vztah, vyjádřený hudbou. Hosté se ale scházejí a je třeba začít s představením.\n\nNa pustém mořském břehu ostrova Naxos.<br>\nAriadna leží před jeskyní a stále naříká nad tím, že ji zde Théseus zanechal samotnou. Tři nymfy ji litují, ale nedaří se jim Ariadnu povzbudit. Ta již jen čeká na příchod boha Herma, který ji odvede do podsvětí. Zerbineta v zákulisí je dojata Ariadniným utrpením a rozhodne se ji přivést na jiné myšlenky serenádou a spolu se svými společníky i tancem. Záměr se nezdaří a tak zůstává Zerbinetta s Ariadnou o samotě a snaží se ji přesvědčit, aby se netrápila nad Théseovou zradou, že takoví jsou všichni muži. Přemýšlí pak nad svými milostnými aférami. Znovu přicházejí Harlekýn, Brighella, Scaramuccio a Truffaldin a přemlouvají Zerbinettu, aby nechala marného přemlouvání Ariadny a raději si mezi nimi zvolila svého miláčka. Zerbinetta volí Harlekýna, čímž si znepřátelí zbylé nápadníky.\n\nNajády oznamují příjezd lodi, na které se plaví Bacchus. Ten se vrací od kouzelnice Kirké. Její kouzla na něho neplatila. Zde na Naxu je ale okouzlen Ariadnou, kterou rovněž považuje za kouzelnici. Snaží se zaplašit její myšlenky na smrt. Ariadna je zmatena a rovněž okouzlena Bacchem a po počátečním váhání jej následuje. Zerbinetta s nápadníky zpívají závěrečnou oslavu na lásku, která zasahuje bohy, stejně jako lidi.\n\n\n"}
{"id": "1403962", "url": "https://cs.wikipedia.org/wiki?curid=1403962", "title": "Martin Švestka", "text": "Martin Švestka\n\nMartin Švestka (* 27. června 1977) je bývalý český fotbalista, obránce.\n\nV české lize hrál za SK Sigma Olomouc a 1. FK Drnovice. Nastoupil ve 20 ligových utkáních a dal 1 gól. V nižších soutěžích hrál i za SK Baník Ratíškovice a FC Vítkovice. Na Slovensku hrál za FK ZŤS Dubnica nad Váhom, MŠK Žilina a ŠK Slovan Bratislava.\n\n\n"}
{"id": "1403969", "url": "https://cs.wikipedia.org/wiki?curid=1403969", "title": "Bonding", "text": "Bonding\n\nBonding má více významů. Může to být:\n\n"}
{"id": "1403976", "url": "https://cs.wikipedia.org/wiki?curid=1403976", "title": "Creed (film)", "text": "Creed (film)\n\nCreed je americký dramatický film z roku 2015. Režie se ujal Ryan Coogler a scénáře Coogler společně s Aaronem Covingtonem. Film je spin-offem a sequelem série filmů \"Rocky\". Hlavní role hrají Michael B. Jordan, Sylvester Stallone, Tessa Thompson, Phylicia Rashād, Tony Bellew a Graham McTavish. Film měl premiéru ve Spojených státech dne 25. listopadu 2015 na 40. výročí od premiéry filmu \"Rocky\". V České republice měl film premiéru dne 31. prosince 2015. Stallone byl za roli nominován na Oscara v kategorii nejlepší mužský herecký výkon ve vedlejší roli. Za roli vyhrál ceny National Board of Review Award, Critics' Choice Award a Zlatý glóbus. Sequel nazvaný \"Creed II\" bude mít premiéru v listopadu 2018. Režie se ujal Steven Caple Jr. a scénáře Stallone a Cheo Hodari Coker.\n\n\n\nDne 24. července 2013 společnost MGM oznámila, že podepsala smlouvu s režisérem filmu \"Fruitvale\" Ryanem Cooglerem na režii spin-offu \"Rockyho.\" V únoru roku 2015 bylo oznámeno, že ve filmu se v hlavních rolích objeví Michael B. Jordan a Sylvester Stallone. Původní producenti Irwin Winkler a Robert Chartoff budou film produkovat společně se Stallonem a Kevinem King-Templetonem. \n\nNatáčení bylo zahájeno dne 19. ledna 2015 v Goodisonově parku. Převážně se natáčelo ve Filadelfii. Od února do března se natáčelo ve studiích Sun Center a Aston Township. \n\nHudební skóre pro film napsal švédský skladatel Ludwig Göransson, který je zatím třetím skladatelem série filmů \"Rocky.\" Bil Conti pracoval na filmech \"Rocky I\", \"Rocky II\", \"Rocky III\", \"Rocky V\" a \"Rocky Balboa\" a Vince DiCola na \"Rocky IV\". Soundtrackové album se skládá převážně z hip hopových skladeb umělců jako Future, Meek Mill a White Dave. Jak skóre tak soundtrack byl vydán dne 20. listopadu 2015 společnostmi WaterTown Music a Atlantic Records. \n\nFilm vydělal 109,8 milionů dolarů v Severní Americe a 63,8 milionů dolarů v ostatních oblastech, celkově tak vydělal 173,6 milionů dolarů po celém světě. Rozpočet filmu činil 35 milionů dolarů. Za první víkend docílil třetí nejvyšší návštěvnosti, kdy vydělal 30,1 milionů dolarů.\n\nNa recenzní stránce Rotten Tomatoes získal z 273 započtených recenzí 95 procent s průměrným ratingem 7,9 bodů z deseti. Na serveru Metacritic snímek získal z 42 recenzí 82 bodů ze sta. Na Česko-Slovenské filmové databázi snímek si k 1. srpnu 2018 drží 75 procent.\n"}
{"id": "1403978", "url": "https://cs.wikipedia.org/wiki?curid=1403978", "title": "Druhy tkanin", "text": "Druhy tkanin\n\nDruhy tkanin jsou skupiny (nebo podskupiny), na které se podle různých kriterií dělí sortiment asi 1600 tkaných výrobků.\nZnámá jsou např. rozdělení podle:\n\n\n\n"}
{"id": "1403979", "url": "https://cs.wikipedia.org/wiki?curid=1403979", "title": "Hygge", "text": "Hygge\n\nHygge je dánské a norské slovo, vyjadřující pohodový přístup k životu, spjatý s pohodlným bydlením a uměním najít si něco krásného v každém okamžiku.\n\nTento způsob života je často spojován s tím, že Dánové jsou podle výzkumů jedním z nejšťastnějších národů na světě. Najít něco výjimečného v každém okamžiku, vytvořit si příjemnou atmosféru i ve zdánlivě obyčejných všedních dnech, užívat si chvilky se svými blízkými a radovat se ze života – to se dá považovat za hygge.\n\nHygge, jako součást dánské kultury je fenomén, který se datuje do konce 20. století. Nyní se umění hygge vyučuje například v Londýně na Morley college.\nInspirace v přírodě\n\nPříroda je útěchou pro nejnáročnější životní situace a funguje také jako digitální detox. Ne nadarmo hygge při pobytu venku tiší úzkosti. Nenechte se odradit počasím, protože stačí správné oblečení, a i zima není překážkou pobytu v přírodě. O to víc pak chutná jídlo a teplý nápoj třeba u krbu! Díky aktivnímu pohybu v přírodě a užívání si každého ročního období venku je možné vychutnávání velkých porcí jídla a chvilek lenošení bez negativního vlivu na zdraví. Hygge říká, že procházka je lepší než posilovna. Navíc můžete objevit venkovské tradice vašeho kraje, třeba rybaření a lov.\n\n\n"}
{"id": "1403980", "url": "https://cs.wikipedia.org/wiki?curid=1403980", "title": "Ulice Cloverfield 10", "text": "Ulice Cloverfield 10\n\nUlice Cloverfield 10 (v anglickém originále 10 Cloverfield Lane) je americký sci-fi thrillerový film z roku 2016. Režie se ujal Dan Trachtenberg a scénáře Josh Campbell, Matthew Stuecken a Damien Chazelle. Hlavní role hrají Mary Elizabeth Winstead, John Goodman a John Gallagher Jr.. Film je druhým filmem série \"Cloverfield\". Ve Spojených státech měl premiéru dne 11. března 2016 a v České republice dne 7. dubna 2016. \n\n\nFilm vydělal 72,1 milionů dolarů v Severní Americe a 38,1 milionů dolarů v ostatních oblastech, celkově tak vydělal 110,2 milionů dolarů po celém světě. Rozpočet filmu činil 15 milionů dolarů. Za první víkend docílil druhé nejvyšší návštěvnosti, kdy vydělal 24,7 milionů dolarů.\n\nFilm byl promítán v 54 zemích a za první promítací víkend vydělal přes 1,5 milionů dolarů. Nejlepší výdělky za první víkend měl ze Spojeného království a Irska (2,2 miliony dolarů) a Francie (1,4 milionů dolarů).\n\nNa recenzní stránce Rotten Tomatoes získal z 278 započtených recenzí 90 procent s průměrným ratingem 7,5 bodů z deseti. Na serveru Metacritic snímek získal z 43 recenzí 76 bodů ze sta. Na Česko-Slovenské filmové databázi snímek má k 1. srpnu 2018 70 procent.\n"}
{"id": "1403981", "url": "https://cs.wikipedia.org/wiki?curid=1403981", "title": "Djabe", "text": "Djabe\n\nDjabe je maďarská jazz-rocková skupina založená v roce 1996.\n\nNázev \"Djabe\" je odvozen z jazyka Akan, kde \"djabe\" znamená \"svoboda\". Skupina skládá svoji vlastní hudbu kde jazz je míchán s prvky maďarské a africké hudby. Skupina vystupovala na několika mezinárodních hudebních festivalech. Se skupinou též spolupracovali Steve Hackett a Ben Castle.\n\n\n\n\n\n"}
{"id": "1403982", "url": "https://cs.wikipedia.org/wiki?curid=1403982", "title": "Taita Hills", "text": "Taita Hills\n\nTaita Hills, někdy hláskované též jako Teita Hills, je pohoří, které se nachází v kraji Taita–Taveta na jihovýchodě státu Keňa. Skládá se ze tří masivů: Dabida, Sagalla (na jižní straně města Voi) a Kasigau (při hranicích s Tanzanií). Masiv Dabida je největším a nejvyšším, skládá se ze čtyř hlavních vrcholů: Iyale, Wasu, Susu a Vuria. Vuria je nejvyšší horou celého pohoří, měří 2 228 metrů nad mořem.\nAsi před 30 miliony lety byla celá oblast pokryta rozsáhlými pralesy, během chladnějších a sušších dob před 10 miliony lety se však z nížinných tropických lesů staly travnaté savany a pouze horská pásma zůstala jako ostrůvky zeleně, kde pralesy nadále prosperovaly. Izolace každého pohoří vedla k evoluci rozmanitého rostlinstva i živočistva, přičemž zde žije velké množství endemitů. Taita Hills zachovává jen asi 6 km lesa, ostatní pohoří jsou více zalesněná.\n\nVe vlhkých lesích tohoto pohoří lze najít jedinečnou faunu a flóru. Roste zde více než 20 endemitních druhů afrických fialek (například druh \"Saintpaulia teitensiss\"). Z ptáků zde žije endemitně například drozd keňský (\"Turdus helleri\") a prinie taitská (\"Apalis fuscigularis\"). Oba tito ptáci jsou kriticky ohrožení a hrozí jim vyhynutí. V oblasti byl pak popsán například sokol malý (\"Falco fasciinucha\") a ťuhýk východoafrický (\"Lanius dorsalis\"), tito ptáci však byli později nalezeni i jinde a nejedná se tedy o endemity. Endemity jsou ale naopak například cecíliovití obojživelníci náležící do rodu \"Boulengerula\", jako kriticky ohrožená cecílie \"Boulengerula niedeni\" nabo cecílie horská (\"B. taitana\"), jejíž mláďata se živí kůží své matky.\n\nMístní lidé žijí na okrajích lesů a obhospodařují půdu, která je velmi úrodná. Oblast byla v minulosti těžce narušena a zbývající původní les je nyní součástí rezervace Taita Hills Wildlife Sanctuary. Na nížinách a předhůřích se půda využívá především pro osetí nebo pastvu.\n\nOblast je degradována odlesňováním, snižováním hladiny vod a erozí. Roční srážky se pohybují od 500 mm v nížinách až po téměř trojnásobek v horských oblastech. Ročně zde nastanou dvě období dešťů: od března do května nebo června a od října do prosince, množství srážek je nicméně velmi proměnlivé.\n"}
{"id": "1404002", "url": "https://cs.wikipedia.org/wiki?curid=1404002", "title": "Miroslav Čada (motocyklový závodník)", "text": "Miroslav Čada (motocyklový závodník)\n\nMiroslav Čada (4. července 1934 - 8. listopadu 2013) byl český silniční motocyklový závodník. Sportovci jsou i jeho synové – starší Miroslav byl úspěšný volejbalista a volejbalový trenér, mladší Rostislav byl ligový hokejista a po skončení aktivní kariéry je úspěšný trenér mj. i v KHL.\n\nPrvní závod absolvoval v šestnácti letech ve Znojmě. V roce 1953 ovládl všechny závody na Moravě, na republikovou konkurenci ale se strojem Walter 350 cm³ nestačil. Když ukončil kariéru Antonín Vitvar, vypůjčil si peníze a koupil jeho Nortony, se kterými se dostal do československé reprezentace. V roce 1955 skončil v Brně druhý za Baltisbergerem. V roce 1956 skončil při závodě mistrovství světa v Assenu na 17. místě. Nebyl tovární jezdec a v dále zahraničí startoval v závodech, které nebyly součástí mistrovství světa.\n\nV mistrovství Československa startoval v letech 1954-1964. V roce 1955 se stal mistrem republiky ve třídě do 350 cm, na druhém místě skončil v roce 1956 ve třídě do 500 cm³ a v letech 1956 a 1957 ve třídě do 350 cm a na třetím místě skončil ve třídě do 350 cm v roce 1960. V roce 1961 vyhrál Grand Prix Finska, která ale nebyla součástí Mistrovství světa silničních motocyklů. Aktivně závodil 14 let. Při Velké ceně v Brně obsadil v ltech 1960 a 1964 třetí místo. Jeho handicapem byla výška a váha. Ke konci aktivní kariéry přispěl i zákaz účasti na rakouské Grand Prix.\n\nPo skončení aktivní kariéry se postupně dostal do organizačního výboru a ředitelství Velké ceny v Brně. Od roku 1975 do prvního závodu o dvanáct let později pracoval na vybudování Masarykova okruhu. Z pozice ředitele organizoval dvaadvacet Velkých cen. \n\n\n\n"}
{"id": "1404003", "url": "https://cs.wikipedia.org/wiki?curid=1404003", "title": "Jan Kuglin", "text": "Jan Kuglin\n\nJan Kuglin (16. června 1892, Bohumín – 21. září 1972, Vratislav) byl polský tiskař, vydavatel, bibliofil, historik tiskařství a překladatel z češtiny.\n\nPo 2. světové válce se zasloužil o obnovu tiskařství na Dolním Slezsku. V letech 1958–1972 přednášel na Vratislavské univerzitě.\n\n"}
{"id": "1404010", "url": "https://cs.wikipedia.org/wiki?curid=1404010", "title": "Bod zlomu (film, 2015)", "text": "Bod zlomu (film, 2015)\n\nBod zlomu (v anglickém originále \"Point Break)\" je americký akční a thrillerový film z roku 2015. Režie se ujal Ericson Core a scénáře Kurt Wimmer. Snímek je remakem stejnojmenného filmu z roku 1991. Hlavní role hrají Édgar Ramírez, Luke Bracey, Teresa Palmer, Delroy Lindo a Ray Winstone. Film měl premiéru ve Spojených státech dne 4. prosince 2015 a v České republice dne 31. prosince 2015. \n\n\n\n\nFilm vydělal 28,8 milionů dolarů v Severní Americe a 104,9 milionů dolarů v ostatních oblastech, celkově tak vydělal 133,7 milionů dolarů po celém světě. Rozpočet filmu činil 105 milionů dolarů. Za první víkend docílil osmé nejvyšší návštěvnosti, kdy vydělal 9,8 milionů dolarů.\n\nNa recenzní stránce Rotten Tomatoes získal z 92 započtených recenzí 9 procent s průměrným ratingem 3,7 bodů z deseti. Na serveru Metacritic snímek získal z 21 recenzí 34 bodů ze sta. Na Česko-Slovenské filmové databázi si snímek k 1. srpnu 2018 drží 58 procent.\n\nFilm získal nominaci na cenu Teen Choice Awards v kategorii nejlepší filmové drama. \n"}
{"id": "1404012", "url": "https://cs.wikipedia.org/wiki?curid=1404012", "title": "Dak Nong (provincie)", "text": "Dak Nong (provincie)\n\nDak Nong () je provincie na jihu Vietnamu. Žije zde přes 560 tisíc obyvatel, hlavním městem je Gia Nghia. Pěstuje se zde hlavně kakao, kaučuk a pepř.\n\nSousedí s provinciemi Dak Lak, Lam Dong a Binh Phuoc. Na severozápadě sousedí s Kambodžou. Terén je mírně hornatý.\n"}
{"id": "1404013", "url": "https://cs.wikipedia.org/wiki?curid=1404013", "title": "Ben Tre (provincie)", "text": "Ben Tre (provincie)\n\nBen Tre () je provincie na jihu Vietnamu. Žije zde 1,3 milionu obyvatel, hlavním městem je Ben Tre. V provincii se pěstuje zejména rýže.\n\nProvincie leží v deltě řeky Mekong, která je zde důležitou dopravní tepnou. Obklopují ji provincie Tien Giang, Vinh Long a Soc Trang, zbytek území provincie je obklopeno Jihočínským mořem.\n"}
{"id": "1404017", "url": "https://cs.wikipedia.org/wiki?curid=1404017", "title": "Straight Outta Compton (film)", "text": "Straight Outta Compton (film)\n\nStraight Outta Compton je americký životopisný dramatický film z roku 2015. Režie se ujal F. Gary Gray a scénáře Jonathan Herman a Andrea Berloff. Film sleduje vzestup a pád gangsterské rapové skupiny N.W.A a jejich členy Eazy-E, Ice Cuba a Dr. Dre. Členové skupiny film produkovali. Ice Cuba si zahrál jeho vlastní syn O'Shea Jackson Jr., Corey Hawkins si zahrál Dr. Dre a Jason Mitchell Eazy-E. Paul Giamatti ve filmu hraje manažera skupiny Jerryho Hellera. Film měl premiéru ve Spojených státech dne 14. srpna 2015 a v České republice dne 17. září 2015. Celosvětově film vydělal přes 200 milionů dolarů, oproti jeho rozpočtu, který činil 50 milionů dolarů. Byl vybrán National Board of Review do deseti nejlepších filmů roku 2015 a získal nominaci na Oscara v kategorii nejlepší původní scénář.\n\n\nFilm vydělal 161,2 milionů dolarů v Severní Americe a 40,4 milionů dolarů v ostatních oblastech, celkově tak vydělal 201,6 milionů dolarů po celém světě. Rozpočet filmu činil 50 milionů dolarů. Za první víkend docílil nejvyšší návštěvnosti, kdy vydělal 60,2 milionů dolarů. Film se tak stal nejvýdělečnějším životopisným hudebním filmem všech dob ve Spojených státech. \n\nNa recenzní stránce Rotten Tomatoes získal z 221 započtených recenzí 87 procent s průměrným ratingem 7,3 bodů z deseti. Na serveru Metacritic snímek získal z 41 recenzí 72 bodů ze sta. Na Česko-Slovenské filmové databázi si snímek drží k 1. srpnu 2018 82 procent.\n"}
{"id": "1404020", "url": "https://cs.wikipedia.org/wiki?curid=1404020", "title": "Orel Eddie", "text": "Orel Eddie\n\nOrel Eddie (v anglickém originále Eddie the Eagle) je britsko-německo-americký životopisný komediální a dramatický film z roku 2016. Režie se ujal Dexter Fletcher. Hlavní roli Eddieho Edwardse hraje Taron Egerton. Dále hrají Hugh Jackman, Christopher Walken, Iris Berben a Jim Broadbent. Film měl světovou premiéru na filmovém festivalu Sundance dne 26. ledna 2016. Ve Spojených státech byl uveden do kin dne 27. února 2016 a v České republice dne 14. dubna 2016. \n\n\n\n\n\nFilm vydělal přes 15,7 milionů dolarů v Severní Americe a 30,3 milionů dolarů v ostatních oblastech, celkově tak vydělal 46,1 milionů dolarů po celém světě. Rozpočet filmu činil 23 milionů dolarů. Za první víkend docílil šesté nejvyšší návštěvnosti, kdy vydělal 6 milionů dolarů.\n\nNa recenzní stránce Rotten Tomatoes získal ze 167 započtených recenzí 80 procent. Na serveru Metacritic snímek získal z 34 recenzí 54 bodů ze sta. Na Česko-Slovenské filmové databázi si snímek drží k 1. srpnu 2018 81 procent.\n"}
{"id": "1404023", "url": "https://cs.wikipedia.org/wiki?curid=1404023", "title": "Holičství 3: Nový sestřih", "text": "Holičství 3: Nový sestřih\n\nHoličství 3: Nový sestřih je americká filmová komedie z roku 2016. Režie se ujal Malcolm D. Lee a scénáře Kenya Barris a Tracy Oliver. Film je třetím filmem série \"Holičství\" a sequlem filmu \"Holičství 2\". Hlavní role hrají Ice Cube, Cedric the Entertainer, Anthony Anderson, Eve, Sean Patrick Thomas, Deon Cole, Troy Garity, Regina Hall, Nicki Minaj, Common, Maryum Ali, J. B. Smoove, Tyga a Lamorne Morris. Film měl premiéru ve Spojených státech dne 15. dubna 2016. V České republice nebyl promítán v kinech.\n\n\nFilm vydělal 54 milionů dolarů v Severní Americe a 1 milionů dolarů v ostatních oblastech, celkově tak vydělal 55 milionů dolarů po celém světě. Rozpočet filmu činil 20 milionů dolarů. Za první víkend docílil druhé nejvyšší návštěvnosti, kdy vydělal 20,2 milionů dolarů.\n\nNa recenzní stránce Rotten Tomatoes získal z 92 započtených recenzí 90 procent s průměrným ratingem 6,9 bodů z deseti. Na serveru Metacritic snímek získal z 30 recenzí 67 bodů ze sta. Na Česko-Slovenské filmové databázi si snímek drží k 1. srpnu 2018 47 procent.\n\nFilm získal tři nominace na cenu Teen Choice Awards v kategoriích nejlepší filmová komedie, nejlepší herec: komedie (Ice Cube) a nejlepší herečka: komedie (Minaj).\n"}
{"id": "1404024", "url": "https://cs.wikipedia.org/wiki?curid=1404024", "title": "Richard Onslow, 5. hrabě Onslow", "text": "Richard Onslow, 5. hrabě Onslow\n\nRichard Onslow, 5. hrabě Onslow (\"Richard William Alan Onslow, 5th Earl Onslow, 5th Viscount Cranley of West Clandon, 8th Baron Onslow, 5th Baron Onslow of Cranley\") (23. srpna 1876 – 9. června 1945) byl britský státník ze starobylého rodu Onslow. Kariéru zahájil na nižších diplomatických postech v různých evropských zemích, jako člen Konzervativní strany byl po první světové válce v nižších funkcích členem několika vlád. V roce 1911 zdědil po otci hraběcí titul a v letech 1931–1944 byl místopředsedou Sněmovny lordů.\n\nPocházel ze starobylé šlechtické rodiny připomínané od 12. století, byl starším synem 4. hraběte Onslowa. Dětství strávil částečně na Novém Zélandu, kde byl jeho otec v letech 1888–1892 guvernérem. Poté studoval v Etonu a v Oxfordu, v roce 1901 vstoupil do diplomatických služeb. Kariéru zahájil jako atašé v Madridu, poté byl velvyslaneckým tajemníkem v Tangeru, Petrohradě a Berlíně, od roku 1909 pracoval v Londýně na ministerstvu zahraničí. V roce 1911 zdědil po otci rodové tituly a vstoupil do Sněmovny lordů (do té doby jako jeho dědic vystupoval pod jménem \"vikomt Cranley\"). Jako voják se zúčastnil první světové války a získal francouzský Řád čestné legie.\n\nV rámci koaličních a konzervativních vlád po první světové válce zastával funkce civilního lorda admirality (1919–1920), parlamentního tajemníka na ministerstvu zemědělství (1921), zdravotnictví (1921–1923) a školství (1923–1924). V letech 1924–1928 byl státním podsekretářem na ministerstvu války a místopředsedou rady pro armádu, v letech 1928–1929 generálním intendantem armády a od roku 1928 též členem Tajné rady. Svou kariéru završil jako místopředseda Sněmovny lordů (1931–1944). Kromě toho zastával řadu dalších čestných funkcí, mimo jiné byl smírčím soudcem a zástupcem lorda–místodržitele v hrabství Surrey, kde vlastnil statky. Mimoto byl členem Královské zoologické společnosti a Královské společnosti starožitností.\n\nJeho manželkou byla od roku 1906 Violet Bampfylde (1881–1954), dcera 3. barona Poltimore. Z jejich manželství se narodily dvě děti, dědicem titulů byl syn William Onslow, 6. hrabě Onslow (1913–1971).\n\n\n"}
{"id": "1404025", "url": "https://cs.wikipedia.org/wiki?curid=1404025", "title": "Richard Onslow, 1. baron Onslow", "text": "Richard Onslow, 1. baron Onslow\n\nRichard Onslow, 1. baron Onslow (\"Richard Onslow, 1st Baron Onslow, 2nd Baronet Onslow of West Clandon\") (23. června 1654 – 5. prosince 1717) byl anglický politik ze starobylého šlechtického rodu Onslow. Za stranu whigů byl dlouholetým poslancem, v letech 1708–1710 předsedou Dolní sněmovny a 1714–1715 ministrem financí. Krátce před smrtí byl povýšen do šlechtického stavu a stal se členem Sněmovny lordů (1716).\n\nPocházel ze starobylého šlechtického rodu připomínaného od 12. století, byl starším synem dlouholetého poslance Sira Arthura Onslowa (1622–1688), po matce byl vnukem londýnského starosty Sira Thomase Foota. Studoval v Oxfordu a původně působil jako právník. V letech 1679–1681, 1685–1687 a 1689–1715 byl členem Dolní sněmovny za stranu whigů, na půdě parlamentu ale začal aktivně vystupovat až po Slavné revoluci. Mezitím po otci zdědil titul baroneta a statky v hrabství Surrey, kde se angažoval v místní samosprávě. V letech 1690–1693 byl lordem admirality a v letech 1708–1710 předsedou Dolní sněmovny (na tuto funkci kandidoval již v roce 1701, tehdy jej ale porazil R. Harley). Od roku 1710 byl členem Tajné rady a v letech 1713–1715 užíval čestný titul služebně nejstaršího poslance (\"Father of Commons\"). Po smrti královny Anny podpořil nástup hannoverské dynastie a v letech 1714–1715 byl ministrem financí (\"lord kancléř pokladu\"). V roce 1716 byl povýšen na barona a vstoupil do Sněmovny lordů. Krátce před smrtí převzal také funkci lorda-místodržitele v hrabství Surrey, kterou pak jeho potomci zastávali sto let. Díky svým osobním vlastnostem byl všeobecně neoblíben, výhrady k němu měli i kolegové ze strany whigů.\n\nV roce 1676 se oženil s Elizabeth Tulse (1660–1718), dcerou londýnského starosty Henryho Tulse. Syn Thomas (1679–1740) byl dědicem baronského titulu a iniciátorem přestavby hlavního rodového sídla Clandon Park House.\n\n\n\n\n"}
{"id": "1404026", "url": "https://cs.wikipedia.org/wiki?curid=1404026", "title": "William Onslow, 4. hrabě Onslow", "text": "William Onslow, 4. hrabě Onslow\n\nWilliam Onslow, 4. hrabě Onslow (\"William Hillier Onslow, 4th Earl Onslow, 4th Viscount Cranley of West Clandon, 7th Baron Onslow, 4th Baron Onslow of Cranley\") (7. březen 1853, Old Alresford, Anglie – 23. října 1911, Londýn, Anglie) byl britský státník ze starobylého šlechtického rodu Onslow. Jako člen Sněmovny lordů patřil ke konzervativcům a od mládí se zabýval problematikou kolonií a obchodu. Byl guvernérem na Novém Zélandu (1888–1892), britským ministrem zemědělství (1903–1905) a místopředsedou Sněmovny lordů (1906–1911). Je po něm pojmenováno několik geografických lokalit a institucí na Novém Zélandu.\n\nPocházel ze starobylého šlechtického rodu připomínaného od 12. století, narodil se jako jediný syn George Onslowa (1813–1855), byl prasynovcem Arthura Onslowa, 3. hraběte Onslowa (1777–1870), po němž zdědil peerský titul a statky v hrabství Surrey. Studoval v Oxfordu, ale studia nedokončil, po dosažení plnoletosti vstoupil v roce 1874 do Sněmovny lordů jako 4. hrabě Onslow, zároveň byl od roku 1874 komořím královny Viktorie. V politice se připojil ke konzervativcům a zabýval se především problematikou obchodu a kolonií. Jako státní podsekretář kolonií (1887–1888) byl zároveň mluvčím ministerstva kolonií ve Sněmovně lordů, v roce 1888 byl parlamentním tajemníkem úřadu pro obchod. V roce 1887 byl viceprezidentem koloniální konference konané v Londýně.\n\nV letech 1888–1892 byl guvernérem na Novém Zélandu. Kvůli epidemii tyfu se zpočátku s rodinou vyhýbal hlavnímu městu, později se jako konzervativec dostal do sporu s novozélandskými liberálními politiky. Po návratu do Anglie zastával další vládní funkce, byl státním podsekretářem pro Indii (1895–1900) a státním podsekretářem kolonií (1900–1903). V letech 1903–1905 byl ministrem zemědělství (\"President of the Board of Agriculture\") a od roku 1903 též členem Tajné rady. Po nástupu liberálů k moci v roce 1905 se jako předák konzervativní opozice stal místopředsedou Sněmovny lordů (1906–1911).\nKromě toho byl také prezidentem Královské statistické společnosti (1905–1906) a členem rady hrabství Londýn. Zastával také funkce smírčího soudce a zástupce místodržitele hrabství Surrey, kde vlastnil statky. Koncem 19. století inicioval rozsáhlé úpravy zámeckého parku na hlavním rodovém sídle Clandon Park House (Surrey).\n\nJeho manželkou byla od roku 1875 Florence Gardner (1853–1934), sestra H. C. Gardnera, který byl v letech 1892–1895 ministrem zemědělství. Z jejich manželství pocházely čtyři děti, dědicem titulu byl starší syn Richard (1876–1945), který zastával řadu vládních funkcí a stejně jako otec byl místopředsedou Sněmovny lordů. Dcera Gwendolen (1881–1966) byla manželkou 2. hraběte z Iveaghu z významné podnikatelské rodiny Guinnessů a v letech 1927–1935 poslankyně Dolní sněmovny. Mladší dcera Dorothy (1885–1976) se provdala za státníka 1. hraběte z Halifaxu.\n\n\n"}
{"id": "1404027", "url": "https://cs.wikipedia.org/wiki?curid=1404027", "title": "Arthur Onslow", "text": "Arthur Onslow\n\nArthur Onslow (3. září 1691 – 17. února 1768) byl britský politik ze starobylého šlechtického rodu Onslow. Politicky náležel k whigům a v dějinách Spojeného království byl nejdéle úřadujícím předsedou Dolní sněmovny (funkci zastával přes třicet let v letech 1728–1761). Kromě toho vykonával vysoké funkce u královského dvora i ve vládě. Na jeho počest bylo pojmenováno hrabství Onslow County v Severní Karolíně.\n\nPocházel ze starobylého šlechtického rodu připomínaného od 12. století, byl synem poslance Foota Onslowa (1655–1710), Arthurův mladší bratr Richard (1697–1760) dosáhl v armádě hodnosti generála. Nedokončil studia v Oxfordu, ale od roku 1713 působil v justici. Politickou kariéru zahájil jako tajemník ministra financí (1714–1715), jímž byl tehdy jeho strýc Richard Onslow. Od roku 1718 byl soudcem v Guildfordu, za toto město byl v roce 1720 poprvé zvolen do Dolní sněmovny, od roku 1727 byl poslancem za hrabství Surrey, kde měla rodina majetkové zájmy. V parlamentu se připojil k whigům a proslul svým odporem ke katolíkům, v roce 1726 byl jedním ze žalobců zkorumpovaného lorda kancléře hraběte z Macclesfieldu.\n\nPo nástupu Jiřího II. na trůn a posílení whigistických pozic dosáhl dalšího vzestupu a v roce 1728 byl zvolen předsedou Dolní sněmovny, od roku 1728 byl zároveň členem Tajné rady. Svým veřejným působením byl blízkým dvoru, zároveň patřil ke stoupencům a blízkým přátelům premiéra R. Walpola. Za dlouholeté vlády R. Walpola a jeho nástupce H. Pelhama měl značný podíl na klidném fungování Dolní sněmovny. Do funkce předsedy Dolní sněmovny byl zvolen celkem pětkrát bez námitek opozice (1728, 1735, 1741, 1747 a 1757). V letech 1729–1737 byl kancléřem královny Karolíny a jako správce námořních financí (\"Navy Treasurer\") byl též členem vlády (1734–1742). Jako dlouholetý předseda parlamentu požíval mimořádné vážnosti a v době všeobecné korupce proslul svou bezúhonností. V sedmdesáti letech opustil politiku a za zásluhy získal pro sebe i své potomky státní rentu ve výši 3 000 liber ročně, na rozdíl od většiny předsedů Dolní sněmovny neobdržel po ukončení kariéry šlechtický titul.\n\nByl též členem městské rady v Londýně, kurátorem Britského muzea a na jeho počest byl v roce 1739 pojmenován okres Onslow County v Severní Karolíně.\n\nV roce 1720 se oženil s Anne Brydges (1706–1766), dědičkou panství Imber Court v hrabství Surrey, zdejší zámek se stal Arthurovým hlavním sídlem. Z jejich manželství pocházely dvě děti, syn George (1731–1814) byl v roce 1801 povýšen na hraběte.\n\n\n\n\n"}
{"id": "1404028", "url": "https://cs.wikipedia.org/wiki?curid=1404028", "title": "Onslowové", "text": "Onslowové\n\nOnslow je anglická šlechtická rodina, z níž pocházeli tři předsedové Dolní sněmovny.\n\nHistorie rodu se datuje již od 12. století, ale až o několik století později se členové rodu významněji prosadili v anglických dějinách. Kromě tří předsedů Dolní sněmovny pocházela z rodu řada dalších poslanců, vysokých důstojníků v armádě a námořnictvu. K nejvýznamnějším členům rodu patřil dlouholetý předseda Dolní sněmovny Arthur Onslow (1691–1768). V přímé linii jeho potomků rod užívá titul hraběte udělený v roce 1801. Čtvrtý a Pátý hrabě zastávali ve 20. století funkci místopředsedy Sněmovny lordů. V oblasti kultury vynikl synovec Prvního hraběte hudební skladatel George Louis Onslow (1784–1852). Rod vlastnil statky v jižní Anglii včetně hlavního sídla \"Clandon Park House\" v hrabství Surrey. Tento zámek z 18. století je ve správě organizace National Trust a po požáru z roku 2015 prochází rekonstrukcí. Po několika členech rodu byla pojmenována řada lokalit v britských koloniích. Současným představitelem rodu je \"Osmý hrabě\" (* 1967)\n\nPrvní známý předek \"Adam de Anderslawa\" se připomíná ve 12. století, jeho potomci pak v několika generacích užívali jméno \"Ondeslowe\", ve formě Onslow se podoba rodového příjmení ustálila v 15. století. Nejstarším rodovým majetkem bylo panství Onslow, nyní Onslow Village, předměstí Guildfordu. Toto město také řada členů rodu až do 19. století zastupovala v Dolní sněmovně. Rodina dlouho patřila k drobné statkářské šlechtě, prvním významným členem byl sir Richard Onslow (1528–1571), který se za vlády Alžběty I. prosadil jako úspěšný právník a zastával vysoké funkce v justici, v letech 1566–1571 byl předsedou Dolní sněmovny. Jeho vnuk sir Richard Onslow (1601–1664) byl za občanské války plukovníkem parlamentního vojska a v roce 1641 koupil panství West Clandon v hrabství Surrey, kde později vzniklo hlavní rodové sídlo \"Clandon Park House\". Jeho syn sir Arthur Onslow (1622-1688) byl dlouholetým poslancem Dolní sněmovny a v roce 1674 získal titul baroneta.\n\nPrvní peerský titul získal Arthurův syn Richard Onslow (1654–1717), který působil jako právník a zastával vládní funkce. V letech 1708–1710 byl předsedou Dolní sněmovny a v roce 1716 byl s titulem barona povolán do Sněmovny lordů. Jeho syn Thomas Onslow, 2. baron Onslow (1679-1740), získal značný majetek sňatkem s Elizabeth Knight z rodiny zbohatlé na Jamajce. Její vysoké věno umožnilo Thomasovi podniknout stavbu zámku \"Clandon Park House\" (1733–1735). V jeho přímém potomstvu titul barona zanikl v roce 1779 a poté přešel na linii Thomasova bratrance Arthura Onslowa (1691–1768), který byl jako dlouholetý předseda Dolní sněmovny (1728–1761) jedním z nejvýznamnějších představitelů rodu. Arthurův syn George (1731–1814) zastával nižší vládní posty a funkce u dvora a v roce 1785 byl svědkem tajné svatby pozdějšího krále Jiřího IV. s Mary Fitzherbert. George byl pak v roce 1801 povýšen na hraběte. Součástí titulatury byl také titul vikomta Cranleye, který zpravidla užívá dědic hraběte. Synovcem 1. hraběte byl George Louis Onslow (1784–1852), který žil trvale ve Francii, prosadil se jako hudební skladatel a byl rytířem Čestné legie.\n\nZ dalších generací vynikl William Onslow, 4. hrabě Onslow (1853–1911), který zastával nižší vládní funkce, později byl guvernérem na Novém Zélandu (1888–1892) a nakonec místopředsedou Sněmovny lordů (1906–1911). Jeho syn Richard Onslow, 5. hrabě Onslow (1876–1945), zastával též několik postů v koaličních vládách a stejně jako otec byl místopředsedou Sněmovny lordů (1931–1944). Další potomek William Onslow, 6. hrabě Onslow (1913–1971), na rozdíl od předků přešel ve Sněmovně lordů k liberálům a jako kapitán královské gardy se zúčastnil pohřbu Jiřího VI. a korunovace Alžběty II. Současným představitelem rodu je jeho vnuk \"Rupert Onslow, 8. hrabě Onslow\" (*1967).\n\nKromě hraběcí větve existuje ještě linie baronetů z Althainu, kterou založil mladší bratr předsedy Dolní sněmovny Arthura Onslowa generál Richard Onslow (1697–1760). Jeho syn Richard (1741–1817) dosáhl v námořnictvu hodnosti admirála a v roce 1797 získal titul baroneta. Z této linie později vynikl sir Richard George Onslow (1904–1975), který sloužil v námořnictvu, za druhé světové války získal sovětský Řád rudého praporu. Po válce působil v Severním Irsku a na admiralitě, nakonec byl velitelem v Plymouthu. Současným představitelem této rodové větve je \"Sir Richard Paul Onslow, 9. baronet\" (*1958). Z této linie pocházel také Cranley Onslow (1926–2001), který byl dlouholetým konzervativním poslancem a ve vládě Margaret Thatcherové náměstkem ministra zahraničí. V roce 1997 vstoupil do Sněmovny lordů s titulem barona Onslow (platil pouze pro jeho osobu).\n\nPo předsedovi Dolní sněmovny Arthuru Onslowovi bylo pojmenováno hrabství Onslow County v Severní Karolíně, které bylo jako správní územní jednotka zřízeno v roce 1739. Malé město Onslow v Austrálii získalo v roce 1885 jméno po Alexanderu Onslowovi, dlouholetém nejvyšším sudím Západní Austrálie. Několik destinací na Novém Zélandu bylo pojmenováno po 4. hraběti Onslowovi, který byl novozélandským guvernérem.\n\n\n"}
{"id": "1404031", "url": "https://cs.wikipedia.org/wiki?curid=1404031", "title": "Listovnice Rohdeova", "text": "Listovnice Rohdeova\n\nListovnice Rohdeova (\"Phyllomedusa rohdei\") je endemitní druh žáby z čeledi rosničkovitých, který se vyskytuje v Brazílii v subtropických a tropických vlhkých lesích, vlhkých savanách, okolí řek, na polích, plantážích, zahradách i v městských oblastech.\n\nListovnice se vyskytuje v oblasti jihovýchodní Brazílie do nadmořské výšky 1000 m n. m., tedy ve státech Minas Gerais, Rio de Janeiro, Espírito Santo a São Paulo. V místě svého výskytu se jedná o velmi běžný druh.\n\nŽába klade svá vajíčka do hnízda z listí, které je umístěno nad vodní hladinou, ze kterého pak mohou pulci padat do proudící vody. Rozmnožování se zpravidla odehrává mezi prosincem až březnem a možné je též i mezi červencem a listopadem.\n\n"}
{"id": "1404038", "url": "https://cs.wikipedia.org/wiki?curid=1404038", "title": "Mamuralia", "text": "Mamuralia\n\nMamuralia byl ve starověkém římském náboženství svátek slavený 14. nebo 15. března spojený s kultem Marta. Později splynul s dostihem na počest Marta zvaným Equirria, konaným 14. března. Svátek byl spojen s bájným řemeslníkem Mamuriem Veturiem, který byl v pozdní formě slavnosti vyháněn jako zpodobnění zimy.\n\nPodle George Dumézila vzývání Mamuria v Písni saliů odpovídá vzývání bohů-řemeslníků ve védských hymnech.\n\nPodle Plútarcha a Ovidia za vlády bájného krále Numy spadl z nebe posvátný Martův štít a Mamurius Veturius na příkaz krále vytvořil jeho jedenáct dokonalých kopií, aby tak ochránil originál před odcizením. Za odměnu byl oslavován v \"Carmen saliare\" „písni saliů“, kněžský sbor saliů také ochraňoval všech dvanáct štítů – zvaných \"ancilia\" v Martově chrámu. Mamurius měl být též tvůrcem bronzové sochy Vertumna. Mamurius může být totožný se samotným Martem, jak tomu napovídá oskánské jméno tohoto boha \"Māmers\".\n\nBěhem Mamuralií vynášeli saliové Martovy posvátné štíty – \"ancilia\", z Regie a tančili s nimi po městě složitý tanec zvaný \"tripudium\". Obřady se nejspíše podobaly těm konaným o březnových kalendách a o Quinquatru slavených 19. března, během druhého svátku byly posvátné štíty také rituálně očištěny.\n\nZ pozdní antiky pocházejí zprávy o Mamuraliích, kde Mamurius vystupoval jako negativní postava – ztělesnění zimy a negativních sil. V tomto případě při slavnosti figuroval muž zosobňující Mamuria, který byl oblečen do kožešin a byl bit bílými pruty, bylo na něj pokřikováno a nakonec byl vyhnán z města. Takovýto průběh však Mamuralie pravděpodobně měly až v době císařské.\n"}
{"id": "1404039", "url": "https://cs.wikipedia.org/wiki?curid=1404039", "title": "Poldův švagr", "text": "Poldův švagr\n\nPoldův švagr (v anglickém originále Ride Along 2) je americká filmová komedie z roku 2016. Režie se ujal Tim Story a scénáře Phil Hay a Matt Manfredi. Film je sequelem filmu z roku 2013 \"Jízda švárů.\" Hlavní role hrají Kevin Hart, Ice Cube, Ken Jeong, Benjamin Bratt, Olivia Munn, Bruce McGill a Tika Sumpter. Ve Spojených státech měl film premiéru dne 15. ledna 2016. V České republice nebyl promítán v kinech. \n\n\nFilm vydělal 90,9 milionů dolarů v Severní Americe a 33,4 milionů dolarů v ostatních oblastech, celkově tak vydělal 124,3 milionů dolarů po celém světě. Rozpočet filmu činil 40 milionů dolarů. Za první víkend docílil nejvyšší návštěvnosti, kdy vydělal 35,2 milionů dolarů. První film vydělal za první víkend 48,6 milionů dolarů. \n\nNa recenzní stránce Rotten Tomatoes získal ze 107 započtených recenzí 14 procent s průměrným ratingem 3,9 bodů z deseti. Na serveru Metacritic snímek získal z 29 recenzí 32 bodů ze sta. Na Česko-Slovenské filmové databázi si snímek drží k 1. srpnu 2018 57 procent. \n\nFilm získal 4 nominace na cenu Teen Choice Awards a to v kategoriích nejlepší filmová komedie, nejlepší herec: komedie (Ice Cube, Kevin Hart) a nejlepší výbuch vzteku (Hart). Nakonec si odnesl domů cenu za nejlepší filmovou komedii. Kevin Hart a Ice Cube také získali nominaci na cenu Kids' Choice Awards v kategorii nejlepší přátelé. \n"}
{"id": "1404040", "url": "https://cs.wikipedia.org/wiki?curid=1404040", "title": "BB&amp;T Atlanta Open 2018", "text": "BB&amp;T Atlanta Open 2018\n\nBB&T Atlanta Open 2018 byl tenisový turnaj pořádaný jako součást mužského okruhu ATP World Tour, který se odehrával na otevřených dvorcích s tvrdým povrchem DecoTurf v Atlantic Station. Probíhal mezi 23. až 29. červencem 2018 v americké Atlantě jako třicátý první ročník turnaje.\n\nUdálost představovala otevírací akci mužské části US Open Series 2018. Turnaj s rozpočtem 748 450 dolarů patřil do kategorie ATP World Tour 250. Nejvýše nasazeným hráčem ve dvouhře se stal osmý tenista světa John Isner ze Spojených států. Jako poslední přímý účastník do hlavní singlové soutěže nastoupil australský 105. hráč žebříčku James Duckworth.\n\nPátou trofej z devíti startů si z atlantského turnaje odvezl 33letý Američan John Isner. Pěti tituly z jednoho turnaje se zařadil po bok čtyř Američanů – Connorse, Johna McEnroea, Samprase a Agassiho, kteří tohoto výkonu na túře ATP dosáhli. Premiérovou společnou trofej ze čtyřhry okruhu vybojoval americko-australský pár Nicholas Monroe a John-Patrick Smith. \n\nNásledující hráči obdrželi divokou kartu do hlavní soutěže:\n\nNásledující hráči nastoupili do hlavní soutěže pod žebříčkovou ochranou:\n\nNásledující hráči obdrželi zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1404043", "url": "https://cs.wikipedia.org/wiki?curid=1404043", "title": "German Open 2018", "text": "German Open 2018\n\nGerman Open 2018, známý také pod názvem German Tennis Championships 2018, byl tenisový turnaj pořádaný jako součást mužského okruhu ATP World Tour, který se odehrával ve druhém největším německém městě Hamburku na otevřených antukových dvorcích. Konal se mezi 23. až 29. červencem 2018 v areálu Am Rothenbaum jako 112. ročník turnaje.\n\nRozpočet hamburské události, patřící do kategorie ATP World Tour 500, činil 1 753 255 eur. Nejvýše nasazeným hráčem ve dvouhře se stal devátý muž žebříčku Dominic Thiem z Rakouska. Jako poslední přímý účastník do hlavní soutěže ve dvouhře nastoupil uruguaský 81. hráč žebříčku Pablo Cuevas.\n\nPremiérový titul na okruhu ATP Tour získal Nikoloz Basilašvili, který se stal prvním gruzínským vítězem turnaje ATP. Rovněž se stal prvním vítězným kvalifikantem v kategorii ATP 500 od titulu Philippa Petzschnera na Bank Austria-TennisTrophy 2008. Šestou společnou trofej ze čtyřhry okruhu ATP si odvezla chilsko-argentinská dvojice Julio Peralta a Horacio Zeballos.\n\nNásledující hráči obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1404047", "url": "https://cs.wikipedia.org/wiki?curid=1404047", "title": "Dálniční křižovatka Vyškov-východ", "text": "Dálniční křižovatka Vyškov-východ\n\nDálniční křižovatka Vyškov-východ je mimoúrovňová křižovatka u Vyškova v Jihomoravském kraji. Kříží se zde dálnice D1 s dálnicí D46.\n\nDálniční křižovatka se nachází na jihovýchodním okraji Vyškova u Brňan. Křižovatka se nachází v nadmořské výšce 280 m n. m.\n\nDálniční křižovatka Vyškov-východ je mimoúrovňová křižovatka dálnice D1 procházející zde západovýchodním směrem a dálnice D46, která na této křižovatce začíná a vede na sever do Olomouce. Současně po dálnici D1 směrem od Brna prochází evropská silnice E462, která pokračuje po dálnici D46.\n\nDálniční křižovatka Sedlice je provedena jako hruškovitý typ tříramenné dálniční křižovatky.\n\n30. července 1992 byly uvedeny do provozu úseky dálnice D1 z Tučap do Vyškova a dálnice D46 kolem Vyškova. Tyto dálnice na sebe přímo navazovaly. Dálniční křižovatka Vyškov-východ byla zprovozněna 24. října 2005 spolu s prodloužením dálnice D1 do Mořic.\n"}
{"id": "1404051", "url": "https://cs.wikipedia.org/wiki?curid=1404051", "title": "Swiss Open Gstaad 2018", "text": "Swiss Open Gstaad 2018\n\nSwiss Open Gstaad 2018, oficiálně se jménem sponzora J. Safra Sarasin Swiss Open Gstaad 2018, byl tenisový turnaj pořádaný jako součást mužského okruhu ATP World Tour, který se odehrával na otevřených antukových dvorcích s centrální arénou Roye Emersona. Probíhal mezi 23. až 29. červencem 2018 ve švýcarském Gstaadu jako padesátý první ročník turnaje.\n\nTurnaj s rozpočtem 561 345 eur patřil do kategorie ATP World Tour 250. Nejvýše nasazeným hráčem ve dvouhře se stal patnáctý tenista světa Fabio Fognini z Itálie. Jako poslední přímý účastník do hlavní singlové soutěže nastoupil švédský 105. hráč žebříčku Elias Ymer.\n\nPrvní singlový titul na okruhu ATP Tour vybojoval 23letý Ital Matteo Berrettini. Ačkoli ve čtyřhře figuroval až v sedmé světové stovce a před turnajem nevyhrál ani jeden zápas, odvezl si z Gstaadu „double“, když v deblové soutěži zvítězil po boku krajana Daniela Braccialiho.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n"}
{"id": "1404052", "url": "https://cs.wikipedia.org/wiki?curid=1404052", "title": "San Luis", "text": "San Luis\n\nSan Luis může znamenat:\n\n\n\n\n"}
{"id": "1404053", "url": "https://cs.wikipedia.org/wiki?curid=1404053", "title": "Sbor Církve adventistů sedmého dne Praha-Lhotka", "text": "Sbor Církve adventistů sedmého dne Praha-Lhotka\n\nSbor Církve adventistů sedmého dne Praha-Lhotka sídlí na adrese Zálesí 297/50.\n\nSbor má vícejazyčná aktivity. Kázání probíhají v češtině s překladem do angličtiny. Mnoho aktivit, včetně biblických hodin pak jsou vedle češtiny také v anglickém jazyce.\n\nKazatelem sboru je Jaromír Loder.\n\nSbor se schází na bohoslužby pravidelně každou sobotu v 9:30. Na začátku je vždy hodina studia Písma svatého a poté pokračuje sbor chvalozpěvy a kázáním. K bohoslužbám se schází 30-50 lidí.\n\n"}
{"id": "1404066", "url": "https://cs.wikipedia.org/wiki?curid=1404066", "title": "Equus October", "text": "Equus October\n\nEquus October „říjnový kůň“ byl ve starověkém římském náboženství hlavní rituál bezejmenného svátku na počest Marta konaného 15. října, tedy na říjnové idy, zahrnující závody dvojspřežení. Svátek spadal do období ukončení zemědělské a vojenské sezóny a byl následován \"armilustriem\" „očišťováním zbraní“, stejně jako byly březnové Martovy svátky, například Equirria, spojené s dostihy začátkem sezóny a byly následovány \"tubilustriem\" „očišťováním trubek“.\n\nBěhem svátku byl pořádán na Martově poli závod dvojspřežení a pravý z koní zapřažených ve vítězném voze byl obětován Martovi. Je možné že oběť prováděl Martův flamen a to Martovým posvátným kopím. Kůň byl poté ozdoben bochníky chleba, snad jako vyjádření díků za úrodu, a byl mu uťat ohon a hlava. Hlava byla naražena na kůl a soupeřili o ní obyvatelé čtvrtí Subura a Via Sacra, pokud zvítězili první jmenovaní pověsili ji na věž Turris Mamilia, pokud druzí tak na Regii. Ohon byl běžci dopraven do Regie a rozsekán tak aby krev skrápěla oltář, snad v Martově svatyni. Jaan Puhvel přirovnává tento rituál k védské oběti ašvamédha.\n\nJe možné že krev s koňského ohonu bývala použita při míchání očistné směsi při dubnovém svátků Parilií, kterou vestálky připravovali z popela koně, nenarozeného telete a z bobových stébel. Badatele k tomuto závěru vede fakt že koňská oběť byla pro Římany velmi neobvyklá.\n"}
{"id": "1404068", "url": "https://cs.wikipedia.org/wiki?curid=1404068", "title": "Berislavićové z Trogiru", "text": "Berislavićové z Trogiru\n\nBerislavićové z Trogiru ( \"Berislavići Trogirski\") je starý chorvatský šlechtický rod.\n\nJejich přesný původ není znám, zřejmě jsou potomky Berislavićů z Vrliky. Svůj původ odvozují od rodného města chrovatského bána Petra Berislaviće. Jejich příbuznost s rodem Berislavićů z Grabarje není doložena.\n\nJedním ze členů rodu byl také bán Bartol Berislavić (kolem poloviny 15. století–1522).\n"}
{"id": "1404069", "url": "https://cs.wikipedia.org/wiki?curid=1404069", "title": "Červenec 2018", "text": "Červenec 2018\n\nČervenec 2018 je 7. měsíc roku 2018, který začal v neděli 1. července a skončil v úterý 31. července.\n\n\n\n\n\n\n\n\n"}
{"id": "1404073", "url": "https://cs.wikipedia.org/wiki?curid=1404073", "title": "Romano R.82", "text": "Romano R.82\n\nRomano R.82 byl francouzský dvouplošný letoun pro pokračovací a akrobatický výcvik zkonstruovaný Étiennem Romano a vyráběný jeho společností Chantiers aéronavals Étienne Romano.\n\nPrototyp Romano R.80.01 (imatrikulace F-ANMP) byl dvoumístný demonstrátor akrobatického dvouplošníku, vzniklý na náklady společnosti Romano pro pilota Michela Détroyata. Zalétán byl v roce 1935 se sedmiválcovým hvězdicovým motorem Lorraine 7ME Mizar o výkonu 240 hp (179 kW).\n\nDruhý, ještě nedokončený prototyp Romano R.80.02 (F-AQJP), byl během roku 1935 přestavěn. Konstrukce byla zesílena a opatřena devítiválcovým motorem Salmson 9Aba o výkonu 280 hp (209 kW). R.80.2 byl dvouplošník s pevným podvozkem záďového typu. Po účasti na pařížském aerosalonu byl převzat Service Technique francouzského letectva ke zkouškám. Po jejich úspěšném dokončení bylo u společnosti Romano v roce 1937 objednáno 147 kusů pro pilotní školy francouzského letectva. \nDodávky sériových strojů byly zahájeny v témže roce pod označením Romano R.82.\n\nDalší zakázkou bylo 30 strojů pro výcvik námořních pilotů Aéronavale. Sériové R.82 se od prvního prototypu odlišovaly větší plochou kýlovky, zvětšenými koly podvozku, novým krytem motoru a na kormidla přibyly vyvažovací plošky. \n\nKromě francouzských objednávek byly vyrobeny dva kusy navíc, které byly v roce 1938 prodány do Španělska, kde byly vládními silami nasazeny v bojích proti povstalcům. Francouzské letectvo převzalo poslední R.82 v srpnu 1939, námořnictvo pak v květnu 1940 již pod označením SNCASE. V roce 1937 se totiž společnost Romano stala součástí koncernu SNCASE, vzniklého v rámci znárodnění větší části francouzského leteckého průmyslu.\n\n\nÚdaje podle:\n\n\n"}
{"id": "1404076", "url": "https://cs.wikipedia.org/wiki?curid=1404076", "title": "Lišaj pupalkový", "text": "Lišaj pupalkový\n\nLišaj pupalkový (\"Proserpinus proserpina\") je vzácný motýl z čeledi lišajovitých, mezi kterými patří k nejmenším zástupcům. Vyskytuje se i v České republice, je chráněn zákonem jakožto silně ohrožený druh.\n\nVyskytuje se v jižní a střední Evropě s přesahem do oblastí západní Asie. Zatímco v 60. a 70. letech 20. století byl zaznamenán prudký pokles početnosti, na přelomu století 20. a 21. se lišaji pupalkovému daří, početnost roste a areál rozšíření se zvětšuje (jižní Anglie, Belgie, Petrohradská oblast v Rusku).\nOsidluje široké spektrum biotopů, od vlhkých lesních pasek a údolních luk přes zahrady a městské periferie až po suchá společenstva, jako jsou lomy, revitalizované haldy a železniční náspy. Na stanovišti nesetrvává, je přelétavý. Nevyskytuje se ve vyšších horách.\n\nDélka předního křídla je 18–26 mm, základní barva je zelenošedá či zelenohnědá, s tmavou kresbou. V předním rohu křídel je skvrna světlejší barvy. Zadní křídla jsou hlínově žluté barvy, s tmavou páskou na zadním okraji. Vnější okraj obou párů křídel je výrazně, nepravidelně vykrajovaný.\n\nHousenka má hnědou, případně (vzácně) zelenou barvu. Na konci těla nemá růžek typický pro lišajovité, ale pouze žlutě zbarvený výstupek.\n\nBěhem roku vytváří jednu generaci, jejíž motýli létají v květnu a červnu. Jsou aktivní krátce po soumraku, přes den se skrývají při zemi pod listy. Dospělci sají nektar, typicky na hadinci, a šalvěji, ale i na jiných květinách. Samička klade vajíčka jednotlivě na živné rostliny, kterými jsou kyprej, vrbka, vrbovka nebo pupalka dvouletá.\n\nHousenky lze na rostlinách zastihnout koncem léta. Jsou aktivní večer a v noci, přes den se skrývají v podrostu či pod kameny. Kuklí se buď při zemi mezi zbytky rostlin, nebo se mělce zahrabávají do půdy. Přezimuje kukla.\n\n"}
{"id": "1404083", "url": "https://cs.wikipedia.org/wiki?curid=1404083", "title": "Hino", "text": "Hino\n\nHino () je město v prefektuře Tokio v Japonsku. K roku 2018 v něm žilo přes 188 tisíc obyvatel.\n\nHino leží v jihovýchodní části ostrova Honšú. Patří do prefektury Tokio v oblasti Kantó. Od centra Tokia je vzdáleno přibližně čtyřicet kilometrů západně. Severní a severovýchodní hranici města tvoří řeka Tama.\n\nHino vzniklo v roce 1963.\n"}
{"id": "1404085", "url": "https://cs.wikipedia.org/wiki?curid=1404085", "title": "Paraná (Entre Ríos)", "text": "Paraná (Entre Ríos)\n\nParaná je hlavní město provincie Entre Ríos v Argentině. Leží na východním břehu řeky Paraná naproti městu Santa Fe. Při sčítání lidu v roce 2010 mělo město 247 139 obyvatel (bez předměstí). Město bylo založeno v roce 1730. Město slouží jako významný říční přístav, přes který jsou vyváženy produkty z celé oblasti.\n\n"}
{"id": "1404086", "url": "https://cs.wikipedia.org/wiki?curid=1404086", "title": "Paraná", "text": "Paraná\n\nParaná může být:\n\n\n\n\n"}
{"id": "1404087", "url": "https://cs.wikipedia.org/wiki?curid=1404087", "title": "Biosenzor", "text": "Biosenzor\n\nBiosenzor je analytické zařízení, které kombinuje biologickou složku s fyzikálně-chemickým detektorem. Biologickým prvkem může být tkáň, mikroorganismus, organela, buněčný receptor, enzym, nukleová kyselina a další. Jde o biologický nebo biomimetický materiál, který interaguje nebo se váže na studovaný analyt, může být také vyroben biologickým inženýrstvím. Převodník nebo detektor, je součást, která převádí jeden signál na jiný, pracuje na fyzikálně-chemickém principu: optickém, piezoelektrickém, elektrochemickém, apod.. Umožňuje měření a kvantifikaci signálu pocházejícího z interakce analytu s biologickým prvkem. Další části je čtecí zařízení, které zobrazuje výsledky v uživatelsky přívětivé podobě.\n\n"}
{"id": "1404089", "url": "https://cs.wikipedia.org/wiki?curid=1404089", "title": "Skilandis", "text": "Skilandis\n\nSkilandis je typ trvanlivé uzeniny typický pro litevskou kuchyni. Recept pochází z regionu Aukštaitija, kde je doložen již v 16. století, o pokrmu se ve svých dílech zmiňuje Simonas Daukantas a další autoři. Uzenina se vyrábí také v severovýchodním Polsku, kde je známá pod názvem \"kindziuk\".\n\nSkilandis se připravuje z vepřového masa, někdy také ze směsi vepřového a hovězího: libové maso i sádlo se nakrájejí na drobné kousky a spolu s česnekem, solí, pepřem a koriandrem se napěchují do vepřového žaludku nebo močového měchýře (v moderní době se používají i umělá střívka), který se převáže provázkem a udí se až dva týdny v kouři z dřeva listnatých stromů (olše, buk, jalovec) o teplotě maximálně 30 °C. Po vyuzení se nechá ještě nejméně dva měsíce řádně vyschnout na chladném, temném a dobře větraném místě. Hotový skilandis má tvar nízkého válce s podélnými žebry a tmavě červenou barvu, váží až dva kilogramy, krájí se na plátky. Na řezu jsou viditelné nerovnoměrné velké kusy mastného, uzenina je velmi suchá a tvrdá, má pikantní a lehce nakyslou chuť.\n\nOd roku 2009 má litevský skilandis chráněné označení původu podle Evropské unie (PDO). \n\n"}
{"id": "1404091", "url": "https://cs.wikipedia.org/wiki?curid=1404091", "title": "Hall of Fame Tennis Championships 2018", "text": "Hall of Fame Tennis Championships 2018\n\nHall of Fame Tennis Championships 2018 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích Casina Newport, kde sídlí Mezinárodní tenisová síň slávy. Konal se mezi 16. až 23. červencem 2018 v americkém Newportu jako čtyřicátý třetí ročník turnaje.\n\nTurnaj s rozpočtem 623 710 dolarů patřil do kategorie ATP World Tour 250. Nejvýše nasazeným hráčem ve dvouhře se stal dvacátý šestý tenista světa Adrian Mannarino z Francie. Jako poslední přímý účastník do hlavní singlové soutěže nastoupil španělský 132. hráč žebříčku Marcel Granollers.\n\nČtvrtý singlový titul na okruhu ATP Tour a druhý z trávy si odvezl 28letý Američan Steve Johnson. Premiérovou společnou trofej ve čtyřhře vybojoval izraelsko-novozélandský pár Jonatan Erlich a Artem Sitak.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou::\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1404092", "url": "https://cs.wikipedia.org/wiki?curid=1404092", "title": "Zoolander No. 2", "text": "Zoolander No. 2\n\nZoolander No. 2 je americká filmová komedie z roku 2016. Režie se ujal Ben Stiller a scénáře John Hamburg, Justin Theroux, Stiller a Nicholas Stoller. Je sequlem filmu \"Zoolander\", který měl premiéru v roce 2001. Hlavní role hrají Stiller, Owen Wilson, Will Ferrell, Penélope Cruz a Kristen Wiig. Ve Spojených státech měl premiéru dne 12. února 2016 a v České republice dne 18. února 2016.\n\n\n\nFilm vydělal 28,8 milionů dolarů v Severní Americe a 27,9 milionů dolarů v ostatních oblastech, celkově tak vydělal 56,7 milionů dolarů po celém světě. Rozpočet filmu činil 50 milionů dolarů. Za první víkend docílil čtvrté nejvyšší návštěvnosti, kdy vydělal 14 milionů dolarů.\n\nNa recenzní stránce Rotten Tomatoes získal ze 199 započtených recenzí 23 procent s průměrným ratingem 4,5 bodů z deseti. Na serveru Metacritic snímek získal z 42 recenzí 34 bodů ze sta. Na Česko-Slovenské filmové databázi si snímek k 1. srpnu 2018 drží 44 procent.\n\nFilm získal 9 nominací na Zlatou malinu v kategoriích nejhorší film, nejhorší režisér, nejhorší herec (Stiller), nejhorší herec ve vedlejší roli (Wilson a Ferrell), nejhorší duo na plátnu (Stiller a Wilson), nejhorší herečka ve vedlejší roli (Wiig) a nejhorší prequel, remake, rip-off nebo sequel. Cenu nakonec získala jenom Kristen Wiig. Film také získal jednu nominaci na cenu Teen Choice Awards v kategorii nejlepší filmová komedie.\n"}
{"id": "1404095", "url": "https://cs.wikipedia.org/wiki?curid=1404095", "title": "Swedish Open 2018", "text": "Swedish Open 2018\n\nSwedish Open 2018, oficiálně se jménem sponzora SkiStar Swedish Open 2018, byl tenisový pořádaný jako součást mužského okruhu ATP World Tour, hraný na otevřených antukových dvorcích s centrálním kurtem Båstad Tennis Stadium pro pět tisíc diváků. Konal se mezi 16. až 22. červencem 2018 ve švédském Båstadu jako sedmdesátý první ročník turnaje.\n\nTurnaj s rozpočtem 540 310 eur patřil do kategorie ATP World Tour 250. Ženská část Erricsson Open probíhající do roku 2017 byla ukončena a pořadatelská práva odkoupil moskevský Moscow River Cup.\n\nNejvýše nasazeným hráčem ve dvouhře se stal jedenáctý hráč žebříčku Diego Schwartzman z Argentiny. Jako poslední přímý účastnik do dvouhry nastoupil italský 125. tenista pořadí Lorenzo Sonego.\n\nSedmý singlový titul na okruhu ATP Tour vybojoval Ital Fabio Fognini. Pátou společnou trofej ze čtyřher túry ATP si odvezla chilsko-argentinská dvojice Julio Peralta a Horacio Zeballos.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1404097", "url": "https://cs.wikipedia.org/wiki?curid=1404097", "title": "Keanu – Kočičí gangsterka", "text": "Keanu – Kočičí gangsterka\n\nKeanu – Kočičí gangsterka (v anglickém originále Keanu) je americká filmová komedie z roku 2016. Režie se ujal Peter Atencio a scénáře Jordan Peele a Alex Rubens. Hlavní role hrají Peele, Keegan-Michael Key, Tiffany Haddish, Method Man, Nia Long a Will Forte. Film měl premiéru ve Spojených státech dne 29. dubna 2016. V České republice nebyl promítán v kinech.\n\n\nFilm celkově vydělal kolem 20,7 milionů dolarů po celém světě. Rozpočet filmu činil 15 milionů dolarů. Za první víkend docílil třetí nejvyšší návštěvnosti, kdy vydělal 9,5 milionů dolarů.\n\nNa recenzní stránce Rotten Tomatoes získal ze 152 započtených recenzí 78 procent s průměrným ratingem 6,4 bodů z deseti. Na serveru Metacritic snímek získal z 35 recenzí 63 bodů ze sta. Na Česko-Slovenské filmové databázi si snímek drží k 1. srpnu 2018 53 procent.\n\nFilm získal cenu Golden Trailer Awards v kategorii nejlepší trailer k filmové komedii. Keegan-Michael Kay a Jordan Peele byli oba nominováni na cenu Teen Choice Awards v kategorii nejlepší herci ve filmové komedii.\n"}
{"id": "1404098", "url": "https://cs.wikipedia.org/wiki?curid=1404098", "title": "Volby do Evropského parlamentu 2019", "text": "Volby do Evropského parlamentu 2019\n\nVolby do Evropského parlamentu 2019 se konaly od 23. do 26. května 2019 jako 9. v pořadí od roku 1979. Volilo se 751 členů Evropského parlamentu zastupující 512 milionů lidí z 28 členských států Evropské unie.\n\nMezi frakcemi evropského parlamentu zvítězila Evropská lidová strana (182 křesel) následovaná Pokrokovým spojenectvím socialistů a demokratů (153 křesel). Poprvé po 40 letech tato dvě uskupení nezískala v parlamentu většinu. \nNejvíce posílili třetí liberální a pátá nacionalistická frakce, v menší míře pak také čtvrtá Zelení – Evropská svobodná aliance. \n\nVolební účast byla nejvyšší od roku 1994 a dosáhla 50,95 % oprávněných voličů.\n\nJednotlivé evropské politické strany (nikoliv jednotlivé národní strany) představily svého nominanta do funkce předsedy Evropské komise, tzv. „Spitzenkandidáta“. Za Evropskou lidovou stranu se jím stal Manfred Weber, za Stranu evropských socialistů Frans Timmermans, za ALDE Margrethe Vestagerová, za ACRE Jan Zahradil, za Zelené Ska Kellerová a Bas Eickhout, za Stranu evropské levice Violeta Tomićová a Nico Cué a za EFA Oriol Junqueras. Současný předseda Evropské komise Jean-Claude Juncker neusiloval o pokračování svého pětiletého mandátu ve funkci předsedy Evropské komise.\n\nDo Evropského parlamentu se volí takzvaným poměrným systémem, v každé zemi mají ale volby jistá specifika. Například v počtu hlasů, které je nutné získat k dosažení mandátu. Ve všech zemích Evropské unie, s výjimkou Francie, Itálie, Irska, Polska a Spojeného království, se volí v jednom jediném volebního obvodu pro celý členský stát.\n\nObčané členských států EU mohou volit v těchto volbách i v jiných členských zemích, volí tak ale tu kandidátní listinu, která je platná v daném státě (např. slovenský volič v Polsku volí polské kandidáty apod.).\n\nV České republice probíhají volby do EP ve dnech 24. a 25. května 2019. Volební místnosti byly otevřeny v pátek 24. května od 14 do 22 hodin a v sobotu 25. května od 8 do 14 hodin. V Česku může volit každý občan České republiky nebo občan jiného členského státu, který je alespoň 45 dnů přihlášen k pobytu na českém území a který nejpozději 25. května dovrší 18 let věku. Česko si v roce 2019 volí 21 europoslanců. Na rozdíl například od parlamentních nebo prezidentských voleb nelze volit ze zahraničí, voličský průkaz tak lze využít jen na území České republiky.\n\nČesko je také jedinou zemí, kde v roce 2019 probíhají volby dvoudenní. Ve většině zemí volby probíhají v neděli 26. května. Je zde stanovena nejvyšší minimální hranice pro vstup do parlamentu, a to pětiprocentní. Stejnou hranici sdílí i ostatní země Visegradu a další státy východní Evropy či Francie. Několik států má nastavenou hranici nižší a ve většině zemí žádná minimální hranice neexistuje. Kandidovat do Evropského parlementu lze od 21 let věku, stejně jako v řadě dalších států, ve třech zemích lze kandidovat až od 23, resp. 25 let, ve většině již od 18 let.\n\nPodle původních očekávání měly tyto volby být prvními volbami po vystoupení Spojeného království Velké Británie a Severního Irska z Evropské unie ve zbývajících 27 členských zemích. Vystoupením Spojeného království měla být část poslaneckých mandátů přerozdělena mezi zbývající členy a část jich měla zaniknout – z původních 751 mandátů jich mělo být 705. Vzhledem k vyjednáváním okolo tzv. brexitu, kdy britská premiérka Theresa Mayová požádala o odklad, který byl následně na summitu EU v polovině dubna 2019 schválen, se země nakonec voleb také účastní. Britské politické strany tak připravovaly kandidátní listiny se zpožděním, pouhých šest týdnů před volbami.\n\n\"Poznámky k tabulce:\"\n\n"}
{"id": "1404099", "url": "https://cs.wikipedia.org/wiki?curid=1404099", "title": "Bitva u Liao-jangu", "text": "Bitva u Liao-jangu\n\nBitva u Liao-jangu byla první velkou pozemní bitvou rusko-japonské války, která proběhla na přelomu srpna a září 1904 na jih od města Liao-jang v Mandžusku. Skončila japonským vítězstvím nad carskou armádou. Rusům se po bitvě podařilo organizovaně ustoupit a zabrat pozice na sever od města, ze kterých začali plánovat protiútok (více: Bitva na řece Ša-che). Obě strany dohromady ztratili na 40 000 mužů. \n\nV 19. století expandovali Rusové na Dálný východ a Japonci jen velice nelibě nesli jejich ambice v jižním Mandžusku a severní Koreji. Ruské diplomacii se v roce 1898 podařilo Čínskému císařství vnutit 25letý pronájem poloostrova Liao-tung se strategickým přístavem Port Arthur na jeho jihu. Tichooceánské loďstvo získalo nezamrzající přístav a výchozí bod pro kontrolu nad Žlutým mořem, Korejským zálivem a částí čínského pobřeží. Poslední kapkou bylo pro Japonce ruské rozhodnutí, že budovaná Transsibiřská magistrála povede přes jižní Mandžusko a Port Arthur bude na ni přímo napojen.\n\nVálka začala 8. února 1904, kdy japonské námořnictvo zaútočilo na Tichomořskou flotilu u Port Arthuru. Dvoudenní bitva (více: Bitva u Port Arthuru) skončila bez vítěze, ale Japoncům se podařilo získat bojovou iniciativu, zatímco ruské síly vyčkávaly v přístavu. Ruské pasivity Japonci zručně využili, vylodili se na Korejském poloostrově u Inčchonu a záhy obsadili Soul. V dubnu 1904 již stálo japonské vojsko na hranicích Rusy ovládaného Mandžuska a probilo se a oblehlo Port Arthur. \n\nJaponci od vylodění na poloostrově Liao-tung vytrvale postupovali do vnitrozemí, kde chtěli po spojení své 1., 2. a 4. armády v jedné rozhodující bitvě porazit carskou armádu. Jako ideální místo pro nadcházející bitvu bylo vybráno město Liao-jang, hlavní stan ruské armády v Mandžusku, které bylo obehnané třemi obrannými liniemi. Rusové před postupující japonskou armádou takticky ustupovali. Generál Kuropatkin čekal, než mu z centrálního Ruska dorazí dostatek posil, aby Japonce výrazně početně převýšil. I on považoval nadcházející bitvu u Liao-jangu jako rozhodující pro osud války.\n\nGenerál Kuropatkin měl své síly rozděleny do dvou hlavních skupin. Východní skupinu vedl baron von Bilderling, jižní skupinu generál Zarubajev, velká část armády byla ponechána v záloze. Rusové vybudovali v okolí města tři obranné linie (první dvě 19 km respektive 11 km jižně od města, třetí byla okolo samotného města) v očekávání nadcházející bitvy. Počasí hrálo do karet obráncům, protože začala sezóna dešťů, která znemožňovala rychlý přesun vojska a techniky. Před bitvou měli Rusové k dispozici 158 000 vojáků. \n\nSrpnový útok na Port Arthur skončil japonským nezdarem, takže japonská 3. armáda byla stále zaneprázdněna obléháním přístavu a nebyla schopna pomoci v bojích v Mandžusku. Maršál Ójama se rozhodl nečekat na pád přístavu a zaútočit na Liao-jang. Japonci měli před bitvou k dispozici sílu rozdělenou do tří armád (1. armáda generála Kurokiho, 2. armáda generála Oka a 4. armáda generála Nozeho). Japonský plán bitvy se skládal z přímého útoku 2. a 4. armády na ruskou linii jižně od města, zatímco 1. armáda měla přerušit železnici na severu, a tím znemožnit Rusům zásobování a ústup. Celkem měl maršál Ójama k dispozici na 125 000 mužů.\n\nBitva začala japonským útokem na obranné linie 25. srpna 1904. Útok byl za silné podpory ruského dělostřelectva odražen. V noci téhož dne zahájili Japonci útok na východním křídle u \"kopce Pej-kou\" a navečer 26. srpna jej dobyli. Generál Kuropatkin nařídil na východě ústup za druhou obrannou linii, kam poslal i posily ze záloh. Postup Japonců na západní křídle byl úspěšně blokován bránící se ruskou armádou pod velením generála Zarubajeva. Dne 27. srpna očekávali Japonci ruský protiútok, ale ten se nekonal. Generál Kuropatkin nařídil k překvapení celého japonského velení kompletní stažení carské armády z první obranné linie a zabrání pozic v druhém obranném valu. Ten se rozprostíral 11 km jižně od města a vedl přes několik silně opevněných pahorků. Japoncům ústup carské armády hrál do karet, a tak pokračovali ve svém původním plánu (na severu přerušit železnici pomocí 1. armády a 2. a 4. armádou přímo zaútočit na ruské pozice).\n\nDalší japonský útok na všech frontách přišel 30. srpna a byl následující den díky ruskému opevnění a podpoře dělostřelectva odražen. Rusové opět nevyužili situace a nepodnikli protiútok. Dne 1. září se podařilo Japoncům dobýt jeden z opevněných pahorků a japonská 1. armáda se částečně přebrodila přes řeku Taizu na východním křídle. Kuropatkin nařídil ústup do třetí obranné linie nacházející se okolo města. Japonci zabrali pozice, ze kterých mohli ostřelovat obranné pozice ve městě včetně důležité železniční stanice. Ruské velení se pod tíhou událostí nakonec rozhodlo k protiútoku s cílem zatlačit Japonce na východě zpátky za řeku Taizu a obsadit strategický kopec \"Mandžu Jama\". Rusové kopec dobyli, ale hned 2. září byl zpátky v japonských rukou. Následujícího dne se dostaly do ruského hlavního stanu zprávy o docházející munici a o přípravách japonské 1. armády odstřihnout přístup do města ze severu. Kuropatkin nařídil ještě tentýž den opustit město, přeskupit se a zabrat pozice 65 km severně v blízkosti města Mukden. Ústup byl veden organizovaně a skončil 10. září 1904.\n\nJaponci vyšli z bitvy vítězně, ale nepodařilo se jim carskou armádu obklíčit ani výrazně oslabit. Vyčerpaná japonská armáda nebyla ani schopna ustupujícího nepřítele pronásledovat. Rusové se stáhli více na sever a začali se připravovat na další bitvu. Za vítězství Japonci draze zaplatili. Ztratili na 23 000 vojáků, z toho bylo přes 5 500 mrtvých. Ruské ztráty činily 19 000 mužů, z toho 3 600 mrtvých. Bitva měla zásadní vliv na morálku obou armád. Japonci se jenom utvrdili ve své taktice proti početnějšímu nepříteli, zatímco Rusové nebyli schopni porazit podceňovaného nepřítele v prvním velkém pozemním střetnutí. \n\nRusové se nepříznivou situaci pokusili zlomit protiútokem v říjnu 1904, ale bitva na řece Ša-che průlom japonských pozic nepřinesla. Obě armády se následně zakopaly a přečkaly zimu v obranných pozicích. Vyhasla tak poslední naděje obránců v Port Arthuru na osvobození. Přístav kapitulovat na začátku ledna 1905. Na konci ledna se Rusové ještě jednou pokusili převzít iniciativu, ale v bitvě u Sandepa neuspěli. Rozhodující bitva u Mukdenu na přelomu února a března 1905 se řadila, co se týče počtu zúčastněných, mezi největší vojenská střetnutí před vypuknutím první světové války. Japonci v ní porazili carskou armádu, která se po bitvě neorganizovaně stáhla daleko na sever a již se do konce války na nic nezmohla. Výsledek bitvy určil i vítěze celé války. Poslední střetnutím byla námořní bitva u Cušimy, ve které ruská flotila utrpěla drtivou porážku. \n"}
{"id": "1404106", "url": "https://cs.wikipedia.org/wiki?curid=1404106", "title": "Seznam státních znaků afrických zemí", "text": "Seznam státních znaků afrických zemí\n\nPřehled státních znaků nezávislých států a závislých území na africkém kontinentu.\n\nNěkterá, zde neuvedená, území buď nemají svůj znak, nebo užívají znak mateřského státu.\n\n"}
{"id": "1404109", "url": "https://cs.wikipedia.org/wiki?curid=1404109", "title": "Gewoon Vrienden", "text": "Gewoon Vrienden\n\nGewoon Vrienden je nizozemský hraný film z roku 2018, který režírovala Ellen Smit podle vlastního scénáře. Film zachycuje vztah dvou mladíků ovlivněných svými matkami.\n\nJoris bydlí se svou matkou a mladší sestrou v Almere. Po smrti otce, který se jako architekt podílel na rozvoji města, se jeho matka upnula na plastické operace. Joris tráví veškerý svůj volný čas v posilovně, jízdou na motorce po svém otci a péčí o svůj zevnějšek. Yad se vrací z Amsterdamu, kde přerušil studia medicíny, protože ho takový život nenaplňuje. Jeho matka je jiného názoru a nechce, aby se jen tak poflakoval. Yad proto začne pracovat jednak jako instruktor windsurfingu, jednak jako domácí výpomoc. Objeví se tak u Jorisovy babičky Simone. Tam se pozná s Jorisem a zamilují se do sebe. I když je jejich vztah zpočátku idylický, je poznamenán názory jejich matek. Jorisova matka vidí v Yadovi nebezpečného imigranta. Yadova matka si o Jorisovi zase myslí, že je rozmazlené dítě zbohatlíků. Pouze Simone nahlíží od počátku na jejich vztah bez předsudků.\n\n"}
{"id": "1404110", "url": "https://cs.wikipedia.org/wiki?curid=1404110", "title": "Ideal Home", "text": "Ideal Home\n\nIdeal Home je americký hraný film z roku 2018, který režíroval Andrew Fleming podle vlastního scénáře. Film popisuje gay pár, kteý je nucen postarat se o nezletilé dítě. Snímek měl světovou premiéru na filmovém festivalu Mardi Gras 15. února 2018.\n\nErasmus a Paul spolu žijí v Santa Fe. Erasmus je hvězdou místní televizní show o vaření a Paul je televizní producent. Jednoho dne se u nich objeví desetiletý chlapec, který tvrdí, že je Erasmovým vnukem. Erasmův syn Beau vyrůstal jen s matkou. Nyní se nemůže starat o vlastního syna Angela, protože se dostal do vězení. Paul není z přítomnosti dítěte vůbec nadšený, především proto, že Angel je naprosto nekomunikativní. Nicméně posléze k sobě najdou cestu a Angel s nimi zůstane v kontaktu i poté, co se jeho otec vrátí z vězení.\n"}
{"id": "1404114", "url": "https://cs.wikipedia.org/wiki?curid=1404114", "title": "Santa Cruz (souostroví)", "text": "Santa Cruz (souostroví)\n\nSanta Cruz, také v češtině ostrovy svatého Kříže () je souostroví v Tichém oceánu v Melanésii.\nLeží v jihovýchodní části státu Šalomounovy ostrovy, přibližně 400 km od hlavního města Honiary. Má celkovou rozlohu 958 km² a žije na něm okolo 11 000 obyvatel. Spolu s Reef Islands a Duff Islands tvoří šalomounskou provincii Temotu.\n\nNejvětším z ostrovů Santa Cruz je Nendo (519 km²), kde leží také hlavní město Lata, následují Vanikoro (173 km²) a Utupua (59 km²). Nejvyšší horou souostroví je Kopago na ostrově Vanikoro, která měří 924 m n. m. Ostrovy se vynořily z oceánu v důsledku tektonických pohybů před necelými pěti miliony lety, jsou tvořeny převážně vápencem a sopečným popelem. Santa Cruz patří k ekoregionu vanuatského deštného pralesa, pěstuje se zde damaroň jižní a kokosovník ořechoplodý.\n\nPřed více než třemi tisíci lety ostrovy osídlili příslušníci lapitské kultury. Obyvatelé jsou melanésko–polynéští míšenci, známí používáním lodí tepukui, umožňujících plavbu na velké vzdálenosti. K materiální kultuře domorodců patří také dřevěné sochy a čelenky z rudého peří medosavky tangarovité, používané jako platidlo. Jako první Evropan zde přistál v roce 1595 Álvaro de Mendaña de Neira, který ostrovy pojmenoval podle španělského označení svatého Kříže. Založil osadu v zálivu Graciosa Bay, v níž však za rok zemřel na žlutou zimnici a zbytek Španělů pak pod vedením Mendañovy manželky odplul na Filipíny. Dalším návštěvníkem byl až v roce 1767 Philip Carteret. Na Vanikoru byly nalezeny poslední stopy výpravy, kterou vedl Jean-François de La Pérouse, ztroskotavší zde v roce 1788. V říjnu roku 1942 zde proběhla bitva u ostrovů Santa Cruz. V roce 2013 ostrovy zasáhla vlna tsunami, která v Latě zabila pět lidí.\n\n"}
{"id": "1404117", "url": "https://cs.wikipedia.org/wiki?curid=1404117", "title": "Galerie Klatovy / Klenová", "text": "Galerie Klatovy / Klenová\n\nGalerie Klatovy / Klenová je součástí sítě oblastních galerií, sdružených v Asociaci muzeí a galerií České republiky. Od roku 2001 je příspěvkovou organizací Plzeňského kraje. \n\nByla založena roku 1964 jako Okresní galerie výtvarného umění v Klatovech se sídlem na zámku Klenová z iniciativy malíře Vladimíra Levory. Vznikla bez návaznosti na lokální sbírky jako galerie venkovní plastiky a první část exponátů získala převodem z Ministerstva školství a kultury a dalších institucí. Nejvýznamnější soubor jejího sbírkového fondu vznikal až od konce 80. let. Převažují v něm díla poválečného umění 20. století a díla současných výtvarníků. Kromě hradu a zámku Klenová patří ke galerii výstavní prostory \"Galerie U Bílého jednorožce\" v Klatovech a \"Galerie Sýpka\" na Klenové. \n\nPanství Klenová bylo roku 1948 zestátněno a během kolektivizace v roce 1951 připadlo tamnímu JZD. Areál hradu a novogotický zámek s vilou patřil předtím rodině Vrbových a malířka Vilma Vrbová-Kotrbová zde bydlela do roku 1978. Samotný hrad pod správou Národní kulturní komise postupně chátral. Dalšímu ničení hradu Klenová zabránil malíř Vladimír Levora, který roku 1963 začal připravovat zřízení galerie obrazů na klenovském zámku a galerii plastik ve volné přírodě. K založení Okresní galerie výtvarného umění na zámku a hradu Klenová došlo 1. ledna 1965 a Levora se stal jejím prvním ředitelem. V počátečních letech bylo na zámku vystaveno převážně české umění 19. století zapůjčené ze sbírek Národní galerie v Praze a Západočeské galerie v Plzni a od roku 1973 byla zřízena galerie plastik 20. století v podhradí. Na počátku normalizace roku 1973 ztratila klenovská galerie samostatnost a stala se součástí Okresního muzea v Klatovech. V následujícím období chyběli v galerii odborní pracovníci a její výstavní i akviziční činnost byla omezena. Po propuštění Vladimíra Levory (1974) vedl galerii nejprve Karel Adámek, který se snažil navázat na akviziční politiku Vladimíra Levory a nepřestal usilovat o opětovné osamostatnění galerie. Od roku 1980 vedl Klenovou ředitel Okresního muzea Antonín Šatra. \n\nRoku 1978 získala galerie další výstavní prostory ve vile manželů Kotrbových, kde byla zároveň zřízena expozice děl národní umělkyně Vilmy Vrbové-Kotrbové (zrušena 1989). Hrad s dlouhodobě zanedbanou údržbou postihla série havárií (postupné zřícení vstupní i studniční věže, hradby, části paláce) a během oprav, které probíhaly až do roku 1987, byl z větší části nepřístupný. Roku 1979 byl na zámku zahájen program sezónních výstav výstavou Maxmiliána Pirnera, kterou připravil Roman Prahl. \n\nPo pádu komunistického režimu roku 1989 byl zámek v havarijním stavu a napaden dřevomorkou domácí. Stejně zdevastovaná byla vila, statek a sýpka, které galerie získala z odkazu Vilmy Vrbové-Kotrbové. V podhradí sídlila armáda, která za součást cvičiště považovala i hrad. Větší opravy na Klenové probíhaly až do roku 2010.\n\nOd roku 1989, kdy se galerie znovu osamostatnila a přešla pod správu Ministerstva kultury, je její součástí také \"Galerie U Bílého jednorožce\" v Klatovech, která sídlí v rekonstruovaném historickém domě čp. 149 na náměstí v Klatovech. Jde o jednu z nejstarších renesančních budov v Klatovech, v jejímž přízemí je barokní lékárna U Bílého jednorožce (zal. 1639). Do roku 1989 byla v budově expozice městského muzea \"Pokrokové tradice a revoluční boje dělnické třídy na Klatovsku\" (1986), ale po pádu komunistického režimu zde byly instalovány výstavy fotografií z listopadových demonstrací a z okupace roku 1968, na které navázaly výstavy umění. Roku 1990 byla v prostorách bývalého muzea zřízena výstavní galerie a ředitelkou jmenována ing. M. Flašarová. \n\nV devadesátých letech byla v Galerii Klatovy / Klenová zaměstnána historička umění Helena Hrdličková, autorka série výstav \"Šedá cihla\", které zmapovaly celou tehdejší výtvarnou scénu, včetně exilu. Spolu se sochařem Václavem Fialou na Klenové zavedla tradici mezinárodních výtvarných sympozií studentů vysokých škol. K roku 2000 připravila výstavu \"Portrét roku 2000\", kde se představili i nejmladší výtvarníci, včetně studentů AVU. Od roku 1997 užívá Galerie Klatovy / Klenová jako výstavní prostory také rekonstruovanou Sýpku na Klenové. \n\nJako kurátor a později ředitel (2000–2009) působil v galerii od roku 1996 Marcel Fišer. Fišer založil \"Mezinárodní symposium linorytu\" na Klenové, navázal přeshraniční spolupráci s výtvarníky Horní Falce, ve spolupráci se Zámkem Týnec začal vydávat galerijní časopis \"Pars\" a zahájil výstavy absolventů evropských vysokých škol \"Start Point\" (2003–2009). V té době v galerii působili jako kurátoři Martin Souček, Magdaléna Krejčová (Wells), Pavel Vančát, Jan Freiberg nebo Edith Jeřábková. Mezi významné výstavní projekty té doby patří výstavy \"Divočina – příroda, duše, jazyk\" nebo \"Od země přes kopec do nebe…\" kurátora Jiřího Zemánka. Projekt Start point získal nejvyšší počet bodů v kategorii výstavních projektů v rámci celé ČR a byl zařazen mezi tři projekty, jejichž realizaci bude finančně podporovat Ministerstvo kultury ČR.\nPo Fišerově nedostatečně odůvodněném a odbornou veřejností kritizovaném odvolání proběhlo několik výběrových řízení a teprve po roční pauze hejtmanství Plzeňského kraje jmenovalo ředitelkou ekonomku Hanu Kristovou a jako její zástupkyni Helenu Fenclovou. \n\nGalerie má kvalifikovanou nákupní komisi, v níž působí přední znalci moderního umění (B. Vachudová, J. Zemina, I. Neumann, J. Mištera, M. Foltýnová). Kurátory galerie jsou Lucie Šiklová a Michal Lazorčík.\n\nProstor obklopený hradními objekty spolu s nádvořím zámku slouží jako sochařský park a prostor k sezónním výstavám soch (1.4.-31.10.). Renesanční Harantovské křídlo hradu (Purkrabství) má v prvním patře reprezentativní prostory, kde probíhají doprovodné programy k výstavám a výstavy fotografií.\n\nV přízemí je stálá expozice sbírek představitelů klasické moderny počátku 20. století spolu s ucelenou kolekcí jedenácti olejomaleb Vilmy Vrbové – Kotrbové, která se na Klenové narodila a odkázala galerii značné rodinné jmění. V prvním patře se konají výstavy moderního umění.\n\nČtyřpodlažní barokní objekt v podhradí, který slouží k výstavám žáků uměleckých škol, výsledků workshopů a sympozií a regionálních i zahraničních výtvarníků.\n\nRekonstruovaný renesanční dům slouží celoročně jako výstavní síň galerie. Výstavní prostory zahrnují dvě nadzemní podlaží a dvoupatrové gotické sklepy. V přízemí je barokní lékárna, kterou spravuje Vlastivědné muzeum Dr. Hostaše v Klatovech. Od roku 2008 je v jejím sousedství zřízena kavárna.\n\nGalerie občas využívá k výstavám také Kostel sv. Vavřince v Klatovech. Ke galerii patří také Vila Paula (sympozia, rezidenční pobyty) a areál bývalého statku (depozitář). \n\nZáklad sbírky tvoří díla od 2. poloviny 20. století (informel, nová figurace a představitelé tvůrčích skupin Máj, Trasa, UB 12, Radar, Etapa, Proměna, Skupina Tvrdohlaví, 12 / 15 Pozdě, ale přece) po současnost. Kolekce více než 3000 děl zahrnuje samostatné podsbírky obrazů (kolem 1000), kresby (více než 1000), plastiky (kolem 560), od roku 2004 též fotografie, filmy a videozáznamy, od roku 2010 grafiky.\n\nV počátečních letech se na Klenové vystavovalo převážně české umění 19. století ze sbírek Národní galerie v Praze a Západočeské galerie v Plzni a galerie budovala vlastní sbírkový fond postupně. Hrad Klenová sloužil k výstavám plastik v exteriéru, zámek jako expozice komorní plastiky a prostor k sezónním výstavám. Na začátku své činnosti získala galerie 350 výtvarných děl, z toho 300 obrazů a 50 plastik, většinou převodem z Ministerstva školství a kultury, Národní galerie v Praze, Západočeské galerie v Plzni, Galerie umění v Karlových Varech, Chebu a zámku Otín. Výjimku tvoří konvolut třinácti plastik sochařky Mary Duras (1898–1982), získaných převodem od Obvodního národního výboru v Praze 6, konfiskovaných po emigraci sochařky do zahraničí roku 1963. Do konce šedesátých let byla sbírka obohacena o 15 obrazů, 84 plastik a 112 kreseb. Součástí sbírek je také soubor portrétů příslušníků habsburského rodu z 18. století. \n\nV 70. a 80. letech galerie získala téměř 800 děl, většinou převody z jiných institucí nebo od regionálních autorů Sdružení západočeských výtvarných umělců (Karel Frauknecht, Pavel Maur, Vladimír Modrý, Václav Vodák), dále obrazy Jana Kojana, O. Matouška, K. Valtera a díla regionálních sochařů (Jaroslav Votlučka, Jaroslav Bocker, Ladislav Fládr, Karel Kuneš, Jiřina Marešová, Josef Vajce). Největší soubor tvoří obrazy (V. Vrbové-Kotrbové). Počátkem normalizace ustala vlastní akviziční činnost a do galerie byla převedena pouze díla z nákupů Ministerstva kultury - vesměs malířů a sochařů tehdejší normalizační výtvarné scény (Holakovský, Sopr, Kavan, Kodet, Koštoval, Vingler, Hladík, Kryštůfek, Malátová, Malejovský, Oplt, Paderlík, Pangrác, Peca, Radvan, K. Skála, K. Souček, Stavinoha, R. Svoboda, L. Šimák, V. Šimek, F. Turek, V. Vingler, J. Zábranská-Sychrová). Galerie v následujících letech získala ojedinělá díla představitelů starší generace sochařů (V. Levý, H. Wichterlová, Q. Kocian, K. Dvořák). Mimo nich bylo jen minimem uměleckých děl ve sbírce zastoupeno 19. století (někteří představitelé Mařákovy krajinářské školy, Bubeníček, Kalvoda, Kaván, Radimský), nebo hlavní umělecké proudy a tendence první poloviny 20. století (Osma, Skupina výtvarných umělců, Skupina 42). Skutečnou sbírku začala galerie budovat až v závěru 80. let, kdy ředitel Okresního muzea Antonín Šatra pověřil sestavením nákupní komise pracovnici tehdejšího oddělení regionálních galerií NG Evu Neumannovou. \n\nSbírky byly v této době rozšířeny o velký soubor děl významných umělců střední a mladší generace (Jiří Sopko, Michael Rittstein, Vladimír Novák, Jiří Sozanský, Karel Pauzer a Hana Purkrábková). Tento nákup předznamenal sbírkotvornou činnost galerie po roce 1989. Galerie se zaměřila na neoficiální výtvarnou scénu z období normalizace a autory zastoupené v samizdatovém sborníku \"Šedá cihla\" (1985). Uspořádala sérii výstav, z nichž první v roce 1991 zahrnovala 62 z celkem 78 autorů kteří se podíleli na vydání tohoto sborníku v době normalizace. Další výstavy, připravené kurátorkou Helenou Hrdličkovou, zahrnuly mladé autory a exilové výtvarníky. \n\nGalerie vlastní soubory děl J. Koláře a B. Kolářové, sochařů J. Beránka, Vladimíra a Věry Janouškových, R. Kratiny, V. Prachatické, J. Róny, J. Seiferta, Z. Sekala, J. Sozanského, R. Uhera, K. Vobišové, O. Zoubka, malířů Alvy Hajna, F. Hodonského, L. Karouška, E. Kotrby, V. Levory, V. Maliny, V. Nováka, P. Orieškové, J. Patery, S. Podhrázského, J. Petrboka, M. Ranného, J. Smetany, O. Smutného, J. Sopka, Z. Sýkory, A. Šimotové, V. Tittelbacha, Jitky a Květy Válových, P. Rudolfa, R. Wiesnera, konceptuálních umělců D. Chatrného, D. Langa, R. Sikory, F. Skály, grafiků J. Holoubka, A. Kučerové, O. Kulhánka, J. Lieslera, J. Lindovského, P. Piekara, J. Růžičky, J. Váchala i exulantů J. Ladochy, T. Rajlicha. \n\nPo roce 1989 byla zásadně přeinstalována sbírka venkovní plastiky a byl do ní zařazena díla Maria Kotrby, Jiřího Seiferta, Jaroslava Róny, Antona Čierného, Vincence Vinglera, Václava Fialy, Čestmíra Sušky, Pavla Opočenského, Antonína Kašpara, Tomáše Polcara a Moniky Immrové. Nákupy děl z poslední doby zahrnují umělce mladší a střední generace (T. Polcara, A. Růžičku, O. Malečka, J. Špaňhela, J. Strettiho, E. Jakubíčkovou, M. Immrovou, Z. Strobachovou, J. Bolfa, L. Typlta, i zaplnění mezer o chybějící díla generace 60. let - skupiny Normal (J. Knap, M. Kunc, P. Angermann), M. Mouchu, J. Zeithammla, M. Blabolilovou, H. Demartiniho, Z. Ciglera, S. Kolíbala, R. Němce.\n\ndalší výstavy podrobně viz abART:\n\n\n"}
{"id": "1404123", "url": "https://cs.wikipedia.org/wiki?curid=1404123", "title": "Samuel Hearne", "text": "Samuel Hearne\n\nSamuel Hearne (1745–1792) byl britský cestovatel a spisovatel. Od jedenácti let sloužil u Royal Navy pod admirálem Samuelem Hoodem, zúčastnil se sedmileté války. Od roku 1766 pracoval pro Společnost Hudsonova zálivu, která ho vyslala objevit místo, odkud domorodci z pobřeží zálivu berou měď na své nástroje. V letech 1769 až 1772 podnikl Hearne s indiánskými průvodci na lyžích a člunech tři výzkumné cesty do vnitrozemí severní Kanady a jako první Evropan dokázal proniknout podél řeky Coppermine na pobřeží Korunovačního zálivu. V roce 1774 založil Cumberland House jako první stálou osadu na území Saskatchewanu, později byl guvernérem pevnosti Fort Prince of Wales. Roku 1787 se vrátil do Anglie a napsal o svých dobrodružstvích knihu (vyšla v češtině pod názvem \"Cesta z Fort Prince of Wales k Severnímu ledovému oceánu\"), která je prvním důkladným popisem kraje ležícího na západ od Hudsonova zálivu.\n\n"}
{"id": "1404125", "url": "https://cs.wikipedia.org/wiki?curid=1404125", "title": "Croatia Open Umag 2018", "text": "Croatia Open Umag 2018\n\nCroatia Open Umag 2018, oficiálním sponzorským názvem Plava Laguna Croatia Open Umag 2018, byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Mezinárodního tenisového centra. Probíhal mezi 16. až 22. červencem 2018 v chorvatském Umagu jako dvacátý devátý ročník turnaje.\n\nTurnaj s rozpočtem 561 345 eur patřil do kategorie ATP World Tour 250. Nejvýše nasazeným hráčem ve dvouhře se stal po odhlášení Kyla Edmunda dvacátý třetí tenista světa Damir Džumhur z Bosny a Hercegoviny. Jako poslední přímý účastník do hlavní singlové soutěže nastoupil srbský 101. hráč žebříčku Laslo Djere.\n\nDruhé turnajové vítězství na okruhu ATP Tour dosáhl Ital Marco Cecchinato. Třetí společnou trofej ze čtyřhry na túře ATP vybojoval nizozemský pár Robin Haase a Matwé Middelkoop.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1404135", "url": "https://cs.wikipedia.org/wiki?curid=1404135", "title": "BRD Bucharest Open 2018", "text": "BRD Bucharest Open 2018\n\nBRD Bucharest Open 2018 byl profesionální tenisový turnaj ženského okruhu WTA Tour, který se odehrával na otevřených antukových dvorcích městského areálu Arenele BNR. Probíhal mezi 16. až 22. červencem 2018 v rumunské metropoli Bukurešti jako pátý ročník turnaje.\n\nRozpočet činil 250 000 dolarů a událost se řadila do kategorie WTA International. Nejvýše nasazenou hráčkou ve dvouhře se stala světová jedenadvacítka Anastasija Sevastovová. Jako poslední přímá účastnice do dvouhry nastoupila rumunská 159. tenistka žebříčku Alexandra Dulgheruová.\n\nTřetí singlový titul na okruhu WTA Tour vybojovala 28letá Lotyška Anastasija Sevastovová. Premiérovou společnou trofej ze řtyhry okruhu WTA si odvezl rumunský pár startující na divokou kartu, Irina-Camelia Beguová a Andreea Mituová. Beguová tak trofej obhájila.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n"}
{"id": "1404136", "url": "https://cs.wikipedia.org/wiki?curid=1404136", "title": "Lubomír Vidlák", "text": "Lubomír Vidlák\n\nLubomír Vidlák (jinak také Luboš Vidlák, 8. července 1928, Třebíč – 24. června 1958, Kladno) byl český herec, scénograf a choreograf. \n\nNarodil se v roce 1928 v Třebíči, kde také působil jako scénograf ochotnického divadla místní buňky Sokola a také jako student v divadelním souboru ČSM. Často pak spolupracoval s Josefem Geržou, kdy režisérovi dělal návrhy kostýmů a scény, později také vytvářel choreografii. V roce 1953 ukončil studium na brněnské Janáčkově akademie múzických umění. Po ukončení studia působil mezi lety 1953 a 1955 v Horáckém divadle v Jihlavě. Mezi lety 1955 a 1957 pak působil v zájezdovém souboru Ústředního divadla československé armády a posléze do své smrti působil v Městském oblastním divadle Kladno. V posledních dvou letech života se objevil i ve dvou filmech. Zemřel tragicky.\n\n\n\n"}
{"id": "1404139", "url": "https://cs.wikipedia.org/wiki?curid=1404139", "title": "Ladies Championship Gstaad 2018", "text": "Ladies Championship Gstaad 2018\n\nLadies Championship Gstaad 2018 byl profesionální tenisový turnaj ženského okruhu WTA Tour, který se odehrával na otevřených antukových dvorcích areálu Roy Emerson Arena. Probíhal mezi 16. až 22. červencem 2018 ve švýcarské obci Gstaad jako dvacátý šestý ročník turnaje. \n\nRozpočet činil 250 000 dolarů a událost se řadila do kategorie WTA International. Nejvýše nasazenou hráčkou ve dvouhře se stala čtyřicátá čtvrtá tenistka žebříčku Alizé Cornetová. Jako poslední přímá účastnice do dvouhry nastoupila bulharská 183. hráčka žebříčku Elica Kostovová.\n\nŠestý singlový titul na okruhu WTA Tour vybojovala 28letá Francouzka Alizé Cornetová, která na turnajové vítězství čekala dva a půl roku. Premiérové kariérní trofeje na túře WTA získaly v deblové soutěži členky chilsko-amerického páru Alexa Guarachiová a Desirae Krawczyková.\n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\n\nNásledující páry obdržely divokou kartu do čtyřhry:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1404144", "url": "https://cs.wikipedia.org/wiki?curid=1404144", "title": "Jiangxi Open 2018", "text": "Jiangxi Open 2018\n\nJiangxi Open 2018 byl tenisový turnaj pořádaný jako součást ženského okruhu WTA Tour, který se odehrával v areálu městského Mezinárodní tenisového centra na otevřených dvorcích s tvrdým povrchem DecoTurf. Konal se mezi 23. až 29. červencem 2018 v jihočínském Nan-čchangu jako pátý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala čínská třicátá tenistka světa Čang Šuaj, kterou ve čtvrtfinále vyřadila krajanka Ču Lin. Jako poslední přímá účastnice do dvouhry nastoupila další Číňanka 269. hráčka žebříčku Čang Jü-süan.\n\nPremiérový singlový titul na okruhu WTA Tour získala 26letá Číňanka Wang Čchiang. Deblovou trofej obhájila čínská dvojice Ťiang Sin-jü a Tchang Čchien-chuej.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1404145", "url": "https://cs.wikipedia.org/wiki?curid=1404145", "title": "Moscow River Cup 2018", "text": "Moscow River Cup 2018\n\nMoscow River Cup 2018, oficiálním sponzorským názvem Moscow River Cup presented by Ingrad 2018, byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích Národního tenisového centra Juana Antonia Samaranche. Konal se mezi 23.  až 29. červencem 2018 v ruském hlavním městě Moskvě jako premiérový ročník turnaje.\n\nTurnaj představoval, vedle lednového Shenzhen Open 2018, jednu ze dvou událostí sezóny v kategorii WTA International Tournaments s rozpočtem 750 000 dolarů a prize money 626 750 dolarů. Nejvýše nasazenou hráčkou ve dvouhře se stala německá světová desítka Julia Görgesová, která dohrála ve čtvrtfinále s pozdější šampionkou. Jako poslední přímá účastnice do dvouhry nastoupila bulharská 131. hráčka žebříčku Viktorija Tomovová.\n\nPremiérový singlový titul na okruhu WTA Tour vybojovala 17letá Srbka Olga Danilovićová jako první šampionka narozená v roce 2000 a později. Stala se také druhou šťastně poraženou vítězkou turnaje WTA, když navázala na Andreu Jaegerovou z lednového Las Vegas 1980. Premiérovou společnou trofej ze čtyřhry na túře WTA si odvezla ruská dvojice Anastasija Potapovová a Věra Zvonarevová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\následující hráčky si zajistily postup do hlavní soutěže z kvalifikace jako tzv. šťastné poražené:\n\n\n\nNásledující páry obdržely divokou kartu do soutěže čtyřhry:\n\n"}
{"id": "1404148", "url": "https://cs.wikipedia.org/wiki?curid=1404148", "title": "Citi Open 2018", "text": "Citi Open 2018\n\nCiti Open 2018 byl společný tenisový turnaj mužského okruhu ATP World Tour a ženského okruhu WTA Tour, který se odehrával v areálu William H.G. FitzGerald Tennis Center na otevřených dvorcích s tvrdým povrchem Sportmaster. Probíhal mezi 30. červencem až 5. srpnem 2018 v americkém hlavním městě Washingtonu, D.C. jako jubilejní 50. ročník mužského a 8. ročník ženského turnaje.\n\nMužská polovina se řadila do kategorie ATP World Tour 500 a její dotace činí 2 146 815 dolarů. Ženská část s rozpočtem 250 000 dolarů patřila do kategorie WTA International Tournaments.\n\nNejvýše nasazenými hráči v soutěžích dvouher se stali třetí hráč žebříčku a obhájce titulu Alexander Zverev z Německa a mezi ženami také světová trojka Sloane Stephensová ze Spojených států. Jako poslední přímí účastnici do dvouher nastoupili polský 119. tenista pořadí Hubert Hurkacz a americká 160. žena klasifikace Jamie Loebová.\nPodruhé v kariéře singlový titul obhájil Němec Alexander Zverev, jenž si připsal devátou trofej na okruhu ATP Tour. Šestnácté turnajové vítězství z dvouhry okruhu WTA Tour, a druhé ze Citi Open, si odvezla 33letá Ruska Světlana Kuzněcovová. Ve Washingtonu, D.C. tak udržela celkovou neporazitelnost s poměrem zápasů 11–0. Osmý společný titul v mužské čtyřhře vybojoval britsko-brazilský pár Jamie Murray a Bruno Soares. Premiérovou společnou trofej v ženském deblu vyhrála čínsko-chorvatská dvojice Chan Sin-jün a Darija Juraková.\n\nNásledující hráčí obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\n\nNásledující hráčky obdržely divokou kartu do hlavní soutěže:\n\nNásledující hráčka obdržela do hlvní soutěže zvláštní výjimku:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n\n\n"}
{"id": "1404152", "url": "https://cs.wikipedia.org/wiki?curid=1404152", "title": "Let LANSA 508", "text": "Let LANSA 508\n\nLet Lansa 508 byl vnitrostátní let peruánské společnosti Líneas Aéreas Nacionales S.A., který létal z Limy do Iquitos s mezipřistáním v Pucallpě. 24. prosince 1971 se letoun Lockheed L-188 Electra, který jej obsluhoval, po zásahu bleskem nad Amazonským pralesem nejprve vzňal a následně v důsledku tohoto požáru a turbulencí rozpadl ve vzduchu. Zahynulo 91 z 92 osob na palubě. \n\nJedinou přeživší osobou byla sedmnáctiletá Juliane Koepckeová, která nejprve přežila připoutaná v křesle pád z výšky tří kilometrů (dopad zbrzdily koruny stromů), aby následně navzdory otřesu mozku, četným zraněním a velmi špatnému zraku (při pádu si zranila oko a přišla o brýle kompenzující silnou krátkozrakost) absolvovala desetidenní cestu pralesem, než byla zachráněna. \n\nVyšetřování zhodnotilo jako příčinu nehody špatné počasí a nezodpovědnost posádky, která se rozhodla pokračovat v letu za podmínek, na něž letadlo nebylo stavěno.\n"}
{"id": "1404157", "url": "https://cs.wikipedia.org/wiki?curid=1404157", "title": "Hongkong (ostrov)", "text": "Hongkong (ostrov)\n\nHongkong () je jeden z ostrovů Hongkongu, zvláštní oblasti Čínské lidové republiky. S rozlohou 80,4 kilometru čtverečního je druhým největším hongkongským ostrovem po ostrově Lantau. Je historickým, politickým i hospodářským jádrem Honkongu. Žije zde přibližně 1,2 miliónu obyvatel, tedy přibližně šestina obyvatel celého Hongkongu.\n\nZe správního hlediska je ostrov rozčleněn na čtyři obvody:\n"}
{"id": "1404160", "url": "https://cs.wikipedia.org/wiki?curid=1404160", "title": "Jan Janouš (motocyklový závodník)", "text": "Jan Janouš (motocyklový závodník)\n\nJan Janouš (??? - 20. září 1961) byl český silniční motocyklový závodník. \n\nV místrovství Československa startoval v letech 1956-1961. Byl mistrem republiky ve třídě do 350 cm³ v roce 1961. V roce 1961 při závodě 300 zatáček Gustava Havla zvítězil ve třídě do 350 cm³.\n\n\n\n\n"}
{"id": "1404167", "url": "https://cs.wikipedia.org/wiki?curid=1404167", "title": "Světlík (příjmení)", "text": "Světlík (příjmení)\n\nPříjmení Světlík nosí více významných osobností:\n\n"}
{"id": "1404168", "url": "https://cs.wikipedia.org/wiki?curid=1404168", "title": "Río Grande", "text": "Río Grande\n\nRío Grande může znamenat:\n\n\n\n\n"}
{"id": "1404169", "url": "https://cs.wikipedia.org/wiki?curid=1404169", "title": "Brázdil", "text": "Brázdil\n\nPříjmení Brázdil nosí více významných osobností:\n\n"}
{"id": "1404170", "url": "https://cs.wikipedia.org/wiki?curid=1404170", "title": "Králíček (příjmení)", "text": "Králíček (příjmení)\n\nPříjmení Králíček nosí více významných osobností:\n\n"}
{"id": "1404171", "url": "https://cs.wikipedia.org/wiki?curid=1404171", "title": "Rýdl", "text": "Rýdl\n\nPříjmení Rýdl nosí více významných osobností:\n\n"}
{"id": "1404172", "url": "https://cs.wikipedia.org/wiki?curid=1404172", "title": "Brada (příjmení)", "text": "Brada (příjmení)\n\nPříjmení Brada nosí více významných osobností:\n\n"}
{"id": "1404173", "url": "https://cs.wikipedia.org/wiki?curid=1404173", "title": "Nepolapitelní", "text": "Nepolapitelní\n\nNepolapitelní (v anglickém originále Tracers) je americký akční film z roku 2015. Režie se ujal Daniel Benmayor a scénáře Kevin Lund, Leslie Bohem, Matt Johnson, Matthew Johnson a T. J. Scott. Hlavní role hrají Taylor Lautner, Marie Avgeropoulos, Adam Rayner a Rafi Gavron. Film měl premiéru ve Spojených státech dne 20. března 2015. V České republice nebyl promítán v kinech.\n\n\nNa recenzní stránce Rotten Tomatoes získal z 26 započtených recenzí 27 procent s průměrným ratingem 4,5 bodů z deseti. Na serveru Metacritic snímek získal z 13 recenzí 45 bodů ze sta. Na Česko-Slovenské filmové databázi si snímek k 2. srpnu 2018 drží 52 procent.\n\nFilm získal dvě nominace na cenu Teen Choice Awards, a to v kategoriích nejlepší akční film a nejlepší mužský herecký výkon v akčním filmu (Lautner).\n"}
{"id": "1404175", "url": "https://cs.wikipedia.org/wiki?curid=1404175", "title": "Koutník", "text": "Koutník\n\nKoutník může být:\n\n\n"}
{"id": "1404176", "url": "https://cs.wikipedia.org/wiki?curid=1404176", "title": "Havrda", "text": "Havrda\n\nPříjmení Havrda nosí více významných osobností:\n\n"}
{"id": "1404177", "url": "https://cs.wikipedia.org/wiki?curid=1404177", "title": "Sysel (příjmení)", "text": "Sysel (příjmení)\n\nPříjmení Sysel nosí více významných osobností:\n\n"}
{"id": "1404179", "url": "https://cs.wikipedia.org/wiki?curid=1404179", "title": "Jiříček", "text": "Jiříček\n\nPříjmení Jiříček nosí více významných osobností:\n\n"}
{"id": "1404180", "url": "https://cs.wikipedia.org/wiki?curid=1404180", "title": "Hnízdil", "text": "Hnízdil\n\nPříjmení Hnízdil nosí více významných osobností:\n\n"}
{"id": "1404181", "url": "https://cs.wikipedia.org/wiki?curid=1404181", "title": "96 hodin: Zúčtování", "text": "96 hodin: Zúčtování\n\n96 hodin: Zúčtování (v anglickém originále Taken 3 nebo Tak3n) je francouzsko akční thrillerový film z roku 2014. Režie se ujal Olivier Megaton a scénáře Luc Besson a Robert Mark Kamen. Je to třetí film série \"96 hodin.\" Hlavní role hrají Liam Neeson, Forest Whitaker, Maggie Grace a Famke Janssen. Děj se odehrává tři roky po druhém filmu. Ve Spojených státech měl film premiéru dne 9. ledna 2015, v České republice dne 15. ledna 2015.\n\n\nFilm vydělal 89,3 milionů dolarů v Severní Americe a 236,5 milionů dolarů v ostatních oblastech, celkově tak vydělal 326,4 milionů dolarů po celém světě. Rozpočet filmu činil 55 milionů dolarů. Za první víkend docílil nejvyšší návštěvnosti, kdy vydělal 39,2 milionů dolarů.\n\nNa recenzní stránce Rotten Tomatoes získal ze 105 započtených recenzí 11 procent s průměrným ratingem 3,5 bodů z deseti. Na serveru Metacritic snímek získal z 30 recenzí 26 bodů ze sta. Na Česko-Slovenské filmové databázi si snímek ke 2. srpnu 2018 drží 56 procent.\n\nMaggie Grace za roli získala nominaci na cenu Teen Choice Awards v kategorii nejlepší herečka: akční film. Film získal cenu People's Choice Awards v kategorii nejlepší filmový thriller.\n"}
{"id": "1404182", "url": "https://cs.wikipedia.org/wiki?curid=1404182", "title": "Franek", "text": "Franek\n\nPříjmení Franek nosí více významných osobností:\n\n"}
{"id": "1404183", "url": "https://cs.wikipedia.org/wiki?curid=1404183", "title": "Krása (příjmení)", "text": "Krása (příjmení)\n\nPříjmení Krása nosí více významných osobností:\n\n"}
{"id": "1404185", "url": "https://cs.wikipedia.org/wiki?curid=1404185", "title": "Hejtmánek", "text": "Hejtmánek\n\nPříjmení Hejtmánek nosí více významných osobností:\n\n"}
{"id": "1404186", "url": "https://cs.wikipedia.org/wiki?curid=1404186", "title": "Lai Chau (provincie)", "text": "Lai Chau (provincie)\n\nLai Chau () je provincie na severozápadě Vietnamu. Žije zde necelých půl milionu obyvatel, hlavním městem je Lai Chau. Žije zde velké množství etnických Hmongů.\n\nSousedí s provinciemi Dien Bien, Son La, Yen Bai a Lao Cai. Na severu sousedí s Čínou, konkrétně s provincii Jün-nan.\n"}
{"id": "1404188", "url": "https://cs.wikipedia.org/wiki?curid=1404188", "title": "Šustek", "text": "Šustek\n\nPříjmení Šustek nosí více významných osobností:\n\n"}
{"id": "1404192", "url": "https://cs.wikipedia.org/wiki?curid=1404192", "title": "Mikulka", "text": "Mikulka\n\nSlovo Mikulka označuje:\n\na používá se též jako příjmení, nosí jej více významných osobností:\n\n"}
{"id": "1404193", "url": "https://cs.wikipedia.org/wiki?curid=1404193", "title": "Kolomazník", "text": "Kolomazník\n\nPříjmení Kolomazník nosí více významných osobností:\n\n"}
{"id": "1404195", "url": "https://cs.wikipedia.org/wiki?curid=1404195", "title": "Hrstka", "text": "Hrstka\n\nPříjmení Hrstka nosí více významných osobností:\n\n"}
{"id": "1404196", "url": "https://cs.wikipedia.org/wiki?curid=1404196", "title": "Tokár", "text": "Tokár\n\nPříjmení Tokár nosí více významných osobností:\n\n"}
{"id": "1404197", "url": "https://cs.wikipedia.org/wiki?curid=1404197", "title": "Osička", "text": "Osička\n\nPříjmení Osička nosí více významných osobností:\n\n"}
{"id": "1404198", "url": "https://cs.wikipedia.org/wiki?curid=1404198", "title": "Vondrášek", "text": "Vondrášek\n\nPříjmení Vondrášek nosí více významných osobností:\n\n"}
{"id": "1404199", "url": "https://cs.wikipedia.org/wiki?curid=1404199", "title": "Nikola Ogrodníková", "text": "Nikola Ogrodníková\n\nNikola Ogrodníková (* 18. srpna 1990 Ostrava) je česká atletka, která závodila nejdříve v sedmiboji a poté se specializovala na hod oštěpem. \n\nS atletikou začínala v klubu \"Atletika Poruba\" a posléze byla členkou \"SSK Vítkovice\". V roce 2018 přešla do Dukly Praha za kterou závodila už na mistrovství republiky 2018.\n\nJejími trenéry byli cca 2000-2006 Stanislav Šuška, 2007-2011 Aleš Duda, 2011-2015 znovu Stanislav Šuška.\n\nDlouhodobě udržuje vztah s českým oštěpařem Vítězslavem Veselým. V roce 2018 se stala Atletkou roku.\n\n\n"}
{"id": "1404204", "url": "https://cs.wikipedia.org/wiki?curid=1404204", "title": "Mravenec obrovský", "text": "Mravenec obrovský\n\nMravenec obrovský (\"Camponotus herculeanus\") je druh mravence, který obývá jehličnaté lesy v chladnějších a vlhčích částech Eurasie a Severní Ameriky; v České republice se vyskytuje především v horských oblastech. Patří k největším druhům mravenců: dělnice dosahují délky 7-14 milimetrů, samci okolo 12 milimetrů a královny až 18 milimetrů. Hruď a stopka jsou zbarveny červeně, zadeček je černý, porostlý hustými chloupky. Může být snadno zaměněn s velmi podobným mravencem dřevokazem. Hnízdí ve dřevě smrků a jedlí, aktivní je především v noci. Na strom napadený mravencem obrovským se slétají datlovití ptáci, kteří v něm vyklovávají otvory a časem ho zcela zničí. Mravenec obrovský se může usídlit také ve dřevostavbách. Rojí se v červnu.\n\n\n"}
{"id": "1404210", "url": "https://cs.wikipedia.org/wiki?curid=1404210", "title": "Nejdelší jízda", "text": "Nejdelší jízda\n\nNejdelší jízda (v anglickém originále The Longest Ride) je americký romantický dramatický film z roku 2015. Režie se ujal George Tilman Jr. a scénáře Craig Bolotin. Film vznikl na motivy stejnojmenného románu Nicholase Sparkse. Hlavní role hrají Scott Eastwood, Britt Robertson, Jack Huston, Oona Chaplin, Alan Alda, Melissa Benoist, Lolita Davidovich a Gloria Reuben. Film měl premiéru ve Spojených státech dne 10. dubna 2015. V České republice nebyl promítán v kinech.\n\n\nFilm vydělal 37,4 milionů dolarů v Severní Americe a 25,4 milionů dolarů v ostatních oblastech, celkově tak vydělal 62,9 milionů dolarů po celém světě. Rozpočet filmu činil 34 milionů dolarů. Za první víkend docílil třetí nejvyšší návštěvnosti, kdy vydělal 13 milionů dolarů.\n\nNa recenzní stránce Rotten Tomatoes získal ze 112 započtených recenzí 29 procent s průměrným ratingem 4,4 bodů z deseti. Na serveru Metacritic snímek získal z 30 recenzí 33 bodů ze sta. Na Česko-Slovenské filmové databázi si snímek drží ke 2. srpnu 2018 73 procent.\n\nFilm získal 4 nominace na cenu Teen Choice Awards, a to v kategoriích nejlepší filmové drama, nejlepší herec: drama (Eastwood), nejlepší herečka: drama (Robertson) a objev roku (Eastwood). Cenu si nakonec odnesl pouze Eastwood za nejlepšího herce ve filmovém dramatu. Film byl také nominován na cenu People's Choice Awards v kategorii nejlepší filmové drama.\n"}
{"id": "1404223", "url": "https://cs.wikipedia.org/wiki?curid=1404223", "title": "Švejkova budějovická anabáze", "text": "Švejkova budějovická anabáze\n\nŠvejkova budějovická anabáze je cesta z Tábora do Českých Budějovic, kterou musel \"Švejk\", hrdina románu \"Osudy dobrého vojáka Švejka za světové války\" od spisovatele Jaroslava Haška, absolvovat pěšky k vlastnímu regimentu. Dobrodružství je popsáno v druhém díle \"Na frontě\".\n\nTrasu Tábor – Milevsko prošel Švejk bez problémů, ovšem za obcí Květov, kde dostal bramboračku, musel překonat řeku. Nyní jsou přes Vltavu a Otavu postavené mosty, v době Švejkova putování však neexistovaly. Jak se Švejkovi podařilo obě tyto řeky překonat, o tom lze pouze spekulovat. V době, kdy putoval z Tábora do Budějovic ještě nebyla vybudována Orlická přehrada a tudíž skalnaté srázy vedoucí k oběma řekám musely být velmi obtížně schůdné. Snad tam v době vzniku románu vedla nějaká cesta a břehy byly propojeny přívozem nebo lávkami. \n\nDále Jaroslav Hašek popisuje, jak Švejk potkal mezi Květovem a Vráží hodnou babičku. Cesta z Květova do Vráže měří asi 20 km, je tedy nejasné, kde se skutečně potkali. V románu babička vojákovi zmateně radila, aby se dal na Malčín, vyhnul se Čížové, měl jít přímo přes Sedlec do Horažďovic, ale když nemá papíry, měl jít na Radomyšl.\n\nŠvejk však nedbal babiččiných rad a šel dále z Vráže lesní cestou až na křižovatku před obec Křešice. Zde si mohl vybrat, zda zabočit doprava a po 3,5 km dorazit do Malčic (dříve Malčín) nebo doleva a také po 3,5 km dojít do Čížové.\nŠvejk šel nejdříve přímo na sever do Malčína, tam si dal kořalku (stará hospoda zde ještě stojí, už ale hospodou není). Poté se však otočil a šel stejnou cestou zpět až na křižovatku před Křešicemi a dále pokračoval rovně do Čížové. Odtud do Sedlece (dnes Sedlice). \nJestli potom skutečně pokračoval až do Horažďovic, není z románu patrné. Také se objevují nejasnosti z popisu cesty a to, že z Čížové se jde na Radomyšl na východ. Ve skutečnosti je tomu právě naopak. Navíc nešel na Radomyšl, ale na Sedlec, což je také směr západní. \n\nPřes všechny tyto nejasnosti vedla trasa, kterou Švejk popsal píseckému rytmistru Königovi, takto:\n\nTábor – Milevsko – Květov – Vráž – Malčín (Malčice) - Čížová – Sedlec (Sedlice) – Horažďovice – Radomyšl – Putim – Štěkno (Štěkeň) – Strakonice – Volyně – Dub – Vodňany – Protivín – Putim – Písek.\n\nMapu cesty je možno najít na webu visitpisek.cz.\n\n"}
{"id": "1404236", "url": "https://cs.wikipedia.org/wiki?curid=1404236", "title": "Tafí Viejo", "text": "Tafí Viejo\n\nTafí Viejo je město ležící v provincii Tucumán v severozápadní Argentině. Je sídlem departementu Tafí Viejo. Leží přibližně dvacet kilometrů severně od hlavního města provincie San Miguel de Tucumán a je součástí metropolitní oblasti hlavního města provincie. Při sčítání lidu v roce 2010 mělo město 39 601 obyvatel.\n\nMěsto bylo založeno v roce 1900 pod názvem \"San José de Calasanz\". Již v roce 1910 zde byla otevřena továrna na výrobu železničních zařízení. Dne 2. června 1939 bylo rostoucí město přejmenováno na svůj současný název. Ve čtyřicátých letech dvacátoho století byla místní železniční továrna rozšířená a zmodernizovaná, což mělo velký vliv na další rozvoj města. V roce 1980 však byla v důsledku ekonomické krize železniční továrna zavřená. O čtyři roky později byla znovu otevřena, ale už nedosáhla své někdejší produkce. V roce 1996 byla továrna znovu zavřena, ale v roce 2003 bylo opět rozhodnuto o obnovení výroby. Město se tak preorietovalo na cestovní ruch. Turisté vyhledávají především středisko Alpa-Puyo a místní přírodu.\n\n"}
{"id": "1404238", "url": "https://cs.wikipedia.org/wiki?curid=1404238", "title": "Abra Pampa", "text": "Abra Pampa\n\nAbra Pampa je město nacházející se v provincii Jujuy v Argentině. Je centrem departementu Cochinoca. Město se nachází na severozápadě Argentiny. Při sčítání lidu v roce 2010 mělo 8705 obyvatel. Město bylo založeno v roce 1883. Po La Quiaca je druhým největším městem v argentinské Puně.\n\n"}
{"id": "1404240", "url": "https://cs.wikipedia.org/wiki?curid=1404240", "title": "Banda del Río Salí", "text": "Banda del Río Salí\n\nBanda del Río Sali je město ležící v provincii Tucumán v severozápadní Argentině. Je sídlem departementu Cruz Alta. Leží tři kilometry východně od hlavního města provincie San Miguel de Tucumán a je součástí metropolitní oblasti hlavního města provincie, se kterým je propojeno mostem nad řekou Dulce. Při sčítání lidu v roce 2010 mělo město 63 226 obyvatel.\n\nMěsto bylo formálně založeno až v roce 1972 v důsledku velkého populačního a hospodářského růstu oblasti. Město je známé zpracováním cukru, nachází se zde velký cukrovar. V minulosti zde sídlilo až jedenáct cukrovarů. I z tohoto důvodu bývá město nazýváno \"Capital Nacional del Azucar\", tedy \"Národní hlavní město cukru\". Kromě toho se zde nachází také ropná rafinerie spadající pod společnost Refinery del Norte.\n\n"}
{"id": "1404241", "url": "https://cs.wikipedia.org/wiki?curid=1404241", "title": "Guaymallén", "text": "Guaymallén\n\nGuaymallén je město nacházející se v provincii Mendoza v Argentině. Leží v severní části provincie Mendoza a západní části země. Je předměstím města Mendoza a tvoří tak součást tzv. Metropolitní oblasti Mendoza (Gran Mendoza). Při sčítání lidu v roce 2010 mělo město 252 618 obyvatel. Město bylo formálně založeno v roce 1858, kdy došlo k územní reorganizaci oblasti, přičemž jedno z území bylo pojmenováno Guaymallén.\n\n"}
{"id": "1404244", "url": "https://cs.wikipedia.org/wiki?curid=1404244", "title": "McFarland: Útěk před chudobou", "text": "McFarland: Útěk před chudobou\n\nMcFarland: Útěk před chudobou (v anglickém originále McFarland, USA nebo McFarland) je americký sportovní a dramatický film z roku 2015. Režie se ujala Niki Caro a scénáře Christopher Cleveland, Bettina Gilois a Grant Thompson. Hlavní role hrají Kevin Costner, Maria Bello a Morgan Saylor. Film je natočený podle skutečných událostí. Premiéra ve Spojených státech proběhla dne 20. února 2015. V České republice nebyl promítán v kinech.\n\n\nFilm vydělal 44,5 milionů dolarů v Severní Americe a 1,2 milionů dolarů v ostatních oblastech, celkově tak vydělal 45,7 milionů dolarů po celém světě. Rozpočet filmu činil 25 milionů dolarů. Za první víkend docílil čtvrté nejvyšší návštěvnosti, kdy vydělal 11 milionů dolarů.\n\nNa recenzní stránce Rotten Tomatoes získal ze 120 započtených recenzí 80 procent s průměrným ratingem 6,7 bodů z deseti. Na serveru Metacritic snímek získal z 32 recenzí 60 bodů ze sta. Na Česko-Slovenské filmové databázi si snímek ke 2. srpnu 2018 drží 77 procent.\n\nFilm získal nominaci na cenu Teen Choice Awards v kategorii nejlepší filmové drama. Scenáristé získali nominaci na cenu Image Awards v kategorii nejlepší filmový scénář. Carlos Pratts získal cenu Imagen Foundation Awarsd v kategorii nejlepší mužský herecký výkon ve vedlejší roli a film získal cenu za nejlepší film.\n"}
{"id": "1404246", "url": "https://cs.wikipedia.org/wiki?curid=1404246", "title": "Perito Moreno (Santa Cruz)", "text": "Perito Moreno (Santa Cruz)\n\nPerito Moreno je město ležící na severu provincie Santa Cruz v argentinské části Patagonie. Leží na křižovatce cest RN-40 a RP-43 a je centrem departementu Lago Buenos Aires. Pro své mírné podnebí je často cílem seniorů, kteří si město vybírají jako místo odpočinku. Při sčítání lidu v roce 2010 mělo město 4617 obyvatel. Město bylo formálně založeno v roce 1927, ale první obydlí zde byla vybudována již začátkem dvacátého století cestovateli, kteří směřovali do oblasti na výpravy. Původní název města z roku 1927 byl \"Nacimiento\". V roce 1944 se název změnil na \"Lago Buenos Aires\". Současný název se používá od roku 1952 na počest argentinského objevitele, cestovatele a vědce Francisca Morena.\n"}
{"id": "1404247", "url": "https://cs.wikipedia.org/wiki?curid=1404247", "title": "Martin Vlach", "text": "Martin Vlach\n\nMartin Vlach (* 20. června 1980, Jablonec nad Nisou) je fyzik, popularizátor vědy a historie, proděkan Matematicko-fyzikální fakulty Univerzity Karlovy.\n\nVystudoval MFF UK, obor Učitelství pro střední školy/Matematika-fyzika, absolvoval v roce 2004. Titul Ph.D. získal tamtéž v roce 2009 v oboru Fyzika/Obecné otázky fyziky. V roce 2018 se na MFF UK habilitoval docentem. Od 6. prosince 2012 zastává funkci proděkana pro PRopagaci MFF UK v kolegiu děkana prof. Jana Kratochvíla. \n\nVědecká práce doc. Martina Vlacha se zaměřuje především na problematiku fázových přechodů ve slitinách na bázi hořčíku a hliníku, na vliv vodíku na defekty krystalové mříže a na elektrické, mechanické a tepelné vlastnosti kovů.\n\nJako autor a spoluautor se podílel na 78 vědeckých publikacích, z toho 56 zaznamenaných v mezinárodní databázi Web of Science. Martin Vlach byl řešitelem několika grantů GAČR, působí také jako hodnotitel v programu na podporu aplikovaného společenskovědního a humanitního výzkumu, experimentálního vývoje a inovací ÉTA agentury TAČR.\n\nV rámci své práce na Matematicko-fyzikální fakultě Univerzity Karlovy se podílí na experimentální složce výuky základního bakalářského kurzu fyziky na MFF UK a také na popularizaci fyziky mezi studenty středních škol. Kromě těchto činností vyučoval na gymnáziu Na Vítězné pláni v Praze. V rámci mezifakultních dohod působil jako demonstrátor fyzikálních experimentů pro Přírodovědeckou fakultu UK a FJFI ČVUT. Je členem odborné komise soutěže České hlavičky a členem správní rady projektu \"Elixír do škol\".\n\nMartin Vlach spolupracoval na scénáři vzdělávacího seriálu a stejnojmenné knize České televize \"Rande s Fyzikou\", dále na scénářích k pořadům \"Zprávičky/Víte proč?\", byl vedoucí organizačního výboru \"FilmFestu MFF UK\" a \"FotoFestu MFF UK\" a také vedoucí projektu \"Záchrana a zpřístupnění rotundy sv. Václava na Malostranském náměstí v Praze\", který obdržel řadu prestižních národních (např. Patrimonium pro futuro) i mezinárodních ocenění (Cena Evropské unie pro kulturní dědictví / Europa Nostra). Martin Vlach je spoluautor knihy \"Začínáme s LabVIEW\" o základech programování v jazyce LabVIEW a knihy s historickou tématikou \"Cesty nesmrtelných\", která mapuje osudy a hroby matematiků, fyziků a astronomů na Olšanských hřbitovech, Malostranském a Vinohradském hřbitově. Věnoval se také záchraně hrobového místa českého buditele Stanislava Vydry na pražských Olšanech.\n\n"}
{"id": "1404248", "url": "https://cs.wikipedia.org/wiki?curid=1404248", "title": "La Banda", "text": "La Banda\n\nLa Banda je město nacházející se v provincii Santiago del Estero v severní Argentině. Je sídlem departementu Banda. Při sčítání lidu v roce 2010 mělo město 106 441 obyvatel. V roce 2017 se počet obyvatel města i s předměstími odhadoval až na 393 000 lidí. Tento počet vyplývá z toho, že La Banda je v podstatě předměstí města Santiago del Estero, které je hlavním městem provincie.\n\nMěsto bylo formálně založeno v roce 1912. Počátky města sahají do devatenáctého století, kdy bylo založeno jako farmářská osada, která sloužila k zásobování sousedního města Santiago del Estero.\n\n"}
{"id": "1404249", "url": "https://cs.wikipedia.org/wiki?curid=1404249", "title": "Sbor Církve adventistů sedmého dne Praha-Chodov", "text": "Sbor Církve adventistů sedmého dne Praha-Chodov\n\nSbor Církve adventistů sedmého dne Praha-Chodov se schází v evangelickém kostele Českobratrské církve evangelické v Praze 4 – Jižní Město, na adrese Donovalská 2331/53. Autorem stavby je akad. arch. Jiří Veselý. Dům je dvoupatrový.\n\nSbor vznikl v roce 1990 a sídlí v tomto kostele od února 2008. Sbor měl v roce 2010 zapsaných 63 členů.\n\nKazatelem sboru je br. Michal Balcar, který je zároveň kazatelem na sboru ve Vinohradech. Starším sboru byl v roce 2014 zvolen br. Radek Veselý.\n\nSbor se schází na bohoslužby pravidelně každou sobotu v 9:30. Na začátku je vždy hodina studia Písma svatého a poté sbor pokračuje v 11 hodin chvalozpěvy a kázáním.\n\n"}
{"id": "1404252", "url": "https://cs.wikipedia.org/wiki?curid=1404252", "title": "Gobernador Gregores", "text": "Gobernador Gregores\n\nGobernador Georges je město v argentinské Patagonii. Je hlavním městem departementu Río Chico v provincii Santa Cruz. Při sčítání lidu v roce 2010 mělo město 4497 obyvatel. Gobernador Georges bylo založeno v roce 1871. Je pojmenované po Juanovi Manuelovi Gregoresovi, argentinském námořním kapitánovi a bývalém guvernérovi někdejší provincie Territorio nacional de Santa Cruz, která svého času pokrývala většinu jihu Argentiny.\n"}
{"id": "1404259", "url": "https://cs.wikipedia.org/wiki?curid=1404259", "title": "Termas de Río Hondo", "text": "Termas de Río Hondo\n\nTermas de Río Hondo je město nacházející se v provincii Santiago del Estero v severní Argentině. Je sídlem departementu Río Hondo. Při sčítání lidu v roce 2010 mělo město 32 166 obyvatel. V roce 2017 se počet obyvatel města odhadoval na 34 800 lidí. Město leží na východním břehu vodní nádrže Río Hondo a současně na obou březích řeky Dulce.\n\nPůvodní název města byl \"Miraflores\", později dostalo název \"Termas\". Už koncem devatenáctého století začalo město růst díky cestovnímu ruchu spojenému s lázeňstvím. V roce 1958 získalo město svoji samosprávu. V roce 1966 bylo město přemístěno o 21 kilometrů, neboť na jeho původním místě byla vybudována vodní nádrž. Město je také známé svými horkými prameny a do místních lázní cestuje každoročně množství turistů, přičemž Termas de Río Hondo je tak nejnavštěvovanější město provincie.\n\n"}
{"id": "1404260", "url": "https://cs.wikipedia.org/wiki?curid=1404260", "title": "Bohdanovce", "text": "Bohdanovce\n\nBohdanovce (v minulosti \"Bohdanovce\" a \"Garbovce\", , ) jsou obec na Slovensku v okrese Košice-okolí.\n\nNázev obce pochází ze slovanského vlastního jména Bogdan, které vzniklo ze slovanského slova bog, čili bůh.\n\nNázev jedné z historických částí obce – Garbovce, resp. Garbóc, je také slovanského původu, konkrétně pojmenování Grabovc. Vychází z pojmenování stromu – habru. Na východním Slovensku jsou časté pojmenování obcí a řek po stromě – habru, a tak existuje několik Hrabovců a jiných mutací tohoto názvu.\n\nNapř. v Šariši se v roce 1352 uvádí vesnice Garbolch a protože se zde zachovala kontinuita slovanského osídlení, obec se dnes nazývá Hrabovec. Tato obec však podlehla maďarskému osídlení, a tedy i pomaďarštění názvu, a proto zde existuje forma Garbóc.\n\nObec vznikla splynutím dvou obcí – Garbovce a Bohdanovce koncem 19. století. Garbovce a Bohdanovce byly odděleny potokem (literatura neuvádí jeho název), který i v současnosti teče přes obec. Dobové dokumenty zmiňují i most, který existoval mezi oběma vesnicemi. Garbovce (maď. Garbóc) byly na levém břehu potoka (kde je dnes např. kulturní dům) a Bohdanovce (maď. Bogdanov, čti Bogdaň) stály na pravém břehu potoka (kde je dnes např. kostel reformované církve).\n\nV Bohdanovcích bylo objeveno osídlení prehistorické i staroslovanské.\n\nPrvní písemná zmínka o obci Bohdanovce je z roku 1335, kdy král Karol Róbert dal Vilému Drugethovi majetky, mezi nimiž byli i Bohdanovce.\n\nI v Garboci se je staroslovanské a paleontologické naleziště.\n\nPrvní písemná zmínka o Garboci je z roku 1337. Existuje i další zápis z roku 1229, u nějž však není jisté, zda mluví o této obci.\n\nSoučasnou (od roku 2014) starostkou obce je Marta Gamrátová (nom. SMER-SD).\n\nZastupitelstvo tvoří sedm zastupitelů.\n\nBohdanovce jsou farní obcí římskokatolické a reformované křesťanské (kalvínské) církve. V obci se nachází také starý židovský hřbitov. Dohromady má obec tři hřbitovy: nový u hlavní ulice (směrem na Slanec) a dva staré (jeden z nich již zmíněný židovský) na tzv. Uličce.\n\nPro smuteční obřady je vybudován smuteční dům na novém hřbitově.\n\nV obci se nachází starobylý farní kostel a farní úřad. Původně renesanční kostel byl postaven v roce 1637.\n\nFaráři v obci:\n\n\nV obci se nachází farní kostel a farní úřad. Kostel byl postaven v roce 1947 a konsekrovaný v roce 1949. Je zasvětcen sv. Margaritě Marii Alacoque.\n\nFaráři v obci:\n\n"}
{"id": "1404262", "url": "https://cs.wikipedia.org/wiki?curid=1404262", "title": "Tolhuin", "text": "Tolhuin\n\nTolhuin je městečko nacházející se v provincii Tierra del Fuego v jižní Argentině. Je sídlem departementu Tolhuin a leží v Ohňové zemi. Při sčítání lidu v roce 2010 mělo město 2626 obyvatel.\n\nMěsto bylo založeno v roce 1972 ve snaze zvýšit osídlení oblasti. Již v roce 1982 měla osada 250 obyvatel. V roce 1995 získalo město díky neustálému růstu populace vlastní samosprávné orgány. Město se nachází vedle jezera Fagnano, v okolí je také množství lesů, takže oblast navštěvuje stále více turistů. Významnou ekonomickou složkou města je těžba dřeva.\n\n"}
{"id": "1404265", "url": "https://cs.wikipedia.org/wiki?curid=1404265", "title": "Binh Dinh (provincie)", "text": "Binh Dinh (provincie)\n\nBinh Dinh () je provincie v jižní části Vietnamu při pobřeží Jihočínského moře. Žije zde téměř 2 miliony obyvatel, hlavní město je Quy Nhon. Většina hospodářství se zaměřuje na zemědělství, zejména na pěstování rýže.\n\nSousedí s provinciemi Quang Ngai, Gia Lai a Phu Yen. Na východě ji omývá Jihočínské moře.\n"}
{"id": "1404266", "url": "https://cs.wikipedia.org/wiki?curid=1404266", "title": "Večerka (příjmení)", "text": "Večerka (příjmení)\n\nPříjmení Večerka, přechýleně Večerková, nosí více významných osobností:\n\n"}
{"id": "1404268", "url": "https://cs.wikipedia.org/wiki?curid=1404268", "title": "Pravdivý příběh", "text": "Pravdivý příběh\n\nPravdivý příběh (v anglickém originále True Story) je americký mysteriózní thrillerový film z roku 2015. Režie se ujal Ruper Goold a scénáře Goold a David Kajganich. Film vznikl na motiv stejnojmenných memoárů Michaela Finkela. Hlavní role hrají Jonah Hill, James Franco, Felicity Jones, Gretchen Mol, Betty Gilpin a John Sharian. Film měl celosvětovou premiéru na filmovém festivalu Sundance. Ve Spojených státech měl premiéru dne 17. dubna 2015. V České republice nebyl promítán v kinech.\n\n\nNa recenzní stránce Rotten Tomatoes získal z 159 započtených recenzí 43 procent s průměrným ratingem 5,4 bodů z deseti. Na serveru Metacritic snímek získal z 40 recenzí 50 bodů ze sta. Na Česko-Slovenské filmové databázi si snímek k 2. srpnu drží 58 procent.\n\nFilm získal tři nominaci na cenu Teen Choice Awards v kategorii nejlepší herec ve filmovém dramatu (Franco a Hill) a nejlepší herečka ve filmovém dramatu (Jones). \n"}
{"id": "1404269", "url": "https://cs.wikipedia.org/wiki?curid=1404269", "title": "Huillapima", "text": "Huillapima\n\nHuillapima je město v provincii Catamarca na severozápadě Argentiny. Je hlavním městem departementu Capayán. Při sčítání lidu v roce 2010 mělo město 2416 obyvatel. Huillapima je vzdáleno přibližně 35 kilometrů od hlavního města provincie Catamarca San Fernando del Valle de Catamarca a 1600 kilometrů od hlavního města země Buenos Aires.\n\n"}
{"id": "1404272", "url": "https://cs.wikipedia.org/wiki?curid=1404272", "title": "San Francisco (Argentina)", "text": "San Francisco (Argentina)\n\nSan Francisco je město v argentinské provincii Córdoba a hlavní město departementu San Justo. Leží 205 kilometrů východně od hlavního města provincie Córdoba, na severovýchodě provincie a na hranici s provincií Santa Fe. Při sčítání lidu v roce 2010 mělo město 61 750 obyvatel. Město bylo založeno v roce 1886. Zemědělství je nejvýznamnější ekonomickou složkou města. Velký význam má také stavebnictví, které zaměstnává množství obyvatel města. Město je známé také pro výrobu těstovin.\n\n"}
{"id": "1404273", "url": "https://cs.wikipedia.org/wiki?curid=1404273", "title": "Švéda", "text": "Švéda\n\nPříjmení Švéda nosí více významných osobností:\n\n"}
{"id": "1404275", "url": "https://cs.wikipedia.org/wiki?curid=1404275", "title": "Houska (příjmení)", "text": "Houska (příjmení)\n\nPříjmení Houska nosí více významných osobností:\n\n"}
{"id": "1404278", "url": "https://cs.wikipedia.org/wiki?curid=1404278", "title": "Povolný", "text": "Povolný\n\nPříjmení Povolný nosí více významných osobností:\n\n"}
{"id": "1404280", "url": "https://cs.wikipedia.org/wiki?curid=1404280", "title": "Vítů", "text": "Vítů\n\nPříjmení Vítů nosí více významných osobností:\n\n"}
{"id": "1404283", "url": "https://cs.wikipedia.org/wiki?curid=1404283", "title": "Papoušek (příjmení)", "text": "Papoušek (příjmení)\n\nPříjmení Papoušek nosí více významných osobností:\n\n"}
{"id": "1404287", "url": "https://cs.wikipedia.org/wiki?curid=1404287", "title": "Hacker (film)", "text": "Hacker (film)\n\nHacker (v anglickém originále Blackhat) je americký akční thrillerový film z roku 2015. Režie se ujal Michael Mann a scénáře Morgan Davis Foehl. Hlavní role hrají Chris Hemsworth, Tang Wei, Viola Davis, Holt McCallany a Wang Leehom. Film měl premiéru ve Spojených státech dne 16. ledna 2018 a v České republice o jeden den dříve. \"Hacker\" vydělal celosvětově pouhých 19,7 milionů dolarů, oproti jeho rozpočtu, který činil 70 milionů dolarů. \n\n\nFilm vydělal 69 milionů dolarů v Severní Americe a 48,4 milionů dolarů v ostatních oblastech, celkově tak vydělal 117,4 milionů dolarů po celém světě. Rozpočet filmu činil 37 milionů dolarů. Za první víkend docílil druhé nejvyšší návštěvnosti, kdy vydělal 16,6 milionů dolarů.\n\nNa recenzní stránce Rotten Tomatoes získal ze 172 započtených recenzí 33 procent s průměrným ratingem 4,8 bodů z deseti. Na serveru Metacritic snímek získal z 37 recenzí 51 bodů ze sta. Na Česko-Slovenské filmové databázi si snímek k 2. srpnu 2018 drží 53 procent.\n\nChris Hemsworth za roli získal nominaci na Teen Choice Awards v kategorii nejlepší herec ve filmovém dramatu. \n"}
{"id": "1404288", "url": "https://cs.wikipedia.org/wiki?curid=1404288", "title": "Nechvátal", "text": "Nechvátal\n\nPříjmení Nechvátal nosí více významných osobností:\n\n"}
{"id": "1404296", "url": "https://cs.wikipedia.org/wiki?curid=1404296", "title": "Pudil", "text": "Pudil\n\nPříjmení Pudil nosí více významných osobností:\n\n"}
{"id": "1404299", "url": "https://cs.wikipedia.org/wiki?curid=1404299", "title": "Trejbal", "text": "Trejbal\n\nPříjmení Trejbal nosí více významných osobností:\n\n"}
{"id": "1404302", "url": "https://cs.wikipedia.org/wiki?curid=1404302", "title": "Juříček", "text": "Juříček\n\nPříjmení Juříček nosí více významných osobností:\n\n"}
{"id": "1404306", "url": "https://cs.wikipedia.org/wiki?curid=1404306", "title": "Jirout", "text": "Jirout\n\nPříjmení Jirout nosí více významných osobností:\n\n\n"}
{"id": "1404311", "url": "https://cs.wikipedia.org/wiki?curid=1404311", "title": "Země zítřka", "text": "Země zítřka\n\nZemě zítřka (v anglickém originále Tomorrowland) je americký sci-fi mysteriózní dobrodružný film z roku 2015. Režie se ujal Brad Bird a scénáře Pitt a Damon Lindelof. Hlavní role hrají George Clooney, Hugh Laurie, Britt Robertson, Raffey Cassidy, Tim McGraw, Kathryn Hahn a Keegan-Michael Key. Film měl premiéru ve Spojených státech dne 22. května 2015 a o den dříve v České republice. \"Země zítřka\" získala smíšené reakce od kritiků, kteří kladně hodnotili originální děj, herecké výkony, hudební skóre, vizuální efekty, téma, ale negativně hodnotili tón filmu a jeho scénář. Produkce filmu a marketing stálo studio 330 milionů dolarů, film však vydělal pouhých 209 milionů dolarů. Studio Disney tak přišlo o 120–140 milionů dolarů. \n\n\nFilm vydělal 93,4 milionů dolarů v Severní Americe a 115,7 milionů dolarů v ostatních oblastech, celkově tak vydělal 209,2 milionů dolarů po celém světě. Rozpočet filmu činil 190 milionů dolarů. Magazín \"The Hollywood Reporter\" vypočítal, že celková cena filmu s produkcí a marketingem byla 330 milionů dolarů, což znameno ztrátu 120–140 milionů dolarů pro studio Disney. Za první víkend docílil nejvyšší návštěvnosti, kdy vydělal 33 milionů dolarů.\n\nNa recenzní stránce Rotten Tomatoes získal z 264 započtených recenzí 50 procent s průměrným ratingem 5,9 bodů z deseti. Na serveru Metacritic snímek získal z 47 recenzí 60 bodů ze sta. Na Česko-Slovenské filmové databázi si snímek ke 2. srpnu 2018 drží 60 procent.\n\nScott Chambliss byl nominován na cenu Art Directors Guild Awards v kategorii nejlepší výprava pro fantasy film, na cenu Saturn v kategorii nejlepší výprava. Film získal 3 nominace na cenu Teen Choice Awards v kategoriích nejlepší sci-fi/fantasy film, nejlepší herec ve sci-fi/fantasy filmu pro George Clooneyho a nejlepší herečka ve sci-fi/fantasy filmu pro Britt Robertson. Tým, který stál za tvorbu vizuálních efektů získal dvě nominace na cenu Visual Effects Society. Michael Giacchino získal cenu World Soundtrack Academy v kategorii nejlepší soundtrackový skladatel. \n"}
{"id": "1404312", "url": "https://cs.wikipedia.org/wiki?curid=1404312", "title": "Jurka", "text": "Jurka\n\nPříjmení Jurka nosí více významných osobností:\n\n"}
{"id": "1404313", "url": "https://cs.wikipedia.org/wiki?curid=1404313", "title": "Issaka Dabore", "text": "Issaka Dabore\n\nIssaka Dabore nebo také Issake Daboré (* 1940 Dingazi) je bývalý nigerský boxer, známý pod přezdívkou \"Aradou\", což v hauštině znamená „hrom“. Reprezentoval na třech olympiádách: v roce 1964 vypadl ve čtvrtfinále váhy do 67 kg, v roce 1968 vypadl ve třetím kole váhy do 63,5 kg a v roce 1972 získal ve váze do 63,5 kg bronzovou medaili. Byla to historicky první nigerská olympijská medaile a jediná až do roku 2016, kdy skončil na druhém místě v taekwondu Abdoul Razak Issoufou. Na OH 1972 byl Dabore také vlajkonošem nigerské výpravy. Kromě toho vyhrál Hry přátelství frankofonní Afriky v letech 1961 a 1963 a byl druhý na Afrických hrách v letech 1965 a 1973. Je po něm pojmenováno Complexe Sportif Issaka Daboré v nigerské metropoli Niamey. Jeho syn Boubacar Daboré je rovněž boxerem.\n\n"}
{"id": "1404315", "url": "https://cs.wikipedia.org/wiki?curid=1404315", "title": "Vladimír Ambroz", "text": "Vladimír Ambroz\n\nVladimír Ambroz (29. června 1952, Brno) je český performer, konceptuální umělec a architekt.\n\nNarodil se 29. června 1952 v Brně. Vystudoval gymnázium v Mikulově (1968-72) a Fakultu architektury VUT v Brně (1972–1978). Jako jevištní technik v letech 1974 až 1976 působil v Divadle na provázku. Uměním akce a performancemi se zabýval převážně v letech 1976 až 1981. Od poloviny 70. let navrhoval plakáty, obaly desek a jevištní podobu koncertů folkových a rockových skupin. Od roku 1978 externě spolupracoval s Československou televizí v Brně jako architekt a grafik. Současně byl od roku 1978 zaměstnán jako architekt výstavních expozic v podniku Brněnské veletrhy a výstavy, posléze u společnosti Druexpo. Do roku 1990 vytvořil výstavní expozice pro desítky subjektů a pro oficiální prezentace Československa doma i v zahraničí, šlo celkem asi o 250 expozic různého rozsahu. V roce 1989 založil Galerii Ambrosiana. Ve stejném roce založil filmu Amos, od roku 1995 přejmenovanou na AMOSDESIGN, zabývající se tvorbou architektury, interiérů nebo rekonstrukcemi architektury.\n\nVladimír Ambroz v druhé polovině 70. let patřil k okruhu brněnské umělecké scény působící vně tehdejších oficiálních institucí. Jeho performance nejčastěji probíhaly v Brně a jejich část měla ráz soukromých kolektivních akcí, k nimž poskytl rámec v podobě situace či rekvizity. Další průběh pak záležel na reakci a improvizaci účastníků. Ambroz svými akcemi intuitivně rozvíjel logiku experimentálního umění šedesátých let, byly však i výrazem alternativního postoje k tehdejší oficiální realitě. Skrze mezinárodní časopis \"Flash Art\" se Ambroz dozvěděl o existenci pražských performerů Petra Štembery, Karla Milera, Jana Mlčocha a dalších. Navázal s nimi inspirativní kontakt, který přerostl do osobních přátelství a pořádání společných festivalů. Ambrozovy práce z tohoto období rozrušují hranici mezi uměním a životem a jsou otevřeny konceptuálním tendencím. Reflektují obecná civilizační témata a současně reagují na atmosféru vrcholící normalizace. V prostředí československé performance jsou unikátní důrazem na výraz fotografické dokumentace. Jejím cílem bylo nejen zaznamenat provedené akce, ale vytvořit významotvorný obraz, jehož působení se blíží postupům umělecké fotografie.\n\n\n\nČinnost Vladimíra Ambroze na poli performance v roce 2017 shrnula kniha s názvem \"Akce\". V roce 2018 se v Domě fotografie Galerie hlavního města Prahy uskutečnila jeho přehledová výstava.\n\n"}
{"id": "1404316", "url": "https://cs.wikipedia.org/wiki?curid=1404316", "title": "K Hutím", "text": "K Hutím\n\nK Hutím je ulice v Hloubětíně na Praze 14, která má dva oddělené úseky. Západní úsek začíná na Slévačské a směřuje na Kolbenovu, má však slepé zakončení, dále lze pokračovat jen pěšky. Východní delší úsek začíná na Kolbenově, prochází pod železniční tratí (070) a ústí do ulice Za Černým mostem.\n\nNazvána je podle lokality Hutě, kde probíhala těžební činnost a kterou také připomíná ulice Nad Hutěmi. Ulice vznikla a byla pojmenována v roce 1935. Kopíruje starou polní cestu, ulice původně začínala na Poděbradské a její úseky byly souvislé. V souvislosti s výstavbou sídliště Hloubětín byla zkrácena o jižní úsek.\n\nSeverně od úseku mezi Kolbenovou a železniční tratí je několik prodejen technických zařízení a rodinný dům. Severně od úseku mezi železniční tratí a ulicí Za Černým mostem je zahrádkářská osada Hutě a zeleň, jižně je pole a komplex Středního odborného učiliště obchodu a služeb a hotel Pramen. Mezi domem 1040/4 a ulicí Za Černým mostem platí zákaz vjezdu všech motorových vozidel, ulice zde má charakter silnice nejnižší kategorie nebo dokonce polní cesty.\n\n\n"}
{"id": "1404317", "url": "https://cs.wikipedia.org/wiki?curid=1404317", "title": "Bařina", "text": "Bařina\n\nPříjmení Bařina nosí více významných osobností:\n\n"}
{"id": "1404318", "url": "https://cs.wikipedia.org/wiki?curid=1404318", "title": "Chadima", "text": "Chadima\n\nPříjmení Chadima nosí více významných osobností:\n\n"}
{"id": "1404321", "url": "https://cs.wikipedia.org/wiki?curid=1404321", "title": "Šturma", "text": "Šturma\n\nPříjmení Šturma nosí více významných osobností:\n\n"}
{"id": "1404323", "url": "https://cs.wikipedia.org/wiki?curid=1404323", "title": "Krčál", "text": "Krčál\n\nPříjmení Krčál nosí více významných osobností:\n\n"}
{"id": "1404325", "url": "https://cs.wikipedia.org/wiki?curid=1404325", "title": "Květoň", "text": "Květoň\n\nPříjmení Květoň nosí více významných osobností:\n\n"}
{"id": "1404327", "url": "https://cs.wikipedia.org/wiki?curid=1404327", "title": "Kaleta", "text": "Kaleta\n\nPříjmení Kaleta nosí více významných osobností:\n\n"}
{"id": "1404329", "url": "https://cs.wikipedia.org/wiki?curid=1404329", "title": "YAD Hanadiv", "text": "YAD Hanadiv\n\nYAD Hanadiv (Rothschildova nadace) je filantropická nadace, řízená Jacobem 4. baronem Rothschildem. Yad Hanadiv se zaměřuje na 5 oblastí: vzdělání, životní prostředí, občanská společnost, akademici a arabská komunita. Majetek fondu byl v roce 2013 odhadován na 50 až 100 miliard USD. Stránky o činnosti této dobročinné organizace je možno nalézt na http://www.yadhanadiv.org.il/\n\nFond každým rokem podporuje v Izraeli projekty ve výši desítek milionů USD. Yad Hanadiv se primárně podílí na rozsáhlých celoizraelských projektech, příkladem je stavba budov Knessetu a Nejvyššího soudu v Jeruzalémě, zřízení izraelské vzdělávací televize a dalších vzdělávacích iniciativ. Do roku 2011 nesměli příjemci jejích darů uvádět dárce. Poté nadace tuto politiku změnila. \n"}
{"id": "1404330", "url": "https://cs.wikipedia.org/wiki?curid=1404330", "title": "Bártů", "text": "Bártů\n\nPříjmení Bártů nosí více významných osobností:\n\n"}
{"id": "1404332", "url": "https://cs.wikipedia.org/wiki?curid=1404332", "title": "Picek", "text": "Picek\n\nPříjmení Picek nosí více významných osobností:\n\n"}
{"id": "1404333", "url": "https://cs.wikipedia.org/wiki?curid=1404333", "title": "Třída zatížení", "text": "Třída zatížení\n\nTřída zatížení může znamenat:\n"}
{"id": "1404336", "url": "https://cs.wikipedia.org/wiki?curid=1404336", "title": "Třída zatížení poklopů", "text": "Třída zatížení poklopů\n\nTřída zatížení poklopů v dopravním stavitelství určuje nutnou únosnost poklopů, kanálových mříží a pod. Je určena evropskou normou EN 124 a označuje se písmenem a číslem, přičemž A je nejnižší zatížení a F nejvyšší. Číslo znamená sílu působící na poklop v kilonewtonech.\n"}
{"id": "1404337", "url": "https://cs.wikipedia.org/wiki?curid=1404337", "title": "Petr Chaluš", "text": "Petr Chaluš\n\nPetr Chaluš (* 8. července 1973) je kandidát na senátora na Benešovsku v roce 2018.\n\nVystudoval pedagogiku na Filozofické fakultě Univerzity Karlovy v Praze. Pracoval v letech 2001 - 2006 jako poradce pro děti, rodiče i učitele a jako koordinátor školního parlamentu v ZŠ Londýnská, Praha 2. Jako člen širšího vedení se podílel na rozvoji inovativních přístupů této školy. Je autorem metodiky školních parlamentů z roku 2006, PDP, VÚP - metodický list zde.\n\nV rámci zavádění Rámcového vzdělávacího programu (RVP) v ČR byl školitelem v oblasti individualizace vzdělávacího procesu.\n\nOd roku 2005 se podílel na několika prvních letech rozvoje aktivity eTwinning v ČR jako metodik a později i jako národní koordinátor aktivity, pracovník Národní agentury pro evropské vzdělávací programy. V oblasti evropských programů pracuje dosud, nyní v rámci programu Erasmus+ jako koordinátor Centra Euroguidance v ČR, která podporuje evropskou spolupráci v oblasti celoživotního kariérového poradenství. Prezentuje a publikuje k tématům kariérového poradenství - např. video a článek.\n\nOd roku 2014 je jako rodič dobrovolník a aktivista předsedou organizace Fórum Rodičů, která podporuje rodiče v jejich komunikaci se školami a celkově hlas rodičů ve vzdělávání na úrovni škol i na národní úrovni. Podporuje zapojení rodičů do rozhodování o tom, jak školy vypadají, sdružování rodičů při školách a činnost školských rad. Spolupracuje s Evropskou asociací rodičů. Sám je členem školské rady. Tématu školských rad se věnuje na Ústav pedagogických věd na Masarykově univerzitě v rámci doktorského studia. Vystupuje k tématu na seminářích a konferencích.\n\nAngažuje se v dalších aktivitách okolo českého vzdělávání a podporuje inovativní proudy. Usiloval o úpravy legislativy v oblasti státních maturit, centralizovaných přijímacích testů na střední školy a povinnosti předškolního vzdělávání, aby byly utlumeny jejich negativní dopady těchto politik. Publikuje v Deníku Referendum k oblasti vzdělávání - odkaz zde.\n\nNení členem žádné politické strany. Ve volbách do Senátu PČR v roce 2018 kandidoval za Piráty v obvodu č. 41 – Benešov. Podpořilo jej také hnutí SEN 21. Se ziskem 9,75 % hlasů skončil na 4. místě.\n"}
{"id": "1404344", "url": "https://cs.wikipedia.org/wiki?curid=1404344", "title": "John Stones", "text": "John Stones\n\nJohn Stones (* 28. května 1994, Barnsley) je anglický fotbalista, který hraje na postu obránce za anglický klub Manchester City. Rovněž reprezentuje Anglii už od mládežnických výběrů.\n\nStones na konci ledna 2013 přestoupil do Evertonu, kde podepsal smlouvu na 5 a půl roku.\nDo zápasů ligy nezasáhl, ve třech případech však patřil k náhradníkům. Do konce ročníku 2012/2013 tedy nastupoval za výběr Evertonu do 21 let.\n\nPrvní půlku sezóny 2013/2014 sbíral ligové minuty pomalu – debut v Premier League si odbyl ve vítězném domácím utkání proti Chelsea (1-1).\nPrvní start si připsal 1. ledna 2014 proti Stoke City (1-1), přičemž odehrál celé utkání.\nNastoupil i do dalšího utkání proti Norwichi (2-0), které také odehrál celé, obdržel také žlutou kartu.\nV závěru sezóny už byl v základní jedenáctce, a to na postu středního obránce.\n\nV sezóně 2014/2015 odehrál v lize 23 zápasů a připsal si jeden gól, a to v zápase proti Manchesteru United, kdy zvyšoval na 2-0. Jedinou další branku zápasu přidal evertonský hráč Kevin Mirallas a Everton tak vyhrál nad United nejvyšším rozdílem od roku 1984.\nČást sezóny pak promeškal kvůli zranění.\n\nAčkoli o něj během léta v roce 2015 projevila zájem londýnská Chelsea, zůstal Stones v Evertonu.\nV lize nastoupil do 33 utkání, zahrál si také v ligovém poháru a FA Cupu, v obou soutěžích se Everton dostal do semifinále, kde jej vyřadily týmy z Manchesteru.\n\nV létě 2016 jej koupil jiný anglický klub Manchester City a za 22letého Stonese zaplatil Evertonu 47,5 milionu liber.\nStal se tedy druhým nejdražším přestupem anglického fotbalisty za Raheemem Sterlingem a druhým nejdražším přestupem obránce za Davidem Luizem.\n\nNa seniorské úrovni se zúčastnil ME 2016 a MS 2018.\n"}
{"id": "1404346", "url": "https://cs.wikipedia.org/wiki?curid=1404346", "title": "Those People", "text": "Those People\n\nThose People je americký hraný film z roku 2015, který režíroval Joey Kuhn podle vlastního scénáře. Snímek měl světovou premiéru na Mezinárodním filmovém festivalu v Seattlu 16. května 2015.\n\nCharlie studuje malířství a je tajně zamilovaný do svého kamaráda z dětství, Sebastiana. Sebastian pochází z bohaté rodiny, momentálně žije sám, protože matka se odstěhovala z New Yorku a otec byl jako finančník zatčen a obviněn ze zpronevěry peněz. Jednou jdou společně se svými přáteli Ursulou a Wayttem do baru, kde se Charlie seznámí s mladým pianistou Timem. Charlie se zpočátku zdráhá navázat vztah, ale zjistí, že Sebastianův vztah k němu nikdy nepřekročí hranice přátelství. Když Tim získá nabídku práce v San Francisku, Charlie se rozhodne odjet s ním.\n\n"}
{"id": "1404347", "url": "https://cs.wikipedia.org/wiki?curid=1404347", "title": "Státní poznávací značky v Chorvatsku", "text": "Státní poznávací značky v Chorvatsku\n\nToto je seznam možných státních poznávacích značek v Chorvatsku.\n\nBěžné chorvatské značky mají bílý podklad, na kterém je černým písmem označena dvěma písmeny nejprve oblast, v které je auto registrováno, poté chorvatský znak a poznávací kód ve tvaru 3 čísel, pomlčky a dvou písmen, označujících vozidlo. Chorvatské poznávací značky jsou také výjimečné v tom, že se v kódech některých oblastí používá i diakritika (např. ČK pro Čakovec).\n\nPro označení oblastí se používají následující kódy:\n\n"}
{"id": "1404352", "url": "https://cs.wikipedia.org/wiki?curid=1404352", "title": "Areniový ion", "text": "Areniový ion\n\nArenium, též areniový ion je cyklohexadienylový kationt, který vzniká jako reaktivní meziprodukt při elektrofilní aromatické substituci. Z historických důvodů bývá také nazýván Whelandův meziprodukt nebo sigma komplex či σ komplex. Nejjednodušším takovým iontem je benzeniový ion (CH), což je protonovaný benzen.\n\nDva atomy vodíku navázané na jeden uhlík se nacházejí v jedné rovině společně s benzenovým jádrem. Arenium na rozdíl od benzenu není aromatická látka; je ovšem poměrně stabilní díky delokalizaci: kladný náboj je delokalizován nad třemi uhlíkovými atomy v pí systému, tak jak je to zobrazeno na následujícím obrázku:\n\nStabilitu areniových iontů lze zvýšit použitím komplexovaného elektrofilu.\n\nBenzeniový ion může být izolován v podobě stabilní sloučeniny, pokud je benzen protonován karboranovou superkyselinou. Benzeniové soli jsou stabilní při teplotách do 150 °C. Délky vazeb zjištěné pomocí rentgenové krystalografie jsou v souladu s cyklohexadienylovou katinotovou strukturou.\n\nV jedné studii byl methylenareniový ion stabilizován komplexací s kovem:\n\nV této posloupnosti reakcí byl nejprve výchozí R-Pd-Br komplex 1 stabilizován přeměnou tetramethylethylendiaminu (TMEDA) přes bis(di-terc-butylfosfino)propan (dppe) na kovový komplex 2. Elektrofilním atakem methyltriflátu vzniká methylenareniový ion 3 s kladným nábojem na pozici \"para\" a s methylenovou skupinou 6 ° mimo rovinu benzenového jádra. Dvěma reakcemi, nejprve s vodou a následně s triethylaminem se odhydrolyzuje etherová skupina.\n\n"}
{"id": "1404359", "url": "https://cs.wikipedia.org/wiki?curid=1404359", "title": "Cena Evropské unie za současnou architekturu", "text": "Cena Evropské unie za současnou architekturu\n\nCena Evropské unie za současnou architekturu - Cena Miese van der Rohe (\"European Union Prize for Contemporary Architecture – Mies van der Rohe Award\") je prestižní ocenění v oblasti architektury, které jednou za dva roky udělují Evropská komise a španělská Nadace Miese van der Rohe. Cena byla poprvé udělena v roce 1987. V soutěži mohou figurovat stavby postavené v dvouletém období vůči danému ročníku soutěže, postavené v Evropě a vyprojektované Evropany.\n\nŽádná česká stavba zatím cenu nezískala ani se nedostala do finále. Do užšího výběru se dostaly v roce 1996 brněnská Budova Investiční a poštovní banky architektů Gustava Křivinky a Aleše Buriana, v roce 2001 pražské Muzo Centrum studia D3A, v roce 2003 Pěší cesta Jelením příkopem od Josefa Pleskota a Palác Euro studia DaM, v roce 2005 Klášter Nový Dvůr britského architekta Johna Pawsona a v roce 2009 Vila v Česnošicích slovenských architektů Jana Studeného a Martina Vojty.\n\n"}
{"id": "1404364", "url": "https://cs.wikipedia.org/wiki?curid=1404364", "title": "Vazba fí", "text": "Vazba fí\n\nV chemii se jako vazba fí (φ) označuje kovalentní vazba, při níž se šest laloků jednoho atomového orbitalu překrývá s šesti laloky jiného orbitalu. Tento překryv vede ke vzniku vazebného molekulového orbitalu se třemi uzlovými rovinami.\n\nŘecké písmeno φ v názvu tohoto typu vazby odkazuje k orbitalům f, jelikož je orbitální symetrie vazby φ stejná jako u obvyklého (šestilalokového) atomového f orbitalu.\n\nPrvní molekula s vazbou fí byla popsána roku 2005, jde o dvouatomovou molekulu uranu (U).\n\n"}
{"id": "1404367", "url": "https://cs.wikipedia.org/wiki?curid=1404367", "title": "Dekstra", "text": "Dekstra\n\nDekstra je minibus vyráběný firmou Dekstra Bus v Dolních Bučicích na podvozku nákladního automobilu Iveco Daily. Minibusy jsou vyráběny od roku 2017, kdy společnost Dekstra Bus převzala autobusovou část firmy SKD Trade.\n\nSpolu s výrobním závodem a výrobní dokumentací na minibusy SKD Stratos převzala společnost Dekstra Bus v roce 2017 také rozpracované zakázky na dva vozy LF 38 a jeden vůz F 30. Následně došlo k výrobě dalších čtyř vozidel LF38 (jeden v dieselovém provedení a tři v provedení CNG) podle původní dokumentace a za použití skeletu vyrobeného v SKD Trade. Poté postupně docházelo ke zdokonalování a zjednodušování jak konstrukce vozidla, tak samotného výrobního procesu. Do výrobního závodu tak jsou od externího dodavatele dodány jednotlivé části skříně (střecha, bočnice, zadní čelo a rošt podlahy), které jsou zde svařeny a nalakovány. Přední informační panel se již nenachází ve střešní nástavbě, ale přímo za čelním sklem; byla zdokonalena střecha, dveře a výroba laminátových krytů. Během prvního roku výroby (do května 2018) vznikaly různé hybridy mezi starou a novou konstrukcí. Přestože se nově vyvinutá Dekstra vzhledově příliš neodlišuje od původního Stratosu, konstrukce skříně je zcela odlišná.\n\nJedná se o dálkový, vysokopodlažní minibus. Vstup je zajištěn jedněmi jednokřídlými dveřmi v přední části vozu. V zadní části vozu se nacházejí pouze nouzové dveře. Původní podvozek Iveco Daily 70C je ponechán téměř bez jakýchkoliv úprav.\n\nJedná se o městský, částečně nízkopodlažní minibus. Vstup je zajištěn jedněmi jednokřídlými a jedněmi dvoukřídlými dveřmi. Původní podvozek Iveco Daily 70C byl za zadní nápravou uříznut a nahrazen novou konstrukcí, tvořící nízkopodlažní část.\n\nJedná se o městský, plně nízkopodlažní minibus. Vstup je zajištěn dvěma dvoukřídlými dveřmi. Z původního podvozku Iveco Daily 70C byla ponechána pouze přední část s nápravou a motorem. Zbytek podvozku byl nahrazen novou konstrukcí. Interiér je bezbariérově průchozí s šikmou plošinou přes zadní nápravu.\n\nV roce 2017 byly dodány dva vozy LF 38 do polského města Bílsko-Bělá, jeden vůz LE 37 dopravci Arriva Morava a jeden vůz F 30 dopravci Martin Tour. Roku 2018 zakoupila Madeta pro svoz zaměstnanců jeden vůz F 30, dále bylo dodáno deset vozů LF 38 do Brna. Různé varianty Dekster zakoupily během let 2017–2019 také společnosti ČSAD Havířov, Dopravní podnik Ostrava, BusLine, Dopravní podnik města Děčína, ČSAD Karviná, Comett Plus, Dopravní podnik města Ústí nad Labem, ČSAD Frýdek-Místek, Arriva Střední Čechy, Martin Uher, Autodoprava Lamer, K3 Sport, About Me a Vojtila Trans.\n\n"}
{"id": "1404368", "url": "https://cs.wikipedia.org/wiki?curid=1404368", "title": "Elena Burgárová", "text": "Elena Burgárová\n\nElena Burgárová rozená Kubáňová (* 13. listopadu 1952 Divina-Lúky) je bývalá československá atletka, která se specializovala na hod oštěpem. \n\nByla členkou TJ BZVIL Ružomberok, dva roky strávila ve Spartě Praha a jeden rok ve Vítkovicích.\n\nOsmkrát se stala mistryní Československa a sedmkrát vyhrála mistrovství Slovenska (1973, 1974, 1975, 1976, 1978, 1982, 1989). Na mistrovství světa v roce 1983 skončila na 16. místě. Na mistrovstvích Evropy 1978 a 1982 skončila na 11. místě. Po ukončení vrcholové sportovní kariéry v roce 1986 se věnovala trénování.\n\nCelkem osmkrát překonala československý ženský rekord.\n\nZúčastňuje se také veteránských závodů. Získala zlato na mistrovstvích světa 1993 v Japonsku, v roce 1997 v Jihoafrické republice a na mistrovství Evropy 1996 ve Švédsku.\n\n\n"}
{"id": "1404371", "url": "https://cs.wikipedia.org/wiki?curid=1404371", "title": "San Martín de los Andes", "text": "San Martín de los Andes\n\nSan Martín de los Andes je město v argentinské provincii Neuquén. Je hlavním městem departementu Lácar. Rozprostírá se na úpatí And u jezera Lácar, asi 45 kilometrů od hranice s Chile a asi 1545 kilometrů od Buenos Aires, hlavního města Argentiny. Při sčítání lidu v roce 2010 mělo město 27 956 obyvatel. Město bylo založeno v roce 1898. Je vyhledávaným cílem turistů během všech ročních období. Je sídlem Národního parku Lanín v Patagonii. Město a jeho okolí nabízejí řadu možností pro různé letní a zimní sportovní aktivity.\n\n"}
{"id": "1404372", "url": "https://cs.wikipedia.org/wiki?curid=1404372", "title": "Puerto Iguazú", "text": "Puerto Iguazú\n\nPuerto Iguazú je město v provincii Misiones na úplném severovýchodě Argentiny na společných hranicích s Paraguayem a Brazílií. Při sčítání lidu v roce 2010 mělo město 41 062 obyvatel. Město bylo založeno v roce 1901. Nachází se sedmnáct kilometrů od vodopádů Iguaçu, což vytváří z Puerto Iguazú významné turistické centrum oblasti. Právě turismus je nejdůležitější ekonomickou složkou města.\n\n"}
{"id": "1404378", "url": "https://cs.wikipedia.org/wiki?curid=1404378", "title": "Mary Carlisle", "text": "Mary Carlisle\n\nMary Carlisle (3. února 1914 – 1. srpna 2018) byla americká herečka. Zpočátku vyrůstala s oběma rodiči v rodném Bostonu. Když jí byly čtyři roky, otec zemřel, a ona se s matkou přestěhovala do Los Angeles. V roce 1923 dostala díky svému strýci možnost zahrát si v němém filmu \"Long Live the King\" (v titulcích nebyla uvedena). Později hrála v řadě dalších filmů, mezi něž patří například \"Girl o' My Dreams\" (1934), \"Hunted Men\" (1938) a \"Dead Men Walk\" (1943). Právě snímkem \"Dead Men Walk\" uzavřela svou hereckou kariéru. V roce 1942 se provdala za Jamesa Blakeleyho, s nímž měla jednoho syna. Zůstali spolu až do roku 2007, kdy Blakeley zemřel. V roce 1960 jí byla přidělena hvězda na Hollywoodském chodníku slávy. Zemřela v Los Angeles ve 104 letech.\n\n"}
{"id": "1404382", "url": "https://cs.wikipedia.org/wiki?curid=1404382", "title": "Pontiac 6000", "text": "Pontiac 6000\n\nPontiac 6000 je osobní automobil střední třídy, který byl představen značkou Pontiac v roce 1981 jako auto modelového roku 1982. Velikostně byl umístěn mezi menší Phoenix a větší Bonneville (dříve Le Mans). Platformu a většinu mechanických částí sdílel s vozy Buick Century, Chevrolet Celebrity a Oldsmobile Cutlass Ciera.\n\nAčkoliv General Motors již mělo platformu pro vozy střední třídy, konkrétně platformu A-body představenou roku 1978, používanou např. na voze Pontiac Le Mans, pro své nové modely navrhlo novou, menší platformu X-body (ačkoli se ji interně stále říkalo A-body).Pontiac 6000 se vyráběl na montážní lince Oshawa v Ontariu v Kanadě od roku 1981 do roku 1988 a na montážní lince v Oklahoma City až do ukončení výroby modelu v roce 1991. Od roku 1984 byl model 6000 nejlépe prodávaným Pontiacem, s více než 122 000 prodanými kusy.Prodej byl v roce 1982 zahájen s dvěma možnostmi výbavy: základní 6000 a luxusnější 6000 LE. Základním motorem byl nově vyvinutý 2,5litrový čtyřválec Tech IV s 90 koňskými silami (67 kW). Motory za příplatek byly 2,8litrový šestiválec, který produkoval 112 koňských sil (84 kW), nebo 4,3litrový V6 diesel od Oldsmobile (85 koní, 63 kW). Dieselový motor byl ovšem poruchový a celkově neoblíbený, tudíž se roku 1985 přestal nabízet. 2,8litrový motor byl téhož roku upraven a došlo ke zvýšení výkonu na 135 koní (101 kW), ovšem výhradně pro novou sportovní výbavu STE. Roku 1986 byl vylepšený motor přidán i do nabídky ostatních výbav. Roku 1984 bylo přestavena varianta kombi známá jako 6000 Safari. Prvního faceliftu se Pontiac 6000 dočkal v roce 1989. Vůz byl zakulacen, byly modernizovány přední světla a maska a karoserie kupé byla vypuštěna z nabídky. V roce 1990 došlo k nahrazení 2,8litrového motoru silnějším 3,1 litrem a z nabídky zmizela sportovní varianta STE. Výroba 6000 byla ukončena v roce 1991 a model byl nahrazen vozem Pontiac Grand Prix. Safari byl poslední vůz karoserie kombi, který kdy Pontiac vyrobil.\n\nPoslední Pontiac 6000 sjel z montážní linky 22. července 1991.\n\nMagazín \"Car and Driver\" jmenoval sportovní 6000 STE\" \"jedním z deseti nejlepších vozů na trhu v letech 1983, 1984 a 1985.\n"}
{"id": "1404383", "url": "https://cs.wikipedia.org/wiki?curid=1404383", "title": "Štěpnička", "text": "Štěpnička\n\nPříjmení Štěpnička nosí více významných osobností:\n\n"}
{"id": "1404384", "url": "https://cs.wikipedia.org/wiki?curid=1404384", "title": "Štefka", "text": "Štefka\n\nPříjmení Štefka nosí více významných osobností:\n\n"}
{"id": "1404389", "url": "https://cs.wikipedia.org/wiki?curid=1404389", "title": "Vinkler", "text": "Vinkler\n\nPříjmení Vinkler nosí více významných osobností:\n\n"}
{"id": "1404392", "url": "https://cs.wikipedia.org/wiki?curid=1404392", "title": "Lona Andre", "text": "Lona Andre\n\nLona Andre, vlastním jménem Launa Andersonová (2. března 1915 Nashville – 18. září 1992 Los Angeles) byla americká herečka.\n\nV roce 1932 uspěla v soutěži krásy Panther Woman Contest a získala kontrakt u společnosti Paramount Pictures jako jedna z WAMPAS Baby Stars. Hrála ve více než čtyřiceti filmech, mezi jejími partnery byli Laurel a Hardy, Buster Keaton, Sidney Foxová nebo Buck Jones. \n\nByla zasnoubena s hercem Jamesem Dunnem, sňatek na poslední chvíli zrušila. Poté byla třikrát vdaná. Byla amatérskou golfistkou a v roce 1938 vytvořila ženský světový rekord, když zahrála 156 jamek za 11 hodin a 56 minut. Hereckou kariéru ukončila koncem čtyřicátých let a stala se v Hollywoodu úspěšnou obchodnicí s nemovitostmi.\n\n"}
{"id": "1404403", "url": "https://cs.wikipedia.org/wiki?curid=1404403", "title": "Závadka (okres Gelnica)", "text": "Závadka (okres Gelnica)\n\nZávadka je obec na Slovensku v okrese Gelnica ležící v pohoří Volovské vrchy.\n\nPrvní písemná zmínka o obci pochází z roku 1200. Nachází se zde řeckokatolický barokně-klasicistní chrám svatého Michala Archanděla z let 1775-1778.\n\n"}
{"id": "1404409", "url": "https://cs.wikipedia.org/wiki?curid=1404409", "title": "PowerArchiver", "text": "PowerArchiver\n\nPowerArchiver [ˈpauəˌaːkaivə(r)] je proprietární archivační program pro MS Windows, jehož autorem je Ivan Petrovič. Krom svého nativního formátu PA umí vytvářet archivy ZIP, ZIPX, 7z, TAR/GZIP/BZIP2, CAB a ISO; je schopen rozbalit přes 60 formátů. Plně podporuje Windows 7/8/8.1 i 10, včetně UAC a Volume Shadow Service (VSS). Je šířen jako trialware, po instalaci funguje po dobu 40 dní. \n"}
{"id": "1404415", "url": "https://cs.wikipedia.org/wiki?curid=1404415", "title": "All Good Wishes", "text": "All Good Wishes\n\nAll Good Wishes je druhé studiové album velšské skupiny Gulp. Vydáno bylo počátkem srpna roku 2018 společností E.L.K Records, čtyři roky po vydání předchozí desky \"Season Sun\". První píseň z alba, nazvaná „Morning Velvet Sky“, byla zveřejněna již v listopadu 2017 s informací, že nové album vyjde počátkem následujícího roku. V červnu 2018 byla vydána další píseň, „I Dream of Your Song“, a zároveň byl oznámen název nové desky a datum jejího vydání. Další píseň s názvem „Claudia“ byla zveřejněna následujícího měsíce. Kromě kompaktního disku bylo album vydáno také na gramofonové desce, a to jak na černé (standardní vydání), tak i bílé (speciální edice). Deska byla nahrána v jižním Walesu, dále ve skotském Rosythu a anglickém Norwichi. Album mixoval Luke Abbott a autorem jeho obalu je Matt Sewell.\n\n"}
{"id": "1404421", "url": "https://cs.wikipedia.org/wiki?curid=1404421", "title": "Sbor Církve adventistů sedmého dne Praha-Vinohrady", "text": "Sbor Církve adventistů sedmého dne Praha-Vinohrady\n\nSbor Církve adventistů sedmého dne Praha-Vinohrady se schází v modlitebně na adrese Londýnská 623/30. Historie sboru spadá do 20. let 20. století, kdy sbor po vystřídání asi deseti lokalit konečně našel tuto modlitebnu. Sál za restaurací o kapacitě 300 míst v hlavním sále a 200 míst ve vedlejší místnosti, začal sboru sloužit po konferenci v květnu 1929.\n\nKomunistický režim v Československu zakázal činnost církve v 50. letech 20. století. Celý dům v Londýnské 30 byl potom zkonfiskován. Po obnovení činnosti církve (ÚV KSČ povolil v říjnu 1955 obnovení církve) byla obnovena i činnost vinohradského sboru. Modlitebna však církvi nikdy vrácena nebyla a tak zde byl sbor v nájmu až do 80. let 20. století, kdy došlo k odkoupení.\n\nV roce 1988 došlo ke stržení staré modlitebny a výstavbě nové. Rekonstrukce probíhala samofinancováním. Výsledná dnešní podoba modlitebny je potom po rekonstrukci v letech 2008-2009.\n\nKazatelem sboru je br. Michal Balcar, který je zároveň kazatelem sboru na Chodově. Starším sboru byl zvolen Vladimír Klouda.\n\nSbor se schází na bohoslužby pravidelně každou sobotu v 9:30. V 10:45 pak probíhají bohoslužby online.\n\n"}
{"id": "1404470", "url": "https://cs.wikipedia.org/wiki?curid=1404470", "title": "Steelfactory", "text": "Steelfactory\n\n\n\n\n"}
{"id": "1404493", "url": "https://cs.wikipedia.org/wiki?curid=1404493", "title": "Václav Ornest", "text": "Václav Ornest\n\nVáclav Ornest (6. listopadu 1887, Praha – 24. října 1942, Koncentrační tábor Mauthausen) byl původním povoláním krejčí. Během Protektorátu Čechy a Morava byl kostelníkem v pravoslavném katedrálním chrámu svatého Karla Boromejského. Tak se za protektorátu nazýval pravoslavný chrám svatého Cyrila a Metoděje v Resslově ulici v Praze, v jehož kryptě se po atentátu na Reinharda Heydricha ukrývali parašutisté. Po prozrazení úkrytu parašutistů (18. června 1942) byl téhož dne (ještě před dobýváním kostela) Václav Ornest zatčen a spolu s ním jeho manželka Františka Ornestová, obě jeho dcery (Marie a Miluše) jakož i jeho zeť Karel Louda – učitel a druhý kostelník chrámu svatého Karla Boromejského. Všichni zatčení členové rodiny Ornestových a Loudových byli popraveni dne 24. října 1942 v Koncentračním táboru Mauthausen střelou do týla.\n\nSvatořečen Pravoslavnou církví v českých zemích a na Slovensku spolu s dalšími novomučedníky českými při slavnostních bohoslužbách v pražské pravoslavné katedrále sv. Cyrila a Metoděje na Resslově ulici 8.2.2020.\n\nDne 2. června 1911 se Václav Ornest v Českých Budějovicích oženil s Františkou Škrletovou. Dne 30. října 1915 se manželům Ornestovým narodila v Českých Budějovicích dcera Marie Ornestová. (Ta se později provdala za Karla Loudu – učitele a druhého kostelníka v katedrálním chrámu svatého Karla Boromejského v Praze.) Dne 27. ledna 1921 se manželům Ornestovým narodila v Českých Budějovicích druhá dcera Miluše Ornestová. \n\nZa protektorátu byl Václav Ornest kostelníkem v katedrálním chrámu svatého Karla Boromejského. Po provedení atentátu na Heydricha 27. května 1942 poskytla pravoslavná církev výsadkářům úkryt v chrámu sv. Cyrila a Metoděje (v chrámu svatého Karla Boromejského.) v Resslově ulici na Novém Městě v Praze. Azyl v kryptě chrámu jim nabídl Jan Sonnevend se souhlasem kaplana ThDr. Vladimíra Petřeka, který o situaci uvědomil děkana Václava Čikla a oba kostelníky Václava Ornesta a Karla Loudu. Skutečnost, že jsou v kryptě kostela ukrývání parašutisté, sdělil Jan Sonnevend biskupu Gorazdovi až (večer 11. června 1942) dva dny po vyhlazení Lidic. Po prozrazení úkrytu parašutistů (18. června 1942) byl ještě téhož dne (před zahájením dobývání kostela) Václav Ornest zatčen. Dále byla zatčena i jeho manželka Františka Ornestová, jeho prvorozená dcera Marie, její manžel Karel Louda jakož i Miluše Ornestová – druhorozená dcera manželů Ornestových. Všichni zatčení členové rodiny Ornestových a Loudových byli popraveni dne 24. října 1942 v Koncentračním táboru Mauthausen střelou do týla.\n\nV koncentračním táboře Mauthausen bylo dne 24. října 1942 popraveno celkem 262 rodinných příslušníků a spolupracovníků československých parašutistů, kteří byli zatčeni po atentátu na Reinharda Heydricha. Byli to ti, kteří pomáhali parašutistům a také příbuzní parašutistů z para-výsadkových skupin: Anthropoid, Silver A, Bivouac, Out Distance, Steel a Intransitive. Šlo obvykle o celé rodiny (Brychovy, Královi, Kubišovi, Moravcovi, Novákovi, Svatošovi, Svěrákovi, Valčíkovi, Vojtíškovi a další) včetně dětí ve věku 14 až 17 let. Všichni popravení byli nejprve k trestu smrti odsouzeni stanným soudem pražského gestapa ve dnech 29. září 1942 a 5. října 1942. Dne 23. října 1942 byli odsouzení převezeni z Malé pevnosti v Terezíně do koncentračního tábora Mauthausen. Zde byli zavražděni střelou do týla. Další skupina 31 spolupracovníků parašutistů byla v Mauthausenu popravena 26. ledna 1943 a poslední František Pecháček ještě 3. února 1944. Celkem šlo o 294 popravených, z nich bylo 150 žen.\n\n\n"}
{"id": "1404498", "url": "https://cs.wikipedia.org/wiki?curid=1404498", "title": "Joost van den Broek", "text": "Joost van den Broek\n\nJoost van den Broek (* 13. července 1982, Nizozemsko) je nizozemský hudební producent a klávesista zaměřující se především na symfonický metal. V počátcích své hudební kariéry působil jako klávesista ve skupině After Forever, poté se ale začal věnovat především produkci a technickým záležitostem ve studiu. V minulosti produkoval alba kapel jako jsou Epica, Xandria či ReVamp. Vystudoval hudební konzervatoř v Enschede a je zakladatelem a vlastníkem hudebního studia Sandlane Recording Facilities.\n\n"}
{"id": "1404501", "url": "https://cs.wikipedia.org/wiki?curid=1404501", "title": "Jakub Suchánek", "text": "Jakub Suchánek\n\nJakub Suchánek(* 16. listopadu 1984, Tábor) je český hokejový obránce momentálně hrající za tým ČEZ MOTOR České Budějovice.\n\nS kariérou začal ve svém rodném Táboře, už jako mladík si navíc připsal i pár startů za Soběslav, Ústí, Olomouc, Kadaň či Most. Ze svého rodného týmu odešel v sezoně 2009/2010 kdy šel hrát do Francie kde hrál pět let poté se vrátil zpět do Čech na dva roky se upsal prvoligovému ČEZ Motor České Budějovice když se léčil ze zranění nastoupil znovu párkrát za HC Tábor. V sezoně 2017/2018 odešel hrát Extraligu za nováčka Jihlavu se kterou ale ještě též sezonu sestoupil zpět do Chance ligy.\n\nNarodil se v Táboře kde i studoval. Student byl výborný a nikdy s žádným předmětem neměl problém. Jako vrchol své kariéry považuje právě léta v Táboře a odehranou sezonu v Extralize. K jídlu má nejradši hovězí steak se zázvorovou limonádou či vínem. Jeho sportovním vzorem je jeho bývalý spoluhráč z Tábora Jakub Hušek.\n\n"}
{"id": "1404511", "url": "https://cs.wikipedia.org/wiki?curid=1404511", "title": "Pontiac Sunfire", "text": "Pontiac Sunfire\n\nPontiac Sunfire je osobní automobil nižší střední třídy, představený pro modelový rok 1995 značkou Pontiac jako nástupce vozu Sunbird. Od svého předchůdce se lišil jak jménem, tak výrazným designem. Nový design byl navrhován společně s novým Chevroletem Cavalier, se kterým Sunfire sdílí platformu J-body a mechanické součástky.\n\nSunfire se prodával ve třech karosériích: jako sedan, kupé nebo kabriolet. Všechny tři varianty byly k dispozici v základní výbavě SE, vozy v karosérii kupé či kabriolet měly navíc sportovní výbavu GT, která obsahovala např. 16-palcová kola z lehkých slitin, dvojitý výfuk a agresivnější design přední části vozu. Výbava SE měla v základu 2,2 litrový čtyřválcový motor 2200 OHV, výbava GT 2,3 litrový LD2 a později 2,4 litrový LD9 - oba motory byly k dispozici i ve výbavě SE, ovšem za doplatek. V roce 2002 byl systém dvou výbav zrušen a jediným motorem, který se do Sunfire montoval, byl 2,2 litrový Ecotec.\n\nKabriolet se do roku 1998 prodával pouze ve výbavě SE, od roku 1999 zase naopak pouze ve výbavě GT. Po roce 2000 byla výroba kabrioletů Sunfire ukončena. Kabriolety se vyráběly odděleně v závodě \"Genesis\" v Lansingu v Michiganu. \n\nPontiac Sunfire za svůj jedenáctiletý životní cyklus prošel celkem dvěma facelifty. Poprvé v roce 2000, kdy se jednalo pouze o malou modernizaci předního a zadního nárazníku a větší modernizace celého vozu v roce 2003. Od tohoto roku až do ukončení výroby byla jediná dostupná karoserie v USA kupé, sedan se ale nadále prodával v Kanadě a Mexiku. Poslední Pontiac Sunfire sjel z montážní linky 22. června 2005. Pro rok 2006 General Motors nahradil Sunfire vozem Pontiac G5.\n\nIIHS ohodnotilo v čelním nárazovém testu Pontiac Sunfire hodnocením \"Špatné\".\n"}
{"id": "1404514", "url": "https://cs.wikipedia.org/wiki?curid=1404514", "title": "Toman Brod", "text": "Toman Brod\n\nToman Brod (18. ledna 1929 v Praze) pochází z pražské židovské rodiny. V průběhu druhé světové války byl v červenci roku 1942 se svým o dva roky starším bratrem Hanušem a matkou Olgou deportován do Terezína. Odtud byl za rok a půl (v prosinci 1943) transportován do koncentračního tábora v Osvětimi (do tzv. dětského tábora). Tady (v bloku BIIb) přežil až do června roku 1944, kdy prošel selekcí doktora Josefa Mengeleho a následně byl přemístěn do mužské části osvětimského tábora. V říjnu roku 1944 prošel Toman Brod další selekcí, byl určen pro práci ve Velkoněmecké říši a byl přemístěn do pracovního tábora Gross-Rosen. Po skončení druhé světové války a osvobození Německem okupovaných území onemocněl tyfem. Po návratu do Prahy prodělal tuberkulózu. Po druhé světové válce vstoupil Toman Brod do KSČ. V letech 1959 až 1965 byl registrován jako spolupracovník Státní bezpečnosti (StB). Koncem 60. let dvacátého století byl propuštěn ze zaměstnání a vyloučen z KSČ. Živil se jako čerpač vody a taxikář. Je signatářem Charty 77. Toman Brod patří k předním českým historikům. Ve svých odborných pracích se věnuje převážně novodobým vojenským dějinám, problematice československo-sovětských vztahů, československému odboji na Západě v období druhé světové války, holocaustu a druhé světové válce celkově. Kromě mnoha odborně zaměřených publikací mu vyšla i vzpomínková autobiografická kniha „Ještě že člověk neví, co ho čeká“.\n\nToman Brod se narodil v Praze 18. ledna roku 1929 do dobře situované a zámožné židovské rodiny.\n\nJeho otec Arnošt Brod (* 28. listopadu 1878 ve Vrdech-Bučicích) pocházel z Bučic. Do Prahy se přestěhoval ve druhé polovině dvacátých let dvacátého století. Byl velkoobchodníkem s obilím. V Čáslavi vlastnil sklad, kupoval od místních sedláků obilí, které pak na Plodinové burze v Praze prodával.\n\nJeho matka Olga Brodová, za svobodna Picková (* 29. ledna 1890 v Ledči nad Sázavou) pocházela z rozvětvené rodiny z Ledče nad Sázavou. Po svatbě s Arnoštem Brodem v červenci roku 1912 v Bučicích následovala ve dvacátých letech dvacátého století svého manžela do Prahy. Byla ženou v domácnosti. Brodovi patřili k dobře situované střední třídě, bydleli ve velkém pětipokojovém bytě (s výhledem na Vltavu a na Hradčany) ve druhém patře měšťanského domu z konce devatenáctého století na Palackého nábřeží(mezi Palackého a Jiráskovým mostem), měli kuchařku (Anna Kopská) a vychovatelku. Po smrti Arnošta Broda 28. září 1938 (dva dny před podpisem Mnichovské dohody) se rodina z finančních důvodů přestěhovala do menšího bytu ve Veletržní ulici v Holešovicích a byli nuceni se obejít bez vychovatelky.\n\nManželé Brodovi byli spolu již patnáct let, když se jim narodil (v roce 1927) prvorozený syn Hanuš a o dva roky později pak druhý syn Toman.\n\nToman Brod navštěvoval chlapeckou školu v Pštrossově ulici u kostela svatého Vojtěcha na Praze 1, v budově, kde byla v roce 1890 založena Minerva Elišky Krásnohorské, první české gymnázium, kde mohly studovat dívky. Po zrušení školy ve Pštrossově ulici pokračoval Toman Brod ve škole ve Štěpánské ulici. Po přestěhování rodiny do Veletržní ulice začal Toman Brod chodit do české školy v Holešovicích. Na doporučení blízkého příbuzného se rodina Brodových přestěhovala do domu v dnešní ulici Milady Horákové, který mu patřil. Za několik měsíců ale Němci byt zabrali a Brodovi se museli přestěhovat na Staré Město (do Kozí ulice), kam byli soustřeďováni židé z Prahy, kteří postupně museli opouštět své vlastní byty. Brodovic kuchařka Anna Kopská nebyla židovka a tak mohla na svoje jméno pronajmout dvoupokojový byt v Masné ulici, kam se rodina nakonec uchýlila.\n\nOpatření proti židům se postupem doby víc a víc stupňovala. S přibývajícími protižidovskými zákony došlo logicky i na židovské děti. V létě roku 1940 byl Toman Brod vyloučen ze školy. Spolu s několika židovskými dětmi nejprve tajně navštěvoval asi tři čtvrtě roku soukromou výuku organizovanou židovskými učiteli v privátních bytech. Když se na jaře roku 1942 uvolnila (paradoxně díky začínajícím židovským transportům) židovská škola v Jáchymově ulici navštěvoval asi dva měsíce i tuto školu.\n\nZe všech protižidovských opatření nejcitlivěji zasáhl na podzim roku 1941 dvanáctiletého Tomana Broda výnos o povinnosti nošení židovské žluté hvězdy. \n\nDne 27. července 1942 musel třináctiletý Toman Brod, jeho o dva roky starší bratr Hanuš a jeho matka Olga odjet z Prahy transportem \"AAu\" do židovského ghetta v Terezíně. \n\nTam byli rozděleni a zatímco jejich matka byla ubytována v Hamburských kasárnách, oba její synové bydleli zpočátku v Hannoverských kasárnách. Krátce nato byl Hanuš přemístěn do domova pro starší hochy a Toman pak do domova mládeže \"L 417\". Rozdílné ubytování ale hochům nebránilo v pravidelných návštěvách jejich matky (obvykle v poledne, kdy bylo volno).\n\nV domově \"L 417\" nepobyl Toman Brod dlouho. Onemocněl spálou a byl odeslán do nemocnice na infekční oddělení. Na podzim roku 1942 se Toman Brod uzdravil (kromě spály ještě prodělal žloutenku) a byl přemístěn zpátky na \"L 417\". Tady fungovali chlapci tak, že byli rozděleni do menších skupin, které měly každá svého vedoucího. Skupině, kde byl Toman, dělal vychovatele (jen něco málo přes dvacet let starý) Arno Ehrlich, který chlapce vychovával ve skautském duchu.\n\nMatka Tomana Broda v Terezíně dělala ošetřovatelku a pečovala o skupinu fyzicky i duševně postižených dětí. Bratr Hanuš (byl později ubytován v domově Q 317) chodil v Terezíně do práce, Toman spolu s ostatními chlapci vykonávali nenáročnou činnost před školou, kde byla malá zahrádka a kde se snažili něco vypěstovat. Jejich hlavní náplní ale byla návštěva školy, kde se konalo pravidelné vyučování (počty, zeměpis, dějepis a další předměty).\n\nJednoho dne byli bratři Tomanovi zařazeni do transportu na východ, ale podařilo se je vyreklamovat. Reklamaci (na přímluvu matky) provedl Tomanův bratranec, který byl z Ak-transportu (tzv. Aufbaukommando – komando výstavby, jistým způsobem privilegované) a měl nějaký vliv na terezínskou židovskou samosprávu. Z dalšího transportu, který odjížděl z Terezína v polovině prosince 1943 do Osvětimi, se mu to ale již nepodařilo.\n\nV koncentračním táboře v Birkenau (satelitní části osvětimského vyhlazovacího tábora) byl Toman Brod přemístěn do tzv. rodinného tábora \"BIIb\". (\"Familienlager Theresienstadt\")\n\nPřes den chodil s ostatními chlapci (tou dobou mu bylo čtrnáct let) na tzv. dětský blok, kde už se prakticky žádná výuka nekonala. Vychovatelé se snažili svoje svěřence zabavit vyprávěním, pokoušeli se secvičit divadlo, recitovat sborově různé básně nebo zkoušeli nastudovat všelijaké pantomimické scénky. Na dětský blok chodil i doktor Josef Mengele. Zde vystupoval jako hodný strýček, sice v esesácké uniformě, ale v bílých rukavičkách. S dětmi rozmlouval laskavě a ptal se jich, jestli jsou spokojené se svými vychovateli a jestli jim něco nechybí. Měl zájem především o dvojčata, která si zde vybíral.\n\nK privilegiím rodinného tábora patřila možnost dostávat balíky. Bratr Hanuš a matka napsali známým do Prahy lístky z „Arbeitslager Birkenau bei Neuberun“ a jejich bývalá kuchařka a bytná paní Anna Kopská skutečně odeslala do rodinného tábora bratrům Brodovým a jejich matce asi tři balíky s chlebem a pomazánkou.\n\nV červnu roku 1944 došlo k likvidaci tábora, ale ještě před tím Němci provedli několik selekcí. Doktor Josef Mengele nejprve odeslal pryč muže, pak ženy a nakonec v táboře zbyli jenom staří lidé, matky a děti. Tomanův bratr Hanuš byl začátkem července 1944 z tábora přemístěn do nějakého pracovního tábora a již jej nikdo více nespatřil. Zemřel nejspíše na jaře roku 1945, buďto kvůli nemoci nebo při pochodech smrti. V táboře zůstal Toman se svojí matkou. Ta byla již v Terezíně operována na rakovinu a tedy nemohla projít selekcí, takže si ji tam stejně jako čtrnáctiletého Tomana nechali.\n\nDoktor Josef Mengele provedl na poslední chvíli 6. července 1944 ještě selekci ve skupině asi jednoho sta chlapců ve věku zhruba od 14 do 16 let. Mengele uznal Tomana Broda (a spolu s ním i několik desítek chlapců) za schopného dalšího odsunu a to Brodovi zachránilo život. Byli odesláni do tzv. Männerlageru (mužského tábora).\n\nDne 10. července 1944 zbylí vězni (asi sedm tisíc lidí: ženy s dětmi, staří, nemocní lidé) z likvidovaného rodinného tábora v průběhu dvou nocí zahynuli v plynových komorách. Brodova matka Olga byla mezi nimi.\n\nV mužském táboře byl Toman Brod umístěn na blok č. 13 k tzv. Strafkommandu, kam se vězni dostávali za všelijaká provinění. Od vězňů pracujících v tzv. Sonderkommandu (zvláštní komando – obsluhovalo plynové komory a krematoria) se Toman Brod dozvěděl, že jeho matka zahynula v plynové komoře. Na podzim roku 1944 se začalo mluvit o tom, že se blíží Rudá armáda a že se tábor bude likvidovat.\n\nJednoho dne v říjnu roku 1944 byla nečekaně vyhlášena selekce. Při ní nějaký příslušník SS ukazoval doprava, doleva. Většině chlapců ukázal doprava ale Tomanu Brodovi ukázal doleva. Toman pak za jeho zády nepozorovaně přeběhl do skupiny napravo, což mu nejspíše zachránilo život. Vybraní chlapci spolu s Tomanem Brodem byli přemístěni do pracovního tábora Gross-Rosen v Kladsku (nedaleko Broumova).\n\nV pracovním táboře Gross-Rosen již byli chlapci zařazeni mezi muže, neměli žádná „chlapecká privilegia\". V zimě na přelomu let 1944/1945 chodili na pilu skládat dřevo z vagonů a do vagonů, nebo chodili kácet stromy a svážet dřevo z lesa. Bylo to v horách, ve sněhu, za mrazu, s nedostatečným oblečením, k tomu hlad a těžká práce.\n\nV lednu roku 1945 byl Tomas Brod vyhublý a vyzáblý tak, že se už prakticky nemohl postavit na nohy, byl nemocný a nemohl dál chodit to práce. Nějakým řízením osudu se dostal na Krankenstube (na revír) do táborového bloku, kde bylo alespoň jakžtakž teplo. Asi po čtrnácti dnech na konci ledna 1945 byl Toman Brod převezen do jiného tábora vzdáleného několik kilometrů od Gross-Rosen. Jednalo se o koncentrační tábor v Märzbachtalu (Riese), který vznikl oplocením bývalé malé továrny. Pracovní povinnost zde nebyla, zato zde vládla nedostatečná hygiena, vši a špína. Bylo to spíš odkladiště nemocných, kteří už prakticky na žádnou práci nechodili a čekali jen na smrt.\n\nNa jaře roku 1945 byl Toman brod natolik zesláblý, že jej začaly opouštět všechny síly a celé dny proležel v jakési předsmrtné agonii. Jen s největším duševním úsilím se nakonec přiměl k tomu, že se znovu přihlásil do práce, což mu nejspíše zachránilo život.\n\nDen 8. května 1945 večer se po táboře rozšířila zpráva, že příslušníci SS odešli a že tábor je volný. 9. května se objevili Poláci a Rusové. Konec války. Toman Brod z tábora ihned odešel, a snažil se jakkoliv dostat domů. Cestou narazil na ruského vojáka, který jej zavedl na nějaký německý statek, kde se Tomana Broda ujali, ale po týdnu se jeho zdravotní stav natolik zhoršil (začal u něj tyfus), že jej lidé ze statku převezli do nemocnice (polského lazaretu). Tam u něj diagnostikovali břišní i skvrnitý tyfus. Asi za pět neděl dostal potvrzení že nemá ani vši, ani tyfus a že je schopen transportu. Toman Brod cestoval pěšky, zčásti jel na nákladním vagonu s uhlím až se konečně dostal do pohraniční stanice Lichkov, které už bylo na území Československa. To už bylo v červnu 1945. Tady si Toman Brod sedl na rychlík do Prahy a tam vystoupil na Denisově nádraží. Odtud došel do Masné ulice do domu, odkud před třemi léty odcházel s bratrem a matkou do transportu. V Praze se setkal i s bývalou kuchařkou a bytnou (paní Annou Kopskou), která Brodovým do Birkenau posílala balíky s jídlem. Po návratu do Prahy prodělal Toman Brod tuberkulózu, kterou si ale úspěšně vyléčil v podolském sanatoriu. Následující měsíce strávil v různých nemocnicích a sanatoriích, prakticky po dva roky byl vyřazen ze života. Jako jediný z rodiny druhou světovou válku přežil.\n\nZačátkem roku 1948 nastoupil místo úředníka v podniku Gramofonové závody. Tady pracoval asi dva roky. Toman Brod reagoval na nabídku, že lidé, kteří by chtěli studovat, se mohou přihlásit, a pokud nemají maturitu, tak že si ji mohou dodělat. Následujících několik měsíců chodil do kurzu, po jehož konci složil zkoušku, nahrazující maturitu. Následně si mohl podat přihlášku na vysokou školu. Ve školním roce 1950/1951 navštěvoval Školu politických a hospodářských věd. Po čase byla tato škola zrušena a její studenti byli převedeni na Filozoficko-historickou fakultu Univerzity Karlovy. Tady si mohli studenti vybrat pro další studium různé obory, filozofii, historii nebo nějakou politicko-diplomatickou dráhu. Toman Brod si vybral historii a vysokoškolská studia dokončil v roce 1955. V tomtéž roce nastoupil do práce ve Vojenském historickém ústavu.\n\nToman Brod bydlel v původním bytě v Masné ulici, který sdílel s paní Annou Kopskou. Měnová reforma zavedená hned po skončení druhé světové války prakticky znehodnotila protektorátní úspory. Paní Anna Kopská zachránila několik šperků, které jí zanechala za války paní Brodová a z jejich prodeje dotovala náklady na studia Tomana Broda. V době po roce 1948, kdy se vláda v Československu dostala do rukou komunistů, se Toman Brod soustředil především na zvládnutí vysokoškolského studia a politickým událostem věnoval jen omezenou pozornost.\n\nV lednu 1948 vstoupil Toman Brod do komunistické strany veden představou, že proti jednomu extrému (hitlerovský režim), je možno bojovat pouze druhým extrémem – komunistickým režimem. Toto bylo posíleno i úvahou, že demokracie jako politický systém zklamala především tím, že se nedokázala bránit. Jediným tehdejším silným protivníkem a garantem neopakování hitlerovské vlády a hitlerovského režimu se Brodovi jevil režim komunistický. Z pohledu kádrového byl sice Toman Brod buržoazního původu s určitou mírou měšťáckého myšlení, ale na druhou stranu zapůsobila skutečnost, že za války osiřel, během války byl vězněn a prožil těžkou dobu.\n\nV roce 1952 ještě během vysokoškolských studií se na kolejích v Opletalově ulici seznámil Toman Brod s Libuší Kvasničkovou. Byla o tři roky mladší než on, pocházela z Moravy a v roce 1954 (30. dubna 1954), ještě před dokončením studia, se s ní oženil. Po svatbě bydleli novomanželé Brodovi dál v bytě v Masné ulici společně s paní Annou Kopskou. Na podzim roku 1954 se jim narodila dcera Šárka. Po skončení školy v roce 1955 nastoupil Toman Brod do pracovního poměru ve Vojenském historickém ústavu.\n\nProces s Rudolfem Slánským na počátku padesátých let dvacátého století, rozporuplný postoj komunistů k osobnosti Tita, projev Chruščova „Kult osobnosti a jeho důsledky“, v němž poodhalil a odsoudil diktátorské praktiky Stalina v únoru 1956 a další postoje strany a politické události přivedly Tomana Broda do řad intelektuální fronty humanitního směru, která se snažila komunismus reformovat zevnitř. Velmi brzy se však Brod a jemu podobně smýšlející filosofové, historikové, žurnalisté a spisovatelé z řad komunistů přesvědčili o nemožnosti reformovat komunismus, který je ve své podstatě zločinný.\n\nPři své práci ve Vojenském historickém ústavu se Toman Brod a jeho kolega, Eduard Čejka, dostali k problematice československého odboje za druhé světové války na Západě. Toto téma bylo v té době velké tabu a všichni, kdo bojovali na Západě proti Německu byli po Únoru 1948 kriminalizováni a mnozí dokonce vězněni. Brod a Čejka vydali knížku o vojácích na Západě, ve které se snažili ukázat, že to všichni nebyli reakcionáři, že to naopak byli lidé, kteří bojovali proti hitlerismu, za republiku, že to byli lidé, kteří měli zásluhy. Kniha vzbudila sice jistý ohlas (vyhrála i cenu v soutěži Svazu bojovníků za svobodu), ale cenzurou byla následně zakázána a znovu vyšla až v šedesátých letech dvacátého století. Na jedné stranické schůzi, kde se diskutovalo o tom, co to stalinismus vlastně byl a jaké zločiny s sebou nesl, přirovnal Toman Brod metody stranické politiky a policie k metodám gestapa. Následovalo vyšetřování, StB se jej snažila získat ke spolupráci, hrozilo mu vyloučení ze strany. Nakonec byl zbaven možnosti vědecké práce a ve Vojenském historickém ústavu jej přeřadili na podřadné místo. Psal se přelom padesátých a šedesátých let dvacátého století.\n\nV roce 1963 přešel Toman Brod do Československé akademie věd a to do ústavu, který se zabýval dějinami východní Evropy. Při studiu československo-sovětských vztahů ale Brod našel věci, které byly velmi nebezpečné a ještě mnohem výbušnější než problematika československých vojáků na Západě. Brod sbíral materiál a když začal psát knihu, byl z ústavu vyhozen. (Kniha pak vyšla jako samizdat a to definitivně až po roce 1989)\n\nPolitické uvolnění šedesátých let dvacátého století otevřelo možnosti hovořit i o dosud tabuizovaných tématech. Manželka Tomana Broda pracovala nejprve ve Státním ústředním archivu, později také v Československé akademii věd. Zajímala se o ni tajná policie, protože často přicházela do kontaktu s cizinci. Jednoho dne jí bylo oznámeno, že v archivu s tajnými dokumenty pracovat nemůže. Byla přeřazena do Encyklopedického ústavu Československé akademie věd, kde se pak po dobu několik následujících let podílela na tvorbě naučného slovníku.\n\nO dceru Brodových – Šárku se krom rodičů starala paní Anna Kopská a to prakticky až do své smrti v zimě roku 1963. Šárka byla výtvarně nadaná, po skončení základní školy navštěvovala střední uměleckou školu na Vinohradech. V šedesátých letech dvacátého století se stal Toman Brod zakládajícím členem „Výboru pro dějiny národně osvobozeneckého boje“ a byl zván i do zahraničí (Západní Německo, Rakousko) na různé konference.\n\nJako spolupracovník komunistické Státní bezpečnosti (StB) byl Toman Brod registrován v letech 1959 až 1965. Tuto etapu svého života vysvětluje tak, že dlouho neměl sílu se tajné policii a totalitnímu aparátu vzepřít. Nakonec tuto sílu vzepřít se totalitě v sobě Toman Brod nalezl až koncem šedesátých let dvacátého století. (Následoval „vyhazov“ ze zaměstnání i z komunistické strany; Toman Brod se pak živil jako čerpač vody a taxikář. – podrobněji viz níže)\n\nPo srpnových událostech roku 1968 nevyužil Toman Brod možnosti emigrovat. Začátkem roku 1969 získal stipendium na rok do Německa, rodina přijela za ním, dokonce mu německá strana nabízela místo na univerzitě. Ani tentokrát ale neemigroval. Po návratu do Československa, když mu vypršelo stipendium, byl vyloučen z KSČ, byl „vyhozen“ z Československé akademie věd a tak šel „čerpat vodu“. Byl zaměstnán u podniku s názvem „Vodní zdroje“. Zaměstnanci této organizace jezdili a bydleli v maringotkách po Československu, vrtali prameny, čerpali z nich vodu a hodnotili její průtok. Tuto práci vykonával Toman Brod asi rok. Poté pracoval (na dohodu) nějaký čas jako nelegální taxikář. V roce 1975 simuloval na psychiatrii komplex z koncentračních táborů, byl uznán jako invalida a byl mu přiznán invalidní důchod.\n\nManželka Libuše Brodová byla také vyloučena z KSČ a „vyhozena“ z Československé akademie věd. Následujících čtrnáct let pracovala jako uklízečka až do odchodu do starobního důchodu. Dcera Šárka nemohla pokračovat ve studiu.\n\nNa přelomu let 1976 / 1977 se Toman Brod stal jedním ze 150 prvních signatářů Charty 77. Následovala domovní prohlídka s cílem najít v bytě Brodů nějaký kontrarevoluční spis. Prohlídka ale skončila neúspěchem. Obdobně jako Toman Brod podepsali Chartu 77 i všichni jeho přátelé – členové \"Výboru pro dějiny národního osvobození\". Kromě častých domovních prohlídek byl byt, kde Brodovi bydleli, také odposloucháván.\n\nManželka Tomana Broda – Libuše Brodová – pracovala 15 let v ČSAV a dalších 15 let jako uklízečka. Platově bylo místo uklízečky honorováno asi třetinou platu v ČSAV, ale mělo to tu výhodu, že si práci mohla udělat v podstatě kdykoli a měla tím pádem i více volného času. V té době Libuše Brodová začala cvičit jógu a stala se vegetariánkou. V roce 1987 odešla do starobního důchodu.\n\nDcera manželů Brodových – Šárka nebyla přijata na vysokou školu i když měla nadprůměrné studijní výsledky. Pracovala pak několik let v různých obchodech jako aranžérka. V osmdesátých letech dvacátého století přijel do Prahy Američan Richard Hyland. Předtím pobýval nějaký čas na studiích v Německu a bylo mu doporučeno navštívit v Praze rodinu Brodových. Tak se Šárka seznámila se svým budoucím manželem. Richard Hyland byl žid a přes něj se Šárka začala o židovství zajímat. Vyzvala svého otce Tomana Broda, aby svoje zážitky sepsal, což on učinil.\n\nRodina Richarda Hylanda se přestěhovala do Ameriky už začátkem dvacátého století, prakticky se jich tedy události druhé světové války nedotkly. Šárka a Richard měli svatbu v roce 1982. Měli židovskou svatbu, Šárka konvertovala k židovství, nebyla totiž halachická židovka. Po svatbě se novomanželé nejprve přestěhovali do Německa a po dvou letech natrvalo přesídlili do Ameriky. Nejprve bydleli ve Washingtonu, Šárka zde vystudovala na Yale design. Pak bydleli nějakou dobu v Miami, kde její muž přednášel na univerzitě. Richard Hyland je právník a přednáší hodně, teď opět žijí na východním pobřeží ve Filadelfii. Šárka pracuje jako grafik-designer, navrhuje obálky na knihy, výstavy a taky přednáší na univerzitě.\n\nPo Sametové revoluci v listopadu 1989 se Toman Brod mohl vrátit zpět od Ústavu pro dějiny východní Evropy. Nebyl ovšem již schopen dodržovat pracovní disciplínu a podřídit se různým firemním nařízením. Po roce a půl proto definitivně odešel do důchodu. (Po nějakém čase tento ústav stejně zanikl, stal se součástí Historického ústavu Akademie věd.)\n\nToman Brod dostal nějaké finanční odškodnění za pobyt v koncentračním táboře od české vlády a od Němců. V polovině devadesátých let dvacátého století se Brodovi přestěhovali z Masné ulice do vlastního bytu v Praze – Bubenči. Toman Brod mohl publikovat to, co dříve kolovalo jen v samizdatu, mohl přednášet a psát články.\n\n\n\n\n\n\n\n\n\n\n"}
{"id": "1404519", "url": "https://cs.wikipedia.org/wiki?curid=1404519", "title": "Římskokatolická farnost Bílavsko", "text": "Římskokatolická farnost Bílavsko\n\nŘímskokatolická farnost Bílavsko je územní společenství římských katolíků s farním kostelem svatého Bartoloměje v děkanátu Holešov. \n\nFarní kostel je poprvé připomínán roku 1364. V 16. století se stala farnost protestantskou; po roce 1622 byla zdejší farní správa přikázána farnosti bystřické. Samostatná farní správa byla obnovena až roku 1784. Téhož roku byl postaven současný kostel, a to na místě starší stavby, z níž se zachovala hranolová věž.\n\nAdministrátorem excurrendo byl od ledna 2017 R. D. Mgr. Marek Výleta. Od července 2019 ho vystřídal R. D. Mgr. Jan Hrudík.\n\nVe farnosti se pravidelně koná tříkrálová sbírka. V roce 2017 činil její výtěžek v Bílavsku 5 080 korun, v Brusném 11 162 korun, v Hlinsku pod Hostýnem 10 123 korun, v Chomýži 11 903 korun a ve Slavkově pod Hostýnem 16 792 korun.\n\n"}
{"id": "1404520", "url": "https://cs.wikipedia.org/wiki?curid=1404520", "title": "Informační systém Evidence přestupků", "text": "Informační systém Evidence přestupků\n\nInformační systém evidence přestupků (ISEP, též Registr přestupků) byl jako neveřejný informační systém veřejné správy v ČR spuštěn v říjnu 2016. Systém umožňuje vést evidenci vymezených přestupků dle zákona č. 200/1990 Sb. a evidenci jednání mající znaky těchto přestupků, pokud tak stanoví zvláštní zákon. Údaje slouží pro správní řízení a k prokazování přestupkové bezúhonnosti.\n\nISEP je součástí Rejstříku trestů, který je podřízen Ministerstvu spravedlnosti. Investiční náklady na serverovou část jsou uváděny ve výši 3,4 mil. Kč, provozní náklady 1,3 mil./rok.\n\nRegistr je regulován následujícími právními předpisy:\n\n\nPodle Rejstříku trestů bylo v ČR spácháno asi 380 tis. přestupků/rok, z toho nejvíce proti majetku (asi polovina) a proti občanskému soužití.\n\nDo centrální evidence se zapíší přestupky na úseku ochrany před alkoholismem a jinými toxikomaniemi, na úseku zemědělství a myslivosti, na úseku obrany České republiky, proti veřejnému pořádku, proti občanskému soužití a proti majetku.\n\nRecidiva má být přísněji postihována u přestupků proti veřejnému pořádku, občanskému soužití a majetku. V případě těchto přestupků se o polovinu zvyšuje horní hranice výměry pro uložení pokuty. Záznam v registru může znamenat též odepření zbrojního průkazu, vyloučení z uchazečů o místo strážníka atd. Registr bude záznam o přestupku uchovávat pět let.\n\nSprávní orgán bude muset vždy ověřit, zda pachatel nebyl za stejný přestupek v posledním roce již uznán vinným. Pokud se pachatel dopustil přestupku do jednoho roku opakovaně, správní orgán musí uložit pokutu (nelze jen napomenutí). Opakovaný přestupek dále nelze řešit blokovou pokutou, je nutno jej oznámit do správního řízení.\n\n\nV systému funguje webová služba pro příjem záznamů o přestupku a pro příjem žádostí o opis z evidence přestupků. Řeší příjem a evidenci elektronicky zaslaných záznamů o spáchaném přestupku od orgánu veřejné moci, příjem a evidenci elektronicky zaslaných žádostí o opis z evidence přestupků, automaticky vydává opis z evidence přestupků.\n\nVkládání dat do ISEP nebo jejich výpis (lustrace) jsou možné buď prostřednictvím IS Czech POINT, nebo z aplikace používané správním orgánem pro správní delikty, např. Vita (Vita SW), Proxio (Marbes), mobilní Městská policie PRM (Gordic) aj.\n\n"}
{"id": "1404523", "url": "https://cs.wikipedia.org/wiki?curid=1404523", "title": "Alumni Scientiae Bohemicae", "text": "Alumni Scientiae Bohemicae\n\nSpolek Alumni Scientiae Bohemicae z.s. (ASB), ve volném překladu Absolventi České vědy, se zaměřuje na sdružování mladých aktivních lidí, kteří se mimo své studium nebo práci věnují dalším aktivitám podporujících rozvoj a podporu nadání v České republice u dalších, především středoškolských studentů, zprostředkovávání kontaktu s akademickou a firemní sférou, popularizaci vědy, rozvoji občanské společnosti a dalším činnostem.\n\nSpolek Alumni Scientiae Bohemicae, z.s. byl založen 17.12. 2015 jako výsledek iniciativity českých a slovenských studentů středních a vysokých škol. Hlavním cílem iniciativy bylo lépe propojit a sblížit studenty napříč vědeckými obory tak, aby mohly být snáze reflektovány jejich potřeby směrem ke státním a dalších vzdělávacím institucím, umožňovat realizaci zájmových projektů a lépe podporovat nadané středoškolské studenty. Jádro spolku bylo tvořeno především úspěšnými českými studenty předmětových soutěží, kteří reprezentovali Českou a Slovenskou Republiku na zahraničních soutěžích.\nPočátkem roku 2018 byla v České republice založena první tři lokální centra s působností v Praze, Pardubicích a Brně.\n\nV současné době členové spolku operují v 6 státech (ČR, SR, Německo, Rakousko, Velká Británie, USA).\n\nMezi hlavní aktivity spolku patří podpora a rozvoj nadaných českých studentů napříč vědními obory, tvorba komunity mladých úspěšných lidí a reflektování jejich potřeb a zájmů v rámci společenské diskuse. Vzhledem k široké působnosti členů spolku v rámci akademických institucí, vysokých škol a univerzit i v rámci podnikového sektoru tak vytváří unikátní síť operující na celém území ČR.\n\nV rámci spolupráce s Národním institutem pro další vzdělávání (NIDV) a Středoškolskou odbornou činností (SOČ) členové spolku ralizují portfolio aktivit od pořádání besed s úspěšnými účastníky v rámci národního kola SOČ až po školení nadaných českých studentů, kteří reprezentují Českou republiku na zahraničních projektových soutěžích olympiádách typu Intel ISEF, EUCYS, a konferencích (MILSET, IWRW), Swiss Talent Forum (STF) a další. Ve spolupráci s Českým svazem vědeckotechnických společností (ČSVTS) spolek spolupracuje na přípravě studentů vysílajících na mezinárodní soutěže Beijing Youth Science Creation Competition (BYSCC) a China Adolescent Science & Technology Innovation Contest (CASTIC). V rámci další spolupráce déle pomáhají zprostředokovávat odborné stáže v rámci spolupracujících institucí.\n\nSpolek ASB je také společně s Fakultou Chemicko-Technologickou Univerzity Pardubice (FChT UPA) spoluorganizátorem středoškolské týmové soutěže Chemiklání, které se každoročně účastní více jak 300 studentů. V roce 2018 proběhl již třetí ročník této soutěže. V rámci doprovodného programu pro pedagogy jsou také realizovány rozšiřující workshopy a přednášky. Od roku 2018 je soutěž Chemiklání uvedena ve sborníku soutěží spoluvyhlašovaných MŠMT.\n\nSpolek tak poskytuje poradenství, karierní koučink a vzdělávací aktivity pro mladé nadané studenty. Kolektiv lidí kolem spolku nadále vytváří tvůrčí platformu a inkubátor pro zajímavé projekty ať už odborného nebo vědecko-popularizačního charakteru. Jednotliví členové spolku se pak dále podílejí na organizování dalších národních i mezinárodních projektů, mezi kterými lze jmenovat například: Expedice Mars, ProStředoškoláky, Pangea\n\n"}
{"id": "1404525", "url": "https://cs.wikipedia.org/wiki?curid=1404525", "title": "Hans Hartung", "text": "Hans Hartung\n\nHans Heinrich Ernst Hartung (* 21. září 1904, Lipsko, Německo - 8. prosince 1989, Antibes, Francie) byl německý abstraktní malíř a grafik, známý svou spontánní gestickou malbou. Je řazen k předním představitelům informelu a tašismu.\n\nNarodil se v umělecké rodině v Lipsku a v mládí ho ovlivnil Rembrandt, Goya a němečtí malíři jako Lovis Corinth a Max Slevogt, z expresionistů Oskar Kokoschka and Emil Nolde. Roku 1924 začal studovat filozofii a historii umění na Lipské Univerzitě a odtud přešel na Akademii nejprve v Lipsku a později v Drážďanech, kde kopíroval díla starých mistrů. Jeho vztah k umění změnila roku 1926 výstava mezinárodního umění v Drážďanech, kde byli zastoupeni Georges Braque, Juan Gris, Henri Matisse a Pablo Picasso. Rozhodl se opustit Německo z obavy před provincionalismem a vydal se na kole po Itálii a nakonec se usadil v Paříži. Tam kopíroval díla starého i moderního umění, ale nestýkal se s ostatními umělci. Po návštěvě jihu Francie ho tamní příroda inspirovala ke studiu díla Paula Cézanna a zájmu o proporce a pravidlo zlatého řezu. \n\nRoku 1928 navštívil Mnichov a studoval malířskou techniku u Maxe Doernera. O rok později se oženil s norskou abstraktní expresionistkou Annou-Evou Bergman a usadil se s ní nejprve v Leucate ve Francii a později na Menorce (1932-1934). Poprvé vystavoval roku 1931 v Drážďanech. Jeho vazby k Německu oslabila smrt otce v roce 1932 a později odmítnutí jeho kubizujícího stylu jako \"degenerovaného umění\" nacistickým režimem. Když se roku 1935 pokusil prodat obrazy v Berlíně, hrozilo mu zatčení a musel s pomocí přítele, řeckého historika umění Christiana Zervose uprchnout zpět do Francie.\n\nPo návratu do Paříže se s ním na dálku a na nátlak tchyně rozvedla jeho žena, byl mu odejmut německý pas a Hartung upadl do depresí. Jeho abstraktní obrazy se neprodávaly a z finančních problémů mu pomáhali přátelé Kandinski, Miró a Mondrian. Zúčastnil se skupinové výstavy v Jeu de Paume, kterou připravil jeho přítel a kurátor Christian Zervos a pravidelně vystavoval na \"Salon des Surindépendants\" (1935, 1937, 1945). Sochař Julio González mu nabídl svůj ateliér a roku 1939 se Hartung oženil s Gonzálesovou dcerou Robertou. Roku 1939 ho jako cizince německé národnosti zatkla francouzská policie a byl několik měsíců vězněn. Po propuštění v prosinci 1939 vstoupil do Cizinecké legie, ale již roku 1940 byl demobilizován. Utekl pak s Gonzálesovou rodinou na jih Francie a po smrti Julia Gonzálese (1942) přešel do Španělska, kde byl uvězněn sedm měsíců v koncentračním táboře Miranda del Ebro. Podařilo se mu uprchnout do Severní Afriky, kde znovu vstoupil do Cizinecké legie pod jménem Pierre Berton. V bitvě u Belfortu roku 1944 přišel o pravou nohu. Po skončení války získal roku 1945 francouzské občanství a byl vyznamenán Válečným křížem (Croix de Guerre) a jmenován Grand officier de l'ordre national de la Légion d'honneur.\n\nRoku 1947 měl první samostatnou výstavu v Paříži v Galerie Lydia Conti a ve druhé polovině 50. let se jeho malba dočkala uznání a ocenění na výstavách v Galerie de France (1956) a Galerie Craven. Roku 1956 také obdržel \"Prix Guggenheim\" a byl jmenován čestným členem Akademie der Künste v Berlíně. Roku 1957 se znovu oženil s Annou-Evou Bergman. Roku 1960 mu byla udělena Mezinárodní Grand Prix na benátském Bienále. Měl retrospektivní výstavu v Musée national d'art moderne, Paris (1969) a autorskou výstavu v Metropolitan Museum of Art, New York (1975) a Musée d'art moderne de la Ville de Paris (1980). Roku 1976 vyšly poprvé jeho memoáry pod názvem \"Autoportrait\". Roku 1977 se stal členem \"Académie des Beaux-Arts\" in Paris. Zemřel v Antibes ve věku 85 let.\nHartungova malba ze zralého období je gestuální, kaligrafická a téměř monochromatická. Je charakteristická dlouhými paralelními tahy štětce nebo škrábanci. V Evropě je vnímán jako protějšek amerických abstraktních expresionistů. Hartung ovlivnil zejména mladé americké malíře v 60. letech (Helen Frankenthaler, Sam Francis) a stál u zrodu americké lyrické abstrakce 60. a 70. let.\n\n\n"}
{"id": "1404527", "url": "https://cs.wikipedia.org/wiki?curid=1404527", "title": "Olga Danilovićová", "text": "Olga Danilovićová\n\nOlga Danilovićová, cyrilice: Олга Даниловић, (* 23. ledna 2001 Bělehrad) je srbská profesionální tenistka hrající levou rukou a vítězka tří grandslamových juniorek ve čtyřhře. Ve své dosavadní kariéře na okruhu WTA Tour vyhrála jeden singlový turnaj, když se na Moscow River Cupu 2018 stala první vítězkou turnaje WTA narozenou po roce 2000. V rámci okruhu ITF získala do ledna 2020 pět titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v říjnu 2018 na 96. místě a ve čtyřhře pak v červnu 2019 na 117. místě. Od roku 2018 ji trénuje bývalý druhý hráč světa Àlex Corretja ze Španělska, jenž byl jejím mentorem od sezóny 2016. V letech 2017–2018 roli kouče plnil Juan Lizariturry.\n\nV srbském fedcupovém týmu debutovala v roce 2018 základním blokem 1. skupiny zóny Evropy a Afriky proti Bulharsku, v němž vyhrála dvouhru nad Šinikovovou a v páru s Radanovićovou prohrály čtyřhru. Srbky zvítězily 2:1 na zápasy. Do roku 2020 v soutěži nastoupila k šesti mezistátním utkáním s bilancí 5–0 ve dvouhře a 2–4 ve čtyřhře.\n\nV juniorské kategorii grandslamu vyhrála tři deblové soutěže. Nejdříve jako 16letá triumfovala na French Open 2016 se Španělkou Paulou Arias Manjónovou, poté ovládla se Slovinkou Kajou Juvanovou Wimbledon 2017 a konečně po boku Ukrajinky Marty Kosťjukové si odvezla titul z US Open 2017. \n\nV rámci hlavních soutěží událostí okruhu ITF debutovala v červnu 2015, když na turnaj v srbském Prokuplje s dotací 10 tisíc dolarů obdržela divokou kartu. V úvodním kole podlehla Australance Alexandře Nancarrowové. Premiérový singlový titul v této úrovni tenisu vybojovala při své druhé účasti na túře ITF v listopadu 2015, kdy zavítala na antalyjský turnaj s rozpočtem deset tisíc dolarů. Ve finále dvouhry přehrála Slovenku Vivien Juhászovou. Z Turecka si odvezla „double“ po triumfu ve čtyřhře s Berfou Cengizovou.\n\nNa okruhu WTA Tour, vyjma Fed Cupu, debutovala na květnovém Mutua Madrid Open 2018. Na úvod kvalifikace vyřadila jedenáctou nasazenou Ukrajinku Katerynu Bondarenkovou. Následně však podlehla druhé nasazené Bělorusce Aryně Sabalenkové a do dvouhry neprošla. Hlavní soutěž si poprvé zahrála v sedmnácti letech na červencovém Moscow River Cupu 2018, probíhajícím na antuce. Původně byla vyřazena již v kvalifikačním turnaji od Španělky Pauly Badosové Gibertové. Po odstoupení Martićové však postoupila do dvouhry jako šťastná poražená. Na její raketě pak postupně dohrály Slovenka Anna Karolína Schmiedlová, turnajová osmička Kaia Kanepiová z Estonska, nejvýše nasazená světová desítka Julia Görgesová a v semifinále běloruská turnajová pětka Aljaksandra Sasnovičová. V boji o titul pak zdolala Rusku téhož věku Anastasiji Potapovovou po třísetovém průběhu. Na okruhu WTA Tour si připsala debutovou trofej jako první šampionka narozená v roce 2000 a později. Stala se také druhou šťastně poraženou vítězkou turnaje WTA, když navázala na Andreu Jaegerovou z lednového Las Vegas 1980. V následném vydání žebříčku se posunula ze 187. na 112. místo.\n\nNarodila se roku 2001 v srbské metropoli Bělehradu do rodiny čtyřnásobného mistra Evropy a stříbrného olympionika v basketbalu Predraga Daniloviće a sportovní novinářky působící v Radioteleviziji Srbije.\n\n"}
{"id": "1404533", "url": "https://cs.wikipedia.org/wiki?curid=1404533", "title": "Nálepkovo", "text": "Nálepkovo\n\nNálepkovo (dříve \"Vondrišel\", , ) je obec na Slovensku v okrese Gelnica ležící na levém břehu řeky Hnilec. V obci žije obyvatel. Současný název je z roku 1948 podle partyzánského velitele a hrdiny SNP Jána Nálepky. První písemná zmínka o obci pochází z roku 1290.\n\nObec byla do druhé poloviny dvacátého století osídlena především karpatskými Němci. Roku 1928 zde vznikla Karpatoněmecká strana. Po druhé světové válce bylo původní obyvatelstvo obce vysídleno.\n\nObcí prochází železniční trať Margecany – Červená Skala a silnice druhé třídy II/546.\n\nNachází se zde klasicistní římskokatolický kostel svatého Štěpána z let 1770–1781, barokní evangelický kostel z roku 1785 a radnice z konce 18. století.\n\n"}
{"id": "1404542", "url": "https://cs.wikipedia.org/wiki?curid=1404542", "title": "Amonný kation", "text": "Amonný kation\n\nAmonium je víceatomový kationt s chemickým vzorcem NH, vzniká protonací amoniaku (NH). Název tohoto iontu je taktéž součástí názvů protonovaných substituovaných aminů a kvartérních amoniových sloučenin (NR), u nichž se namísto jednoho či více vodíkových atomů nachází organické funkční skupiny (ve vzorci označené jako R).\n\nAmonný kation vzniká reakcí amoniaku s Brønstedovou–Lowryho kyselinou (donorem protonů):\n\nTento kation je mírně kyselý, reaguje s Brønstedovými zásadami, přičemž vznikají opět nenabité molekuly amoniaku:\n\nReakcí koncentrovaných roztoků amonných solí se silnými zásadami tak lze připravit amoniak. Při rozpouštění amoniaku ve vodě se malá část jeho molekul přeměňuje na amonné kationty:\n\nMíra přeměny amoniaku na amonné kationty závisí na pH roztoku. Při nízkém pH se rovnováha posouvá doprava: na ionty se přemění více molekul amoniaku. Při vysokém pH (tedy nízké koncentraci oxoniových kationtů) je rovnováha posunuta více doleva: hydroxidové anionty absorbují protony z amonných kationtů a mění je na molekuly amoniaku.\n\nK tvorbě amooných sloučenin může docházet i v parách amoniaku, například při kontaktu par amoniaku a chlorovodíku vzniká bílý oblak chloridu amonného.\n\nPřeměnu amonného iontu na amoniak lze usnadnit přidáním silné zásady.\n\nAmonný kation je součástí mnoha solí jako jsou uhličitan amonný, chlorid amonný a dusičnan amonný. Většina jednodušších amonných solí je velmi dobře rozpustná ve vodě; výjimku tvoří hexachloroplatnan amonný, jehož vznik byl dříve využíván k důkazu amonných kationtů. Dusičnan amonný a obzvláště chlorečnan amonný jsou silně výbušné, při jejich výbuchu působí amoniak jako redukční činidlo.\n\nAmonné ionty mohou vytvořit amalgám. Jeden z nich lze připravit elektrolýzou roztoků amonných solí za použití rtuťové katody. Tento amalgám se rozkládá za uvolnění amoniaku a vodíku.\n\nVolný elektronový pár atomu dusíku vytváří vazbu s protonem (H). Všechny čtyři vazby N-H jsou tedy ekvivalentní, jedná se o polární kovalentní vazby. Iont má tvar čtyřstěnu s atomem dusíku uprostřed a vodíkovými atomy ve vrcholech a je isoelektronový s methanem a boranem. Jeho poloměr je 175 pm, tedy podobný jako u cesného kationtu, který má poloměr 183 pm.\n\nVodíkový atom v amonném kationtu může být nahrazen alkylovou nebo jinou organickou skupinou za vzniku substituovaného amonného iontu (amoniový ion, systematický název je aminiový ion). Podle počtu navázaných skupin může být tento ion \"primární\", \"sekundární\", \"terciární\" nebo \"kvartérní\"; s výjimkou kvaternárních iontů jde o slabé kyseliny.\n\nPříkladem reakce, při níž se vytváří takový kation je reakce dimethylaminu s kyselinou za vzniku dimethylaminiového kationtu, (CH)NH:\n\nKvartérní amoniové kationty mají na dusíkový atom navázány čtyři organické skupiny, na dusík není navázán žádný vodík. Tyto kationty, jako například tetrabutylamoniový kation, se někdy využívají k nahrazení sodných nebo draselných iontů za účelem navýšení rozpustnosti příslušného aniontu v organických rozpouštědlech. Primární, sekundární a terciární amoniové soli mají stejné využití, nejsou však tak lipofilní; používají se též jako katalyzátory fázového přenosu nebo jako tenzidy.\n\nZvláštní skupinou organických amonných solí jsou deriváty aminových radikálových kationtů, RN jako například hexachloroantimonan tris(4-bromofenyl)amonný.\n\nAmonný kation má velmi podobné vlastnosti jako kationty těžších alkalických kovů. Předpokládá se, že se amonium bude za velmi vysokých tlaků, například uvnitř obřích planet, jako jsou Uran a Neptun chovat jako kov (ionty NH obklopené volnými elektrony).\n\nZa běžných podmínek se amonium nevyskytuje jako čistý kov, ovšem se rtutí vytváří amalgámy.\n\n"}
{"id": "1404547", "url": "https://cs.wikipedia.org/wiki?curid=1404547", "title": "WPP (firma)", "text": "WPP (firma)\n\nWPP plc nebo krátce WPP je britská nadnárodní společnost zaměřená na reklamu, na média a na PR. Hlavní sídlo se nachází v Londýně, exekutivní kanceláře má v Dublinu. V roce 2011 byla s obratem 16 miliard USD největší z „Velké čtyřky“ podobných společností, před společnostmi Omnicom a Publicis. V roce 2016 pro ni pracovalo asi 205 tisíc zaměstnanců ve více než 3 tisících kanceláří ve 112 zemích světa. Společnost vlastní velký počet reklamních a PR agentur, médií a společností zaměřených na výzkum trhu, včetně IMRB, Millward Brown, Grey, Burson-Marsteller, Hill & Knowlton, JWT, Ogilvy & Mather, TNS, Young & Rubicam, GroupM nebo Cohn & Wolfe.\n\nFirma vznikla v New Yorku v roce 1971 jako \"Wire and Plastic Products plc\" (WPP plc) a vyráběla drátěné nákupní košíky. V roce 1985, když měla dva zaměstnance, ji koupil Martin Sorrell a začal ji přebudovávat na nadnárodní holding v oblasti reklamy, médií a PR. Název i tradiční britskou právní formu, podobnou akciové společnosti, jí však ponechal. Z velkého počtu převzetí a akvizic byly zvlášť významné J. Walter Thompson Group (JWT) za 566 M USD (1987), Ogilvy Group za 864 M USD (1989) nebo Young & Rubicam (2000)\n\n2017: WPP plc na svých stránkách sama sebe označuje za světovou jedničku ve službách zaměřených na komunikaci, na konci roku 2017 činila její tržní kapitalizace 16 miliard GBP a v roce 2017 zisky společnosti po odečtení nákladů činily 16,9 miliard USD.\n\nDle informace ze srpna 2018 bude WPP investovat v centru Prahy, kam chce soustředíit svých 12 agentur. Toto centrum se bude nacházet v Praze 7, v ulici Bubenská 1 (bývalá budova Elektrických podniků), kde v současné době probíhá rekonstrukce a kanceláře mají být otevřeny v r. 2021. Má se jednat o jednu z velkých kanceláří WPP vedle Amsterdamu, Madridu a Milána. WPP se dohodla na dlouhodobém pronájmu této budovy se společností CPI Property Group \n\nPhilip Lader - výkonný viceprezident \n\nO plusech a mínusech monopolního postavení čtyř největších světových reklamních agentur včetně WPP viz příspěvek .\n"}
{"id": "1404550", "url": "https://cs.wikipedia.org/wiki?curid=1404550", "title": "The Duff", "text": "The Duff\n\nThe Duff je americká filmová komedie z roku 2015. Režie se ujal Ari Sandel a scénáře Josh A. Cagan. Film je adaptací stejnojmenného románu od Kody Keplinger. Hlavní role hrají Mae Whitman, Robbie Amell, Bella Thorne, Nick Eversman, Skyler Samuels, Bianca Santos, Allison Janney a Ken Jeong. Film měl premiéru ve Spojených státech dne 20. února 2015. V České republice nebyl v kinech promítán.\n\n\nFilm vydělal celosvětově 43,5 milionů dolarů po celém světě. Rozpočet filmu činil 8,5 milionů dolarů. Za první víkend docílil páté nejvyšší návštěvnosti, kdy vydělal 10,8 milionů dolarů. Umístil se za filmy \"Padesát odstínů šedi\", \", , .\" \n\nNa recenzní stránce Rotten Tomatoes získal ze 101 započtených recenzí 71 procent s průměrným ratingem 6 bodů z deseti. Na serveru Metacritic snímek získal z 28 recenzí 56 bodů ze sta. Na Česko-Slovenské filmové databázi si snímek k 3. srpnu 2018 drží 63 procent.\n\nFilm získal 5 nominací na cenu Teen Choice Awards a to v kategoriích nejlepší filmová komedie, nejlepší mužský herecký výkon v komedii (Amell), nejlepší ženský herecký výkon v komedii (Whitman), nejlepší zloduch (Thorne) a nejlepší polibek. Cenu si nakonec odnesla pouze Bella Thorne. Thorne také získala nominaci na cenu Young Artist Award v kategorii nejlepší herecký výkon mladé herečky ve vedlejší roli (14–21 let).\n"}
{"id": "1404551", "url": "https://cs.wikipedia.org/wiki?curid=1404551", "title": "Gollinský vodopád", "text": "Gollinský vodopád\n\nGollinger Wasserfall je vodopád v Rakousku, ve spolkové zemi Salcbursko v horské skupině Göllgruppe v Berchtesgadenských Alpách. Jedná se o dvoustupňový vodopád s celkovou výškou 75 m.\n\nVodopád se nachází na potoku Schwarzbach, který vyvěrá z obrovské krasové vyvěračky v jeskyni Schwarzbachfall-Höhle v nadmořské výšce 660 m. Teplota vody je celoročně 5 − 6 °C. Vydatnost vyvěračky značně kolísá od 20-30 l/s v zimě a v suchých obdobích až po 15 000 - 20 000 l/s v období extrémních dlouhodobých srážek. Průměrný průtok vody za období 1999–2011 činil 1261 l/s. Spekulovalo se o propojení tohoto systému s jezerem Königsee na bavorské Berchtegadenských Alp, tato spojitost se však přes veškeré průzkumy neprokázala.\n\nHorní stupeň vodopádu padá od jeskyně do obřího vodního kotle, odkud protéká pod přírodním skalním mostem. Dolní stupeň má výšku 25 metrů a padající voda se rozstřikuje do vějíře. Celý vodopád je zpřístupněn díky soustavě ocelových lávek, můstků a schodišť, které vedou až k vývěrové jeskyni.\n"}
{"id": "1404561", "url": "https://cs.wikipedia.org/wiki?curid=1404561", "title": "Policajt ze sámošky 2", "text": "Policajt ze sámošky 2\n\nPolicajt ze sámošky 2 (v anglickém originále Paul Blart: Mall Cop 2) je americká filmová komedie z roku 2015. Režie se ujal Andy Fickman a scénáře Nick Bakay a Kevin James. Film je sequelem filmu \"Policajt ze sámošky\" z roku 2009. Hlavní role hrají Kevin James, Neal McDonough, David Henrie a Daniella Alonso. Film měl premiéru ve Spojených státech dne 17. dubna 2015. V České republice se film nepromítal v kinech.\n\n\nFilm vydělal 71 milionů dolarů v Severní Americe a 36,2 milionů dolarů v ostatních oblastech, celkově tak vydělal 107,3 milionů dolarů po celém světě. Rozpočet filmu činil 30 milionů dolarů. Za první víkend docílil druhé nejvyšší návštěvnosti, kdy vydělal 29,2 milionů dolarů. Umístil se za filmem \"Rychle a zběsile 7\", který vydělal 29,2 milionů dolarů.\n\nNa recenzní stránce Rotten Tomatoes získal z 57 započtených recenzí 5 procent s průměrným ratingem 2,5 bodů z deseti. Na serveru Metacritic snímek získal z 16 recenzí 13 bodů ze sta. Na Česko-Slovenské filmové databázi si snímek k 3. srpnu 2018 drží 44 procent.\n\nFilm získal tři nominaci na cenu Teen Choice Awards, a to v kategoriích nejlepší filmová komedie, nejlepší mužský výkon v komedii (James), nejlepší ženský výkon v komedii (Rodriguez). Šest nominací získal na cenu Zlatá malina, a to v kategoriích nejhorší film, nejhorší herec, nejhorší režisér, nejhorší scénář, nejhorší prequel, remake, rip-off nebo sequel a nejhorší duo na scéně.\n"}
{"id": "1404565", "url": "https://cs.wikipedia.org/wiki?curid=1404565", "title": "Hardangervidda", "text": "Hardangervidda\n\nHardangervidda je náhorní plošina () ve středu jižního Norska, která pokrývá části krajů Viken, Vestfold og Telemark a Vestland. Je to největší náhorní plošina svého druhu v Evropě s celoročně chladným alpským podnebím; nachází se zde jeden z největších norských ledovců, Hardangerjøkulen. Většina náhorní plošiny je chráněna jako součást národního parku Hardangervidda. Hardangervidda je oblíbená turistická a rekreační destinace a je ideálním místem pro řadu outdoorových aktivit.\n\nPlošina je největší parovina (\"peneplén\", erodovaná rovina) v Evropě, pokrývající plochu 6 500 km² v průměrné nadmořské výšce asi 1100 m. Nejvyšší bod náhorní plošiny je Sandfloegga, který dosahuje nadmořské výšky 1 721 m. \n\nPlošina je zbytkem horské krajiny, která byla během pleistocenní doby ledové obrušována ledovci. Ledovce daly plošině její současnou podobu se širokými pláněmi, mělkými jezery a několika málo vystupujícími vrcholy. Příkré části jsou pouze ve vyšší západní části, kde se plošina svažuje dolů k fjordům Sørfjord a Eidfjord (boční větve velkého Hardangerfjordu). Krajina Hardangerviddy je charakterizována holou, bezlesou slatinou (mokřinou). Existují značné rozdíl mezi západní stranou, které dominuje skalnatý terén a rozlehlé holé skály, a východní stranou, která je mnohem plošší a je mnohem více pokryta vegetací. Liší se také podnebí mezi oběma stranami: západní strana je značně vlhčí než východní a v některých částech naprší více než 1000 mm za rok. Výrazný vrchol Hårteigen (1690 m) je viditelný z většiny náhorní plošiny.\n\nGeologická stavba většiny Hardangerviddy je velmi stará. Valivé kameny z fellů (kopců) na Hardangerviddě jsou zbytky hor, které byly působením ledovců během ledových dob odnášeny dolů. Podloží je převážně prekambro a kambro-silurského původu.\n\nCelá Hardangervidda leží nad hranicí lesa. Alpské klima umožňuje přítomnost mnoha druhů arktických zvířat a rostlin daleko jižněji než kdekoli jinde v Evropě. Na náhorní plošině bylo zaznamenáno 24 druhů savců a 114 druhů ptáků. Je zde provozován chov ovcí. \n\nDivoká stáda sobů patří s přibližně 15 000 zvířaty zaznamenanými v roce 1996 a přibližně 8 000 v roce 2008 mezi největší na světě. Během roku sobi migrují přes náhorní plošinu a stěhují se ze zimních pastvin na východní straně Hardangerviddy, kde se živí lišejníky, do míst kde se rodí na úrodnějším západě náhorní plošiny. Dne 26. srpna 2016 bylo bleskem zabito 323 sobů, což vyvolalo diskusi Norské agentury pro životní prostředí o tom, zda se tu má nechat tolik mrtvých těl.\n\nNa Hardangerviddě žije mimo jiné polární liška, zajíc bělák, rosomák a velké množství lumíků norských, jehož populace každých jedenáct až dvanáct let náhle prudce vzroste. Typickými ptačími druhy jsou např. slavík modráček, linduška luční, bělořit šedý, skřivan ouškatý, sovice sněžní a bělokur rousný i horský.\n\nRozdílné podnebí na náhorní plošině má výrazný vliv na flóru, která je bohatší na té vlhčí, srážkami bohatší západní straně než na té východní, sušší části. \nVelká část náhorní plošiny tvoří horská (arkto-alpínská) tundra s hrubými travinami, s nízkými keři a keříčky, mechorosty (zejména rašeliníkem) a lišejníky. Všude se zde nacházejí typičtí průvodci rašelinišť – vlochyně, šicha, brusinka a zakrslé břízy či vrby, naopak vzrostlé dřeviny zde rostou řídce. Na Hardangerviddě bylo nalezeno více než 450 druhů rostlin. Mezi nimi jsou i druhy, které jsou jinak běžné pouze v polárních oblastech; kvůli extrémním zimním podmínkám je nejjižnější oblastí výskytu mnoha polárních druhů flóry a fauny. Hardangervidda je zejména známá množstvím ostružiníku morušek. \n\nZ houby \"Tolypocladium inflatum\" (\"Beauveria nivea\"), která byla nalezena v půdním vzorku získaném v roce 1969 na Hardangerviddě, bylo původně izolováno imunosupresivní léčivo Ciclosporin, které se široce používá při transplantaci orgánů k prevenci odmítnutí.\n\nV holocenním klimatickém optimu (doba kamenná) před 9 až 5 tisíci lety bylo regionální klima teplejší a velká část Hardangerviddy byla zalesněna; na pastvinách nad dnešní hranicí lesa se stále nacházejí borovicové kmeny Při předpokládaném oteplení může být Hardangervidda opět z velké části zalesněná.\nNárodní park má dvě návštěvnické střediska: Hardangervidda Natursenter (Přírodovědné centrum) v Eidfjordu a Hardangervidda Nasjonalparksenter (Centrum národního parku) v Tinnu v Skinnarbu u jezera Møsvatnet, u města Rjukan a horské vesnice Rauland.\n\nHardangervidda je obývána po tisíce let; v oblasti bylo zjištěno několik set kočovných osad z doby kamenné, které s největší pravděpodobností souvisely s migrací sobů. Náhorní plošinu protínají dávné stezky, spojující západní a východní Norsko. Jedním z příkladů je \"Nordmannsslepa\" spojující Eidfjord a Veggli v údolí Numedal s Holem a Uvdalem. Je to stále klíčová tranzitní trasa mezi Oslem a Bergenem. Náhorní plošinu protíná i Bergenská železniční trať a hlavní silnice číslo 7.\n\nV roce 1981 byla část Hardangerviddy vyhlášena za národní park, s plochou 3 422 km² největší v celém Norsku. Hranice parku vedou od Numedalu a Uvdalu na východě a Røvelseggi a Ullensvangu na západě. Norská turistická asociace (DNT) udržuje po celé plošině komplexní síť chat a cest. Jde o oblíbenou destinaci pro pěší turistiku, horolezectví a rybaření; v zimě pro běžecké lyžování od chaty k chatě.\n\nDva norské hudební projekty, Ildjarn a Nidhogg, se spojily za účelem natočení dvou ambientních alb, jednoho s názvem \"Hardangervidda Part I\" (2003) a druhého \"Hardangervidda Part II\" (2003), Obě alba byla zcela inspirována touto oblastí.\n\nPoslední dvě jednání hry Henrika Ibsena \"Když my mrtví procitneme\" () se odehrávají v horském lázeňském středisku na Hardangerviddě.\n\nHlavním lákadlem na Hardangerviddě je příroda ve všech jejích projevech. Obzvláště působivé jsou mj.\n\nNa okrajích Hardangerviddy, které jsou na rozdíl jádrové oblasti obvykle snadno dosažitelné veřejnou dopravou, jsou další pozoruhodnosti:\n\nV oblasti Hardangerviddy se nachází několik dřevěných sloupových kostelů (stavkirke). V údolí Hallingdal jsou dřevěné kostely v Torpo (starý a vedle něj nový kostel) a v Hol. V údolí Numedal jsou kostely ve Flesbergu, Nore, Rollagu či v Uvdalu (nádherné malbami růží).\n\nHardangervidda má několik muzeí:\n\n\n"}
{"id": "1404577", "url": "https://cs.wikipedia.org/wiki?curid=1404577", "title": "Martin Bayer", "text": "Martin Bayer\n\nMartin Bayer (* 20. prosince 1972, Poprad) je bývalý československý lyžař, sdruženář. Po skončení aktivní kariéry působí jako trenér.\n\nNa XVI. ZOH v Albertville 1992 skončil v severské kombinaci v závodě jednotlivců na 41. místě. Na XVII. ZOH v Lillehammeru 1994 reprezentoval Slovensko a skončil v severské kombinaci v závodě jednotlivců na 52. místě.\n\n"}
{"id": "1404581", "url": "https://cs.wikipedia.org/wiki?curid=1404581", "title": "Honťanský seniorát", "text": "Honťanský seniorát\n\nHonťanský seniorát či Hontský seniorát (slov. \"Hontiansky seniorát\") je seniorátem Západního distriktu Evangelické církve augsburského vyznání na Slovensku. V seniorátu je celkem 26 církevních sborů s 7226 členy. Seniorát sídlí v Krupině.\n\nCírkevní sbory: Babiná, Baďan, Banská Štiavnica, Cerovo, Čelovce, Dačov Lom, Devičie, Drážovce, Drienovo, Dudince, Hodruša-Hámre, Hontianske Moravce, Hontianske Tesáre - Dvorníky, Kráľovce-Krnišov, Krupina, Ladzany, Lišov, Pliešovce, Prenčov, Rykynčice, Sása, \nSazdice, Sucháň, Šahy, Terany, Žibritov\n\n\n"}
{"id": "1404583", "url": "https://cs.wikipedia.org/wiki?curid=1404583", "title": "Návrat blbýho a blbějšího", "text": "Návrat blbýho a blbějšího\n\nNávrat blbýho a blbějšího (v anglickém originále Dumb and Dumber To) je americká filmová komedie z roku 2014. Režie a scénář se ujali Bobby a Peter Farrelly. Film je třetím filmem série \"Blbý a blbější\". Hlavní role hrají Jim Carrey, Jeff Daniels, Rob Riggle, Laurie Holden a Kathleen Turner. Film měl premiéru ve Spojených státech dne 14. listopadu 2014 a v České republice dne 4. prosince 2014.\n\n\nFilm vydělal 86,2 milionů dolarů v Severní Americe a 83,6 milionů dolarů v ostatních oblastech, celkově tak vydělal 169,8 milionů dolarů po celém světě. Rozpočet filmu činil 50 milionů dolarů. Za první víkend docílil nejvyšší návštěvnosti, kdy vydělal 38 milionů dolarů.\n\nNa recenzní stránce Rotten Tomatoes získal ze 146 započtených recenzí 29 procent s průměrným ratingem 4,3 bodů z deseti. Na serveru Metacritic snímek získal z 36 recenzí 36 bodů ze sta. Na Česko-Slovenské filmové databázi si snímek k 3. srpnu 2018 drží 57 procent.\n"}
{"id": "1404584", "url": "https://cs.wikipedia.org/wiki?curid=1404584", "title": "Hartberg", "text": "Hartberg\n\nHartberg je město v rakouské spolkové zemi Štýrsko, správní středisko okresu Hartberg-Fürstenfeld. Nachází se na úpatí kopce Ringkogel ve Východoštýrské pahorkatině, protéká jím říčka Hartberger Safen. Město je snadno dostupné po dálnici A2. Žije zde obyvatel.\n\nLokalita byla osídlena již v neolitu, Leopold I. Štýrský zde okolo roku 1128 založil osadu, která je v listině z roku 1286 uvedena jako město (\"civitas\").\n\nMěsto má řadu památek:\n\nNachází se zde muzeum, gymnázium, hudební škola, nemocnice a termální lázně, město pořádá každoročně kulturní festival a sobotní farmářské trhy. Nedaleko leží chráněné území Hartberger Gmoos. Hartberg je členem mezinárodní organizace Cittaslow, zaměřené na šetrný a udržitelný rozvoj místních komunit.\n\nVe městě sídlí sportovní klub TSV Hartberg, od roku 2018 účastník rakouské fotbalové Bundesligy.\n\n"}
{"id": "1404586", "url": "https://cs.wikipedia.org/wiki?curid=1404586", "title": "Stadion S22", "text": "Stadion S22\n\nStadion S22 je moped s jednoválcovým dvoudobým motorem zdvihového objemu 50 cm³. Byl vyráběn v letech 1960-1965. Jeho předchůdce byl moped Stadion S11.\n\n\n\n\n\n\n"}
{"id": "1404592", "url": "https://cs.wikipedia.org/wiki?curid=1404592", "title": "Philip Lader", "text": "Philip Lader\n\nPhilip Lader (* 17. března 1946 Queens) je americký politik, bývalý velvyslanec Spojených států amerických ve Spojeném království a výkonný viceprezident společnosti WPP plc. V současnosti je partnerem právní kanceláře Nelson Mullins Riley & Scarborough, kromě toho vykonává funkci ředitele společnosti Marathon Oil. \n\nV roce 1966 absolvoval bakalářské studium z politologii na Dukeově univerzitě, poté v roce 1967 absolvoval magisterské studium z historie na Michiganské univerzitě v Ann Arbor, v letech 1967 až 1968 pokračoval postgraduálním studiem práv a anglické ústavní historie na Oxfordské univerzitě. Titul Juris Doctor získal na Harvardově univerzitě v roce 1972.\n\nVykonával funkci poradce Morgan Stanley International. Zastával pozici nezávislého nevýkonného ředitele Rusalu. Byl oceněn čestným doktorátem na několika univerzitách a vysokých školách.\n\nJe zakladatelem diskuzní platformy s názvem \"Renesanční víkendy\" (anglicky \"Renaissance Weekends\") pro představitele byznysu, vlády, médií, vědy, technologií a umění. Těchto diskuzí se zpravidla účastní významné osobnosti, jakými jsou nositelé Nobelových a Pulitzerových cen. Diskuze probíhají mimo záznam a šíře tématů je široká, nicméně se hlavně koncentruje na otázky týkající se politiky a byznysu.\n\nV roce 2013 jako předseda WPP plc byl vystaven kritice za to, že generální ředitel WPP plc Martin Sorrell pobíral značně vysoký plat a byl nejlépe placeným mužem v reklamní branži. Jednalo se o déle trvající kritiku.\n"}
{"id": "1404598", "url": "https://cs.wikipedia.org/wiki?curid=1404598", "title": "AgustaWestland AW109S Grand", "text": "AgustaWestland AW109S Grand\n\nAgustaWestland AW109S Grand (někdy jen A109 Grand nebo Agusta Grand) je lehký dvoumotorový osmimístný víceúčelový vrtulník vyráběný společností AgustaWestland (nyní Leonardo Helicopters). Vyvinut byl z typu AgustaWestland AW109 prodloužením kabiny a listů nosného rotoru s odlišnou konstrukcí jejich špiček. Od AW109 s motory Pratt & Whitney Canada PW206C se také liší použitím pohonných jednotek PW207C. AW109S Grand byl do služby původně zaveden v roce 2005, a od té doby je užíván v různých rolích, včetně transportní, sanitní, pátrání a záchrany a ve vojenství.\n\nAW109SP GrandNew je odvozená verze odlišující se zejména instalací jednotné sady avioniky pro let podle přístrojů (IFR), zahrnující systém varování před blízkostí terénu (TAWS) a průhledový displej s integrovanou grafikou.\n\nAW109 Trekker je varianta AW109S s nezatažitelným ližinovým podvozkem, která poprvé vzlétla v březnu 2016.\n\nÚdaje podle\n\n\n"}
{"id": "1404607", "url": "https://cs.wikipedia.org/wiki?curid=1404607", "title": "Zuma (satelit)", "text": "Zuma (satelit)\n\nZuma je označení 47. letu Falconu 9 a vzhedem k tomu, že vynášený náklad byl tajný, tak není jasné, zda se jedná i o oficiální název satelitu. Družici vyrobila firma Northrop Grumman a byla zároveň i jejím provozovatelem pro zákazníka, kterým byla americká vláda. Byla vynesena na nízkou oběžnou dráhu, ale kvůli závadě na vypouštěcím adaptéru, který byl pro tuto misi upravený pro snížení vibrací společností Northrop Grumman, se družice neoddělila od druhého stupně.\n\nSmlouva o vynesení satelitu byla uzavřena v roce 2015. V polovině října 2017 se objevili informace o startu Falconu 9, který do té doby nebyl známý. Startovat se mělo už 10. listopadu 2017 z rampy LC-39A a náklad nebyl známý. Let byl označený jako Mission 1390, také se objevilo označení Zuma.\n\nStart byl nejdříve odložen na 15. listopad, poté na 16. listopad a následně na 17. listopad. Poté SpaceX oznámila, že kvůli závadě, kterou objevila při testování aerodynamického krytu pro jiného zákazníka bude start znovu odložen, nejdříve na 18. listopad, poté vyšlo najevo, že ke startu nedojde dříve než v prosinci. Vzhledem k odkladům a blížícímu se prvnímu startu Falconu Heavy se start přesunul na rampu SLC-40 a termín byl určen na začátek ledna 2018. Termín startu byl určený na 5. ledna 2018, poté odložený na 6. ledna, poslední odklad byl na 8. ledna 2018.\n\nPro vynesení byl použit první stupeň B1043, který byl původně určený pro CRS-13, ale jelikož NASA svolila k používání již letěných prvních stupňů, tak bylo možné tento stupeň použít zde. Statický zážeh před startem proběhl 12. listopadu 2017, začátkem ledna 2018 proběhlo několik tankovacích testů. Po vynesení nákladu první stupeň úspěšně přistál na pevninské ploše LZ-1.\n"}
{"id": "1404610", "url": "https://cs.wikipedia.org/wiki?curid=1404610", "title": "Bac Kan (provincie)", "text": "Bac Kan (provincie)\n\nBac Kan () je provincie na severu Vietnamu. Žije zde přes 300 tisíc lidí, hlavní město je Bac Kan. Nachází se zce jezero Ba Be a národní park.\n\nVětšina provincie je hornatá a až 95 % plochy pokrývají tropické lesy. Sousedí s provinciemi Ha Giang, Tuyen Quang, Thai Nquyen, Lang Son a Cao Bang.\n"}
{"id": "1404612", "url": "https://cs.wikipedia.org/wiki?curid=1404612", "title": "Elena Révayová", "text": "Elena Révayová\n\nElena Révayová (* 10. července 1958) je bývalá československá atletka slovenského původu, která se specializovala na hod oštěpem. \n\nByla členkou Slávie UK Bratislava.\n\n"}
{"id": "1404618", "url": "https://cs.wikipedia.org/wiki?curid=1404618", "title": "Binh Phuoc (provincie)", "text": "Binh Phuoc (provincie)\n\nBinh Phuoc () je provincie na jihu Vietnamu. Žije zde přes 900 tisíc obyvatel, hlavní město je Dong Xoai.\n\nPovrch je nížinatý, nejvýše 200 m. n. m. sousedí s provinciemi Tay Ninh, Binh Duong, Dong Nai, Lam Dong a Dak Nong. Na severu sousedí s Kambodžou.\n"}
{"id": "1404621", "url": "https://cs.wikipedia.org/wiki?curid=1404621", "title": "Laia Palauová", "text": "Laia Palauová\n\nLaia Palau Altés (* 10. září 1979 Barcelona) je španělská basketbalová rozehrávačka, od roku 2018 hráčka francouzského klubu Bourges Basket.\n\nDvakrát vyhrála Euroligu: v roce 2012 s Ros Casares Valencia a v roce 2015 se ZVVZ USK Praha, jako první překonala hranici tisíce asistencí v zápasech Euroligy. Šestkrát vyhrála španělskou ligu (2003, 2007, 2008, 2009, 2010, 2012), jednou francouzskou (2006), jednou polskou (2013) a čtyřikrát českou (2014, 2015, 2016, 2017). \nVe španělské reprezentaci působí od roku 2002 a od roku 2014 je její kapitánkou, se 262 mezistátními starty je španělskou rekordmankou. Na mistrovství světa v basketbalu žen získala bronzovou medaili v roce 2010 a stříbrnou v roce 2014, je stříbrnou medailistkou z Letních olympijských her 2016 a mistryní Evropy z let 2013 a 2017. \n\n"}
{"id": "1404624", "url": "https://cs.wikipedia.org/wiki?curid=1404624", "title": "Divoká dvojka", "text": "Divoká dvojka\n\nDivoká dvojka (v anglickém originále Hot Persuit) je americký akční a komediální film z roku 2015. Režie se ujala Anne Fletcher a scénáře David Feeney a John Quaintance. Hlavní role hrají Reese Witherspoon, Sofía Vergara a Robert Kazinsky. Film měl premiéru ve Spojených státech dne 8. května 2015 a v České republice dne 28. května 2015.\n\n\nFilm vydělal 34,6 milionů dolarů v Severní Americe a 16,9 milionů dolarů v ostatních oblastech, celkově tak vydělal 51,5 milionů dolarů po celém světě. Rozpočet filmu činil 35 milionů dolarů. Za první víkend docílil druhé nejvyšší návštěvnosti, kdy vydělal 13,9 milionů dolarů. Umístil se za filmem \"\", který vydělal 77,7 milionů dolarů.\n\nNa recenzní stránce Rotten Tomatoes získal z 162 započtených recenzí 7 procent s průměrným ratingem 3,2 bodů z deseti. Na serveru Metacritic snímek získal z 36 recenzí 31 bodů ze sta. Na Česko-Slovenské filmové databázi si snímek drží k 3. srpnu 2018 53 procent.\n\nFilm získal čtyři nominace na cenu Teen Choice Awards v kategoriích nejlepší herečka ve filmové komedii (Witherspoon), nejlepší chemie (Witherspoon a Vergara), nejlepší polibek (Witherspoon a Vergara) a nejlepší výbuch vzteku (Witherspoon).\n"}
{"id": "1404628", "url": "https://cs.wikipedia.org/wiki?curid=1404628", "title": "Slovenská národní knihovna", "text": "Slovenská národní knihovna\n\nSlovenská národní knihovna ( \"Slovenská národná knižnica\", zkr. \"SNK\") se sídlem v Martině je hlavní knihovnou na Slovensku. Profiluje se jako moderní vědecká, kulturní, informační a vzdělávací instituce, která slouží všem občanům Slovenska i zahraničním uživatelům.\n\nSNK Slovenská národní knihovna je konzervační a depozitní knihovnou Slovenské republiky, přednostně shromažďuje, odborně zpracovává, uchovává, ochraňuje a zpřístupňuje domácí a zahraniční slovacikální dokumenty. Fondy a sbírky SNK obsahují téměř 5 milionů knihovních jednotek, 1,7 milionu archivních dokumentů a tisíce muzeálních jednotek.\n\nSNK koordinuje rozvoj Knihovnického systému Slovenské republiky a zabezpečuje modernizaci poskytovaných knihovních a informačních služeb. SNK přímo spolupracuje s domácími a zahraničními institucemi. V letech 2012-2015 byla organizátorem národního projektu Digitální knihovna a digitální archiv, spolufinancovaný Evropského fondu regionálního rozvoje (ERDF). Projekt byl zaměřený na masovou digitalizaci knihovních a archivních fondů, ochranu písemného kulturního dědictví (papíru) před nevyhnutnou degradací.\n\nTaktéž byla zapojena do digitalizace kulturního dědictví Slovenska, vzniklý digitální obsah je zpřístupněný na portálu Slovakiana.\n\nSNK byla založena v roce 2000 (do roku 2000 byla SNK součástí Matice slovenské) s hlavním sídlem v Martině. Právní formou je státní rozpočtovou organizací, zřizovatelem je Ministerstvo kultury Slovenské republiky.\n\n\n\n"}
{"id": "1404638", "url": "https://cs.wikipedia.org/wiki?curid=1404638", "title": "Oboustranné textilie", "text": "Oboustranné textilie\n\nOboustranné textilie, všeobecně označované anglickým názvem double face jsou výrobky s odlišným vzorováním nebo materiálem na líci a rubu výrobku.\n\nPodle některých odborníků je double face jeden z druhů \"dvojitých tkanin\" (v češtině známých pod názvem dubl). Jednoduché výrobky zhotovené vazební technikou se dvěma útky a jednou osnovní nití (nebo také ze dvou osnov a jednoho útku) byly známé v Peru už kolem roku 700 n.l.\n\nU tkanin se dá double face tvořit \n\nZátažné pleteniny se vyrábí \n\nNa internetu se nabízí také základní kurzy techniky \"ručního pletení\" oboustranných pletenin. \n"}
{"id": "1404640", "url": "https://cs.wikipedia.org/wiki?curid=1404640", "title": "Já, Earl a holka na umření", "text": "Já, Earl a holka na umření\n\nJá, Earl a holka na umření (v anglickém originále Me and Earl and the Dying Girl) je americký komediální a dramatický film z roku 2015. Režie se ujal Alfonso Gomez-Rejon a scénáře Jesse Andrews. Film je adaptací stejnojmenné novely od Andrewse. Hlavní role hrají Thomas Mann, Olivia Cooke, RJ Cyler a Jon Bernthal. Film měl celosvětovou premiéru na filmovém festivalu Sundance. Ve Spojených státech měl premiéru dne 12. června 2015. V České republice nebyl promítán v kinech.\n\n\nFilm vydělal 69 milionů dolarů v Severní Americe a 48,4 milionů dolarů v ostatních oblastech, celkově tak vydělal 117,4 milionů dolarů po celém světě. Rozpočet filmu činil 37 milionů dolarů. Za první víkend docílil druhé nejvyšší návštěvnosti, kdy vydělal 16,6 milionů dolarů.\n\nNa recenzní stránce Rotten Tomatoes získal z 201 započtených recenzí 82 procent s průměrným ratingem 7,5 bodů z deseti. Na serveru Metacritic snímek získal z 40 recenzí 74 bodů ze sta. Na Česko-Slovenské filmové databázi si snímek k 3. srpnu drží 75 procent.\n"}
{"id": "1404650", "url": "https://cs.wikipedia.org/wiki?curid=1404650", "title": "Komin", "text": "Komin\n\nKomin je vesnice v opčině Ploče v Chorvatsku v Dubrovnicko-neretvanské župě. V roce 2001 zde žilo 1303 obyvatel.\n\nKomin leží v severozápadní části údolí, podél pravého břehu řeky Neretvy. Od města Rogotin je vzdálen 5 km, od Ploče 10 km, od města Metković 12 km, od Opuzenu 3 km a od hranice s Bosnou a Hercegovinou 15 km. Přes Komin prochází silnice a železnice, která byla postavena po druhé světové válce.\n\nV roce 1918 zde bylo nalezeno 300 000 římských mincí.\n\nHlavní ekonomickou aktivitou je pěstování ovoce a zeleniny, především mandarinek a dále rybolov. Úrodná půda byla získána melioracemi, které byly zahájeny v šedesátých letech 20. století a trvaly 20 let.\n"}
{"id": "1404653", "url": "https://cs.wikipedia.org/wiki?curid=1404653", "title": "Bez kalhot XXL", "text": "Bez kalhot XXL\n\nBez kalhot XXL (v anglickém originále Magic Mike XXL) je komediální a dramatický film z roku 2015. Režie se ujal Gregory Jacobs a scénáře Reid Carolin. Hlavní role hrají Channing Tatum, Matt Bomer, Kevin Nash aJoe Manganiello. Film je sequlem \"Bez kalhot\" z roku 2012. Ve Spojených státech proběhla premiéra dne 1. července 2015 a v České republice dne 16. července 2015.\n\n\nFilm vydělal 66 milionů dolarů v Severní Americe a 56,5 milionů dolarů v ostatních oblastech, celkově tak vydělal 122,5 milionů dolarů po celém světě. Rozpočet filmu činil 14,8 milionů dolarů. Za první víkend docílil čtvrté nejvyšší návštěvnosti, kdy vydělal 12,8 milionů dolarů. \n\nNa recenzní stránce Rotten Tomatoes získal z 215 započtených recenzí 65 procent s průměrným ratingem 5,8 bodů z deseti. Na serveru Metacritic snímek získal z 41 recenzí 60 bodů ze sta. Na Česko-Slovenské filmové databázi si snímek k 3. srpnu 2018 drží 49 procent.\n\nChanning Tatum získal nominaci na cenu Teen Choice Awards v kategorii nejlepší letní hvězda (muž). Nominaci taky získal film na udílení cen Women Film Critics Circle Awards v kategorii nejhorší zobrazení muže.\n"}
{"id": "1404660", "url": "https://cs.wikipedia.org/wiki?curid=1404660", "title": "Henry Hardinge, 1. vikomt Hardinge", "text": "Henry Hardinge, 1. vikomt Hardinge\n\nHenry Hardinge, 1. vikomt Hardinge (\"Henry Hardinge, 1st Viscount Hardinge of Lahore\") (30. března 1785, Wrotham, Anglie – 24. září 1856, South Park, Anglie) byl britský vojevůdce a státník. Po účasti v napoleonských válkách zastával vládní funkce a byl generálním guvernérem v Indii. V armádě dosáhl hodnosti polního maršála a nakonec byl vrchním velitelem britského vojska. S titulem vikomta zasedal od roku 1846 ve Sněmovně lordů. Jeho vnuk Charles Hardinge byl diplomatem a v letech 1910–1916 místokrálem v Indii.\n\nPocházel z rodiny připomínané od 16. století, rod původně užíval jména Harding, Hardy nebo Hardie. Narodil se jako prostřední syn duchovního Henryho Hardinge, jeho starší bratr George (1781–1808) padl jako kapitán Royal Navy za napoleonských válek, mladší bratr Robert (1790–1864) sloužil v armádě a dosáhl hodnosti generálmajora.\n\nStudoval v Etonu a v roce 1799 vstoupil do armády, aktivní službu zahájil v Kanadě, později se v rámci napoleonských válek zúčastnil bojů ve Španělsku, kde byl dvakrát zraněn a rychle postupoval v hodnostech. V roce 1815 byl jako rytíř Řádu lázně povýšen do šlechtického stavu, v červnu 1815 v bitvě u Ligny přišel o levou ruku a kvůli vážnému zranění se nemohl zúčastnit bitvy u Waterloo. V letech 1815–1818 byl přidělen k pruské armádě jako součásti okupačních vojsk ve Francii. V roce 1821 byl povýšen na plukovníka, mezitím se stal členem Dolní sněmovny (1820–1844). V politice patřil k toryům a blízkým spolupracovníkům vévody Wellingtona. Krátce po vstupu do parlamentu začal zastávat nižší vládní funkce související se správou armády, byl ředitelem vojenského zásobování v úřadu generálního polního zbrojmistra (1823–1827) a ve Wellingtonově kabinetu státním podsekretářem války (1828–1830), od roku 1828 též členem Tajné rady. V roce 1830 byl povýšen na generálmajora a v letech 1830 a 1834–1835 byl státním sekretářem pro Irsko, zároveň byl od roku 1830 členem irské Tajné rady.\n\nV roce 1841 byl povýšen na generálporučíka a v letech 1841–1844 byl státním sekretářem války. Generální guvernér v Indii 1844–1848. Do Indie byl jmenován poté, co dosavadní generální guvernér Edward Law byl odvolán pro svůj údajně příliš benevolentní přístup k domorodcům. Henryho Hardinge v úřadu ministra války nahradil Thomas Fremantle. V Indii v té době vypukla první sikhská válka, jíž se Hardinge aktivně zúčastnil. Původně přijal jen místo druhého velitele pod vrchním velením maršála Gougha, ale pro nesouhlas s jeho pozdějšími plány nakonec uplatnil svou autoritu generálního guvernéra a velení převzal sám. Vojenskými operacemi přispěl k rozšíření britských držav v Indii a po návratu do Anglie byl povýšen na vikomta Lahore s členstvím ve Sněmovně lordů. Později v první Derbyho vládě zastával post generálního polního zbrojmistra (1852), v roce 1854 byl povýšen na generála a v letech 1854–1856 byl vrchním velitelem britské armády. Mezitím byl v roce 1855 povýšen na polního maršála. Na funkci vrchního velitele rezignoval v červenci 1856 a zemřel o necelé dva měsíce později.\n\nOženil se v roce 1821, kdy měl již dostatečně vlivné postavení, a jeho manželkou se stala Emily Stewart (1789–1865), sestra ministra zahraničí vikomta Castlereagha. Z jejich manželství pocházely čtyři děti, dědicem titulů byl starší syn Charles Stewart Hardinge, 2. vikomt Hardinge (1822–1894), mladší syn Sir Arthur Edward Hardinge (1828-1892) dosáhl v armádě hodnosti generála, byl velitelem v Bombaji a guvernérem na Gibraltaru. Z dalšího potomstva později vynikl Charles Hardinge (1858–1944), diplomat a místokrál v Indii.\n\n\n\n"}
{"id": "1404661", "url": "https://cs.wikipedia.org/wiki?curid=1404661", "title": "Charles Hardinge, 1. baron Hardinge", "text": "Charles Hardinge, 1. baron Hardinge\n\nCharles Hardinge, 1. baron Hardinge (\"Charles Hardinge, 1st Baron Hardinge of Penshurst\") (20. června 1858, Londýn, Anglie – 2. srpna 1944, Penshurst, Anglie) byl britský diplomat a státník, vnuk maršála a indického generálního guvernéra Henryho Hardinga. Dlouhodobě působil ve službách britského ministerstva zahraničí, byl velvyslancem v Rusku a Francii. V letech 1910–1916 byl místokrálem v Indii, získal Podvazkový řád a od roku 1910 s titulem barona zasedal ve Sněmovně lordů.\n\nNarodil se jako mladší syn Charlese Hardinge, 2. vikomta Hardinge, po matce byl spřízněn s šlechtickou rodinou hrabat z Lucanu. Studoval v Harrow a v Cambridge, v roce 1880 vstoupil do diplomatických služeb. Byl velvyslaneckým tajemníkem v Teheránu a Petrohradě, poté krátce pracoval v Londýně na ministerstvu zahraničí. V letech 1904–1906 byl velvyslancem v Petrohradě a od roku 1904 též členem Tajné rady. Ve funkci státního podsekretáře zahraničí (1906–1910). patřil k blízkým spolupracovníkům ministra zahraničí Edwarda Greye, v roce 1907 odmítl nabídku na post velvyslance v USA a v roce 1909 podnikl s králem Eduardem VII. diplomatickou cestu do Německa. V roce 1910 povýšen na barona z Penshurstu a povolán do Sněmovny lordů.\n\nV letech 1910–1916 byl generálním guvernérem a místokrálem v Indii. K důležitým událostem jeho funkčního období patřila návštěva krále Jiřího V. v Indii (1911) a přesídlení hlavního města z Kalkaty do Dillí (1911). Nesouhlas části Indů s přesunem hlavního města byl příčinou atentátu, při němž byl Hardinge těžce zraněn (1912). Přesto se mu nakonec podařilo zlepšit vztahy mezi Británii a Indií a prosadil významnou vojenskou účast Indů v první světové válce. V roce 1916 se vrátil do Anglie a získal Podvazkový řád. V letech 1916–1920 byl znovu státním podsekretářem zahraničí a mezitím v roce 1916 ještě předsedou vládní komise pro vyšetřování vzpoury v Irsku (1916). Svou kariéru zakončil jako velvyslanec v Paříži (1920–1922).\n\nZískal čestný doktorát v Cambridge a byl také smírčím soudcem v Kentu, kde vlastnil statky. Díky službě v diplomacii získal řadu zahraničních záslužných řádů, byl rytířem Řádu čestné legie, rakouského Leopoldova řádu nebo ruského Řádu sv. Alexandra Něvského.\n\nV roce 1890 se oženil se svou sestřenicí Winnifred Sturt (1868–1914), dcerou 1. barona Alingtona. Jejich starší syn Edward (1892-1914) padl za první světové války, dědicem titulů byl mladší syn Alexander Hardinge, 2. baron Hardinge (1894-1960), který byl dlouholetým soukromým tajemníkem králů Jiřího V., Eduarda VIII. a Jiřího VI. Dcera Diamond (1900-1927) se provdala do rodu Abercromby.\n\nCharlesův bratranec Sir Arthur Henry Hardinge (1859–1933) působil taktéž v diplomacii a byl britským vyslancem v Persii, Portugalsku, Belgii a Španělsku.\n\n\n"}
{"id": "1404662", "url": "https://cs.wikipedia.org/wiki?curid=1404662", "title": "James Bruce, 8. hrabě z Elginu", "text": "James Bruce, 8. hrabě z Elginu\n\nJames Bruce, 8. hrabě z Elginu (\"James Bruce, 8th Earl of Elgin, 12th Earl of Kincardine, 8th Baron Bruce of Whorlton, 1st Baron Elgin\") (20. července 1811, Londýn, Anglie – 20. listopadu 1863, Dharamsala, Indie) byl britský diplomat a státník ze staré skotské šlechty. Zastával funkce ve vládě, byl generálním guvernérem v Kanadě a místokrálem v Indii. V době opiových válek významně působil jako diplomat v Číně, zastával také řadu čestných funkcí ve Skotsku.\n\nPocházel ze starobylého skotského rodu, narodil se do početné rodiny diplomata a sběratele Thomase Bruce, 7. hraběte z Elginu (1766–1841). Studoval v Etonu a v Oxfordu, kde se spřátelil s pozdějším premiérem W. Gladstonem. V roce 1841 byl zvolen do Dolní sněmovny, ale téhož roku po otci zdědil šlechtické tituly se skotským peerstvím.\n\nV letech 1842–1844 byl guvernérem na Jamajce. Zásluhy získal především jako generální guvernér v Kanadě (1847–1854), kde se mu podařilo konsolidovat politické poměry po předchozích povstáních, uzavřel obchodní smlouvu s USA a podporoval výstavbu železnic. V roce 1849 získal britský titul barona Elgina a vstoupil do Sněmovny lordů (všechny ostatní rodové tituly platily pouze pro Skotsko).\n\nV roce 1857 byl jmenován členem Tajné rady a jako zplnomocněný komisař vyslán s vojenským kontingentem do Číny, kde měl hájit britské obchodní zájmy. Mezitím ale vypuklo Velké indické povstání a Elgin svěřený vojenský sbor uvolnil pro udržení nadvlády v Indii. Do Číny se dostal až v roce 1858 a uzavřel Tiencinskou smlouvu, téhož roku získal Řád lázně. Po návratu do Anglie se stal v Palmerstonově vládě generálním poštmistrem (1859–1860), poté byl znovu vyslán do Číny a vydal pokyn k vypálení Letního paláce. Po uzavření Pekingské smlouvy (1860) a dvou cestách do Japonska se vrátil do Anglie. Po předchozích zkušenostech se nakonec dostal k nejvyššímu postu v britské koloniální správě a v lednu 1862 byl jmenován místokrálem a generálním guvernérem v Indii (byl nástupcem lorda Canninga, formálně převzal funkci až v březnu). Zemřel v Indii na mrtvici a byl zde také pohřben.\n\nKromě působení v koloniích zastával též řadu dalších čestných funkcí v Anglii, byl kurátorem Britského muzea a prezidentem Společnosti starožitností ve Skotsku, v letech 1859–1861 byl rektorem univerzity v Glasgow. V letech 1854–1863 byl lordem-místodržitelem v hrabství Fife, kde vlastnil statky. Hlavní rodové sídlo \"Broomhall House\" obohatil o umělecké sbírky, které získal při vyrabování Letního paláce v Číně.\n\nJeho jméno nesou města Kincardine a Port Elgin v Kanadě.\n\nPoprvé se oženil v roce 1841 s Elizabeth Cumming-Bruce (1821–1843), která zemřela po porodu druhé dcery. V roce 1846 se jeho druhou manželkou stala Mary Louisa Lambton (1819–1898), dcera kanadského generálního guvernéra 1. hraběte z Durhamu. Z tohoto manželství pocházelo pět dětí, dědicem rodových titulů byl nejstarší syn Victor (1849–1917), který byl taktéž indickým místokrálem. Druhorozený syn Robert Bruce (1851–1893) sloužil v armádě a v letech 1880-1889 byl poslancem Dolní sněmovny za hrabství Fife.\n\nMladší bratr 8. hraběte Robert Bruce (1813–1862) byl generálmajorem, další bratr Sir Frederick Bruce (1814–1867) byl v letech 1859–1865 vyslancem v Pekingu a později zemřel jako vyslanec v USA.\n\n\n\n\n"}
{"id": "1404663", "url": "https://cs.wikipedia.org/wiki?curid=1404663", "title": "Victor Bruce, 9. hrabě z Elginu", "text": "Victor Bruce, 9. hrabě z Elginu\n\nVictor Alexander Bruce, 9. hrabě z Elginu (\"Victor Alexander Bruce, 9th Earl of Elgin, 13th Earl of Kincardine, 9th Baron Bruce of Whorlton, 2nd Baron Elgin\") (16. května 1849, Montréal, Kanada – 18. ledna 1917, Dunfermline, Skotsko) byl britský státník ze starobylé skotské šlechty. Jako člen Liberální strany zastával funkce ve vládě, mimo jiné byl ministrem kolonií. V letech 1894-1899 byl místokrálem v Indii, získal Podvazkový řád.\n\nPocházel ze starobylého skotského rodu, narodil se v Kanadě, kde byl v té době jeho otec 8. hrabě z Elginu generálním guvernérem. Studoval v Eton College a v Oxfordu, mezitím po otci zdědil šlechtické tituly (1863, do té doby byl znám jako \"lord Bruce\"). Po dosažení plnoletosti vstoupil do Sněmovny lordů, kde se připojil k liberálům. První vládní funkci zastával jako pokladník královského dvora (\"Treasurer of the Household\") (1886) a státní sekretář veřejných prací (1886), od roku 1886 byl též členem Tajné rady.\n\nV letech 1894–1899 byl místokrálem a generálním guvernérem v Indii, do doby jeho úřadování spadá hladomor na přelomu 19. a 20. století, kterému padly za oběť milióny lidí. Po návratu do Anglie získal Podvazkový řád (1899), poté měl důležitou úlohu jako předseda vládní komise pro vyšetřování búrské války (1902–1903). Po návratu liberálů k moci se znovu dostal do vlády a v letech 1905–1908 byl státním sekretářem kolonií.\n\nKromě toho zastával řadu čestných funkcí ve Skotsku, kde vlastnil rozsáhlé statky, v letech 1886–1917 byl lordem-místodržitelem v hrabství Fife. Získal čestné doktoráty na čtyřech britských univerzitách. V hrabství Fife se nachází hlavní rodové sídlo \"Broomhall House.\"\n\nPrvní sňatek uzavřel v roce 1876 s Constance Carnegie (1851–1909), dcerou 9. hraběte ze Southesku, po ovdovění se podruhé oženil v roce 1913 s Gertrude Sherbrooke (1880-1971). Z obou manželství pocházelo třináct dětí, dědicem titulů byl syn Edward Bruce, 10. hrabě z Elginu (1881-1968), další synové sloužili v armádě.\n\n\n\n"}
{"id": "1404674", "url": "https://cs.wikipedia.org/wiki?curid=1404674", "title": "La Chapelle (Seine)", "text": "La Chapelle (Seine)\n\nLa Chapelle je bývalá obec v bývalém departementu Seine. Vznikla v roce 1790 a v roce 1860 byla její větší část připojena k Paříži.\n\nÚzemí bývalé obce vymezují ulice \"Rue des Poissonniers\", která ji na západě oddělovala od Montmartru, \"Rue d'Aubervilliers\", která ji na východě oddělovala od obce La Villette, na severu je kvůli rozvoji železnice hranice Saint-Denis a Aubervilliers dnes již nejasná a na jihu sousedila přes \"Boulevard de la Chapelle\" s Paříží.\n\nNázev \"kaple\" je pravděpodobně odvozen od malé modlitebny zasvěcené svatému Divišovi vystavěné v 5. století. Území patřilo do panství kláštera Saint-Denis, takže vesnice získala název \"Chapelle Saint-Denis\". V roce 1794 byla přejmenována na \"Chapelle-Franciade\" a později na \"La Chapelle\".\n\nVesnice vznikla mezi kopci Montmartre a Belleville při staré římské cestě na místě dnešních ulic \"Rue Marx-Dormoy\" a \"Rue de la Chapelleg\". Rozvoj vesnice přineslo založení kláštera Saint-Denis, který se stal královským pohřebištěm. Ve 13. století byl postaven na místě staré dřevěné kaple kostel sv. Diviše a vznikla zde farnost. Obec se nazývala \"La Chapelle Saint-Denis\". Během obléhání Paříže v roce 1429 ve vesnici rozložila svůj tábor Johanka z Arku. Až do Francouzské revoluce byla vesnice La Chapelle spojena s panstvím kláštera Saint-Denis.\n\nVesnice byla značně poškozena během bitvy o Paříž v roce 1814, kdy se zde usídlilo mnoho vojáků. V letech 1841–1844 byla Paříž obehnána novými hradbami. Tím byla obec La Chapelle rozdělena.\n\nRozvoj Paříže za prefekta Haussmanna vedlo k rozhodnutí posunout hranice města. Obec byla následně od roku 1860 rozdělena mezi:\n\nPo zrušení Thiersových hradeb v roce 1919 byla zone non aedificandi připojena 27. července 1930 k Paříži a posléze na ní vznikl boulevard périphérique.\n\n"}
{"id": "1404683", "url": "https://cs.wikipedia.org/wiki?curid=1404683", "title": "Zákon o pojištění odpovědnosti za škodu způsobenou provozem vozidla", "text": "Zákon o pojištění odpovědnosti za škodu způsobenou provozem vozidla\n\nZákon o pojištění odpovědnosti za škodu způsobenou provozem vozidla, v plném znění zákon o pojištění odpovědnosti za škodu způsobenou provozem vozidla a o změně některých souvisejících zákonů (zákon o pojištění odpovědnost z provozu vozidla) (zkráceně zákon č. 168/1999 Sb.) je zákon České republiky upravující podmínky povinného pojištění škod způsobených hlavně třetím osobám a jejich majetku. Zákon ukládá pojistit se všem vlastníkům provozovaných vozidel (až na výjimky) na škody, které způsobí svým vozem třetí straně a způsobí tak škody na její voze, majetku či zdraví. Zákon vytváří rámec tohoto pojištění. Určuje, kdo může pojišťovat a kdo se může nebo musí pojistit, jak vypadá vzájemné vypořádání a jak fungují pojišťovatelé a jejich zástupci. Vedle standardního pojištění, známého pod názvem povinné ručení, definuje ještě tzv. hraniční pojištění. Dále zákon zřizuje Českou kancelář pojistitelů, která vede evidenci a spravuje Garanční fond a Fond zábrany škod. Zákon byl vytvořen v rámci otvírání trhu v tomto segmentu. Do roku 1999 bylo možné pojištění sjednat jen u České pojišťovny, která tak měla monopolní postavení na trhu. Historicky je pojištění odpovědnosti za škodu řešeno již v roce 1811 v občanském zákoníku a následně po vzniku Československa až do roku 1932, kdy vešel v platnost zákon č. 198/1932 Sb. z. a n., o dopravě motorovými vozidly.\n\n\n"}
{"id": "1404685", "url": "https://cs.wikipedia.org/wiki?curid=1404685", "title": "Společný záznam o dopravní nehodě", "text": "Společný záznam o dopravní nehodě\n\nSpolečný záznam o dopravní nehodě (též \"Záznam o dopravní nehodě\") je standardizovaný formulář, který se vyplňuje, při vzniku dopravní nehody, ke které není potřeba volat policii, tj. situace, kdy nevznikla škoda převyšující 100 000 korun českých nebo nedošlo ke zranění či usmrcení osob. Dalším případem, kdy nelze formulář vyplnit je nesouhlas protistrany a požadavek na přivolání policie. Do formuláře se zaznamenává identifikace místa a času dopravní nehody; identifikace účastníků a jejich vozidel; příčiny, průběh a důsledky dopravní nehody. Formulář je potřeba podepsat a neprodleně předat pojišťovně. Ta pak zahajuje šetření škodné události.\n"}
{"id": "1404689", "url": "https://cs.wikipedia.org/wiki?curid=1404689", "title": "Dálniční křižovatka Modletice", "text": "Dálniční křižovatka Modletice\n\nDálniční křižovatka Modletice je mimoúrovňová křižovatka u Modletic ve Středočeském kraji. Kříží se zde Pražský okruh s dálnicí D1.\n\nDálniční křižovatka se nachází jihovýchodně od Prahy mezi Modleticemi a Nupaky. Křižovatka se nachází v nadmořské výšce 350 m n. m.\n\nDálniční křižovatka Modletice je mimoúrovňová křižovatka dálnice D1 procházející zde od severozápadu k jihovýchodu a Pražského okruhu, který je na této křižovatce provizorně ukončen. Současně po Pražském okruhu prochází evropská silnice E50, která dále pokračuje po D1 směrem na Brno. Po dálnici D1 prochází evropské silnice E55 a E65.\n\nDálniční křižovatka Modletice je zatím provedena jako nedokončený smíšený typ turbínové a čtyřlístkové tříramenné dálniční křižovatky.\n\nÚsek dálnice D1 mezi Prahou a Mirošovicemi byl uveden do provozu 12. července 1971. Dálniční křižovatka Modletice otevřena 20. září 2010 spolu se zprovozněním úseku Pražského okruhu od této křižovatky do Slivence. Stavba navazujícího úseku Pražského okruhu je v přípravě.\n"}
{"id": "1404692", "url": "https://cs.wikipedia.org/wiki?curid=1404692", "title": "Slévačská", "text": "Slévačská\n\nSlévačská je ulice v Hloubětíně a Kyjích na Praze 14, která spojuje ulici Kolbenovu a Cíglerovu. Od severu do ní postupně ústí ulice K Hutím, Zelenečská, Nástrojářská, dále ji protíná Poděbradská s tramvajovou tratí, pak do ní ústí Horoušanská, Krylovecká, Vizírská, Jaroslavická, Nedvědická, Kukelská, Zdobnická, Sklenská, Hůrská, Žárská a opět Kukelská. Části východního úseku tvoří hranici mezi městskými částmi Hloubětín a Kyje.\n\nNazvána je podle profese slévače, který zhotovuje kovové odlitky. Název patří do stejné skupiny jako Nástrojářská, Zámečnická a Soustružnická. Ulice vznikla a byla pojmenována v roce 1962. Byla dvakrát prodloužena, nejprve po připojení Kyjí k hlavnímu městu v roce 1968 a posléze v roce 1975 po vybudování sídliště Lehovec. Ulice tvoří hlavní komunikaci tohoto sídliště.\n\nNa ulici jsou autobusové zastávky \"Sídliště Lehovec\" a \"Žárská\".\n\n\n"}
{"id": "1404700", "url": "https://cs.wikipedia.org/wiki?curid=1404700", "title": "Charles Canning, 1. hrabě Canning", "text": "Charles Canning, 1. hrabě Canning\n\nCharles Canning, 1. hrabě Canning (\"Charles John Canning, 1st Earl Canning, 2nd Viscount Canning)\" (14. prosince 1812, Brompton, Anglie – 17. června 1862, Londýn, Anglie) byl britský státník, syn premiéra G. Canninga. V politice náležel k toryům a již v mládí se stal členem britské vlády. Vrcholem jeho kariéry byla funkce místokrále v Indii (1856-1862), získal titul hraběte a Podvazkový řád.\n\nByl nejmladším synem premiéra G. Canninga, měl dva starší bratry, kteří však zemřeli předčasně. Od dětství měl vlivné postavení ve společnosti jako syn populárního a předčasně zemřelého premiéra, studoval v Etonu a Oxfordu. V letech 1836–1837 byl krátce členem Dolní sněmovny, v roce 1837 po matce zdědil titul vikomta a přešel do Sněmovny lordů. V politice patřil k umírněným konzervativcům a brzy se dostal k vládním úřadům. V letech 1841–1846 byl státním podsekretářem zahraničí, v roce 1846 krátce vrchním komisařem státních lesů a předsedou státní komise pro urbanistický rozvoj Londýna. Jako náměstek ministra zahraničí byl podřízeným lorda Aberdeena, který jej pak povolal do své vlády jako generálního poštmistra (1853–1855), v této funkci vynikl organizací poštovní správy.\n\nNa návrh premiéra Palmerstona byl v prosinci 1855 jmenován generálním guvernérem v Indii, funkci převzal v únoru 1856. Musel se vypořádat s rozsáhlým povstáním, které mělo částečně příčinu v politice předchozího generálního guvernéra lorda Dalhousie. Canning sílu povstání nejprve podcenil, nakonec ale s pomocí armády zakročil rázně, aby upevnil britskou nadvládu. Důsledkem povstání bylo mimo jiné zrušení Východoindické společnosti a převedení správy Indie přímo pod britskou korunu. Indická ústava z roku 1858 nově formulovala statut britského místodržitele a na základě toho se Canning stal prvním indickým místokrálem (1. listopadu 1858). V následujících letech se mu podařilo stabilizovat politické i hospodářské poměry, v roce 1859 za zásluhy obdržel poděkování obou komor parlamentu. V roce 1859 získal také titul hraběte a Řád lázně.\n\nIndii opustil na jaře 1862, po návratu do Anglie obdržel Podvazkový řád, krátce nato náhle zemřel. Byl pohřben ve Westminsterském opatství, zanechal po sobě majetek v hodnotě čtvrt miliónu liber. Mimo jiné byl kurátorem Britského muzea\n\nJeho manželkou byla od roku 1835 Charlotte Stuart (1817–1861) z rodu markýzů z Bute. Jejich manželství zůstalo bez potomstva, Charlotte zemřela v Kalkatě krátce před manželovým odchodem z Indie.\n\n\n\n\n"}
{"id": "1404701", "url": "https://cs.wikipedia.org/wiki?curid=1404701", "title": "Richard Bourke, 6. hrabě z Mayo", "text": "Richard Bourke, 6. hrabě z Mayo\n\nRichard Southwell Bourke, 6. hrabě z Mayo (\"Richard Southwell Bourke, 6th Earl of Mayo, 6th Viscount Mayo, 6th Baron Naas)\" (21. února 1822, Dublin, Irsko – 8. února 1872, Port Blair, Indie) byl britský státník. Jako příslušník staré irské šlechty se od mládí věnoval záležitostem v Irsku a v britských konzervativních vládách byl třikrát ministrem pro Irsko. Jako místokrál v Indii (1868–1872) se stal obětí atentátu a v dějinách britské koloniální správy byl jediným násilně usmrceným guvernérem.\n\nPocházel ze starobylého irského rodu, byl nejstarším synem 5. hraběte z Mayo. Studoval v Dublinu, v roce 1845 cestoval po Evropě a v letech 1847–1867 byl poslancem Dolní sněmovny za konzervativní stranu. Do otcovy smrti byl známý pod jménem \"lord Naas\", v roce 1867 zdědil ostatní rodové tituly, které ale platily pouze pro Irsko, takže s nimi nebylo spojeno členství ve Sněmovně lordů. V roce 1852 se stal členem Tajné rady a irské Tajné rady a celkem třikrát byl státním sekretářem pro Irsko (1852–1853, 1858–1859, 1866–1868). Mezitím byl členem a místopředsedou několika vládních komisí.\n\nV září 1868 předčasně opustil vládu B. Disraeliho a byl jmenován generálním guvernérem a místokrálem v Indii, funkci fakticky převzal v lednu 1869. V roce 1869 získal Řád sv. Patrika. Snažil se o upevnění britské nadvlády, udržoval přátelské vztahy se sousedními státy, provedl reformu finanční správy, podporoval zavlažování, stavbu železnic, zasloužil se také o zlepšení školství. Krátce před svými padesátými narozeninami byl zavražděn během inspekční cesty na Andamanských ostrovech. Atentát nebyl politicky motivován, šlo o soukromou akci odsouzence Sher Ali Afridiho, který byl v roce 1873 oběšen. Od února do června 1872 spravovali Indii dva dočasně úřadující generální guvernéři, novým místokrálem se pak stal Thomas Baring.\n\nZa manželku měl Blanche Wyndham (1826–1918), dceru 1. barona Leconfielda, která jako vdova po zavražděném indickém místokráli měla privilegované postavení v britské společnosti a hned v roce 1872 byla jmenována dvorní dámou královny Viktorie. Její synovec George Wyndham (1863–1913) byl v letech 1900–1905 státním sekretářem pro Irsko. Dědicem titulů byl syn Dermot Bourke, 7. hrabě z Mayo (1851-1927).\n\nMladší bratr John Jocelyn Bourke (1823–1904) bojoval v krymské válce, zúčastnil se indického povstání a v armádě dosáhl hodnosti generálporučíka. Další bratr Robert Bourke (1827-1902) byl dlouholetým poslancem Dolní sněmovny a v letech 1886–1890 guvernérem v Madrasu.\n\n\n"}
{"id": "1404702", "url": "https://cs.wikipedia.org/wiki?curid=1404702", "title": "Frederick Hamilton-Temple-Blackwood, 1. markýz Dufferin", "text": "Frederick Hamilton-Temple-Blackwood, 1. markýz Dufferin\n\nFrederick Hamilton-Temple-Blackwood, 1. markýz Dufferin (\"Frederick Temple Hamilton-Temple-Blackwood, 1st Marquess Dufferin of Ava, 1st Earl of Ava and of Dufferin, 1st Viscount Clandeboye, 1st Baron Clandeboye, 5th Baron Dufferin and Clandeboye\") (21. června 1826, Florencie, Itálie – 12. února 1902, Clandeboye, Irsko) byl britský státník a diplomat. Ve druhé polovině 19. století zastával přes čtyřicet let vysoké posty ve státní správě, diplomacii a koloniích. Byl členem vlády, velvyslancem v Rusku, Turecku, Itálii a Francii. Vystřídal také dva nejdůležitější posty ve správě britských kolonií, byl generálním guvernérem v Kanadě (1872-1878) a místokrálem v Indii (1884-1888). Po otci zdědil titul barona, sám byl za zásluhy povýšen na hraběte (1871) a markýze (1888).\n\nPocházel ze šlechtické rodiny, narodil se v Itálii jako nejstarší syn námořního kapitána 3. barona Dufferina (1794–1841). Po otci zdědil irský titul barona Dufferina, studoval v Oxfordu, v letech 1849–1852 a 1854–1858 byl lordem komořím královny Viktorie. V roce 1850 získal britský titul barona z Clandeboye a vstoupil do Sněmovny lordů. V roce 1858 byl diplomatickým komisařem v Sýrii, v letech 1864–1866 státním podsekretářem pro Indii a v roce 1866 státním podsekretářem války. Jako generální intendant armády a lord kancléř vévodství lancasterského byl členem Gladstonovy vlády (1868–1872), od roku 1868 byl též členem Tajné rady. V roce 1871 byl povýšen na hraběte z Dufferinu, o rok později přijal jméno Temple (příjmení \"Hamilton-Blackwood\" užíval již od roku 1862).\n\nV letech 1872-1878 byl generálním guvernérem v Kanadě. Jeho vláda zde přinesla řadu změn, bylo po něm pojmenovány ulice, veřejné budovy a školy. Sledoval jednání kanadského parlamentu, z pozice generálního guvernéra je ale nesměl navštěvovat osobně, zasedání kanadského parlamentu proto navštěvovala jeho manželka. Po návratu z Kanady se stal velvyslancem v Petrohradě (1879–1881) a v Lisabonu (1881–1884). Zvláště v Rusku přispěl ke konsolidaci britsko-ruských vztahů. V letech 1884-1888 byl generálním guvernérem a místokrálem v Indii. V této funkci se zasloužil o posílení vlivu Indů na samosprávě (v roce 1885 byl založen Indický národní kongres).\n\nPo návratu z Indie byl jmenován markýzem (1888) a vzápětí pokračoval v diplomatické kariéře, byl velvyslancem v Římě (1888–1892) a v Paříži (1892–1896). V letech 1891-1895 vykonával čestnou funkci lorda strážce pěti přístavů, v této době ale vůbec nepobýval v Anglii.\n\nZískal čestné doktoráty v Dublinu, Cambridge a na Harvardu. Od roku 1865 byl členem Královské společnosti a v letech 1878–1879 jejím prezidentem. V letech 1886-1902 byl kancléřem dublinské univerzity a v letech 1899-1902 lordem-rektorem univerzity v Edinburghu. Kromě toho zastával čestné funkce v Irsku a byl též smírčím soudcem v Middlesexu a Westminsteru. V letech 1864–1902 byl lordem–místodržitelem v irském hrabství Downshire.\n\nNákladným společenským životem ve vysokých funkcích dlouhodobě finančně zatěžoval rodové statky v Irsku a po ukončení aktivní politické kariéry měl dluhy ve výši 300 000 liber. Koncem 19. století se nechal vmanévrovat do neuvážených obchodních transakcí, které finanční situaci rodiny neprospěly. Zemřel v ústraní na rodovém sídle \"Clandeboye House\" v Irsku.\n\nJeho manželkou byla od roku 1862 Hariot Rowan-Hamilton (1843–1936), na základě sňatku přijal jméno Hamilton (1862). Z jejich manželství pocházelo sedm dětí. Nejstarší syn Archibald (1863–1900) jako dědic užíval titul hraběte z Avy a padl v búrské válce. Mladší syn Terence John (1866–1918) byl dědicem rodových titulů a zemřel na zápal plic. Dalším dědicem titulů byl třetí syn Frederick (1875–1930), který byl v letech 1921–1930 předsedou Senátu Severního Irska. Nejstarší dcera Helen (1863-1941) byla manželkou 1. vikomta Novara, státního sekretáře pro Skorsko, další dcera Victoria (1873–1968) se provdala za novozélandského generálního guvernéra 5. barona Plunketa.\n\n\n"}
{"id": "1404703", "url": "https://cs.wikipedia.org/wiki?curid=1404703", "title": "Don Diablo", "text": "Don Diablo\n\nDon Pepijn Schipper (* 27. února 1980), známý pod jménem Don Diablo, je holandský DJ, nahrávací producent, hudebník, zpěvák a skladatel elektronické taneční hudby. Je známý svým futuristickým hudebním stylem a tím, že ve většině nahrávek používá vokály. V roce 2011 byl na 11. místě v Top 100 DJs. V roce 2016 byl na Beatportu uveden jako nejlepší umělec roku. V roce 2018 se umístil na 7. místě v Top 100 DJ Mag, v roce 2019 na 6. místě.\n\nDon Schipper se narodil 27. února 1980 v Coevordenu v Nizozemsku. Brzy se začal věnovat hudbě a svou první nahrávací smlouvu podepsal už v patnácti letech. Na začátku roku 2005 založil Diablo vlastní nahrávací společnost a label Sellout Sessions. Jeho úspěch následoval brzy po pár hitech jako \"Blow\", \"Who's Your Daddy\", \"Pain Is Temporary, Pride Is Forever\",\"Hooligans\" a \"Animale\". \"Blow\" byl první singl, který uspěl na mezinárodní klubové scéně. \n\nSchipper také získal bakalářský titul v oboru žurnalistika.\n\nDon Diablo hrál v Kanadě, Velké Británii, USA, Austrálii, Japonsku, Brazílii a Izraeli.Hrál v několika klubech a festivalech, včetně klubu \"Passion\" v Londýně,kde byl jako rezidentní DJ v roce 2002. Dále hrál v Ministry of Sound, Gatecrasher, Dancevalley, Godskitchen, Impulz, Mysteryland, Creamfields, Haoman 17, Turnmills, Chasing Summer, Innercity, Northern Lights, Extrema Outdoorn, ElectroNation and Razzmatazz a Space in Ibiza.Produkoval pro nejrůznější umělce včetně Kelis, Alex Clare, Diplo, Example, Dragonette, Noisia, Rox, Sidney Samson, Ou Est Le Swimming Pool a remixoval Bastille, Birdy, Tinie Tempah, Mika, The Chemical Brothers, Cassius, Gorillaz, Public Enemy, Iggy Pop, Plump DJs. Podle severoamerického agregátoru hudebních blogů The Hype Machine, byl několikrát pojmenován \"Most Blogged Artist\" na světě.\n\nV roce 2004 zahájil svůj samostatný hudební projekt nazvaný Divided. Projekt měl dva hity \"The Music, People\" a \"Easy Lover\".\n\nV roce 2006 byl Diablo licencován na britský top 3 hit chart s písní \"Exceeder\" od Mason. Tato nahrávka byla původně podepsána nahrávací společností založené Diablem a klubovým promotérem Royem Avniem (Electro Nation).V roce 2008 vydal Diablo své debutové album \"Life is a Festival\".V roce 2009 píseň \"Hooligans\",dosáhla čísla 15 v UK Dance Chart.\n\nV roce 2010 skončila spolupráce s Dragonette hitovým single, \"Animale\" ,který byl uveden v holandském Singles Chartu, stejně jako v belgickém Ultratip chart.\n\nVytvořil  píseň pro videohru 2013 \"\".\n\nJeho píseň \"Starlight (Could You Be Mine)\", napsána s britským DJem / producentem Mattem Nashem, byla debutována během posledního koncertu Swedish House Mafia poté, co ho Axwell podepsal s jeho označením.Píseň se stala na Beatport Top 5 hitem, později několik jeho dalších vydání dosáhlo Beatport Top 10.Hudební video, které režíroval Kyle Padilla, bylo zveřejněno 7. února 2014, přibližně sedm měsíců po vydání skladby.\n\nHrál na Ibize vedle Axwell a Sebastian Ingrosso, a cestoval po UK s Nicky Romero. Don Diablo měl při svým turné vyprodáno po celé USA a Asii.\n\nV roce 2014 uvedl Diablo svůj nový vizuální koncept \"Hexagon\" s vizuální společností \"VSquared Labs\" založenou v Los Angeles.\n\nV říjnu 2014 Diablo debutoval na čísle 82 nejlepších 100 DJů.V říjnu roku 2015 získal Diablo cenu \"highest climber of the year\" v DJ Magazine, skokem 52 míst na číslo 30 na seznamu 100 nejlepších DJů pro rok 2015.\n\nDiablo zahájil svou nahrávací společnost Hexagon.V roce 2015 byla jeho vysílací stanice HEXAGON vysílána ve více než 35 zemích a drží  se každý týden v popředí v sekci iTunes podcast.\n\nV roce 2013 vytvořil celosvětovou tematickou píseň pro velmi uznávanou hru \"\". Píseň a doprovodné video se stalo hitem na YouTube.\n\nV roce 2015 spolupracoval s holandským DJem Tiësto na oísni \"Chemicals\" s vokály dánského zpěváka a producenta Thomase Troelsena.\n\nBěhem roku 2016 a roku 2017 začal Diablo pokračovat v turné po celé Evropě, které se vyprodalo na několika místech, včetně jeho první show v Londýně.\n\nV roce 2017 vydal Don Diablo Past.Present.Future, kompilaci dříve vypuštěných skladeb, včetně hitů \"On My Mind\", \"Cutting Shapes\" a jeho spolupráce s Tiësto \"Chemicals\".\n\nDiablo zvítězil v soutěži DJ Mag v roce 2017 v kategorii \"Highest Future House\" a byl celkově zařazen do Top #11 v soutěži DJ Mag Top 100.\n\nCelosvětový plán turné ho viděl hrát na základních místech festivalů Tomorrowland, EDC, Creamfields, Mysteryland, Lollapalooza a Ultra Music Festival, zatímco prodával své celovečerní show na britském, americkém a evropském trhu.\n\nV listopadu 2017 vydal Diablo píseň \"Take Her Place\" s elektronickým triem A R I Z O N A.Na instagramu oznámil, že vydá své další album po 10 letech s názvem \"FUTURE\", doprovázený světovým turné, která by mělo začít v první polovině roku 2018.\n\n15. prosince 2017 vydal svůj šestý singl s názvem \"You Can't Change Me\".\n\n19. ledna vydal Don Diablo sedmý singl s názvem \"People Say\" s hercem a skladatelem Paije Richardson.\n\n8. února se pustil do své vyprodané severoamerické turné FUTURE North American Tour a zastavil se v divadle Fonda v Los Angeles a terminálu 5 v New Yorku, mimo jiné.\n\nJeho druhé studiové album Future bylo vydáno 9. února 2018.\n\n13. března vydal osmý singl FUTURE s názvem \"Head Up\" se zpěvákem Jamesem Newmanem.Dne 23. března vydal devátý singl FUTURE s názvem \"Believe\".Dne 25. dubna vydal desátý singl k FUTURE s názvem \"Give Me Love\".\n\n11. května byl propuštěn jeho remix k písni \"Kids In Love\".Dne 12. července vydal ve spolupráci s umělcem Zonderlingem svůj singl \"No Good\".\n"}
{"id": "1404706", "url": "https://cs.wikipedia.org/wiki?curid=1404706", "title": "Sbor Církve adventistů sedmého dne Praha-Kobylisy", "text": "Sbor Církve adventistů sedmého dne Praha-Kobylisy\n\nSbor Církve adventistů sedmého dne Praha-Kobylisy se schází v modlitebně na adrese Čumpelíkova 1768/8. Sbor je ruskojazyčný.\n\nKazatelem sboru je br. Andriy Shamray. Starším sboru byl zvolen br. Vladimír Ilkov.\n\nSbor se schází na bohoslužby pravidelně každou sobotu v 10:00.\n\n"}
{"id": "1404712", "url": "https://cs.wikipedia.org/wiki?curid=1404712", "title": "Seznam dílů seriálu Spravedlnost v krvi", "text": "Seznam dílů seriálu Spravedlnost v krvi\n\nToto je seznam dílů seriálu \"Spravedlnost v krvi\".\n\n<onlyinclude>\n</onlyinclude>\n\n"}
{"id": "1404715", "url": "https://cs.wikipedia.org/wiki?curid=1404715", "title": "Bac Giang (provincie)", "text": "Bac Giang (provincie)\n\nBac Giang () je provincie na severu Vietnamu. Žije zde okolo 1.6 milionu obyvatel, hlavní město je Bac Giang. Leží severovýchodně od hlavního města Vietnamu, Hanoje.\n\nProvincie leží na severu země v deltě Rudé řeky. Sousedí s provinciemi Thai Nguyen, hlavním městem Hanoj, Bao Ninh, Hai Duong, Quang Ninh a Lang Son. Rudá řeka představuje hlavní dropravní tepnu v provincii. Na rozsáhlých územích roste bambusové a deštné pralesy.\n"}
{"id": "1404716", "url": "https://cs.wikipedia.org/wiki?curid=1404716", "title": "Freeman Freeman-Thomas, 1. markýz z Willingdonu", "text": "Freeman Freeman-Thomas, 1. markýz z Willingdonu\n\nGeorge Freeman Freeman-Thomas, 1. markýz z Willingdonu (\"George Freeman Freeman-Thomas, 1st Marquess of Willingdon, 1st Earl of Willingdon, 1st Viscount Willingdon and Ratendone, 1st Baron Willingdon)\" (12. září 1866, Eastbourne, Anglie – 12. srpna 1941, Londýn, Anglie) byl britský státník. Díky sportovním aktivitám byl již od studií přítelem královské rodiny, v roce 1910 s titulem barona vstoupil do Sněmovny lordů. Po nižších funkcích u dvora, státní správě a koloniích se dostal k nejvyšším funkcím ve správě britského koloniálního impéría, byl generálním guvernérem v Kanadě (1926–1931) a místokrálem v Indii (1931–1936). Za zásluhy získal tituly hraběte (1931) a markýze (1936).\n\nByl jediným synem poslance Freemana Thomase (1838–1868), za studií v Etonu a v Cambridge vynikl jako hráč kriketu. V roce 1892 přijal příjmení Freeman-Thomas, téhož roku se oženil s Mary Brassey (1875–1960), dcerou 1. hraběte Brasseye. Kariéru zahájil jako pobočník svého tchána, guvernéra australské provincie Victoria (1897–1900). Po návratu do Británie byl za Liberální stranu členem Dolní sněmovny (1900–1910), krátce zastával post lorda pokladu (1905–1906). Patřil k přátelům Jiřího V., s nímž hrával tenis, v roce 1910 byl povýšen na barona Willingdona a povolán do Sněmovny lordů, v letech 1911–1913 byl královským komořím. Poté zastával funkce v koloniích, byl guvernérem v Bombaji (1913–1918) a v Madrasu (1919–1924). Po krátké diplomatické misi povýšen na vikomta (1924).\n\nV letech 1926-1931 byl generálním guvernérem v Kanadě. Do doby jeho úřadování v Kanadě spadá prosazování stále širší nezávislosti Kanady na Británii, což bylo stanoveno imperiální konferencí konanou po první světové válce. Willingdon za této nové situace nebyl již faktickým místodržitelem, ale jen reprezentantem britské koruny, přičemž v politických záležitostech byl podřízen kanadským ministrům a nikoli pokynům londýnské vlády. Jako řada jeho předchůdců, tak i Willingdon trval na podrobném poznání země, což jej vedlo k neustálému cestování a jako první kanadský generální guvernér tak činil letecky. Jeho funkční období v Kanadě skončilo 4. dubna 1931, načež odcestoval do Indie, kde byl jmenován místokrálem a generálním guvernérem o dva týdny později. V roce 1931 byl též jmenován členem Tajné rady a získal titul hraběte. I později se však zajímal o dění v Kanadě, protože zemi opustil zmítanou důsledky světové hospodářské krize. V Indii pak musel čelit složitým politickým problémům v oblasti lidských práv (v této sféře se silně angažovala jeho manželka, která vůbec Willingdona podporovala po celou jeho kariéru). Předním indickým politikem byl již v této době Mahátma Gándhí. Post indického místokrále opustil Willingdon přesně po pěti letech (18. dubna 1936).\n\nPo návratu z Indie byl povýšen na markýze (1936) a v letech 1936–941 zastával čestný post lorda strážce pěti přístavů.\n\nStarší syn George Freeman-Thomas (1893–1914) padl jako poručík za první světové války, mladší syn Iñigo Brassey Freeman-Thomas (1899-1979) byl druhým a posledním markýzem z Willingdonu.\n\n\n"}
{"id": "1404717", "url": "https://cs.wikipedia.org/wiki?curid=1404717", "title": "Victor Hope, 2. markýz z Linlithgow", "text": "Victor Hope, 2. markýz z Linlithgow\n\nVictor Hope, 2. markýz z Linlithgow (\"Victor Alexander Hope, 2nd Marquess of Linlithgow, 8th Earl of Hopetoun, 8th Viscount Aithrie, 8th Baron Hope, 6th Baron Hopetoun, 5th Baron Niddry\") (24. září 1887, Hopetoun House, Skotsko – 5. ledna 1952, Hopetoun House, Skotsko) byl britský státník ze starobylého skotského rodu. Jako člen Konzervativní strany zastával vládní funkce, poté byl místokrálem v Indii. Získal Podvazkový řád a do smrti zastával řadu čestných hodností ve Skotsku.\n\nPocházel ze starobylé skotské šlechtické rodiny, narodil se na rodovém sídle \"Hopetoun House\" jako syn australského generálního guvernéra 1. markýze z Linlithgow. Dětství strávil s otcem v Austrálii, poté studoval v Etonu, po otci zdědil v roce 1908 rodové tituly a vstoupil do Sněmovny lordů. Zúčastnil se první světové války a dosáhl hodnosti plukovníka. Ve dvacátých letech zastával funkce v konzervativních vládách, v letech 1922–1924 byl civilním lordem admirality, v letech 1926–1928 předsedou vládní komise pro zemědělství v Indii. Problematice Indie se věnoval i jako předseda společného výboru obou komor parlamentu pro indickou ústavení reformu (1933–1934).\n\nV roce 1934 odmítl nabídku na post guvernéra v Madrasu i generálního guvernéra v Austrálii, v roce 1935 se stal členem Tajné rady. V dubnu 1936 se stal generálním guvernérem a místokrálem v Indii, kde se snažil aplikovat určitou formu samosprávy vyplývající ze zákona o Indii (\"India Act, 1935\"), ale špatná komunikace s indickými knížaty mu nedovolila realizovat záměry v plném rozsahu. V roce 1940 bez konzultace s Indickým národním kongresem vyhlásil válku fašistickým mocnostem, což způsobilo roztržku mezi Británií a Indií přetrvávající do konce druhé světové války. Následně se musel vypořádat s povstáním v Indii a přičítá se mu také zodpovědnost za hladomor v Bengálsku v roce 1943. Své působení v Indii ukončil v září 1943 a sedmiletým funkčím obdobím byl nejdéle úřadujícím indickým místokrálem.\n\nPo návratu do Anglie zastával řadu čestných funkcí ve Skotsku, byl lordem komisařem církevního shromáždění ve Skotsku (1944–1946) a kancléřem univerzity v Edinburghu (1946–1952), již předtím vykonával také post lorda-místodržitele v hrabství West Lothian (1929–1952). V roce 1943 získal Podvazkový řád.\n\nV roce 1911 se oženil s Doreen Milner (1886–1965), dcerou poslance Sira Fredericka Milnera. Z jejich manželství pocházelo pět dětí, jako první se narodili synové-dvojčata. Charles William Hope (1912–1987) byl dědicem rodových titulů, druhý syn John Adrian Hope (1912–1996) byl konzervativním politikem a zastával několik vládních funkcí, v letech 1959–1962 byl ministrem veřejných prací.\n\n\n"}
{"id": "1404721", "url": "https://cs.wikipedia.org/wiki?curid=1404721", "title": "Mauricio Kagel", "text": "Mauricio Kagel\n\nMauricio Raúl Kagel (španělská výslovnost [mauˈɾisjo ˈkaɣel]; 24. prosince 1931 – 18. září 2008) byl argentinsko-německý hudební skladatel, filmový režisér a hudební pedagog, pocházející z aškenázské židovské rodiny, která uprchla před bolševiky z Ruska do Jižní Ameriky ve 20. letech 20. století. V Buenos Aires studoval hudbu, literární vědu a filozofii. Roku 1957 přesídlil do Německa, kde se trvale usadil. Zejména významné byly jeho pokusy o propojení hudby a jevištního projevu v duchu absurdního dramatu; v tomto směru nejznámější Kagelovo dílo je „balet pro netanečníky“ \"Staatstheater\" (\"Státní divadlo\", 1970). Kagel je také režisérem černobílého filmu \"Ludwig van: ein Bericht\" (\"Ludwig van: zpráva\", 1969), filmové úvahy nad recepcí Beethovenova díla.\n"}
{"id": "1404726", "url": "https://cs.wikipedia.org/wiki?curid=1404726", "title": "Anika Apostalon", "text": "Anika Apostalon\n\nAnika Apostalon (9. února 1995 Albuquerque, Nové Mexiko, USA) je česko-americká plavkyně, jejímiž hlavními plaveckými disciplinami jsou volný způsob a znak, která od roku 2018 reprezentuje Česko. V roce 2017 absolvovala studium na University of Southern California a získala titul Bakalář umění v oboru psychologie. Její matka je původem Češka pocházející z Vlašimi.\n\nV letech 2012 a 2016 se Anika Apostalon neúspěšně pokusila vybojovat účast na olympijských hrách v americké reprezentaci. \n\n"}
{"id": "1404729", "url": "https://cs.wikipedia.org/wiki?curid=1404729", "title": "Láčkovka podivná", "text": "Láčkovka podivná\n\nLáčkovka podivná (\"Nepenthes mirabilis\") je tropická masožravá rostlina lapající hmyz do láčky s tekutinou obsahující trávicí enzymy. Obvykle roste v přirozeně chudé nebo degradované půdě a tímto způsobem si doplňuje nedostatkové živiny, které potřebuje pro tvorbu květů. Je obdobně jako ostatní láčkovky rostlinou dvoudomou, tj. existují rostliny jen se samčími nebo jen samičími květy.\n\nJedná se o nejrozšířenější druh rodu láčkovka (\"Nepenthes\"), jehož areál se rozkládá v jihovýchodní Asii, severní Austrálii i v Oceánii. Láčkovka podivná roste v jihovýchodní Číně (provincie Kuang-tung a Chaj-nan), v Kambodži, Laosu, Myanmaru, Thajsku, Vietnamu a dále v Malajsii (pevninská Malajsie, Sabah i Sarawak), Bruneji, na jižních ostrovech Filipín, v Indonésii na východní Jávě, Borneu a na ostrovech Sulawesi, Bali a Lombok, na Nové Guineji, v Queenslandu na severu Austrálie i na ostrovech Palau v souostroví Karolíny na západě pacifické Mikronésie.\n\nVyrůstá obvykle na vlhkých až mokrých místech, na okrajích lesů a křovin, na vřesovištích, travnatých i narušených plochách s neúrodnými půdami, obvykle v blízkosti vodních toků a jezer. Je dosti přizpůsobivá, vyskytuje se jak v bažinách, tak i na stanovištích po delší dobu vysušených. Obvykle se nachází v nižších nadmořských výškách okolo 400 m, na Nové Guineji ale vystupuje až do výšky 1000 m.\n\nJejich původní stanoviště jsou někdy ničena při antropogenních úpravách pozemků, ale rostliny si často nacházejí na narušené jalové půdě nová místa k růstu. Z pozorování dokonce vyplývá, že počet nových stanovišť je obvykle vyšší, než ztráty původních kolonií. Místně může být populace ohrožena (např. vysušováním bažin v australském Queenslandu), ale globální výskyt láčkovky podivné se odhaduje v miliónech exemplářů a předpokládá se dokonce její stoupající trend rozšíření.\n\nLáčkovka podivná je jediný druh láčkovky, který roste současně po obou stranách Wallaceovy linie, hranice mezi asijským a australským biologickým společenstvem. Rostlina byla poprvé popsána v roce 1790 jako \"Phyllamphora mirabilis\" portugalským knězem João de Loureiro a na základě nových znalostí ji roku 1916 anglický botanik George Claridge Druce přeřadil do rodu \"Nepenthes\".\n\nVytrvalá, keřovitá bylina s přímými, nebo po opoře vztyčenými lodyhami dlouhými 0,5 až 2 metry a hrubými 6 až 10 mm, které mívají internodia 2 až 10 cm dlouhá. Bazální listy v růžici bývají téměř přisedlé až objímavé, jsou kopinaté, dlouhé do 10 cm, po obvodě často zoubkované a na vrcholu mají úponek kratší než čepel listu. Úponkem je připojená úzká, přibližně válcovitá láčka dlouhá 5 až 16 cm a široká od 2 do 5 cm. Její spodní část je vejčitá a horní válcovitá se zužuje k vrcholu. Nahoře má láčka poněkud zploštělé kruhovité, 2 až 5 cm široké ústí se zhrublým obústím a vejčité víčko asi 4,5 cm velké. Má dvě postranní křídla o šířce až 7 cm a bývá lemovaná úzkými vlákny o délce do 6 mm. Láčky jsou různě zbarvené, zvenčí mohou mít barvu žlutou, žlutozelenou, žlutou s červenými či fialovými skvrnami nebo načervenalou. Zevnitř bývají zbarvené světle žlutě, žlutozeleně, červeně nebo mají fialové skvrny. Obústí je tlusté a může být čistě žluté, oranžové, načervenalé nebo tmavě purpurové, vnitřní okraj a vejčité víčko je nejčastěji žluté a mívá fialové skvrny. Výjimečně mohou být spodní láčky zcela krvavě červené či tmavě nachové, nebo pod ústím mají slabě oranžový či červený pás a někdy bývají z venkovní strany krátce chlupaté.\n\nLodyhy jsou porostlé řapíkatými listy s čepelí kopinatou nebo obvejčitou, po obvodě celistvou nebo zoubkovanou, dlouhou 10 až 25 cm a širokou 4 až 10 cm, s výraznou střední žilkou ve zpeřené žilnatině a jsou zakončené úponkem dlouhým jako čepel. Úponek nese na konci válcovitou, lysou či roztroušeně chlupatou láčku dlouhou 6 až 24 cm a širokou od 2 do 6 cm. Spodní, asi dvě třetiny láčky jsou vejčitého tvaru a směrem vzhůru se zužují k válcovitému ústí. Obě postranní křídla bývají o málo menší než u spodních láček, obdobné je jejich ústí, víčko i zbarvení.\n\nLáčka je ve své spodní části naplněná tekutinou obsahující enzymy rozpouštějící lapenou kořist a má žlázy, kterými přítomné živiny vstřebává. Rostlina si v láčce reguluje koncentraci \"trávicí\" tekutiny, hlavně po dešti vylučuje vodu. Nad tekutinou je na stěně láčky a na obústí hladká vosková vrstva, která znemožňuje lapenému hmyzu vylézt ven ze smrtelné pasti.\n\nKvěty jsou jednopohlavné a mají čtyři nerozlišené, červenofialově zbarvené okvětní lístky. Květy vyrůstají na 1 cm dlouhých stopkách a vytvářejí hroznovitá květenství, samčí jsou dlouhá až 45 cm a samičí jen do 22 cm. Samčí květy mají široce eliptické, asi 7 × 4 mm velké okvětní lístky a četné tyčinky srostlé do sloupku. Samičí květy mají lístky okvětí velké přibližně 4 × 2 mm, eliptický stopkatý semeník s mnoha vajíčky a přisedlou, čtyřlaločnou bliznu. Plod je hnědá, kopinatá, čtyřdílná tobolka 1,5 až 3 cm dlouhá. Obsahuje dvoukřídlá semena velká 10 × 1 mm, která rozptyluje vítr.\n\nLáčkovka podivná nemá valného komerčního využití, jen někteří domorodci spřádají s jejích lodyh lana a láčky používají k vaření rýže a skladování vody nebo medu. Občas bývá sběrateli pěstována jako raritní, okrasná rostlina, je však zařazená do CITES, přílohy II a tudíž obchodování s ní je na mezinárodní úrovni omezeno a podřízeno kontrole.\n\n"}
{"id": "1404736", "url": "https://cs.wikipedia.org/wiki?curid=1404736", "title": "The Crossing (album)", "text": "The Crossing (album)\n\nThe Crossing je čtrnácté sólové studiové album amerického hudebníka Alejandra Escoveda. Vydáno bylo 14. září roku 2018, tedy dva roky po vydání předchozí desky \"Burn Something Beautiful\". Jde o jeho vůbec první album, které nahrál mimo Spojené státy americké – stalo se tak v severní Itálii za doprovodu italských hudebníků. Zároveň na album přispěli také američtí hosté, například Wayne Kramer, James Williamson a Joe Ely. Na nahrávce dále hráli členové Pražského metropolitního symfonického orchestru. Ti své party nahráli v pražském studiu Sono. Jde o konceptuální album, které vypráví příběhy dvou lidí, přistěhovalců z Mexika a Itálie, kteří pracují v texaské restauraci. V USA však zjišťují, že země není tak otevřená a svobodná, jak si mysleli.\n\n\n"}
{"id": "1404739", "url": "https://cs.wikipedia.org/wiki?curid=1404739", "title": "Římskokatolická farnost Blazice", "text": "Římskokatolická farnost Blazice\n\nŘímskokatolická farnost Blazice je územní společenství římských katolíků s farním kostelem Povýšení svatého Kříže v děkanátu Holešov. \n\nPrvní písemná zmínka o obci pochází z roku 1358. Farní kostel byl postaven roku 1788 péčí náboženského fondu. Z duchovních, kteří ve farnosti působili, si zaslouží zmínku Jan Janáček (1810–1889), strýc Leoše Janáčka.\n\nAdministrátorem excurrendo je od července 2017 R. D. Mgr. Josef Červenka.\n\nVe farnosti se pravidelně koná tříkrálová sbírka. V roce 2017 činil její výtěžek v Blazicích 5 726 korun.\n\n"}
{"id": "1404740", "url": "https://cs.wikipedia.org/wiki?curid=1404740", "title": "Břetislav Novák (rozcestník)", "text": "Břetislav Novák (rozcestník)\n\nJméno a příjmení Břetislav Novák má více nositelů:\n\n"}
{"id": "1404741", "url": "https://cs.wikipedia.org/wiki?curid=1404741", "title": "Scrambler", "text": "Scrambler\n\nScrambler byl původně silniční motocykl, upravený tak, aby byl schopen jízdy jak na silnici, tak i v terénu. V současném pojetí se jedná o retro motocykl, napodobující tyto dávné stroje.\n\nSamotné slovo \"scrambler\" má kořeny již v 20. letech 20. století, kdy se jiné než silniční motocykly vůbec nevyráběly. Na motocyklových závodech v Británii se však začínaly kombinovat různé povrchy tratí. Snaha dostat se od startu do cíle v nejkratším možném čase a jakoukoli myslitelnou cestou, tedy i mimo silnici, vedla tehdejší závodníky k individuálním úpravám svých motocyklů pro jízdu v terénu. Podle městské legendy britský komentátor při jednom takovém závodě použil slova \"quite a scramble\" (úplně se škrábat nahoru), a výraz se uchytil.\n\nOd 50. let 20. století se tímto termínem ve Spojených státech začaly označovat i běžné sériové motocykly, které si jejich majitelé po vzoru britských závodníků upravovali obdobným způsobem. Jízda na nich se stala oblíbenou volnočasovou aktivitou části tehdejší mládeže, která pro svou (mnohdy ilegální) zábavu hledala únik z velkoměsta a klid odlehlých míst.\n\nPo vzniku motokrosových závodů a poté, co výrobci vyvinuli množství účelových typů motocyklů pro jízdu v terénu, modifikace silničních motocyklů na scramblery vymizela a na čas upadla v zapomnění.\n\nKdyž v první dekádě 21. století v motorkářské scéně přišly do módy retro motocykly, stal se i scrambler samostatnou kategorií motocyklu. Obvykle se jedná o stroj odvozený ze silničního motocyklu retro konstrukce a vzhledu, s potenciálem (nebo ambicemi) na jízdu i v lehkém terénu. Tomu je přizpůsobena jeho geometrie - řídítka i sedlo jsou umístěny výše, než je u silničních strojů obvyklé, vyšší je též zdvih odpružení. Pneumatiky jsou dvouúčelové (obvykle špalkové) a motocykl je zbavený všech nepodstatných součástí.\n\nKaždý aspekt podoby scramblerů má svůj důvod. Budíky jsou obvykle malé a co nejblíže řídítek. Řídítka samotná jsou širší a vyztužená po celé své šířce. Přední světla jsou menší a upevněná na kratších držácích. Výfuky bývají vyvedené vysoko, sedla bývají kratší a někdy i užší, zatímco kola jsou obvykle paprsková, na hliníkových ráfcích. Smysl těchto aspektů je zřejmý: při jízdě v terénu je přece jen vyšší riziko pádu. Nápadné části, které by příliš vyčnívaly, by mohly být brzy uraženy anebo ohnuty.\n\nKromě scramblerů, postavených individuálně nebo na zakázku, existuje nyní celá řada výrobců motocyklů, kteří vyrábějí scramblery sériově: Moto Guzzi V7 Scrambler, Benelli Leoncino 500, BMW R nineT ve variantě Scrambler, Yamaha SCR 920, Ducati Scrambler (celá řada), Triumph Street Scrambler a další. To jen ukazuje, jak populárním se tento koncept motocyklu stal.\n\nU mnoha z těchto moderních scramblerů je však design upřednostněn před funkčností. Hlavním smyslem je nostalgicky připomínat očesaný, syrový styl původních scramblerů, spíš nežli skutečně jezdit v terénu.\n\nByli to právě tvůrci prvních scramblerů, kdo inspiroval technologický pokrok ve výrobě motocyklů. V dobách, kdy začínali jezdit do terénu, měly tehdejší motocykly pevné rámy, paralelogramové vidlice a ruční řazení. Novější konstrukční prvky, jako teleskopické vidlice, zadní odpružení a ruční ovládání spojky, jsou z velké části jejich zásluhou.\n"}
{"id": "1404742", "url": "https://cs.wikipedia.org/wiki?curid=1404742", "title": "Václav Novák", "text": "Václav Novák\n\nJméno a příjmení Václav Novák má více nositelů:\n\n"}
{"id": "1404743", "url": "https://cs.wikipedia.org/wiki?curid=1404743", "title": "Beyblade (hračka)", "text": "Beyblade (hračka)\n\nBeyblade [\"bejblejd\"] je stolní soupeřivá hra, kterou vymyslel Japonec Aoki Takao roku 1999. Obsahem hry je souboj figurek čili \"beybladů\" (čti bejblejdů). Figurka beyblade je v principu káča, ne ovšem dřevěná, ale plastová, popřípadě kovová. Hru, která vznikla v Japonsku, hraje asi 10 milionů hráčů. Hlavní příčinou rozšíření hry byl anime seriál \"Beyblade\" v televizi. \n\nUtkání se odehrává v \"aréně\", nejčastěji v plastové obdélné misce a cílem každého hráče je vytlačit všechny cizí figurky z této arény.\nFigurka beyblade se skládá ze šroubu, na nějž se navleče několik plastových nebo kovových částí, které lze různě kombinovat:\nRůznými kombinacemi prstenců vznikají figurky útočné, obranné atd.\n\nRoztáčí se speciálním roztáčečem či vystřelovačem (\"launcher\"). Pomocí ozubeného plastového pásku (tip), který se do roztáčeče vsune, a následným trhnutím se figurka roztočí. \n\nVelkými a známými výrobci této hračky jsou firmy Hasbro a Takara Tomy.\n\n"}
{"id": "1404744", "url": "https://cs.wikipedia.org/wiki?curid=1404744", "title": "Loire-Nieuport LN.40", "text": "Loire-Nieuport LN.40\n\nLoire-Nieuport LN.40 byla série francouzských námořních a pozemních střemhlavých bombardovacích letounů, která sloužila u \"Aéronavale\" na konci 30. let 20. století. Letouny sloužily na počátku druhé světové války.\n\nMezi roky 1932 a 1936 probíhal ve společnosti Nieuport-Delage vývoj dvojmístného střemhlavého bombardéru Nieuport Ni.140 pro \"Aéronavale\", což byla letecká složka francouzského námořnictva. Jednalo se o dvoumístný stroj s pevným podvozkem s výrazně lomeným křídlem do tvaru písmena W. Po začlenění společnosti Nieuport do společnosti Loire-Nieuport v roce 1933 byl letoun přejmenován na Loire-Nieuport LN.140. První ze dvou prototypů (LN.140-01) poprvé vzlétnul 12. března 1935, ale během tvrdého přistání havaroval a nebyl opraven. Letové zkoušky pokračovaly s druhým prototypem (LN.140-02) až do jejich zrušení po další havárii v červenci 1936.\n\nDalší vývoj se proto soustředil na projekt LN.40, který sice těžil ze zkušeností s vývojem letounu LN.140, ale jednalo se o nový letoun s lepšími aerodynamickými vlastnostmi. Pevný podvozek byl nahrazen zatahovacím a bylo odstraněno místo pro druhého člena posádky. V druhé polovině roku 1937 byl objednán prototyp a následovala objednávka na 6 předsériových letounů pro letadlovou loď \"Béarn\". I Francouzské letectvo nakonec projevilo zájem o pozemní verzi letounu LN.40, která byla označena LN.41. Původní plány hovořily o 184 letounech, kterými mělo být vybaveno šest perutí, přičemž každá měla mít 18 letounů. Zbylé měly být v rezervě.\n\nPrvní prototyp poprvé vzlétnul 6. července 1938. Druhý jej následoval v lednu 1939 a třetí v květnu 1939. Čtyři předsériové letouny byly dodány v červenci 1939 a byly odeslány ke zkouškám na palubu letadlové lodi \"Béarn\". Nicméně letové testy ukázaly, že aerodynamické brzdy letounu jsou neúčinné, coč vedlo k tomu, že piloti používali jako aerodynamickou brzdu vytažený podvozek. Letoun také nemohl provést střemhlavý útok s plnými palivovými nádržemi. Pro letectvo byl také letoun příliš pomalý, a proto požadovalo vývoj rychlejšího stroje, který měl být označen Loire-Nieuport LN.42.\n\nV červenci 1939 obdržela společnost SNCAO (\"Société Nationale de Constructions Aéronautiques de Ouest\"), do které byla po znárodnění začleněna společnost Loire-Nieuport, objednávku na 36 letounů LN.401 pro francouzské námořnictvo a 40 letounů LN.411 pro francouzské letectvo (\"Armée de l'Air\"). Verze LN.411 byla téměř identická s verzí LN.401, ale postrádala přistávací hák, mechanismus sklápění křídel a další vybavení potřebné pro námořní letouny. První letouny LN.411 byly dodány v září 1939 a byla zadána objednávka na dalších 270 strojů. Tato objednávka však byla v říjnu 1939 zrušena a letouny LN.411 byly předány námořnictvu.\n\nSpolečnost Loire-Nieuport se také pokoušela vyvinout rychlejší verzi s motorem Hispano-Suiza 12Y-31 s výkonem 640 kW (860 hp) oproti motoru Hispano-Suiza 12Xcrs s výkonem 515 kW (690 hp) instalovaném na letounech LN.401. Tato verze označená LN.402 vykonala svůj první let 18. listopadu 1939. Dalšímu vývoji letounu LN.402 zabránila porážka Francie v červnu 1940 a následné příměří.\n\nV roce 1942 postavila společnost SNCASO z uskladněných dílů dalších 24 letounů pro potřeby letectva Vichistické Francie.\n\nKonečnou verzí měla být verze LN.42 s mnohem výkonnějším motorem Hispano-Suiza 12Y-51 o výkonu 820 kW (1 100 hp), ale její vývoj přišel pozdě pro použití v druhé světové válce. Letoun dostal také nové křídlo bez lomení s menším rozpětím 13 m. Před pádem Francie byl sice dokončen prototyp, ale ten již nevzlétnul. Přesto byl letoun po celou dobu války ukryt před Němci. Letové zkoušky byly obnoveny 24. srpna 1945 a pokračovaly až do roku 1947. Avšak jednalo se už o zastaralý typ a tak byl postaven jen jeden letoun.\n\nLN.401/411 byl jednomístný jednomotorový bombardovací dolnoplošník s lomenými křídly do tvaru písmena W. Verze LN.401 měla sklápěcí křídla pro lepší skladnost na palubě letadlové lodi. Hlavní podvozek bylo možné částečně zatáhnout do výstupků pod křídly letounu. Jako aerodynamická brzda se používala dolní polovina směrového kormidla, která se rozevírala do dvou sekcí. Toto řešení se v praxi neosvědčilo, piloti místo této brzdy používali k brždění střemhlavého letu poměrně velké kryty vysunutého podvozku.\n\nPro zlepšení stability letounů byly na konce vodorovné ocasní plochy dodatečně namontovány svislé plošky. Letoun poháněl zpravidla řadový vidlicový kapalinou chlazený dvanáctiválcový motor Hispano-Suiza 12Xcrs s výkonem 515 kW, který poháněl třílistou kovovou nastavitelnou vrtuli.\n\nHlavňovou výzbroj letounu tvořil letecký kanón Hispano-Suiza HS 404 uložený v trupu nad motorem mezi válci motoru s bubnovým zásobníkem na 60 nábojů a 2 kulomety Darne vz. 32 Marine ráže 7,5 mm v křídlech se zásobou 600 nábojů na zbraň. Letoun dále nesl jednu pumu o hmotnosti 225 kg nebo 150 kg ve výklopné vidlici, která zabezpečovala bezpečné odhození pumy mimo prostor otáčení vrtule letounu. Případně mohl letoun nést 10 pum o hmotnosti 10 nebo 15 kg.\nVe srovnání s podobnými letouny své doby se jednalo o sice dobře ovladatelný, ale pomalý letoun s malým výkonem motoru a malou nosností. Absence zadního střelce také znemožňovala obranu letounu zezadu. Letoun byl slabě pancéřován, pancíř o tloušťce 5 mm nebyl pro německé kulomety překážkou. Rovněž nádrže neměly ochranné obaly. Hlavním problémem však byl výkon motoru. Výkony se nezlepšily ani po častém odstranění 20 mm leteckého kanónu z letounu.\n\nDvě \"escadrilles\" francouzského námořního letectva označené AB2 a AB4 byly vybaveny letouny LN.401/411 na přelomu let 1939 a 1940. AB2 obdržela první střemhlavé bombardéry LN.401 v listopadu 1939, zatímco AB4 obdržela bombardéry LN.411, které odmítlo pozemní letectvo, v únoru 1940. Bombardéry dodané letectvem byly vítanou posilou, protože výroba letounů LN.401 pro námořnictvo byla velice pomalá.\n\nOba typy letounů byly použity v boji během bitvy o Francii v roce 1940. Jelikož jediná francouzská letadlová loď Béarn v té době zajišťovala dopravu letounů zakoupených v USA do Francie, působily tyto námořní letouny výhradně z pozemních letišť. Útočily na německé motorizované kolony a na shromážděné pozemní jednotky. Ztráty letounů byly těžké. Během jediného útoku 19. května 1940, kterého se účastnilo 20 letounů, bylo ztraceno 10 letounů a dalších 7 bylo neopravitelně poškozeno. Výroba nedokázala ztracené letouny nahrazovat a po měsíci bojů přišly obě jednotky asi o dvě třetiny svých sil.\n\nZbylé letouny byly nejprve staženy na jih Francie, kde se účastnily průzkumných a bojových akcí proti Itálii. 18. června 1940 se zúčastnily nočního náletu na italský přístav Imperia. 25. června 1940 přeletěly letouny do severní Afriky, kde byly uskladněny.\n\nPo uzavření příměří byly sřemhlavé bombardéry LN.401/411 staženy ze služby a obě \"escadrilles\" byly přezbrojeny na bombardéry Glenn-Martin 167-F.\n\nPo obsazení území Vichistické Francie 10. listopadu 1942 německými vojsky, padlo do rukou německých vojáků 12 letounů vyrobených v roce 1942. Zbylé letouny byly dopraveny do Tuniska, kde byly spolu s uskladněnými letouny zničeny při útocích Spojenců.\n\nNieuport Ni.140 (LN.140)\nLN.40\nLN.41\nLN.401\nLN.411\nLN.402\nLN.42\n\n\"Technické údaje pocházejí z publikace „War Planes of the Second World War: Volume Eight Bombers and Reconnaissance Aircraft“\".\n\n\n\n\n\n\n"}
{"id": "1404745", "url": "https://cs.wikipedia.org/wiki?curid=1404745", "title": "Moscow River Cup", "text": "Moscow River Cup\n\nMoscow River Cup byl profesionální tenisový turnaj žen hraný v ruském hlavním městě Moskvě. Založen byl v roce 2018 jako součást kategorie WTA International. Dějištěm se stal největší ruský tenisový areál, Mezinárodní tenisové centrum Juana Antonia Samaranche, s otevřenými antukovými dvorci.\n\nRozpočet události, hrané v červencovém termínu, v roce 2018 činil 750 000 amerických dolarů a prize money pro hráčky dosáhly částky 626 750 dolarů. Po čínském Shenzhen Open se tak stal druhým turnajem kategorie International s maximálním rozpočtem, když dotace ostatních události dosáhla výše čtvrt milionu dolarů. Do soutěže dvouhry nastupovalo třicet dva tenistek a čtyřhry se účastnilo šestnáct párů.\nV kalendáří WTA Tour nahradil antukový Ericsson Open hraný v témže období v Båstadu. Spoluorganizátory se staly ruská marketingová společnost ONE SGM za podpory Tenisové akademie Alexandra Ostrovského a Ruské tenisové federace. V Moskvě byla hrána také společná událost mužů a žen Kremlin Cup. Moscow River Cup navázal na halový Moscow Ladies Open, který se odehrával v sezónách 1989–1995.\n\nPo jednom odehraném ročníku přemístili držitelé pořadatelských práv turnaj do lotyšské Jūrmaly a změnili název na Baltic Open.\n\n"}
{"id": "1404758", "url": "https://cs.wikipedia.org/wiki?curid=1404758", "title": "Pontiac Phoenix", "text": "Pontiac Phoenix\n\nPontiac Phoenix je vůz nižší střední třídy prodávaný pod značkou Pontiac od roku 1977 do roku 1984. Vozidlo se dočkalo dvou generací, obě byly založené na vozidlech Chevrolet a platformě GM X. Automobil je pojmenován podle bájného ptáka fénixe.\nVůz Phoenix s pohonem zadních kol byl představen pro modelový rok 1977 pouze jako luxusní verze vozu Pontiac Ventura, ovšem roku 1978 Venturu zcela nahradil. Phoenix lišily od Ventury jen drobné detaily jako je maska chladiče, hranatá přední světla a žluté zadní blinkry. Phoenix byl k dispozici jako dvoudveřové kupé, čtyřdveřový sedan a od roku 1978 jako třídveřový hatchback. Stupně výbavy byly dva, základní a luxusnější LJ, ke kterému se dal přikoupit sportovní paket SJ.\n\nMotory na výběr zahrnovaly tehdy zbrusu nový čtyřválec \"Iron Duke\" s 110 koňskými silami (82 kW), 3,8litrový Buick V6 (140 koní, 104 kW), pětilitrový Chevrolet \"LG3\" V8 a 5,7litrový Chevrolet V8. Převodovky k dispozici byly: třístupňová manuální, čtyřstupňová manuální a třístupňová automatická.\n\nPro modelový rok 1980 byl Phoenix představen v nové generaci, která byla zmenšená a využívala pohon přední nápravy. Vůz byl k dispozici jako dvoudveřové kupé či pětidveřový hatchback. Výbavy zůstaly stejné jako u první generace, základní a LJ, ovšem doteď pouze sportovní paket SJ povýšil na úroveň plnohodnotné výbavy. Roku 1983 přibyla výbava PJ a v roce 1984 byly výbavy LJ a SJ přejmenovány na LE a SE.\n\nK dispozici byly dva motory: 2,5litrový čtyřválec \"Iron Duke \"převzatý\" \"z předchozí generace Phoenixe a nový 2,8litrový šestiválec \"LE2, \"dodávaný do výbavy SJ/SE standardně a do ostatních výbav za příplatek. Převodovky byly na výběr taktéž dvě, čtyřstupňová manuální či trojstupňová automatická.\n\nVůz společně se svými příbuznými vozy koncernu General Motors (Chevrolet Citation, Buick Skylark a Oldsmobile Omega) propadl, jelikož image vozu Phoenix silně utrpěla kvůli špatnému zpracování vozu, dvojím hromadným svoláním k opravám a nebezpečné tendenci vozidla zablokovat zadní kola při brzdění.\n\nK ukončení výroby modelu Phoenix došlo v roce 1984 a vůz byl pro modelový rok 1985 nahrazen vozem Pontiac Grand Am.\n"}
{"id": "1404760", "url": "https://cs.wikipedia.org/wiki?curid=1404760", "title": "Zůstaň se mnou (film)", "text": "Zůstaň se mnou (film)\n\nZůstaň se mnou (v anglickém originále If I Stay) je americký romantický dramatický film z roku 2014. Režie se ujal R. J. Cutler a scénáře Shauna Cross. Film je adaptací stejnojmenného románu od Gayle Forman. Hlavní role hrají Chloë Grace Moretz, Mireille Enos, Jamie Blackley, Joshua Leonard, Stacy Keach a Aisha Hinds. Film měl premiéru ve Spojených státech dne 22. srpna 2014 a 18. září 2014 v České republice.\n\n\nV prosinci roku 2014 bylo oznámeno, že studio Summit Entertainment získalo filmová práva na novelu \"Zůstaň se mnou\" a že se zvažují herečky Dakota Fanning, Chloë Moretz a Emily Browning do role hlavní role. K projektu byla jako režisérka připojena Catherine Hardwicke, nakonec byla nahrazena brazilským filmařem Heitorem Dhaliou, který projekt nakonec také opustil. V lednu roku 2013 bylo oznámeno, že hlavní roli získala Moretz a že film bude režírovat R. J. Cutler. Natáčení filmu bylo zahájeno ve Vancouveru dne 30. října.\n\nFilm vydělal 50,4 milionů dolarů v Severní Americe a 28,4 milionů dolarů v ostatních oblastech, celkově tak vydělal 78,8 milionů dolarů po celém světě. Rozpočet filmu činil 11 milionů dolarů. Za první víkend docílil třetí nejvyšší návštěvnosti, kdy vydělal 15,6 milionů dolarů. Na prvním místě se umístil film \"Strážci galaxie\" (s výdělkem 17,2 milionů dolarů) a film \"Želvy Ninja\" (s výdělkem 16,7 milionů dolarů).\n\nNa recenzní stránce Rotten Tomatoes získal ze 1222 započtených recenzí 35 procent. Na serveru Metacritic snímek získal z 36 recenzí 46 bodů ze sta. Na Česko-Slovenské filmové databázi si snímek ke 4. srpnu 2018 drží 67 procent.\n\nFilm získal dvě nominace na cenu People's Choice Awards, a to v kategoriích nejlepší dramatický film a nejlepší ženský herecký výkon v dramatickém filmu pro Chloë Moretz. Nakonec cenu získala pouze Moretz. Dvě ceny si film odnesl z předávání cen Teen Choice Awards, a to v kategoriích nejlepší dramatický film a a nejlepší ženský herecký výkon v dramatickém filmu pro Chloë Moretz\n"}
{"id": "1404762", "url": "https://cs.wikipedia.org/wiki?curid=1404762", "title": "Bac Lieu (provincie)", "text": "Bac Lieu (provincie)\n\nBac Lieu () je provincie na jihu Vietnamu. Žije zde přes 800 tisíc obyvatel, hlavní město je Bac Lieu. Ekonomika se soustředí na rybolov, zemědělství a textilní průmysl.\n\nProvincie leží na jihu země v deltě řeky Mekong. Sousedí s provinciemi Cà Mau, Kiên Giang, Hậu Giang a Sóc Trăng. Mekong zde představuje důležitou dopravní tepnu v celé provincii.\n"}
{"id": "1404763", "url": "https://cs.wikipedia.org/wiki?curid=1404763", "title": "Hoa Binh (provincie)", "text": "Hoa Binh (provincie)\n\nHoa Binh () je provincie na severu Vietnamu. Žije zde přes 800 tisíc obyvatel. Hlavní město je Hoa Binh.\n\nSousedí s provinciemi Phu Tho, Son La, hlavním městem Hanoj, Ha Nam, Ninh Binh a Thanh Hoa. Leží na severu Vietnamu poblíž Rudé řeky, nedaleko Hanoje.\n"}
{"id": "1404765", "url": "https://cs.wikipedia.org/wiki?curid=1404765", "title": "Long-Term Capital Management", "text": "Long-Term Capital Management\n\nLong-Term Capital Management L. P. (LTCM) byl hedge fond, který založil John Meriwether (bývalý místopředseda a zodpovědná osoba za obchodování s dluhopisy u Salomon Brothers). Mezi řediteli fondu byli i nositelé Nobelovy ceny za ekonomii Myron Scholes a Robert C. Merton, kteří obdrželi tuto cenu za rok 1997. Další známou osobností byl David Mullins, bývalý člen Fedu. Aktivity fondu ohrozily na konci dvacátého století finanční systém. Master hedge fond s názvem Long-Term Capital Portfolio L.P. zkolaboval na konci 20.století a vedl k dohodě z 23. září, kterou uzavřelo 16 (někde je uváděn počet 15 – ) velkých finančních institucí, mezi nimi Bankers Trust, Barclays, Bear Stearns, Chase Manhattan Bank, Crédit Agricole, Credit Suisse First Boston, Deutsche Bank, Goldman Sachs, JPMorgan Chase, Lehman Brothers, Merrill Lynch, Morgan Stanley, BNP Paribas, Salomon Smith Barney, Société Générale, a UBS a to vše pod dohledem FED. LTCM spravoval finance asi 100 zákazníků, pracovalo pro něj zhruba 200 zaměstnanců a spravoval kapitál ve výši 126 miliard USD. Vstupní poplatek do fondu činil 10 mil USD. Investorům nebylo povoleno si vybrat po tři roky peníze ani jim nebylo dovoleno získat informace týkající se typu investice LTCM. Do fondu investovalo velké množství bank a penzijních fondů. \n\nStrategie LTCM byla jeho zástupci popisována jako zaměření se na příležitosti k cenovým arbitrážím, využívání krátkodobých tržních anomálií relativně k dlouhodobým rovnovážným cenám, atd. Jeho nástrojem k vysokým zisků a následně i nástrojem jeho zkázy bylo využívání \"vysoké páky\". Argumentem pro vysokou páku bylo to, že investice fondu jsou velmi málo rizikové – v principu zajištěné (tedy skutečně “hedged”) využíváním málorizikových příležitostí k arbitráži (Myron Scholes údajně přirovnával operace LTCM k obrovskému vysavači, který soustavně vysává drobné z trhů po celém světě). \n"}
{"id": "1404766", "url": "https://cs.wikipedia.org/wiki?curid=1404766", "title": "Stupeň B1048 Falconu 9", "text": "Stupeň B1048 Falconu 9\n\nStupeň B1048 Falconu 9 je první stupeň rakety Falcon 9 vyráběné společností SpaceX, jedná se o třetí vyrobený exemplář verze Block 5 a zároveň první stupeň Falconu 9, který byl použit čtyřikrát. Poprvé tento první stupeň letěl v červenci 2018, kdy vynášel deset družic Iridium NEXT. Po vynesení nákladu na nízkou polární oběžnou dráhu úspěšně přistál na mořské ploše JRTI. Tento stupeň podruhé letěl při misi SAOCOM 1A, při tomto letu došlo k prvnímu přistání na plochu LZ-4. \n\nPro své třetí použití byl stupeň převezen na Floridu, kde v únoru 2019 odstartoval z rampy SLC-40, primárním nákladem byla telekomunikační družice Nusantara Satu, společně s ní byl vynesen první izraelský měsíční lander Beresheet a mikrosatelit S5 amerického letectva.\n\nČtvrtou misí toho stupně měl být původně test únikového systému Crew Dragonu, ale po zničení kabiny C201, která provedla první testovací let a měla být znovupoužita, byl tento stupeň přiřazen k misi Starlink v1-1. Jednalo se o druhý start s družicemi této konstelace. První stupeň splnil svou úlohu a v pořádku přistál na mořské plošině OCISLY.\n\n"}
{"id": "1404775", "url": "https://cs.wikipedia.org/wiki?curid=1404775", "title": "Le Duan", "text": "Le Duan\n\nLê Duẩn [lē zûən] (7. dubna 1907 Quang Tri – 10. července 1986 Hanoj) byl vietnamský komunistický politik. V padesátých letech se stal generálním tajemníkem Komunistické strany Vietnamu a Ústředního výboru Komunistické strany Vietnamu. Od zhoršení zdravotního stavu Ho Či Mina, během šedesátých let, byl nejvyšším rozhodovacím činitelem ve Vietnamu.\nNarodil se do rodiny patřící do nižší třídy v provincii Quảng Trị, celkově o jeho mládí není moc informací. K myšlenkám na revoluci přišel během dvacátých let 20. století, tehdy pracoval jako železniční úředník.\n\n\n"}
{"id": "1404776", "url": "https://cs.wikipedia.org/wiki?curid=1404776", "title": "Alto Río Senguer", "text": "Alto Río Senguer\n\nAlto Río Senguer (také \"Alto Río Senguerr\") je malé město nacházející se na jihozápadě argentinské provincie Chubut v Patagonii. Je administrativním centrem departementu Río Senguer. Město leží na Národní silnici č. 40. Při sčítání lidu v roce 2010 mělo 1570 obyvatel. Hlavní hospodářskou činností je historicky chov ovcí.\n\n"}
{"id": "1404778", "url": "https://cs.wikipedia.org/wiki?curid=1404778", "title": "Formosa (město)", "text": "Formosa (město)\n\nFormosa je hlavní město provincie Formosa v Argentině. Leží v severní části země na hranicích s Paraguayí, od níž ho odděluje stejnojmenná řeka. Při sčítání lidu v roce 2010 mělo město 222 226 obyvatel (bez předměstí). Formosa slouží jako důležitý říční přístav, přes který se vyváží podstatná část regionální produkce, která směřuje přes řeky Paraguay a následně Paraná do ostatních částí státu a do zahraničí. Město bylo založeno v roce 1879.\n\n"}
{"id": "1404779", "url": "https://cs.wikipedia.org/wiki?curid=1404779", "title": "Las Plumas", "text": "Las Plumas\n\nLas Plumas je obec v argentinské provincii Chubut v Patagonii. Je administrativním centrem departementu Mártires. V roce 1991 měla obec 341 obyvatel. Při sčítání lidu v roce 2001 zde již žilo 605 lidí. Podle sčítání lidu v roce 2010 žilo v Las Plumas už jen 480 obyvatel. Obec byla založena v roce 1921.\n\n"}
{"id": "1404780", "url": "https://cs.wikipedia.org/wiki?curid=1404780", "title": "Phu Tho (provincie)", "text": "Phu Tho (provincie)\n\nPhu Tho () je provincie na severu Vietnamu. Žije zde téměř 1.4 miliony obyvatel, hlavní město je Viet Tri. Ve městě Viet Tri se nachází mezinárodní letiště.\n\nProvincie leží nastředu severní části země. Sousedí s provinciemi Yen Bai, Son La, Hoa Binh, Ha Tay, Vinh Phuo a Tuyen Quang.\n"}
{"id": "1404782", "url": "https://cs.wikipedia.org/wiki?curid=1404782", "title": "Kechnec", "text": "Kechnec\n\nKechnec je obec na Slovensku v Košickém kraji v okrese Košice-okolí. Nachází se dva kilometry od maďarské státní hranice a se sousední Seňou, se kterou tvoří společný intravilán. V letech 1964 až 1990 byly spojeny i administrativně – do roku 1986 jako Hraničná pri Hornáde, v letech 1986 až 1990 jako Seňa. V katastrálním území Kechnec se nachází nový a prosperující průmyslový park.\n\nObec se nachází v jižní části okresu Košice-okolí, přibližně dvacet kilometrů jižně od Košic. Nedaleko se nachází maďarská státní hranice i hraniční přechod na cestě I/68 Milhosť-Tornyosnémeti.\n\nArcheologické nálezy z okolí Kechnece potvrzují, že první osídlení tohoto území bylo již v paleolitu. První písemná zmínka o obci je však mladší – z roku 1220, kdy se obec uvádí pod názvem \"Felnemet\". Na majetcích panovníka na dolním toku Hornádu, ke kterému patřilo i území Kechnece se na přelomu 12. a 13. století usadili němečtí kolonisté. Odtud pravděpodobně pochází i první historicky doložený název obce \"Felnemet\". Sousední obce, které dnes leží v Maďarsku, mají podobné názvy – Tornyosnémeti a Hidasnémeti.\n\nV roce 1338 král Zikmund Lucemburský daroval Kechnec za věrnost a vojenské zásluhy županu Petrovi z nedaleké obce Perín-Chym. V darovací listině se obec vyskytuje pod názvem \"Felnemethy alio domine Kemnech\". V následujících stoletích se název obce měnil jen částečně – v roce 1560 \"Kenyhecz Nempty\" a až v 17. století se ustálil na \"Kenyhecz\", který se používal až do roku 1920. V uherském geografickém lexikonu z roku 1851 se obec uvádí jako maďarsko-slovenská s 579 obyvateli. Statistika z roku 1910 vykazovala v Kechneci 473 obyvatel, z toho bylo 425 Maďarů, 39 Slováků, 8 Němců a 1 Rom\n\nV roce 1918 \"de facto\" a v roce 1920 i \"de iure\" obec připadla Československu a její název \"Kenyhecz\" byl změněn na \"Keňhec\". V období let 1938 až 1945 byl Kechnec součástí horthyovského Maďarska, ale po druhé světové válce znovu připadl Československu. V roce 1945 se název obce upravil na \"Kehnec\" a v roce 1948 do současné podoby.\n\nV období let 1964 až 1986 byl Kechnec součástí uměle vytvořené obce Hraničná pri Hornáde, ve které byly seskupeny tři obce – kromě Kechnece ještě Milhosť a Seňa. V roce 1986 se obec osamostatněním Milhosti rozpadla a Seňa s Kechnec vytvořily obec Seňa. V roce 1990 se obec Kechnec osamostatnila, čímž se administrativní hranice obcí v okolí dostaly do stavu před rokem 1964.\n\nPodle sčítání obyvatel z roku 2001 žilo v Kechněci 876 obyvatel, z toho bylo 731 (83,5 %) slovenské, 133 (15 %) maďarské a 1 romské národnosti.\n\n\n"}
{"id": "1404786", "url": "https://cs.wikipedia.org/wiki?curid=1404786", "title": "Ariadna na Naxu", "text": "Ariadna na Naxu\n\nAriadna na Naxu může být:\n\n\n"}
{"id": "1404787", "url": "https://cs.wikipedia.org/wiki?curid=1404787", "title": "Robert Mercer", "text": "Robert Mercer\n\nRobert Leroy Mercer (* 11. července 1946 Santa Clara) je americký počítačový expert. Zabýval se vývojem umělé inteligence a je představitelem hedge fondu Renaissance Technologies, který patří mezi nejvýkonnější hedge-fondy v USA. Jako brilantní počítačový expert pomohl přeměnit finanční průmysl prostřednictvím tradingových algoritmů. Je označován za podnikatele, který má velký vliv na politické události, měl sehrát klíčovou roli v Brexit-kampani a byl jedním z největších finančních donátorů Donalda Trumpa v rámci jeho prezidentské kampaně v roce 2016.\n\nMercer strávil dětství v Novém Mexiku. Již od počátku se zajímal o počítače a v této oblasti získal bakalářský titul ve fyzice a matematice na Univerzitě v Novém Mexiku. Získl také titul Ph.D v obl. počítačových věd na Univerzite Illinois at Urbana-Champaign v roce 1972.\n\nMercer je náruživým hráčem pokeru a konzervativním zastáncem křesťanských zásad. Je také nadšencem do zbraní a popíračem klimatických změn, muž který pohrdá politickým establishmentem pro jeho korupci a neschopnost. Zdá se, že vliv rodiny se zvýšil po roce 2010 po tzv. verdiktu Citizens United v Federal Election Comission (občané USA versus Federální volební komise), kdy Nejvyšší soud USA odstranil limity pro dary politikům od korporací a jednotlivců. \n\nV roce 2011 se Mercer se seznámil s Andrewem Breitbartem, zakladatelem \"Breitbart News,\" který ho seznámil s myšlenkou vybudovat mediální impérium, které povede informační válku proti mainstreamovému tisku a který dá hlas většině, která mlčí. Seznámil se s Stephenem Bannonem a na jeho návrh investoval 10 mil. USD do tehdy málo známého média \"Breitbart News\". Bannon stává členem představenstva této společnosti a po nečekané smrti Breitbarta v roce 2012 přebírá i jeho vedení.\n\nZhruba v r. 2011 Mercerovi začali navštěvovat semináře bratrů Kochových (Charles a David), jejichž politické organizaci věnovali miliony USD.\n\nZpočátku finančně podporoval republikánského kandidáta na prezidenta 2016 Teda Cruze, ale poté co Cruz vypadl, přesunul svou finanční podporu na Donalda Trumpa.\n\nMercer byl hlavním akcionářem společnosti Cambridge Analytica (CA). Dle informací Observer, jsou k dispozici dokumenty, které vytvářejí spojení mezi dvěma analytickými firmami, které byly vybrány ke dvěma různým kampaním se společným jmenovatelem Brexitu, a sice mezi AggregateIQ (společnosti registrované v Britské Kolumbii) – kampaň Vote Leave a Cambridge Analytica – kampaň Leave.EU, a to i přesto že dle \"informací na první pohled\" se k sobě chovaly jako nepřátelské firmy. Obě společnosti se zaměřovaly na různé vrstvy obyvatelstva, jedna na pracující třídu a druhá na střední třídu. Obě naznačují spojitost s R. Mercerem. Dle dalších zdrojů AggregateIQ spolupracovala v průběhu období 2013 – 2016 s mateřskou společností CA tj SCL, ale ne s CA. SCL označoval AggregatelQ za svou kanadskou pobočku. CA a AggregatelQ vydaly prohlášení, ve kterých uvádí, že společně nesdílela data uživatelů na Facebooku.\n\nInformace o legálním využívání bankovních účtů v off-shore oblastech, kde jak vyplývá z Panama Papers byl Mercer ředitelem osmi společností zaregistrovaných na Bermudách, prostřednictvím kterých snižuje daňovou zátěž svých firem.\n\nV rámci prezidentské kampaně Donalda Trumpa v roce 2016 měl údajně Mercer podporovat finančně skupinu na internetu, která cíleně propagovala antimuslimské reklamy na Facebooku a na Google. Robert Mercer, jehož rodina údajně darovala republikánským kandidátům od roku 2010 částku 36,6 milionu dolarů, údajně poskytla peníze společnosti Secure America Now, organizaci, která vytvořila několik videoreklam zjevně navržených k propagaci antimuslimského sentimentu. Bloomberg informoval, že reklamy, které si objednala organizace Secure America Now vyrobila Harris Media, firma zaměřena na digitální reklamu se sídlem v Austinu. \n\nV listopadu 2017 Mercer napsal svým spolupracovníkům v Renaissance, že koluje mnoho nepravdivých informací a že se distancuje jmenovitě od rasismu a dalších forem diskriminace. Mercer označil Civil Rights Act z roku 1964, které odstranil dělení ras v USA za \"velkou chybu\" a zasadil se pro zvolení Jeffa Sessionse do funkce ministra spravedlnosti.\n\nMercerova rodinná nadace vydala v období mezi roky 2003-2010 nejméně $3,824,000 between skupinám, které popírají změny klimatu. Tyto peníze směřovaly např. následujícím organizacím: The Heartland Institute, Manhattan Institute, Media Research Center, and Oregon Institute of Science and Medicine (OISM). \n\nMercer řekl (2.11.2017): \"Věřím, že lidé jsou nejšťastnější a nejvíce naplněni, když si tvoří své vlastní názory, přebírají si odpovědnost za své vlastní akce a utrácejí plody své vlastní práce, jak uznají za vhodné.\"\n\nDlouholetý vedoucí pracovní Renaissance David Magerman se několikrát věřejně a kriticky vyjadřoval o politických názorech a akcích Mercera. V komentáři pro Philadelphia Inquirer napsal Magerman, že Mercer má díky svému vlivu podíl na Trumpově prezidentství. Po 20 letech u firmy byl Magerman v dubnu 2017 propuštěn. Novinářka Jane Mayer (The New Yorker) popsala jeden z názorů Mercera v tom smyslu, že hodnota člověka měří Mercier jen podle jeho příjmu a příjemci sociálních dávek mají negativní hodnotu. Společnost se staví na hlavu, pokud slabým pomáhá a silné oslabuje zvyšováním daní.\n\nVe vztahu ke státu je zastáncem názoru, že vliv státu se má redukovat na minimum.\n\n"}
{"id": "1404788", "url": "https://cs.wikipedia.org/wiki?curid=1404788", "title": "Římskokatolická farnost Kurovice", "text": "Římskokatolická farnost Kurovice\n\nŘímskokatolická farnost Kurovice je územní společenství římských katolíků s farním kostelem svaté Kunhuty v děkanátu Holešov. \n\nPrvní písemná zmínka o obci pochází z roku 1275. Kostel je poprvé připomínán roku 1434. Gotická stavba byla v průběhu 16. století rozebrána a na jejím místě vznikla stavba renesanční (roku 1582). Na konci 18. století došlo k menším barokním úpravám kostela.\n\nAdministrátorem excurrendo byl od prvního desetiletí 21. století R. D. Mgr. Antonín Ptáček. K 1. červenci 2019 ho vystřídal R. D. Mgr. Radomír Němeček.\n\nVe farnosti se pravidelně koná tříkrálová sbírka. V roce 2018 činil její výtěžek 10 461 korun.\n\n"}
{"id": "1404789", "url": "https://cs.wikipedia.org/wiki?curid=1404789", "title": "United States Football League", "text": "United States Football League\n\nUnited States Football League (častěji používaná zkratka USFL). (V češtině Fotbalová liga Spojených států) byla profesionální liga amerického fotbalu, která fungovala 3 sezóny, což bylo v letech 1983-1985. Liga se hrála od poloviny jara až k začátku léta, v roce 1986 však byl začátek nové sezóny naplánován od poloviny podzimu až k začátku zimy, stejně konkurenční liga National Football League ,liga však zanikla ještě dříve, než začala svou novou sezónu 1986.\n\nNápad založit USFL přišel už v roce 1965, s tímto plánem přišel podnikatel David Dixon z města New Orleans, který chtěl založit ligu, která by se hrála přes jaro a léto, jelikož v tomto období byla Národní Fotbalová Liga teprve v připravě a College Football měla offseason.\n\nLigu tvořilo celkem 18 týmů. \n"}
{"id": "1404801", "url": "https://cs.wikipedia.org/wiki?curid=1404801", "title": "William Pitt Amherst, 1. hrabě Amherst", "text": "William Pitt Amherst, 1. hrabě Amherst\n\nWilliam Pitt Amherst, 1. hrabě Amherst (\"William Pitt Amherst, 1st Earl Amherst, 1st Viscount Holmesdale, 2nd Baron Amherst of Montreal\") (14. ledna 1773, Bath, Anglie – 13. března 1857, Knole, Anglie) byl britský diplomat a státník. Zastával funkce u dvora, byl vyslancem v několika zemích, na cestě z diplomatické mise v Číně se na ostrově sv. Heleny se setkal s císařem Napoleonem. V letech 1823–1828 byl generálním guvernérem v Indii a v roce 1826 získal titul hraběte.\n\nPo jeho manželce Sarah je pojmenována Amherstie sličná, její jméno nese i anglický a latinský název bažanta diamantového.\n\nPocházel ze starobylého rodu připomínaného od 14. století, byl synem generála Williama Amhersta (1732–1781), po strýci, polním maršálu Jeffrey Amherstovi (1717–1797), zdědil titul barona z Montrealu a v roce 1797 vstoupil do Sněmovny lordů. Mezitím studoval ve Westminsteru a Oxfordu, v letech 1804–1813 a 1815–1822 zastával post královského komořího. V letech 1809–1811 byl vyslancem v Palermu (zde za napoleonských válek sídlil královský neapolský dvůr). V roce 1816 byl jmenován členem Tajné rady a vyslancem v Číně. V Pekingu se odmítl podrobit pokořujícímu ceremoniálu císařského dvora a vrátil se do Anglie. Na zpáteční cestě jeho loď ztroskotala u břehů Indonésie, poté v roce 1817 krátce pobýval na ostrově sv. Heleny, kde se několikrát setkal s císařem Napoleonem I.\n\nV letech 1823–1828 byl generálním guvernérem v Indii, kde své úřadování zahájil zrušením cenzury. Krátce nato vypukla válka s Barmou, která měla zpočátku řadu odpůrců, ale nakonec pro Británii skončila významným rozšířením vlivu v jihovýchodní Asii. Amherst byl v roce 1826 povýšen na hraběte a v roce 1828 se vrátil do Anglie. Poté byl znovu královským komořím (1829-1830). Podruhé byl na funkci indického generálního guvernéra nominován v roce 1835, ale díky změně vlády k jeho jmenování nedošlo.\n\nPoprvé se oženil v roce 1800 se Sarah Archer (1762–1838), vdovou po 5. hraběti z Plymouthu, jeho druhou manželkou se v roce 1839 stala Mary Sackville (1792–1864), dcera 3. vévody z Dorsetu a vdova po 6. hraběti z Plymouthu. Z prvního manželství pocházely čtyři děti, synové Jeffrey (1802–1826) a Frederick (1807–1829) zemřeli předčasně, dědicem titulů byl prostřední syn William Pitt Amherst, 2. hrabě Amherst (1805–1886), který byl před vstupem do Sněmovny lordů poslancem Dolní sněmovny. Hraběcí titul zanikl v jeho potomstvu v roce 1993 úmrtím 5. hraběte.\n\nZemřel na zámku Knole, který byl dědictvím jeho druhé manželky po rodině vévodů z Dorsetu.\n\nAmherstova první manželka Sarah se amatérsky zabývala botanikou a v Indii sbírala asijské druhy rostlin, na její počest byla pojmenována okrasná dřevina Amherstie sličná. Z Indie přivezla do Evropy v roce 1828 dva kohouty bažanta diamantového a její jméno nese také anglický a latinský název tohoto živočišného druhu (\"Chrysolophus amherstiae, Lady Amherst's Pheasant\").\n\n\n"}
{"id": "1404802", "url": "https://cs.wikipedia.org/wiki?curid=1404802", "title": "James Broun-Ramsay, 1. markýz z Dalhousie", "text": "James Broun-Ramsay, 1. markýz z Dalhousie\n\nJames Broun-Ramsay, 1. markýz z Dalhousie (\"James Andrew Broun-Ramsay, 1st Marquess of Dalhousie, 10th Earl of Dalhousie, 2nd Baron Dalhousie, 10th Baron Ramsay of Keringtoun\") (22. dubna 1812, Dalhousie Castle, Skotsko – 19. prosince 1860, Dalhousie Castle, Skotsko) byl britský státník ze starobylé skotské šlechty. Byl britským ministrem obchodu a generálním guvernérem v Indii, v roce 1849 získal titul markýze.\n\nPocházel ze starobylého skotského rodu, jehož sídlem byl osm století hrad \"Dalhousie Castle\" v hrabství Midlothian, od roku 1633 náležel rodině titul hraběte z Dalhousie. James byl synem generála a kanadského generálního guvernéra 9. hraběte z Dalhousie, po matce Christian Brown (respektive Broun) (1786–1839) přijal jméno \"Broun-Ramsay\". Dětství strávil s otcem v Kanadě, studoval v Harrow a v Oxfordu, poté cestoval po Evropě, v letech 1837–1838 byl členem Dolní sněmovny (do parlamentu neúspěšně kandidoval již v roce 1835 za Edinburgh. V roce 1838 po otci zdědil rodové tituly a vstoupil do Sněmovny lordů (v Horní sněmovně zasedal jako \"baron Dalhousie\", protože hraběcí titul platil jen pro Skotsko). V obou sněmovnách se brzy prosadil jako odborník na problematiku obchodu a na doporučení vévody Wellingtona se brzy dostal k vysokým úřadům. V roce 1843 byl jmenován členem Tajné rady a do vlády vstoupil jako viceprezident úřadu pro obchod (1843–1845), v letech 1845–1846 byl prezidentem obchodního úřadu (ministrem obchodu).\n\nV letech 1848-1856 byl generálním guvernérem v Indii, kde vynikl jako organizátor státní správy a budovatel komunikací. Proti vůli indických knížat došlo k rozšíření britských držav o Paňdžáb, vedl také druhou válku s Barmou obecně jeho politika částečně vedla k velkému indickému povstání v roce 1857. Indii opustil v březnu 1856, po návratu do Anglie na veřejnou činnost víceméně rezignoval, i když nadále zastával řadu čestných postů. Byl lordem strážcem soukromé pečeti a správcem korunních klenotů ve Skotsku (1841-1860), lordem strážcem pěti přístavů (1853-1860) a guvernérem Bank of Scotland (1851-1860). V roce 1849 získal titul markýze, téhož roku obdržel Řád bodláku.\n\nManželství se Susan Hay (1815-1853), dcerou maršála 8. markýze z Tweeddale, zůstalo bez mužského potomstva, měli jen dvě dcery. Susan (1837–1898) se provdala za politika Roberta Bourke (1827–1903), jehož starší bratr Richard Bourke, 6. hrabě z Mayo byl také generálním guvernérem v Indii. Mladší dcera Edith (1839-1891) byla manželkou Sira Jamese Fergussona (1832–1907), guvernéra na Novém Zélandu a v Madrasu. Titul markýze zanikl Jamesovým úmrtím, titul hrabat z Dalhousie zdědil bratranec Fox Maule-Ramsay, 11. hrabě z Dalhousie (1801–1874), ministr války.\n\n\n\n"}
{"id": "1404803", "url": "https://cs.wikipedia.org/wiki?curid=1404803", "title": "Frederick Thesiger, 1. vikomt Chelmsford", "text": "Frederick Thesiger, 1. vikomt Chelmsford\n\nFrederick Thesiger, 1. vikomt Chelmsford (\"Frederick John Napier Thesiger, 1st Viscount Chelmsford, 3rd Baron Chelmsford\") (12. srpna 1868, Londýn, Anglie – 1. dubna 1933, Londýn, Anglie) byl britský státník a koloniální administrátor. Původně byl právníkem a členem městské rady v Londýně, později byl guvernérem ve dvou provinciích v Austrálii a nakonec místokrálem v Indii (1916–1921). V roce 1921 získal titul vikomta a kariéru zakončil jako ministr námořnictva. Politicky patřil ke konzervativcům. Prostřednictvím své manželky byl příbuzným Winstona Churchilla.\n\nPocházel z německé rodiny s obchodními aktivitami v koloniích, byl synem generála a vrchního velitele v jižní Africe Fredericka Thesigera, 2. barona Chelmsforda (1827–1905). Studoval ve Winchesteru a na Oxfordu, poté působil jako právník, byl členem městské rady v Londýně a v letech 1904–1905 členem školské rady v Londýně, souběžně sloužil v armádě a dosáhl hodnosti kapitána. V roce 1905 po otci zdědil titul barona a vstoupil do Sněmovny lordů.\n\nV letech 1905–1909 byl guvernérem v australské provincii Queensland, v letech 1909–1913 guvernérem v Novém Jižním Walesu. Od prosince 1909 do ledna 1910 byl úřadujícím generálním guvernérem v Austrálii. V roce 1913 se vrátil do Anglie, na počátku první světové války odešel jako důstojník do Indie, kde rychle dosáhl vzestupu a v letech 1916–1921 byl indickým generálním guvernérem a místokrálem, od roku 1916 byl též členem Tajné rady, v armádě dosáhl hodnosti plukovníka. V Indii podpořil reformy, které poskytly Indům větší podíl na státní samosprávě, zároveň se ale snažil o udržení britské nadvlády v celé jihovýchodní Asii. Po návratu do Anglie byl povýšen na vikomta (1921), poté byl předsedou státní komise pro podporu důlního průmyslu (1923-1924). V roce 1924 se v labouristické vládě stal prvním lordem admirality, i když sám nebyl členem Labouristické strany a celoživotně inklinoval ke konzervativcům. Po pádu labouristického kabinetu odešel do soukromí. Na čtyřech britských univerzitách získal čestný doktorát.\n\nJeho manželkou byla od roku 1894 Frances Guest (1873-1957), z bohaté průmyslnické rodiny z Walesu, dcera 1. barona Wimborna a sestřenice Winstona Churchilla. Starší syn Frederick (1896–1917) padl za první světové války, tituly zdědil mladší syn Andrew (1903–1970). Dcera Joan (1895–1971) byla manželkou Sira Alana Lascellese, dlouholetého tajemníka Jiřího VI. a Alžběty II. Současným nositelem titulu je Frederick Thesiger, 4. vikomt Chelmsford (*1962).\n\n\n"}
{"id": "1404806", "url": "https://cs.wikipedia.org/wiki?curid=1404806", "title": "Oldřichov v Hájích (železniční zastávka)", "text": "Oldřichov v Hájích (železniční zastávka)\n\nOldřichov v Hájích je železniční stanice ve stejnojmenné obci na jihozápadním úpatí Jizerských hor v Libereckém kraji na severu České republiky. Prochází tudy železniční trať číslo 037 spojující Liberec a Černousy, respektive polské město Zawidów.\n\nJednokolejná zastávka leží v oblouku železniční trati v těsném sousedství nechráněného železničního přejezdu, na němž se tato trať křižuje se silnicí III/2904. U přejezdu je zbudován rozcestník turistických tras nazvaný „Oldřichov v Hájích – železniční stanice“ a na silnici se západně od zastávky nachází zastávka autobusů pojmenovaná stejně jako uvedený turistický rozcestník.\n"}
{"id": "1404809", "url": "https://cs.wikipedia.org/wiki?curid=1404809", "title": "Útoky žraloků", "text": "Útoky žraloků\n\nŽraloci patří mezi skupinu živočichů, kteří občas zaútočí na člověka. Každý rok je po celém světě hlášeno kolem 80 nevyprovokovaných útoků. Přes jejich relativní vzácnost se mnoho lidí bojí žraločích útoků, zejména po náhodných sériových útocích, jako např. útoky žraloků na pobřeží Jersey v roce 1916, a po hororových filmech, jako je série \"Čelisti\". Pouhé tři druhy z více než 489 druhů žraloků jsou zodpovědné za dvouciferné počty smrtelných, nevyprovokovaných útoků na člověka, a to jsou: velký bílý, tygří, a bělavý. Žralok dlouhoploutvý pravděpodobně zabil mnohem více osamělých lidí, ale ti většinou nejsou zahrnuti ve statistice.\n\nPodle Mezinárodního seznamu žraločích útoků (ISAF), bylo od roku 1958 do 2016 potvrzeno po celém světě 2785 nevyprovokovaných útoků žraloků, z nichž 439 bylo smrtelných.\n\nV roce 2000 bylo hlášeno 79 žraločích útoků z celého světa, 11 z nich smrtelných. V letech 2005 a 2006, se toto číslo snížilo na 61 a 62, zatímco počet smrtelných klesl na pouhé 4 za rok. Celkový počet 81 žraločích útoků za rok 2016 po celém světě odpovídá ročnímu průměru 82 útoků ročně z posledních pěti let (2011–2015). Naopak, 98 žraločích útoků za rok 2015 byl nejvyšší roční počet ze všech záznamů. V roce 2016 byly 4 smrtelné útoky, což je nižší počet než průměrných osm smrtelných útoků ročně po celém světě za roky 2011–2015 a průměrných šest úmrtí za rok v poslední dekádě. 58 % útoků z roku 2016 bylo na surfaře.\n\nPřestože máme všechna tato hlášení, skutečný světový počet smrtelných útoků žraloků zůstává nejistý. Pro většinu pobřežních národů třetího světa neexistují metody hlášení podezření na žraločí útoky, a proto zůstávají ztráty a úmrtí blízko pobřeží i na moři často nevyřešené či nepublikované.\n\nZ těchto útoků se většina stala ve Spojených státech amerických (53 v 2000, 40 v 2005, a 39 v 2006). V \"New York Times\" se v červenci 2008 psalo, že za předchozí rok byl jen jeden smrtelný útok. Průměrně je ve Spojených státech 16 žraločích útoků za rok, z nichž smrtelné jsou jednou za dva roky. Podle ISAF jsou nejčastější útoky v následujících státech: Florida, Havaj, Kalifornie, Texas, Severní a Jižní Karolína, přestože téměř v každém pobřežním státě došlo k nějakým útokům.\n\nAustrálie má nejvyšší počet smrtelných útoků žraloků na světě, přičemž se nejsmrtelnějším žraločím místem na světě stala Západní Austrálie s celkovými i smrtelnými žraločími kousnutími rostoucími exponenciálně v průběhu posledních 40 let. Od roku 2000 bylo podél pobřeží Západní Austrálie 15 smrtelných žraločích útoků, kde potápěči čelí pravděpodobnosti 1/16 000, že utrží smrtelné žraločí kousnutí.\n\nMezi další místa častějších žraločích útoků patří ostrov Réunion, Boa Viagem v Brazílii, Makena Beach, Maui, Havaj a Second Beach, Port St. Johns, Jižní Afrika. Jižní Afrika má vysoký počet žraločích útoků s 27% úmrtností.\n\n28. června 1992 se v Recife v Brazílii začaly oficiálně registrovat žraločí útoky na tamějších plážích (hlavně na pláži Boa Viagem). Během více než dvou desetiletí bylo napadeno 62 obětí, z nichž 24 zemřelo. K poslednímu smrtelnému útoku došlo 22. července 2013. Útočili dlouhoploutví a tygří žraloci.\nCo nás na žraločích útocích v Recife šokuje je, že tolik z nich je smrtelných - 21 z 56, poměr smrtelných je kolem 37 %. To je mnohem vyšší poměr než poměr úmrtnosti v celém světě, který je v současnosti kolem 16 % (podle zdrojů z Florida State Museum of Natural History).\n\nMísto s největším počtem zaznamenaných útoků je New Smyrna Beach, Florida, USA. Rozvinuté země jako Spojené státy, Austrálie a, do jisté míry, Jižní Afrika, vedou důkladnější dokumentaci žraločích útoků než rozvojové pobřežní země. Rostoucí používání technologie umožnilo Austrálii a Spojeným státům zaznamenávat více dat i od jiných národů, což by mohlo poněkud ovlivnit zaznamenané výsledky. A navíc data pravidelně sbírají i jednotlivci a instituce v Jižní Africe, USA a Austrálii do záznamů, které jsou pravidelně aktualizovány celým výzkumným týmem: International Shark Attack File (ISAF, Mezinárodní seznam žraločích útoků) a Australian Shark Attack File (Australský seznam žraločích útoků).\n\nFloridské muzeum přírodní historie porovnává tyto statistiky s mnohem vyšším poměrem úmrtnosti z jiných příčin. Například průměrně více než 38 lidí ročně zemře v pobřežních státech na úder blesku, zatímco na Floridě je ročně žralokem zabit jeden člověk. Ve Spojených státech, bereme-li v úvahu jen lidi, kteří chodí na pláže, pravděpodobnost, že na člověka zaútočí žralok, je 1 z 11.5 milionu, a pravděpodobnost úmrtí po útoku žraloka je méně než 1 z 264.1 milionů.\n\nNicméně v jistých situacích je riziko útoku žraloka vyšší. Například, na jihovýchodě Západní Austrálie je pravděpodbnost smrtelného útoku v zimě a na jaře 1 ze 40 000 a pro potápěče je 1 ze 16 000. V porovnání s rizikem vážné či smrtelné cyklistické nehody to znamená 3× větší riziko pro surfaře a 7× větší riziko pro potápěče.\n\nJen několik druhů žraloků je nebezpečných pro člověka. Jen tři druhy z více než 480 druhů žraloků, jsou zodpovědné za dvouciferné počty smrtelných nevyprovokovaných útoků na lidi: velký bílý, tygří a bělavý;, nicméně žralok dlouhoploutvý (oceanic whitetip) pravděpodobně zabil mnohem více osamělých lidí, než je zahrnuto ve statistice. Tito žraloci jsou velcí, mocní predátoři a mohou někdy zaútočit a zabít lidi; nicméně všichni byli též nafilmováni v otevřené vodě nechráněnými potápěči. Francouzský film \"Oceans\" z roku 2010 ukazuje lidi plavající se žraloky v oceánu. Je možné, že žraloci jsou schopni vnímat přítomnost nepřirozených součástí na potápěčích nebo kolem nich, jako polyuretanové potápěčské obleky a vzduchové bomby, což je může vést k přijetí dočasných vetřelců více jako zajímavosti než jako kořisti. Zato neoblečení lidé (surfaři, šnorchlující či plavci) vystavují žralokům mnohem větší povrch kůže. Navíc stačí jen malé stopy krve (nedávné malé škrábnutí, říznutí...), což může vést žraloky k útoku na člověka v jejich prostředí. Žraloci vyhledávají kořist pomocí elektrorecepce (viz Komunikace zvířat), vnímají elektrická pole generovaná všemi zvířaty díky aktivitě nervů a svalů.\n\nNa rozdíl od tří výše zmíněných druhů, většina útoků žraloků dlouhoploutvých nebyla zaznamenána. Známý výzkumník oceánů Jacques Cousteau popsal dlouhoploutvého jako \"nejnebezpečnějšího ze všech žraloků\". Moderní statistiky uvádějí dlouhoploutvého žraloka jako zřídka nevyprovokovaně útočícího. Nicméně tento žralok mnohokrát útočil, zejména během první a druhé světové války. Žralok dlouhoploutvý žije na otevřeném moři a zřídka se ukazuje blízko pobřeží, kde se odehrává většina hlášených incidentů. Během světových válek se na otevřeném moři stalo mnoho lodních a leteckých neštěstí, a díky dřívější hojnosti žraloka dlouhoploutvého byl tento druh první na místě, kde se stalo neštěstí.\n\nNechvalně proslulými příklady útoků dlouhoploutvého žraloka jsou potopení \"Nova Scotia\", britského parníku vezoucího 1000 lidí, který byl torpédován německou ponorkou 18. listopadu 1942 blízko Jižní Afriky. Přežilo jen 192 lidí a mnoho smrtí se připisuje dlouhoploutvým žralokům. Tentýž druh je podle všeho zodpovědný za 60–80 či více obětí žraloků po torpédování USS \"Indianapolis\" 30. července 1945. \nBlack December zmiňuje přinejmenším 9 žraločích útoků na lidi, které způsobily 6 úmrtí a staly se podél pobřeží provincie KwaZulu-Natal, Jižní Afrika od 18. prosince 1957 do 5. dubna 1958.\n\nKromě toho, že tyto čtyři druhy jsou zodpovědné za významnou část smrtelných útoků na lidi, mnoho dalších druhů zaútočilo na lidi, aniž by byli provokováni, a jsou v extrémně vzácných případech zodpovědní za smrt člověka. Tato skupina druhů zahrnuje žraloky mako, kladivoun obecný, galapážský žralok, spanilý, černocípý, citronový, hedvábný a modrý. Tito žraloci jsou též velcí a mocní predátoři, které může vyprovokovat i pouhá přítomnost lidí ve vodě na špatném místě ve špatný čas, ale jsou normálně považováni za méně nebezpečné než předchozí skupina druhů.\n\nVečer 16. března 2009 byla na seznam druhů žraloků napadajících lidi přidána nová položka. Při bolestivém, ale ne přímo život ohrožujícím incidentu byl žraločkem brazilským napaden dálkový plavec překonávající Alenuihaha Channel mezi ostrovy Havaj a Maui. Po dvou kousnutích (asi po 15 sekundách) mu však nehrozila okamžitá smrt.\n\nSeznamy žraločích útoků používají různá kritéria, jestli byl útok \"vyprovokovaný\" nebo \"nevyprovokovaný.\" Podíváme-li se na to z pohledu žraloka, útoky na lidi, kteří jsou vnímáni jako hrozba žralokovi nebo konkurence ohrožující žralokův zdroj potravy jsou všechny \"vyprovokované\". Ani International Shark Attack File (ISAF) ani Global Shark Attack File (GSAF) neřadí ztráty ze vzdušných či mořských neštěstí ani mezi \"vyprovokované\" ani mezi \"nevyprovokované\"; tyto incidenty jsou považovány za oddělenou zvláštní kategorii. Posmrtný úklid lidských pozůstatků (typicky utopené oběti) se též nerozdělují na \"vyprovokované\" a \"nevyprovokované\". GSAF zařazuje úklidové pokousání pozůstatků jako \"sporné incidenty\". Nejběžnější kritéria pro rozlišování na \"vyprovokované\" a \"nevyprovokované\" jsou rozebrána níže:\nVyprovokovaný útok nastane, když se člověk žraloka dotkne, šťouchá ho, dráždí, píchá, zahákne, zamotá do sítě či jinak naštve/provokuje. Incidenty, které se stanou mimo žralokův přirozený habitat, např. v akváriích a výzkumných ohradách, se považují za vyprovokované, protože se všechny týkají žraloků v zajetí. Někdy lidé nechtěně \"vyprovokují\" útok, jako když surfař náhodou uhodí žraloka svým prknem.\n\nNevyprovokované útoky jsou iniciovány žralokem - objevují se v přírodním prostředí žraloka na živém člověku a bez lidské provokace. Nevyprovokovaný útok může spadat do tří kategorií:\n\nV roce 2011 se stal incident, kdy 3 metry dlouhý žralok skočil do sedmimístného výzkumného plavidla (ostrov Seal, Jižní Afrika). Posádka prováděla studium populace zvířat, přičemž používala jako návnadu sardinky, a tento incident je posuzován jako nehoda.\n\nVelké druhy žraloků jsou ve svém prostředí dravci na vrcholu potravního řetězce, a proto mají málo strachu z jakékoli jiné bytosti (kromě kosatky dravé), která jim zkříží cestu. Stejně jako většina zkušených lovců jsou zvědaví, když na svém území narazí na něco neobvyklého. Protože nemají končetiny, kterými by mohli hmatat, jediným způsobem, jak prozkoumat objekt nebo organismus, je kousnout do něj; těmto kousnutím též říkáme testovací kousnutí. Obecně jsou žraločí kousnutí průzkumná a zvíře po jednom kousnutí odplave. Například se předpokládá, že průzkumná kousnutí žraloků do surfařů jsou způsobena proto, že si žralok splete surfaře a prkno s tvarem své kořisti. Nicméně i jediné kousnutí může vážně poranit, je-li způsobeno tak mocným predátorem, jako je velký bílý nebo tygří žralok.\n\nKrmení není jedinou příčinou, proč žraloci napadají lidi. Ve skutečnosti lidé nemají pro žraloky dostatečně tučné maso, protože ti potřebují spoustu energie, aby poháněla jejich veliká svalnatá těla.\n\nŽralok normálně udělá jeden rychlý útok a vzdálí se, aby počkal, jestli oběť zemře nebo zeslábne ze šoku a ztráty krve, než se vrátí, aby se nakrmil. Tento postup žraloka chrání před zraněním od poraněného agresivního cíle; na druhou stranu to lidem umožní dostat se z vody a přežít. Žraločí útoky se také mohou přihodit kvůli hájení teritoria nebo naznačení dominance nad jiným druhem žraloků, což vyústí v útok.\n\nŽraloci jsou vybaveni smyslovými orgány nazývanými Lorenziniho ampule, které zjišťují elektřinu generovanou pohybem svalů. Žraločí elektrické receptory, které vnímají pohyb, mohou vnímat, že signály člověka lovícího harpunou jsou podobné těm, které vydává zraněná ryba, což vyústí ve žralokův omyl a útok na člověka. George H. Burgess, ředitel International Shark Attack File, popsal, jak jsou lidé napadáni: \"Útoky jsou v podstatě loterie s pravděpodobností založenou na tom, kolik hodin jste ve vodě\".\n\nV Austrálii a Jižní Africe se pro snížení rizika útoku žraloků používají žraločí sítě. Od roku 1936 byly žraločí sítě používány na plážích v Sydney. Dnes se používají na plážích v Novém Jižním Walesu (NSW) a Queenslandu. V Queenslandu je pletivem chráněno 83 pláží, v Novém Jižním Walesu 51. Od roku 1952 je chráněno mnoho pláží v Jižní Africe organizací jménem KwaZulu-Natal Sharks Board.\n\nŽraločí sítě neposkytují stoprocentní ochranu, ale pracují na principu \"méně žraloků, méně útoků\". Snižují výskyty útoků zabíjením žraloků. Redukování místní populace žraloků snižuje pravděpodobnost útoku. Historické statistiky útoků ukazují, že používání žraločích sítí a bubnových linií značně snižuje možnost žraločího útoku, pokud se používají pravidelně a důsledně. Zápornou stránkou žraločích sítí je, že se do nich mohou chytit i jiná zvířata včetně ohrožených druhů.\n\nBubnová linie je bezobslužná vodní past používaná k nalákání a chytání velkých žraloků díky háčkům s návnadou. Typicky se nasazují blízko populárních pláží pro plavání, s cílem snížit množství žraloků v jejich okolí a tím i pravděpodobnost útoku žraloka. Bubnové linie byly poprvé nasazeny aby chránily uživatele mořského prostředí před žraloky v Queenslandu v Austrálii v roce 1962. Během té doby byly stejně úspěšné ve snižování frekvence útoků žraloků jako žraločí sítě Později byly bubnové linie s velkým úspěchem nasazeny v Recife v Brazílii, kde se při jejich nasazení snížil počet útoků o 97 %. Zatímco žraločí sítě i bubnové linie mají stejný účel, bubnové linie jsou efektivnější, protože jsou zacíleny na ty tři druhy žraloků, které jsou považovány za nejnebezpečnější pro plavce: bělavý, tygří a velký bílý žralok.\n\nPlavčíci, plážové hlídky a pozorovací lety se běžně používají k ochraně plavců na plážích. Ale letecké patroly (hlídky) mají ve snižování počtu útoků omezenou účinnost. Jiné metody zahrnují značkování žraloků a sledovací a oznamovací systémy, odchyty a transport žraloků do vod vzdálených od pobřeží, výzkum žraločího krmení a chování při hledání potravy, veřejné vzdělávací programy o nebezpečí žraloků a povzbuzování rizikových skupin (surfařů, harpunářů a potápěčů), aby používaly technologie osobní ochrany proti žralokům.\n\nPři žraločích útocích na pobřeží Jersey v roce 1916 byli zabiti 4 lidé v prvních dvou týdnech července 1916 podél pobřeží New Jersey a Matawan Creeku v New Jersey. Obecně se označují jako začátek pozornosti médií na žraločí útoky ve Spojených státech amerických\n\nV roce 2010 se devět australských přeživších ze žraločích útoků spojilo, aby propagovali pozitivnější pohled na žraloky. Ti přeživší zvláště upozornili na roli médií v šíření strachu ze žraloků. Filmy jako \"Čelisti\" byly příčinou velkého lovení a zabíjení tisíců žraloků. \"Čelisti\" měly na lidi významný dopad a daly jim nerealistický pohled na žraloky a způsobily, že se lidé bojí víc než by pravděpodobně měli. Média pokračovala ve využívání tohoto strachu v průběhu let tím, že z útoků dělala senzace a představovala žraloky jako brutální lidožrouty. Existují ale televizní show, jako například \"Žraločí týden\" (Shark Week), které jsou věnovány ochraně těchto zvířat. Mohou pomocí vědeckých studií dokázat, že žraloky nezajímá útočení na lidi a obecně si spíš spletou člověka s kořistí.\n\n\n<br>\n<br>\n"}
{"id": "1404813", "url": "https://cs.wikipedia.org/wiki?curid=1404813", "title": "TJ Spartak Rožmitál pod Třemšínem", "text": "TJ Spartak Rožmitál pod Třemšínem\n\nTJ Spartak Rožmitál pod Třemšínem je historický název těchto klubů:\n"}
{"id": "1404815", "url": "https://cs.wikipedia.org/wiki?curid=1404815", "title": "Katelyn Nacon", "text": "Katelyn Nacon\n\nKatelyn Nacon (*11. června 1999 Atlanta, Georgie) je americká herečka a zpěvačka. Je známá pro svou roli Enid v seriálu Živí mrtví. \n\nKatelyn Nacon začala svou hereckou kariéru ve filmu \"Loving Generously.\" Její první televizní role byla ve fantasy seriálu \"Resurrection.\" V současné době hraje roli Enid v seriálu Živí mrtví.\n\nV roce 2015 vydala album \"Love in May\".\n\n"}
{"id": "1404827", "url": "https://cs.wikipedia.org/wiki?curid=1404827", "title": "Rohozenský potok (přítok Křetínky)", "text": "Rohozenský potok (přítok Křetínky)\n\nRohozenský potok je potok v okrese Svitavy na východě Čech.\n\nPramení v lesích u obce Rohozná. Protéká obcí Rohozná směrem k jihu a ve Svojanově se v blízkosti hradu Svojanov vlévá jako levostranný přítok do řeky Křetínky.\n\n"}
{"id": "1404835", "url": "https://cs.wikipedia.org/wiki?curid=1404835", "title": "Jednotný čas", "text": "Jednotný čas\n\nSystém jednotného času je soustava synchronizovaných hodin, které zobrazují jednotný čas. Tuto soustavu tvoří přesné hlavní hodiny (v minulosti kyvadlové, dnes křemenné), které slouží jako zdroj časové informace, a jedny nebo více podružných hodin, které tuto informaci přijímají pomocí elektrických impulzů a zobrazují uživatelům. Systémy jednotného času se využívají v nemocnicích, školách, továrnách, na letištích a nádražích. Kromě podružných hodin mohou hlavní hodiny řídit i zvukovou signalizaci (školní zvonky, signalizaci pracovních směn v továrnách), zařízení pro kontrolu docházky, zapínání a vypínaní strojů a pod.\n\nPrvní bezdrátové časové signály se začaly vysílat v USA a v Kanadě již roku 1905, roku 1910 jako první v Evropě začaly vysílat Německo a Francie. Na mezinárodní časové konferenci v Paříži roku 1912 byl jednotně upraven program vysílání radiotelegrafických časových signálů.\n\nPro běžné občanské použití je v rozhlase a televizi vysílán akustický časový signál známý jako časové znamení, do roku 1999 se vysílalo šest značek (pět kratších a šestá delší), později 4bodové zvukové časové značky (tři kratší a jedna výraznější), přičemž přesné okamžiky udává začátek časových značek, tedy začátek poslední značky udává konec poslední minuty ve čtvrthodině.\n\nV roce 1955 začalo pokusné vysílání přesného kmitočtu a časového signálu z hodin vyvinutých v Ústavu radiotechniky a elektroniky ČSAV kolektivní stanicí OK1KAA na frekvenci 3,5 MHz a dále pokračovalo vysíláním krátkovlnných stanic OMA 2,5 MHz a OLB5 3,170 MHz. Dlouhovlnné vysílání začalo 17. května 1957 stanicí OLP 48,6 kHz a vyústilo v dubnu 1958 vysíláním stanice OMA 50 na kmitočtu 50 kHz z Liblic u Českého Brodu, šlo o první dlouhovlnné vysílání časového signálu na světě. Po definování Pražského koordinovaného času UTC(TP) (TP = Tempus Pragense) v lednu 1969 vysílala OMA 50 tento čas v mikrosekundové shodě se světovým koordinovaným časem UTC odvozovaným z cesiových atomových hodin v ÚRE. Od roku 1974 bylo zavedeno kódování v BCD tvořeném klíčováním fáze nosné o 180°, což byl technicky vyspělejší systém, než používal v té době vysílač DCF77. Tehdejší výrobci však neuvedli na trh pro širší veřejnost výrobky řízené tímto signálem a vysílač měl měsíčně vždy jednodenní přestávku, občas docházelo i k několikaměsíčním odstávkám, přičemž náhradní vysílání z Poděbrad bylo desetkrát slabší (5 kW místo 50 kW). Na jaře 1995 byl vysílač OMA 50 vypnut. \n\nKoordinovaný čas UTC(TP), Tempus Pragense, platný od ledna 1969, je i nadále udržován v mikrosekundové shodě se světovým koordinovaným časem UTC pracovníky časové laboratoře ÚRE AV ČR v Praze-Kobylisích, kde jsou umístěny dva základní cesiové etalony, hlavní hodiny udržující čas UTC(TP) a měřicí technika GPS. Další dva cesiové normály jsou v budově ÚTB SPT Telecom v Praze na Žižkově.\n\nOd září 1970 je k synchronizaci hodin vysílán tzv. frankfurtský časový signál na rádiové stanici DCF77 vysílačem o výkonu 50 kW. Udávaný dosah vysílače je kolem 2000 km. Provoz zajišťují společně Spolková pošta Telekom, která provozuje vlastní vysílač a antény, a Spolkový fyzikálně-technický ústav PTB Braunschweig, který odpovídá za řídící signál odvozovaný od atomových hodin. Od konce roku 1995 je tento vysílač jediný svého druhu na evropském kontinentě (švýcarský vysílač HBG Prangins je vypnut; český vysílač OMA 50 byl vypnut koncem roku 1995).\n\nOd roku 1995 poskytuje PTB telefonní časovou službu, jejíž pomocí lze počítačem s telefonním modemem získat časovou informaci z atomových hodin v PTB přes veřejnou telefonní síť.\n\nSynchronizace času přes internet je možná pomocí protokolu NTP (Network Time Protocol).\n\n"}
{"id": "1404853", "url": "https://cs.wikipedia.org/wiki?curid=1404853", "title": "Za Černým mostem", "text": "Za Černým mostem\n\nZa Černým mostem je ulice v lokalitě Hutě (Na Hutích) v katastrálním území Hloubětína a Kyjí na Praze 14. Ulice začíná na Cíglerově a má slepé zakončení před ulicí Novopackou, která je součástí Vysočanské radiály (dálnice D10 a evropská silnice E55). Na ulici navazují komunikace pro pěší nebo cyklisty. Má přibližný severojižní průběh, pouze jižní úsek má půlkruhový tvar vypouklý směrem k východu. Jižní a severní úsek tvoří hranici mezi katastrálními územími Hloubětín a Kyje, pouze úsek mezi Stropnickou a Bodlákovou patří po obou stranách k Hloubětínu. Od jihu do ulice postupně ústí Borská, Jordánská, Lipnická, Lásenická, Stružky, K Hutím, Jamská, Branská, Stropnická, dále ji protíná ulice Nad Hutěmi, posléze do ní ústí Cvrčkova, Bodláková a Lužní.\n\nNazvána je podle své polohy za mostem nad železniční tratí (070), jehož pozůstatky jsou vidět na východ od současného mostu přes koleje. Původní kamenný most byl začouzený kouřem od parních lokomotiv, tedy fakticky černý. To dalo název celé lokalitě Černý Most. Původně byla ulice pojmenována \"Fučíkova\" podle Julia Fučíka (1903–1943), komunistického novináře, popraveného nacisty pro účast v protinacistickém odboji. Na počátku 70. let 20. století byl název změněn na současný.\n\nVětšina zástavby je na východní straně. Na západní straně je střední odborné učiliště a hotel, chatová oblast a na severu jsou jen pole. Na východní straně jsou v jižní části rodinné jednopatrové domy se zahradami, za squashem následuje bloková zástavba z 90. let 20. století a na severu jsou opět rodinné domy se zahradami.\n\nCelou ulicí prochází cyklistická trasa, podél jižního úseku vede naučná stezka Praha 14. Na ulici je autobusová zastávka \"Hutě\".\n\n\n"}
{"id": "1404854", "url": "https://cs.wikipedia.org/wiki?curid=1404854", "title": "Pamětní medaile 22. střeleckého pluku Aragonského", "text": "Pamětní medaile 22. střeleckého pluku Aragonského\n\nPamětní medaile 22. střeleckého pluku Aragonského, je pamětní medaile, která byla založena v roce 1948 při výročí vzniku této jednotky.\n\nMedaile se předávala v jednoduché papírové etuji s malou stužkou a potvrzujícím dekretem. Medaile je ražena z bronzu\n\n\n"}
{"id": "1404856", "url": "https://cs.wikipedia.org/wiki?curid=1404856", "title": "Třída Ning Chaj", "text": "Třída Ning Chaj\n\nTřída Ning Chaj byla třída lehkých křižníků námořnictva Čínské republiky. Byly to nejmenší křižníky postavené v období mezi světovými válkami. Splňovaly kritéria kladená mezinárodními dohodami na křižníky (výtlak nad 2000 t, rychlost nad 20 uzlů, ráže děl na 130 mm), fakticky to ale byly spíše velké dělové čluny. Celkem byly postaveny dvě jednotky této třídy. Ve službě byly v letech 1932–1937. Po vypuknutí čínsko-japonské války roku 1937 byly oba křižníky potopeny. Japonsko je vyzvedlo a předalo loutkové vládě v Nankingu. Roku 1943 je převzalo zpět a po modernizaci nasadilo jako eskortní plavidla kaibókan. Oba byly roku 1944 potopeny v bojích druhé světové války.\n\nRoku 1929 Čína oslovila Velkou Británii, USA, Německo a Japonsko s požadavkem na získání malých lehkých křižníků. Vybrán byl projekt japonské loděnice Harima Zosensho, která roku 1930 získala zakázku na stavbu prototypového křižníku \"Ning Chaj\". Stavba proběhla v letech 1931–1932. Jeho sesterskou loď \"Pching Chaj\" postavila s japonskou pomocí čínská loděnice Kiangnan v Šanghaji, přičemž v letech 1935–1936 byl křižník vystrojen loděnicí Harima Zosensho. Kvůli tomu, že zkoušky \"Ning Chaj\" odhalily problémy se stabilitou (ne neobvyklé pro japonská pravidla té doby, viz incident 4. loďstva), musela být konstrukce druhého křižníku upravena. Křižníky třídy \"Ning Chaj\" byly malé, pomalé a slabě pancéřované, zato však vybavené luxusními kabinami pro důstojníky.\n\nJednotky třídy \"Ning Chaj\":\n\nKřižník byl vyzbrojen šesti 140m kanóny ve dvoudělových věžích, šesti 76mm kanóny, osmi 7,7mm kulomety a dvěma dvojitými 533mm torpédomety. Nesl jeden hydroplán Aichi AB-3. Nebyl však vybaven katapultem, takže byl letoun na hladinu spouštěn pomocí jeřábu. Pohonný systém tvořily čtyři kotle Kampon a tři parní celkovém o výkonu 10 500 hp, pohánějící tři lodní šrouby. Nejvyšší rychlost dosahovala 22 uzlů. Dosah byl 5000 námořních mil při rychlosti 12 uzlů.\n\nNa křižníku byly během stavby provedeny úpravy za účelem zlepšení jeho stability. Například byly upraveny nástavby, instalován menší stěžeň, odstraněno vybavení pro provoz hydroplánu a výzbroj byla zmenšena o polovinu 76mm kanónů a 7,7mm kulometů. Změny se dotkly i pohonného systému, neboť byl zrušen prostřední lodní šroub a jeden kotel, přičemž ušetřený prostor byl využit pro dodatečný balast. Pohonný systém tak tvořily tři kotle Kampon a dva parní stroje o výkonu 7000 hp, pohánějící dva lodní šrouby. Nejvyšší rychlost dosahovala 21 uzlů.\n\nV letech 1943–1944 byly oba křižníky přestavěny na kaibókany třídy \"Iošima\". Jejich novou výzbroj tvořily dva jednohlavňové 120mm kanóny typu 10. roku, patnáct 25mm kanónů v trojhlavňových postaveních a hlubinné pumy. Vybaveny byly radary 13 Gó a 22 Gó. Protiletadlová výzbroj \"Jasošima\" byla později ještě posílena o dvacet 25mm kanónů a osm 13,2mm kulometů.\n"}
{"id": "1404859", "url": "https://cs.wikipedia.org/wiki?curid=1404859", "title": "Pamětní medaile 39. pěšího pluku „Výzvědného“", "text": "Pamětní medaile 39. pěšího pluku „Výzvědného“\n\nPamětní medaile 39. pěšího pluku \"Výzvědného\", je pamětí medaile, která byla založena v roce 1948 při příležitosti 30. jubilea založení této jednotky.\n\nMedaile se předávala v papírové krabičce s malou stužkou a diplomem o potvrzení udělení.\n\n\n"}
{"id": "1404860", "url": "https://cs.wikipedia.org/wiki?curid=1404860", "title": "Brad Roberts", "text": "Brad Roberts\n\nBradley Kenneth \"Brad\" Roberts se narodil ve městě Winnipeg v provincii Manitoba ve státě Kanada dne 10.1. 1964. Známý je především jako front-man kanadské folk-rockové kapely Crash Test Dummies. Zpívá vesměs v basbarytonovém rejstříku.\n\n\n\n\n"}
{"id": "1404863", "url": "https://cs.wikipedia.org/wiki?curid=1404863", "title": "UBS", "text": "UBS\n\nUBS (původně \"Union des Banques Suisses\") je jedna z největších švýcarských bank se sídlem v Curychu. Věnuje se hlavně správě majetku (největší na světě), investičnímu bankovnictví a poskytování finančních služeb. V roce 2018 měla zisk před zdaněním 7 698 miliard CHF, vlastní kapitál (\"equity\") 61 243 mld CHF a pracovalo pro ni asi 62 562 zaměstnanců, z toho asi 34 % ve Švýcarsku a 34 % v USA. Kanceláře společnosti jsou v 52 zemích světa.\n\nUBS byla založena roku 1862 jako místní banka ve Winterthuru (\"Bank in Winterthur\"), jejímu založení však předcházel vznik bankovního konsorcia šesti bank v Basileji (\"Bankverein\") v roce 1854. V roce 1871 se v koordinaci s frankfurtským \"Bankvereinem\" proměnila v akciovou společnost a po spojení s dalšími bankami změnila název na \"Schweizerischer Bankverein\" a roku 1917 na SBC (\"Swiss Bank Corporation\"). Roku 1920 už měla 2 tisíce zaměstnanců a postupně k sobě připojovala další a další banky. Přes velké ztráty za první světové války, za hospodářské krize a devalvací franku banka stále rostla a roku 1939 založila americkou pobočku v New Yorku. Od roku 1937 používá logo se třemi klíči, které znamenají důvěru, bezpečnost a diskrétnost.\n\nPo druhé světové válce banka převzala několik bank, které se dostaly do platební neschopnosti a roku 1970 otevřela pobočku v Tokiu. Roku 1998 fúzovala UBS s o málo menší švýcarskou bankou SBV, takže vznikl holding UBS group se Banka je sice velmi konzervativní a dbá na bankovní tajemství, světová finanční krize ji však přesto – nebo možná právě proto – také postihla, stejně jako podvodné obchody zaměstnance londýnské pobočky. Přesto zůstává symbolem švýcarské spolehlivosti a zvítězila v řadě mezinárodních soutěží. Roku 2017 jí časopis \"Global Finance\" vyznamenal titulem nejlepší banky v oboru investic, správy majetku a devizových obchodů, časopis \"Euromoney\" po šesté v řadě titulem nejlepší banky ve Švýcarsku.\nBanka ale v průběhu let utrpěla také několika skandály a USA i několik dalších zemí ji žalovalo za to, že pomáhala klientům při krácení daní.\n"}
{"id": "1404866", "url": "https://cs.wikipedia.org/wiki?curid=1404866", "title": "Chandler Riggs", "text": "Chandler Riggs\n\nChandler Riggs (*27. června 1999) je americký herec, známý pro svou roli Carla Grimse v seriálu Živí mrtví.\n\nChandler Riggs se narodil v Atlantě v Georgii. Je synem Giny Ann Riggsové a Williama Riggse. Má mladšího bratra Graysona.\n\nKdyž mu bylo 10, byl obsazen do role Carla Grimse v hororovém seriálu Živí mrtví. Seriál pojednává o postapokalyptickém světě, ve kterém přeživší bojují se zombie.\n\nV roce 2012 a 2013 byl Riggs nominován na cenu Young Artist Award for Best Leading Young Actor. V roce 2014 tuto cenu a cenu Saturn award vyhrál.\n\n"}
{"id": "1404867", "url": "https://cs.wikipedia.org/wiki?curid=1404867", "title": "Delta Gangy", "text": "Delta Gangy\n\nDelta Gangy je region na území Bangladéše a indického státu Západní Bengálsko, který je tvořen společnou říční deltou Gangy a Brahmaputry. S rozlohou okolo 105 000 km² je největší deltou na světě a žije v ní okolo 130 000 000 obyvatel, převážně Bengálců. Krajina je rovinatá, tvořená labyrintem říčních ramen a ostrovů, podnebí je teplé a vlhké. Řeky sem přinášejí z Himálaje úrodné lateritové naplaveniny, v deltě se pěstuje rýže, čajovník a jutovník. Významný je rybolov, nacházejí se zde rovněž ložiska ropy. Na pobřeží Bengálského zálivu se nachází chráněná oblast mangrovů zvaná Sundarbans. Oblast bývá často zasažena záplavami, největší zdokumentovanou katastrofou byl cyklón Bhola v listopadu 1970, který si podle odhadů vyžádal až půl milionu obětí. K vážným problémům ovlivňujícím život v deltě patří přelidnění a kontaminace vody arsenem.\n"}
{"id": "1404869", "url": "https://cs.wikipedia.org/wiki?curid=1404869", "title": "Fedora Bartošová", "text": "Fedora Bartošová\n\nFedora Bartošová (24. června 1884 ve Vyškově – 30. listopadu 1941 v Brně) byla moravská učitelka, básnířka a libretistka. Své básně publikovala v letech 1900–1906 časopisecky pod pseudonymem Kamila Tálská. Je autorkou libreta čtvrté Janáčkovy opery \"Osud\" z roku 1904.\n\n"}
{"id": "1404872", "url": "https://cs.wikipedia.org/wiki?curid=1404872", "title": "Třída Maja", "text": "Třída Maja\n\nTřída Maja (jinak též 27DDG) je vyvíjená třída torpédoborců Japonských námořních sil sebeobrany vybavených americkým zbraňovým systémem Aegis. Jde o vylepšenou verzi torpédoborců třídy \"Atago\", které jsou sami derivátem americké třídy \"Arleigh Burke\". Mezi jejich hlavním úkoly patří zajištění protivzdušné obrany floty a protiraketové obrany Japonska. Celkem byly objednány dva torpédoborce této třídy.\n\nJaponsko tak bude provozovat celkem osm torpédoborců se systémem Aegis, přičemž čtyři budou vyzbrojené výkonnými protiraketovými střelami SM-3 Block IIA. Ty ještě doplní dva pozemní systémy Aegis Ashore.\n\nV roce 2015 japonská vláda přidělila prostředky na stavbu druhé série torpédoborců třídy \"Atago\". Objednané dvě jednotky mají být do služby přijaty v letech 2020–2021. Oproti první dvojici mají mít výtlak zvětšený o 500 t na 8200 t, přičemž pohon je koncepce COGLAG. Cena jednoho plavidla je 1,5 miliardy dolarů. Plavidla staví loděnice Japan Marine United Corporation v Jokohamě Stavba prototypové jednotky \"Maja\" byla zahájena 17. dubna 2017. Torpédoborec byl na vodu spuštěn 30. července 2018.\n\nJednotky třídy \"Maja\":\nTorpédoborec je vybaven zbraňovým systémem Aegis úrovně Baseline 9 / BMD 5.1 (Balistic Missile Defense, japonské označení je Aegis Baseline J7). Jeho možnosti dále rozšiřuje integrace plavidla do bojové sítě CEC (Cooperative Engagement Capability), která propojuje plavidla a letadla vybavená CEC (např. letouny včasné výstrahy E-2D Advanced Hawkeye). Všechny prvky systéme CEC pak tvoří jeden provázaný bojový systém. Mohou vzájemně sdílet data svých senzorů a například střílet na cíle nacházející se daleko za hranicí dosahu vlastních senzorů. Dále bude vybaven například radarovým komplexem Northrop Grumman AN/SPQ-9B. \n\nPřesné složení výzbroje ještě nebylo zveřejněno. Na přídi bude 127mm kanón a ve vertikálních odpalovacích silech Mk.41 protiletadlové řízené střely SM-3 Block IIA a SM-6. Ponesou také dva systémy bodové obrany Phalanx CIWS. Protilodní střely mají být nového typu, odvozeného od pozemních střel Typu 12. Pohonný systém koncepce COGLAG kombinuje čtyři plynové turbíny General Electric LM2500 a elektromotory. Lodní šrouby jsou dva. Nejvyšší rychlost dosáhne 30 uzlů.\n"}
{"id": "1404873", "url": "https://cs.wikipedia.org/wiki?curid=1404873", "title": "Lavalleja", "text": "Lavalleja\n\nLavalleja je departement nacházející se v jihovýchodní části Uruguaye. Sousedí pouze s uruguayskými departementy. Na severu s departmentem Treinta y Tres, na severovýchodě s Rocha, na východě až jihovýchodě s Maldonado, na jihozápadě s Canelones a na západní straně s Florida. Hlavním městem departementu je město Minas, které leží v jeho jižní části. V departementu Lavalleja žije podle sčítání lidu z roku 2011 celkem 58 815 lidí, zabírá plochu 10 016 km, což ho řadí mezi územně středně velké departementy, přičemž z hlediska počtu obyvatel patří mezi menší departmenty.\n\nDepartment byl vytvořen v roce 1837 pod názvem Minas, přičemž k jeho vytvoření došlo jeho vyčleněním z departementu Maldonado. Svůj název dostal po uruguayském hrdinovi boje za nezávislost Juanovi Antoniovi Lavallejovi.\n\nTabulka zobrazuje největší sídla departementu v pořadí podle počtu obyvatel zjištěných při sčítání lidu v roce 2011.\n"}
{"id": "1404876", "url": "https://cs.wikipedia.org/wiki?curid=1404876", "title": "Římskokatolická farnost Loukov", "text": "Římskokatolická farnost Loukov\n\nŘímskokatolická farnost Loukov je územní společenství římských katolíků s farním kostelem svatého Václava v děkanátu Holešov. \n\nPrvní písemná zmínka o obci pochází z roku 1348.\n\nAdministrátorem excurrendo je od září 2008 R. D. Ing. Vratislav Kozub.\n\nVe farnosti se pravidelně koná tříkrálová sbírka. V roce 2017 činil její výtěžek v Loukově 20 515 korun.\n\n"}
{"id": "1404877", "url": "https://cs.wikipedia.org/wiki?curid=1404877", "title": "Berazategui", "text": "Berazategui\n\nBerazategui je město nacházející se v provincii Buenos Aires v Argentině. Leží v severní části provincie Buenos Aires a východní části země. Je předměstím hlavního města Argentiny Buenos Aires a tvoří tak součást tzv. Metropolitní oblast Buenos Aires (Gran Buenos Aires). Při sčítání lidu v roce 2010 mělo město 324 156 obyvatel. Město bylo formálně založeno v roce 1960, ale historie organizovanějšího osídlení sahá do druhé poloviny 19. století. Město je známé především sklářským průmyslem. Proto se mu říká i \"Capital Nacional del Vidrio\", tedy \"Národní hlavní město skla\".\n"}
{"id": "1404878", "url": "https://cs.wikipedia.org/wiki?curid=1404878", "title": "QAnon", "text": "QAnon\n\nJako QAnon se souhrnně označuje řada konspiračních tvrzení jistého on-line uživatele, pod uživatelským jménem Q, Qanon, a dalšími, v několika obrázkových a diskuzních skupinách jako 4chan, 8chan, Discord, Reddit a jiných, které postupně získaly pozornost médií. Přestože řada z jeho tvrzení se ukázala jako nepravdivá, získala zájem medií; došlo i k dementi z oficiálních míst. Situace dospěla až do fáze získávání následovníků jakéhosi ideologického pseudohnutí. Došlo i k několika incidentům z řad lidí motivovaných QAnon, včetně politického pronásledování a teroristického činu.\n\nUživatel (nebo uživatelé) za uživatelským jménem \"Q\" je zatím neznámé identity, dá se předpokládat, že je občanem USA. Ve svých online příspěvcích o sobě tvrdí, že má přístup k tajným informacím z nejvyšších okruhů administrativy prezidenta Trumpa a jeho politických oponentů. Jedno z uživatelských jmen, které Q v diskuzích použil, \"Q Clearance Patriot\" (vlastenec s prověrkou Q) poukazuje na typ prověrky, která osobu s tímto pověřením kvalifikuje k přístupu k jaderným zbraním (pod americkým ministerstvem energetiky).\n\nMezi tvrzení Q patří:\n\nNásledovníci QAnon věří několika nebo všem z následujících tvrzení:\nStoupenci QAnon (též zvaní \"followers of Q\" – \"následovatelé Q\") věří, že skrze informace a indicie uvolňované uživatelem Q dojde k Velkému probuzení (Great Awakening) – velkého oživení křesťanství, které údajně v soudobých Spojených státech upadá. Tito přívrženci jsou z velké většiny křesťané a téměř bez výjimky současně příznivci Donalda Trumpa.\n"}
{"id": "1404879", "url": "https://cs.wikipedia.org/wiki?curid=1404879", "title": "Nolwenn Leroyová", "text": "Nolwenn Leroyová\n\nNolwenn Leroyová, vlastním jménem Nolwenn Le Magueresse (výslovnost [nolwɛn ləʁwa], * 28. září 1982 Saint-Renan) je francouzská zpěvačka pop music, spolupracující se skladatelem a producentem Laurentem Voulzym.\n\nJejím otcem je bývalý prvoligový fotbalista Jean-Luc Le Magueresse. Od jedenácti let se učila klasickému zpěvu a hře na klavír a housle, díky školnímu výměnnému pobytu v USA ovládá plynně angličtinu. Studovala mezinárodní právo na Université Clermont-Auvergne, po vítězství v televizní soutěži Star Academy v roce 2002 se stala profesionální zpěvačkou. Její debutové album bylo v čele žebříčku Syndicat National de l'Édition Phonographique a stalo se dvojnásobnou platinovou deskou. Největší úspěch zaznamenala s albem \"Bretonne\", na němž zpívá bretaňské lidové písně, které překročilo hranici milionu prodaných kusů. Třikrát získala NRJ Music Award a byla v roce 2012 nominována na cenu Victoires de la Musique v kategorii zpěvaček. V roce 2015 ji časopis Le Journal du Dimanche zařadil na seznam padesáti nejpopulárnějších francouzských celebrit. Vedle zpěvu se věnuje také natáčení reklam a filmovému dabingu.\n\nJejím životním partnerem je tenista Arnaud Clément, v roce 2017 se jim narodil syn Marin. Byla po ní pojmenována planetka 353232 Nolwenn. Je členkou dobročinné organizace Les Enfoirés, ve volném čase se věnuje jízdě na koni.\n\n\n"}
{"id": "1404881", "url": "https://cs.wikipedia.org/wiki?curid=1404881", "title": "Vuelta a España 2018", "text": "Vuelta a España 2018\n\nV roce 2018 se třítýdenní  cyklistický etapový závod Vuelta a España konal tradičně jako poslední závod Grand Tour v sezóně 2018.  Proběhl ve Španělsku a Andoře v  tradičním termínu na přelomu srpna a září, v roce 2018, konkrétně od 25. srpna a 16. září 2018.\n\nJednalo se o 73. ročník Vuelta a España . Start  proběhl ve městě Málaga individuální časovkou a závod skončil spurterskou etapou v hlavním městě Španělska Madridu.\n\n"}
{"id": "1404883", "url": "https://cs.wikipedia.org/wiki?curid=1404883", "title": "Karel Kouba (architekt)", "text": "Karel Kouba (architekt)\n\nKarel Kouba (* 15. září 1929, Praha - 29. února 1996, Praha) byl český architekt a malíř.\nV letech 1951-1955 vystudoval architekturu na Akademii výtvarných umění v Praze v ateliéru Jaroslava Fragnera. Jako student 2. ročníku obdržel cenu Nadace Jana Kotěry za architektonické řešení zástavby v Domažlicích. Byl na studijním pobytu u prof. W. Becka v Berlíně.\n\nOd roku 1956 do roku 1971 byl vedoucím architektem v Krajském projektovém ústavu v Praze. Spolupracoval s řadou umělců nekonformní výtvarné scény v 60. letech a od roku 1961 byl členem Tvůrčí skupiny Etapa a roku 1962 zakládajícím členem klubu Paleta vlasti. Počátkem normalizace už nemohl realizovat své architektonické návrhy a roku 1974 odešel ze zaměstnání, živil se jako architekt výstav a věnoval se volné tvorbě. Roku 1988 se stal členem skupiny Zaostalí. K profesi architekta se vrátil až po roce 1989.\nPo absolvování studia se zabýval územním plánem Jindřichova Hradce (1955) a Štětí (1956). Zúčastnil se architektonických soutěží na Divadlo opery a baletu v Budapešti, obytný dům v Los Angeles, budovu Československého velvyslanectví v Brazílii. V 60. letech přizval ke spolupráci malíře Čestmíra Janoška (Aero Vodochody, Odolena Voda) a Zdeňka Berana (Plavecký bazén Sokolov). Po roce 1989 projektoval objekt Vestec nebo čestný dvůr zámku Krásný Dvůr.\n\n\n"}
{"id": "1404884", "url": "https://cs.wikipedia.org/wiki?curid=1404884", "title": "Lomas de Zamora", "text": "Lomas de Zamora\n\nLomas de Zamora je město nacházející se v provincii Buenos Aires v Argentině. Leží v severní části provincie Buenos Aires a východní části země. Je předměstím hlavního města Argentiny Buenos Aires a tvoří tak součást tzv. Metropolitní oblast Buenos Aires (Gran Buenos Aires). Při sčítání lidu v roce 2010 mělo město 111 897 obyvatel. Město bylo založeno v roce 1864 pod názvem \"Pueblo de la Paz\". Svůj současný název nese od roku 1910.\n"}
{"id": "1404885", "url": "https://cs.wikipedia.org/wiki?curid=1404885", "title": "Symbolismus (literatura)", "text": "Symbolismus (literatura)\n\nSymbolismus byl jedním z výrazných směrů literární moderny, součást širšího proudu uměleckého symbolismu. Uplatňoval se především v poezii a dramatu, ale také v próze. Vznikl jako reakce na snahy dobového pozitivismu a realismu o „objektivní“ zachycení skutečnosti, proti čemuž stavěl snahu proniknout pod smyslový povrch věcí. Stál také v opozici proti parnasistní poezii a jejímu důrazu na dokonalou formu, klíčové pro něj místo toho bylo využití obrazotvornosti a symbolů k poznávání skrytých skutečností. Odmítáním racionalismu a materialismu a kladením důrazu tajemství navazoval na období romantismu. V češtině se v souvislosti s tímto směrem používá jak přídavné jméno symbolistický, tak symbolistní.\n\nSymbolismus jako šíře definovaný literární směr se začal projevovat ve Francii již od 70. let 19. století, někdy se v této době hovoří o „presymbolismu“. Jeho nejvýraznějšími básníky byli Paul Verlaine, Arthur Rimbaud a Stéphane Mallarmé. Na sklonku 19. století pak vznikla skupina symbolistů v užším slova smyslu, tedy autorů, kteří se sami za symbolisty označovali. Patřili mezi ně například Paul Adam, Henri de Régnier nebo Élémir Bourges. V Belgii psali symbolistické texty frankofonní tvůrcové Émile Verhaeren, Maurice Maeterlinck a Georges Rodenbach. Významní symbolisté se objevili též v německé literatuře, a sice především Rainer Maria Rilke a Hugo von Hofmannsthal. Nejvýznamnějšími představiteli ruského symbolismu se stali Alexandr Blok a Andrej Bělyj. V českém prostředí je jako klíčový autor literárního symbolismu vnímán Otokar Březina, symbolistické básně lze však nalézt také u Antonína Sovy a dalších modernistických autorů.\n\nRené Wellek rozeznával v literatuře podle šířky vymezení celkem čtyři možné významy označení symbolismus: v nejužším významu pouze skupinu francouzských básníků, kteří se označili v roce 1886 za symbolisty, v širším smyslu směr francouzské poezie od Nervala a Baudelaira po Claudela a Valéryho, v ještě širším pojetí jako mezinárodní epocha druhé poloviny 19. a začátku 20. století, a konečně v nejširším chápání univerzální literární sklon, bez jakéhokoliv omezení místního či časového.\n\nCílem symbolistických textů bylo vyjádření dosud nepopsaných a nevypověděných skutečností, zachycení pouze tušených vztahů a významů. Za tímto účelem využívá obrazných pojmenování, zejména symbolu a metafory. Užívání symbolů bylo běžné i ve starší literatuře, symbolismus však začal využívat jejich komplikovaného řetězení – výsledkem je značná složitost a intelektuální náročnost symbolistických děl. Ty často vyžadují pomalé a zevrubné vnímání, a i tak mohou pro čtenáře zůstat nejasnými a tajemnými. Stéphane Mallarmé, jeden z nejvýznamnějších raných francouzských symbolistických autorů, vyjádřil tento přístup tvrzením, že „báseň má být tajemstvím, k němuž čtenář sám musí hledat klíč“. Zároveň se domníval, že svět je pouhou iluzí a vše v něm pouze symboly absolutna či vyšší myšlenky, přičemž úlohou básníka má být proniknutí k významu těchto symbolů. Někdy bývá rozlišován symbolismus zaměřený na člověka a transcendentální symbolismus. V prvním případě jde o vyjadřování lidských idejí a emocí a jejich sdílení se čtenářem prostřednictvím neurčitého symbolu či náznaku, který vyvolá stejnou náladu, ve druhém případě pak užívání předmětů viditelného světa jako symbolů, jejichž prostřednictvím je odkazováno ke světu neviditelnému, transcendentnímu či ideálnímu. Poezie je tímto způsobem postavena na roveň náboženství či mysticismu.\n\nPro symbolistické básně je typická inspirace hudbou. Zároveň v nich docházelo k rozrušování a aktualizaci tradičních básnických meter. Básníci experimentovali s délkou verše, s rozložením přízvuků v něm či s přítomností a nepřítomností verše, výsledkem těchto pokusů bylo nakonec prosazení volného verše. Jedním z nejtypičtější témat symbolistických literární textů byl mýtus, v němž tvůrcové nalézali reprezentaci absolutního hrdinství, vášně, krásy, obludnosti nebo zločinu. V tomto ohledu sehrál pro symbolistické literáty úlohu klíčového inspiračního zdroje malíř Gustave Moreau.\n\nNěkteří autoři literárního symbolismu patřili zároveň k dalším dobovým modernistickým směrům, literárnímu impresionismu nebo dekadenci, a rozhodnout, kam primárně zařadit které jejich dílo, nemusí být vždy snadné. Někdy bývá uváděno, že symbolismus a dekadence označují tentýž literární proud, jindy je dekadence chápána jako součást symbolismu. Jako rozdíl uvádějí někteří badatelé skutečnost, že dekadence byl spíše společenský fenomén, zatímco symbolismus jev čistě umělecký. Kromě toho je dekadence neodmyslitelně spojena s estetikou úpadku, zatímco symbolismus pracuje s mýtem obnovy a znovuzrození. Otto M. Urban chápal symbolismus jako subjektivní a syntetizující jev, pokoušející se vytvořit řád v kontrastu k modernímu hodnotovému chaosu, dekadence se pak v jeho interpretaci nacházela v průsečíku mezi symbolismem a naturalismem, směrem naopak objektivním a analytickým.\n\nV české literatuře se symbolismus rozvinul ve druhé polovině 90. let 19. století po rozpadu České moderny. Psychologicko-sociologický symbolismus zaměřený na člověka se projevil v díle Antonína Sovy, zejména v jeho básnické sbírce \"Vybouřené smutky\" (1897) a v prozaické sbírce črt \"Lyrické vteřiny duše\" (1897). Symbolistickou poezii psala také Růžena Svobodová.\n\nVrcholem českého metafyzického symbolismu se stala pětice sbírek Otokara Březiny. Jeho poezie může připomínat meditaci či modlitbu, ale spíše než náboženské ideály tematizuje všelidské a umělecké hodnoty. V elegických \"Tajemných dálkách\" (1895), psaných alexandrínem, jsou klíčovými obrazy večer, podzim a vzrušující, znepokojivá a nedostupná dálka, kterou subjekt poznává a v pozici kněze zprostředkovává ostatním. Arne Novák uvedl, že Březinova první symbolistická sbírka byla stále ještě částečně zanořena v impresionismu a básník v ní analyzoval své osobní utrpení a spojil ho s kultem bolesti a smrti. Ve \"Svítání na západě\" (1896) alexandrin ve většině básní ustoupil dlouhému volnému verši a klíčovým tématem se stalo mystické zasvěcení či transcendentální probuzení. Ve sbírce \"Větry od pólů\" (1897) je dlouhý volný verš doplněn velmi krátkými verši a pravidelnými verši. Vítr v této sbírce symbolizuje mimo jiné pohyb, proměnu a nedozírnou dálku, ale přítomna je také láska a sbratření. \"Stavitelé chrámu\" (1899) hovoří o poznamenaných lidech – prorocích, slepcích, šílencích – vytvářejících sakrální prostor. V básní se objevuje obraz kolektivního vědomí a nietzschovský étos je propojen s chiliastickými symboly. Konečně \"Ruce\" (1901) se odklonily od převládajícího obrazu duše a položily důraz na zemi, ale také ženskost a mládí. Po této sbírce se Březina jako básník odmlčel, i když byl tvůrcem již značně renomovaným, a plánovaná sbírka \"Země\" zůstala nedokončenou a nepublikovanou.\n\nZa nejdůležitějšího předchůdce symbolismu je ve francouzské literatuře považován Charles Baudelaire, první velká osobnost moderní francouzské poezie – namísto objektivního pozorování skutečnosti měla být podle jeho tezí na prvním místě osobní tvůrčí imaginace básníkova a jeho snaha dotknout se nadpřirozené krásy skryté za povrchovým či smyslovým světem. Tato vnitřní, hlubší a jiná skutečnost měla být odhalena právě pomocí symbolů, obrazotvornosti a nalézání složitých a skrytých souvztažností mezi věcmi. \nZa rané symbolisty či presymbolisty jsou označováni zejména Paul Verlaine a Arthur Rimbaud. Verlaine začínal jako básník vycházející z parnasistní poetiky a označení symbolismus nikdy nepřijal. Ve svých textech však prosazoval pojetí, které lze označit za symbolistické: především náznakovost, mnohoznačnost, méně přísné formální požadavky na verše a rýmy a důraz na hudebnost. Ještě dále zašel ve svém nevelkém díle Arthur Rimbaud, když se rozrušováním všech smyslů toužil dobrat hlubinné skutečnosti, vnitřní podstaty věcí a absolutna; jeho verše často popisovaly snové, halucinační či nespoutaně imaginativní stavy a nabízely velké množství různých způsobů, jak jim porozumět. Často užíval formu básně v próze. Jeho poezii lze nalézt primárně ve sbírkách \"Sezóna v pekle\" (1873), \"Iluminace\" (1886) a v posmrtně vydaných \"Básních\" (1895). Přestože Rimbaud podobně jako většina symbolistů chápe básníka jako vidoucího, který se pokouší o proniknutí do nadsmyslného světa, nechápe toto vidění jako dar, nýbrž jako výsledek cílené snahy: tvůrce se má stát hypersenzitivním tím, že sám sebe vystaví všech podobám smyslových zkušeností. Za výrazného básníka raného symbolismu je označován také Comte de Lautréamont, jehož \"Zpěvy Maldororovy\" (1868–1869) později inspirovaly zejména surrealisty. \nStéphane Mallarmé měl jako tvůrce blízko k hudbě a některé jeho texty bývají popisovány jako impresionistické, ve svých úvahách nicméně odmítal dekorativní formalismus a za klíčovou roli básnictví považoval odhalování skrytých významů a vztahů. Užíval velmi specifického básnického jazyka, plného narážek, náznaků a evokací – pro běžného čtenáře byl tento hermetický způsob tvorby takřka nesrozumitelný. Za neobyčejně obtížný je považován například sonet „Hrob Edgara Poea“ („Le Tombeau d'Edgar Poe“, 1877). Postupem času si Mallarmé vybudoval pověst otce symbolismu a nezpochybnitelné autority ve věcech umění – mladí básníci toužili navštívit jeho literární salon v rue de Rome a on sám byl přijímán jako inspirace spisovatelská i osobní.\n\nSymbolismus v užším slova smyslu lze datovat rokem 1886. V září tohoto roku použil označení symbolismus Jean Moréas v manifestu uveřejněném v pařížských novinách \"Figaro\", když jako ideové předchůdce nového směru uvedl Baudelaira, Verlaina a Mallarméa. Většina nových symbolistů se rekrutovala z řad dekadentních spisovatelů a klíčovým teoretikem nového směru se stal Théodore de Wyzeva. Prozaik a publicista Paul Adam napsal kromě slovníku neologismů nazvaného Malý glosář pro potřeby autorů dekadence a symbolismu (1888) také řadu románů. Pozici dobově velmi populárního symbolistického spisovatele získal Gustav Kahn, autor básní i próz. Se srozumitelnějšími symboly pracoval ve své poezii Albert Samain. \n\nHenri de Régnier se vyvíjel od parnasistní poetiky, přes symbolistické básnické sbírky jako \"Epizody\" (1888), \"Básně staré a romaneskní\" (1890) nebo \"Jako ve snu\" (1890) až k tvorbě neoklasicistního ražení. Prosadil se rovněž Élémir Bourges, symbolistický romanopisec a literární kritik. Ve Francii působili také výrazní symbolističtí dva básníci amerického původu – Stuart Merrill a Francis Viéllé-Griffin. Merrill po studiu v Paříži odjel zpátky do USA, ale své verše psané ve francouzštině publikoval ve Francii. Zároveň se věnoval propagaci symbolistického hnutí ve své rodné zemi. Překládal francouzské básníky a společně s prominentním kritikem a romanopiscem Williamem Deanem Howellsem vydal anglofonní výbor z Baudelaira, Mallarméa a mladších symbolistů.\nK pisatelům symbolistické prózy patřil především Jean Lorrain, autor blízký dekadenci, Édouard Dujardin, který ve svých prózách jako jeden z prvních užíval techniky proudu vědomí, a Marcel Schwob, básník a autor mnoha fantastických próz a imaginativních portrétů slavných osobností. Prozaické texty obsahující, které ovlivnily symbolismus, psal Jules Barbey d'Aurevilly – je znám především pro své \"Ďábelské novely\" (1874). Auguste Villiers de l'Isle Adam, odpůrce materialismu a pozitivismu, se k symbolistům počítá svou dramatickou básní \"Axel\" (1872–1885). Symbolistický romanopisec a básník John-Antoine Nau je autorem básnických sbírek \"Na prahu naděje\" (1897) nebo \"Modré včerejšky\" (1904). Za svůj román \"Nepřátelská síla\" (1903) se stal prvním nositelem Goncourtovy ceny, významnějšího věhlasu však nedosáhl. \n\nTeoreticky i prakticky se symbolistické literatuře věnoval Remy de Gourmont, autor četných básnických a povídkových knih a románů jako \"Sixtina\" (1890), \"Koně Diomedovi\" (1897) nebo \"Noc v Lucemburské zahradě\" (1905). Symbolistické prvky jsou k nalezení rovněž u dobově velmi populárního spisovatele dobrodružných próz, Xaviera de Montépin. Onirismem se inspiroval autor veršů a próz Adolphe Rette, autor knihy \"Thule mlh\" (1891) a vzpomínkové publikace \"Symbolismus, příhody a vzpomínky\" (1893). Pierre Louÿs využíval ve svých básních a prózách převážně starověká témata. Výrazným prozaickým autorem pozdního symbolismu se stal Alain-Fournier, autor neobyčejně úspěšného, autobiograficky laděného románu \"Kouzelné dobrodružství\" (1913), snové dílo propojující symbolismu a poetizovaný realismus. \nV 90. letech 19. století se rozvíjelo také symbolistické drama, přičemž nejdále zašel Lugné-Poe, když požadoval, aby se v jeho hrách herci stahovali do pozadí a omezovali svá gesta a emocionalitu recitace ve prospěch slov a náznaků. Redukoval výpravu, místo kulis byla někdy využívána pouze hra světel a stínů. Pro symbolistické drama je ovšem typická také jeho důsledná teoretická reflexe a stanovování ideálů, které v praxi nebylo možné dodržet, popřípadě vznikaly texty, které nebylo možné předvést na jevišti.\n\nSymbolismus druhé generace (někdy také nazývaný neosymbolismus) bývá spojován s osobností básníka Paula Valéryho. Ten kromě četných esejů a úvahových textů napsal sbírky jako \"Mladá Parka\" (1917) či \"Kouzla\" (1922). Symbolismus se podepsal také na prozaickém a poetickém díle Léona-Paula Fargueho, od lyrického románu \"Tankred\" (1911) až po sbírku esejů \"Jedy\" (1946). Fargue byl pro bohatost svého výrazu někdy přirovnáván k Rimbaudovi. Symbolistické verše psal v této době básník Guy Lavaud, například \"Vody v květu\" (1907), \"Poetika nebe\" (1930) nebo \"Protože vše pomíjí\" (1943). Patrně nejvýznamnějším symbolistou druhé generace byl nicméně Paul Claudel, autor převážně lyrické poezie, spojující liturgické, žalmické, středověké a benediktýnské inspirace s rozvolněností verše, erotickými motivy a vírou v nevyčerpatelnou a magickou sílu básnického slova. Po čtyři dekády působil jako diplomat v amerických, asijských i evropských státech, což se na jeho tvorbě také značně podepsalo. Mezi jeho nejslavnější díla patří báseň v próze \"Poznání východu\" (1896) a sbírky \"Patero velkých ód\" (1910) nebo \"Sedm žalmů pokání\" (1945). Za vrchol jeho dramatické tvorby je považován \"Saténový střevíček\" (1919), tematizující mariánskou zbožnost a platonický milostný cit. K druhé generaci se někdy počítá rovněž spisovatel, teoretik a literární kritik Victor Segalen, katolicismem ovlivněný básník a esejista Charles Péguy, nositel Nobelovy ceny Saint-John Perse, avantgardní kubistický básník Guillaume Apollinaire, původem švýcarský autor Blaise Cendrars, básník a kritik Pierre Reverdy a také vysoce postavená šlechtična Anna de Noailles.\n\nBelgický frankofonní symbolismus byl utvářen francouzskými vlivy. Významným tvůrcem poezie byl René Ghil, který se pokoušel o vědecky založenou instrumentalizace slov a hlásek a hledání obdob jednotlivých fonémů mezi hudebními nástroji a emocemi. Georges Rodenbach patřil k nejdůležitějším představitelům hnutí Mladá Belgie a kromě básnických sbírek se proslavil zejména krátkou prózou \"Mrtvé Bruggy\" (1892). Émile Verhaeren byl v období symbolismu nejvýznamnějším francouzsky píšícím belgickým básníkem, k jeho četným básnickým sbírkám patří například \"Černé pochodně\" (1891). Jeho pozdější tvorba nese výrazné stopy civilismu, v období německé okupace Belgie za první světové války psal protiválečné básně, ovlivněné sice symbolismem, ale výrazně srozumitelnější. \n\nBelgický symbolistický dramatik Maurice Maeterlinck žil od roku 1897 ponejvíce v Paříži. Z jeho raných děl jsou charakterističtí \"Slepci\" (1890), příběh skupiny slepých lidí ztracených v lese, a také \"Vetřelkyně\" (1897), drama pojednávající o přítomnosti smrti v domě. Jeho sentimentální hru \"Pelléas a Melisanda\" (1892) zhudebnil Claude Debussy. Patrně nejvýznamnější jeho hrou se stala \"Monna Vanna\" (1902), drama z dob italského boje proti rakouské nadvládě. Velkého úspěchu dosáhl též pohádkovou divadelní hrou \"Modrý pták\" (1908), v níž dvě chudé děti pátrají po modrém ptákovi štěstí a setkávají se s věcmi a zvířaty schopnými lidské komunikace. Krátce poté, v roce 1911, získal Maeterlinck také Nobelovu cenu za literaturu. \n\nSymbolismus uvedl do ruské literatury Dmitrij Sergejevič Merežkovskij svou sbírkou básní \"Symboly\" (1892) a esejí \"O příčinách úpadku a nových směrech v současné ruské literatuře\" (1893). Věnoval se také okultním a esoterickým vědám, což bylo pro ruské symbolisty charakteristické – kromě zájmu o magii také pěstovali kult latiny a v mnoha případech měli blízko i ke katolicismu. Merežkovského manželka, Zinaida Nikolajevna Gippiusová, vedla literární salon a přispívala do symbolistického časopisu \"Severnyj věstnik\", byť její verše jsou označovány spíše za dekadentní. K nejvýznamnějším dobovým osobnostem se přiřadil též Valerij Brjusov, který vydal v letech 1894–1895 tři sborníky nazvané \"Ruští symbolisté\" a obsahující především jeho vlastní poezii. K jeho pozdějším dílům patří sbírky \"Tertia Vigilia\" (1900) a \"Urbi et Orbi\" (1903). Raní ruští symbolisté navazovali jak na puškinovskou básnickou tradici, tak na nábožensky filosofické myšlení zejména Tolstého a Dostojevského. Inspiračním zdrojem byly také úvahy Vladimira Solovjova. Ze starších literátů ovlivnil symbolistické básníky nejsilněji romantik Fjodor Ivanovič Ťutčev, jehož verš o tom, že vyslovená myšlenka se stává lží, převzali symbolisté jako svůj slogan, a Afanasij Fet.\nK symbolistům 90. let 19. století, takzvaného stříbrného věku ruské literatury, patří také Fjodor Sologub, vlastním jménem Fjodor Kuzmič Tětěrnikov. Byl temným, dekadentním symbolistou a sdílel mnoho témat s Gippiusovou. Psal alegorické prózy a ve své poezii odmítal život a světlo a stylizoval v rámci osobního mýtu se do pozice boha tajemného světa. Z dalších tvůrců je možné zmínit ještě Konstantina Balmonta, žijícího sice v Moskvě, ale přispívajícího petrohradského \"Severného věstniku\" – ve sbírce \"V nekonečnu\" (1895) navázal na Mereževského, přičemž podobné přímé odkazy jednoho básníka k druhému byly pro ruský symbolismus typické. Alexandr Michajlovič Dobroljubov a Ivan Koněvskoj (vlastním jménem Ivan Oreus) vnímali poezii jako svého druhu magii a umělecká tvorba pro ně splývala s životem samým. Na přelomu století se stal symbolismus hlavním proudem ruského umění: byl založen petrohradský časopis \"Mir iskusstva\" (\"Svět umění\", 1898), spojený zejména se symbolistickými malíři a baletními scénografy, vzniklo také moskevské nakladatelství Skorpion, vydávající symbolistické texty, a s ním spojený literární časopis \"Vesy\" (\"Váhy\", 1904). Časopis \"Novyj puť\" (\"Nová cesta\", 1902), vydávaný Merežovským a Gippiusovou, uveřejňoval symbolistické články z oblasti náboženství, filosofie a literatury.\n\nPříslušníci druhé vlny ruského symbolismu, také nazývaní mladší symbolisté, se pokoušeli obecnější symbolistické teorie a propojit literaturu s jinými druhy umění. Jedním z těchto teoretiků byl Andrej Bělyj, vlastním jménem Boris Bugajev, autor uměleckých koncepcí v knihách \"Symbolismus\" (1910) a \"Arabesky\" (1911). Svými úvahami a díly jako básnická sbírka \"Zlato v azuru\" (1904), romány \"Stříbrný holub\" (1910) a \"Petrohrad\" (1913–1914, přepracované podobě 1922) a též autobiografickou prózou \"Koťa Letajev\" (1922) ovlivnil další generace tvůrců. Alexandr Alexandrovič Blok byl kromě básnické činnosti, z níž je nejznámější jeho prvotina \"Verše o krásné dámě\" (1904) a rozsáhlá poema \"Dvanáct\" (1918), kombinující revoluční a křesťanskou symboliku, aktivní také politicky. Svými divadelními hrami navíc silně ovlivnil symbolistické drama – k jeho úspěchům patřila skandální \"Bufonáda\", hraná poprvé roku 1906, u které se režie a role pierota ujal Vsevolod Emiljevič Mejerchold. Mezi osobnosti druhé generace se počítají také Vjačeslav Ivanov, autor básnické sbírky \"Průzračnost\" (1904) a dalších uměleckých a teoretických děl, a jeho manželka Lidia Zinovjevová-Hannibalová, přes Abrama Petroviče Hannibala příbuzná s Puškinem a podepsaná mimo jiné pod nedokočeným románem \"Plamínky\" (1904) a sbírkou povídek \"Zvěřinec\" (1908). Na Bělého prózy navázal Alexej Michajlovič Remizov, známý například svou novelou \"Křížové sestry\" (1910).\n\nVe druhém desetiletí 20. století byl symbolismus postupně vytlačován novými směry, literárním futurismem a zejména akméismem, jenž byl svou průzračností antitezí symbolistické poetiky.\n"}
{"id": "1404896", "url": "https://cs.wikipedia.org/wiki?curid=1404896", "title": "Seznam kulturních památek v Benešově u Semil", "text": "Seznam kulturních památek v Benešově u Semil\n\n"}
{"id": "1404905", "url": "https://cs.wikipedia.org/wiki?curid=1404905", "title": "Rohozenský potok", "text": "Rohozenský potok\n\nRohozenský potok může být:\n\n"}
{"id": "1404909", "url": "https://cs.wikipedia.org/wiki?curid=1404909", "title": "Chov orangutanů v Zoo Praha", "text": "Chov orangutanů v Zoo Praha\n\nChov orangutanů sumaterských v Zoo Praha má více než padesátiletou tradici (od roku 1961). Pražská zoo je jediným dlouhodobým chovatelem tohoto druhu v Česku a jedním z mála v Evropě. Dosud se podařilo odchovat dvě mláďata, a navíc se pražskému páru narodila dvě mláďata v jiné zoo v době přestaveb jejich expozice.\n\nPrvní orangutan přišel do Zoo Praha v roce 1961 (samička Soňa). Důležitým mezníkem se pak stal rok 1971, kdy se 27. 6. narodil vůbec první orangutan na území tehdejšího Československa. Narodil se Bimbovi a Soně, což byli orangutani velmi cenní, neboť pocházeli z volné přírody. Mládě byl sameček, který dostal jméno Kama. Odchován byl člověkem, tedy tzv. uměle, neboť Soňa nebyla schopná zvládnout své mateřské povinnosti. Paní Božena Gottfriedová jej pak mj. vozila i v kočárku. Po letech se však také Kama stal úspěšně chovným samcem (což nebývá u uměle odchovaných jedinců pravidlem). Se samicí Upitou se pak stal dvakrát otcem. Obě mláďata se narodila mimo pražskou zoo – v Zoo Hodonín, neboť v té době se právě v Praze boural starý pavilon primátů a stavěl pavilon Indonéská džungle. Samec Filip (narozen 2000) byl pro jistotu odchovu odchován uměle, a tak se Upita dostala opět do říje. Následně se 23. 7. 2001 narodil syn Pagi. A také Filip se vrátil do orangutaní rodiny.\n\nV roce 2004 došlo k dokončení a následně otevření pavilonu Indonéská džungle, jehož největšími obyvateli se stali právě orangutani, tedy nově čtyřčlenná orangutaní rodina (Kama, Upita, Filip, Pagi). Po dokončení nového pavilonu lidoopů v Zoo Bratislava v roce 2010 se oba dospívající bratři (Filip a Pagi) přestěhovali do tamní expozice.\n\nNásledně 28. 10. 2010 z britské zoo v Chesteru dorazil samec Padang. Na další reprodukci příliš starý Kama se dostal na \"vejminek\". Upita nakrátko (od počátku roku 2011) vytvořila pár právě s Padangem, aby pak v červnu 2012 (ve věku, kdy již nebyla schopná reprodukce, navíc s problematickou dominantní povahou) odjela na základě doporučení koordinátora EEP do zoo Hai Park v Izraeli. Loučení proběhlo 3. 6. 2012 za účasti spisovatele Josefa Formánka.\n\nMezitím 16. 9 2011 došlo k příchodu dalších nových orangutanů do Zoo Praha (samice Mawar se synem Gempou – přišli se zoo Durrel Wildlife Park na ostrově Jersey.). Původně měla Upita odejít výměnou právě na Jersey. Po odchodu Upity tak vznikl nový chovný pár, aby mohl být očekáván další odchov. Ten se podařil v roce 2013. Tehdy se narodila samička Diri. Pro matku Mawar to bylo třetí mládě (předchozí však porodila před příjezdem do Prahy). Do českého hlavního města přijela i se svým synem Gempou (narozen 2005).\n\nKama zemřel v roce 2013 ve věku 41 let, a to právě v důsledku vysokého věku na selhání orgánů. V závěru rok pak ještě uhynul samec Padang, otec samičky Diri a partner Mawar. Příčinnou byly dlouhodobé trávicí problémy. Po operaci, která je měla vyřešit, zkolaboval. Zemřel ve věku 15 let (oslava 15. narozenin proběhla přibližně měsíc před smrtí).\n\nV červenci 2015 se z Bratislavy do Prahy vrátil samec Pagy, aby založil nový chovný pár se samicí Mawar (Filip zůstal v Bratislavě pro založení tamní chovné rodiny). V květnu 2016 odešel Gempa do zoo Pairi Daiza v Belgii (u té příležitosti komentované rozloučení). Na počátku roku 2018 byla Mawar na několik dní oddělena od skupiny kvůli operaci v ústní dutině. Po návratu došlo i k pokusům o páření\n\nExpozice orangutanů se nachází v pavilonu Indonéská džungle, konkrétně v jeho horní části. Od návštěvníků jsou odděleni vodním příkopem. Tito lidoopi mají k dispozici i navazující venkovní voliéru.\n"}
{"id": "1404912", "url": "https://cs.wikipedia.org/wiki?curid=1404912", "title": "Season of Glass", "text": "Season of Glass\n\nSeason of Glass je sólové studiové album umělkyně Yoko Ono. Vydáno bylo v červnu roku 1981 společností Geffen Records, půl roku po vraždě Johna Lennona, jejího tehdejšího manžela. Spolu se zpěvačkou desku produkoval Phil Spector. Umístila se na 49. příčce hitparády Billboard 200. Na obalu alba jsou Lennonovy zakrvácené brýle a zpola zaplněná sklenka vody, zatímco v pozadí je výhled na Central Park. V roce 1997 bylo album společností Rykodisc vydáno v reedici, která obsahovala dvě bonusové písně: „Walking on Thin Ice“ a a cappella verzi „I Don't Know Why“.\n\nAutorkou všech skladeb je Yoko Ono.\n"}
{"id": "1404913", "url": "https://cs.wikipedia.org/wiki?curid=1404913", "title": "Kuratela americká", "text": "Kuratela americká\n\nKuratela americká (\"Curatella americana\") je druh rostliny z čeledi dileniovité a jediný druh rodu kuratela. Je to pokroucená dřevina s jednoduchými, tuhými, na omak drsnými listy. Květy jsou bílé, s mnoha tyčinkami. Plodem je tobolka. Semena mají nápadný bílý míšek. Je to jedna z nejběžnějších dřevin savan Latinské Ameriky.\n\nKuratela má lokálně poměrně mnohostranné využití. Používá se v domorodé medicíně, listy slouží jako náhrada brusného papíru, borka k barvení. Plody jsou jedlé. Dřevo je velmi trvanlivé a obtížně opracovatelné. Má spíše lokální význam. Používá se také jako palivo a k výrobě dřevěného uhlí.\n\nKuratela americká je keř nebo malý strom, dorůstající výšky do 16 metrů. Kmen bývá krátký, pokroucený a často zakrslý, s tlustou šedohnědou borkou. Může dosáhnout tloušťky až 50 cm. V odění jsou přítomné hvězdovité trichomy. Listy jsou jednoduché, střídavé, kožovité, eliptické až vejčitě eliptické, 18 až 30 cm dlouhé a 5 až 15 cm široké, se zubatě zvlněným okrajem, se zpeřenou žilnatinou. Listy jsou na omak drsné vlivem přítomnosti křemičitých tělísek v epidermis. Palisty chybějí. Řapík je částečně křídlatý, 1 až 1,5 cm dlouhý. Květy jsou oboupohlavné, stopkaté, v úžlabních latovitých květenstvích. Kalich je vytrvalý, složený ze 4 (3 až 5) pýřitých, volných lístků. Koruna je bílá, opadavá, tvořená 3 nebo 4 volnými korunními lístky. Tyčinek je mnohoa jsou volné. Gyneceum je tvořeno 2 asi do poloviny srostlými plodolisty. Plodem je tobolka. Semena jsou obalena nápadným bílým míškem.\n\nDruh je rozšířen v tropické Americe od Mexika po jižní Brazílii a Bolívii a vyskytuje se také na Karibských ostrovech. Je to charakteristická dřevina latinskoamerických savan. Roste v rozptýlených, řídkých porostech, často pospolu s druhy \"Byrsonima crassifolia\" z čeledi malpígiovité a \"Bowdichia virgilioides\" z čeledi bobovité.\n\nKvěty kurately navštěvují zejména různé včely.\nPlody mají z vnitřní strany jasně šarlatovou slupku, semena jsou černá a obklopená bílým míškem. Plody pravděpodobně lákají ptáky, kteří konzumují míšek a rozšiřují semena.\n\nRostlina obsahuje poměrně širokou paletu látek, zahrnující flavonoidy, terpeny, saponiny, fenolické a steroidní sloučeniny.\nŽláznaté chlupy na plodech obsahují alergenní látky, které mohou u citlivých osob způsobit silnou dermatitidu.\n\nKuratela je pomalu rostoucí, světlomilná dřevina, velmi odolná vůči suchu. Je pěstována zejména ve Střední Americe jako okrasný strom. Přírodní populace jsou vyhledávány jako zdroj jedlých plodů, semena se používají k aromatizaci čokolády.\nBorka kurately má sedativní a antiseptický účinek. Odvar se používá zevně na vředy a zranění, vnitřně při žloutence. Nálev z listů slouží jako adstringens.\n\nJádrové dřevo je rezavě hnědé, velmi trvanlivé, středně tvrdé až tvrdé, obtížně opracovatelné. Špatně se leští. Používá se spíše lokálně např. na kůly ohrad, k výrobě nábytku ap. Slouží také jako palivo a k výrobě dřevěného uhlí. Borka se používá k barvení. Drsné listy slouží jako náhrada brusného papíru např. při povrchových úpravách a leštění výrobků ze dřeva či kovu.\n\n"}
{"id": "1404916", "url": "https://cs.wikipedia.org/wiki?curid=1404916", "title": "San Nicolás de los Arroyos", "text": "San Nicolás de los Arroyos\n\nSan Nicolás de los Arroyos je město nacházející se v provincii Buenos Aires v Argentině. Leží na břehu řeky Paraná na severním okraji provincie Buenos Aires zhruba 230 kilometrů od města Buenos Aires. Při sčítání lidu v roce 2010 mělo město 133 602 obyvatel (bez předměstí). Město bylo založeno v roce 1748. Své jméno dostalo po Svatém Mikuláši z Bari, svém patronovi.\n\n"}
{"id": "1404917", "url": "https://cs.wikipedia.org/wiki?curid=1404917", "title": "José C. Paz (město)", "text": "José C. Paz (město)\n\nJosé C. Paz (případně José Clemente Paz) je město nacházející se v provincii Buenos Aires v Argentině. Leží v severní části provincie Buenos Aires a východní části země. Je předměstím hlavního města Argentiny Buenos Aires a tvoří tak součást tzv. Metropolitní oblast Buenos Aires (Gran Buenos Aires). Při sčítání lidu v roce 2010 mělo město 265 981 obyvatel. José C. Paz bylo založeno v roce 1913 a je pojmenované na počest argentinského politika a diplomata Josého C. Paze, který o rok dříve zemřel.\n\n"}
{"id": "1404919", "url": "https://cs.wikipedia.org/wiki?curid=1404919", "title": "Sbor Církve adventistů sedmého dne v Teplicích", "text": "Sbor Církve adventistů sedmého dne v Teplicích\n\nSbor Církve adventistů sedmého dne v Teplicích se schází v modlitebně na adrese Křičkova 1347/13, v Teplicích. Modlitební prostory byly získány a vysvěceny v r. 1974, za působení kazatele br. Josefa Trdly.\n\nSbor vznikl v prvním desetiletí 20. století. Sbor má v současnosti (r. 2018) 40 členů.\n\nSoučasným kazatelem je br. Zbyšek Jonczy, který je zároveň kazatelem na sborech v Chomutově (nyní jako Křesťanské centrum pro rodinu Horizont v Chomutově), Ústí nad Labem, Děčíně a Litvínově.\n\nSbor se schází na bohoslužby pravidelně každou sobotu (obvykle) v 9:00. Na začátku je vždy studium Písma svatého, tzv. „Sobotní škola“ a poté sbor pokračuje v 10:30 chvalozpěvy a kázáním.\n\nHistorie kazatelů teplické sboru:\n\n"}
