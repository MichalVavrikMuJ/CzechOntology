{"id": "1501226", "url": "https://cs.wikipedia.org/wiki?curid=1501226", "title": "Nástroje vzdělávací politiky", "text": "Nástroje vzdělávací politiky\n\nNástroje vzdělávací politiky jsou různé typy opatření, kterými tvůrci vzdělávací politiky mohou ovlivňovat vzdělávací proces. Celá vzdělávací politika je tvořena několika základními nástroji: plánováním, strategií a koncepcí, legislativou, regulací a organizačním uspořádáním, financováním, kurikulární politikou a učebnicemi, evaluací a monitorováním.\nAktéry vzdělávací politiky jsou různí jednotlivci či oficiální, nebo neoficiální sociální uskupení, kteří ovlivňují vzdělávací politiku. Různé skupiny aktérů reprezentují různé zájmy a hodnoty, různé druhy a rozsahy zdrojů, z nichž pro vlastní problematiku čerpají. Díky tomu ale dochází ke konfliktům mezi jednotlivými aktéry a není tedy možné, aby konkrétní výstup vzdělávací politiky uspokojil všechny aktéry.\nVzdělávání se po světě vždy reguluje příslušnými právními normami. Pojem legalizace vzdělání ale skrývá pod sebou i možnost soudního rozhodování o vzdělávacích problémech.Legalizovaný vzdělávací systém ovšem mají jen některé státy s výraznou podobností organizačních charakteristik. Většina těchto zemí jsou federální státy (USA, SRN, Rakousko, Švýcarsko). Mají psanou Ústavu, která garantuje individuální práva. Povolují kontrolu ústavnosti zákonů pomocí soudů. Občané mohou podat žalobu na stát pro nezákonné jednání.\nPrávo na svobodné vzdělání a právo na svobodné školy patří mezi základní občanská práva. Jsou navíc součástí tzv. soukromého práva, což je právní oblast vymezující práva jedinců a společenských jedinců. Což tvoří rámec svobodné společnosti. Školský systém se řídí zásadami veřejného práva, zejména ten, který je řízený státem a tedy i veřejnou institucí. Tím pádem není možné snadno ovlivňovat školství partikulárními, osobními či skupinovými. Změny školského systému jsou podmíněny změnou zákona, ke které je třeba ovšem dosáhnout potřebné většinové shody.\nSoudní moc vykonává kontrolu nad legislativou i exekutivou. Nemůže ovšem kontrolovat legislativu i exekutivu ze své vlastní iniciativy. V základních demokraciích existují dva způsoby řešení konfliktů pomocí soudních rozhodnutí:\nV západních demokraciích tak hraje právní přezkoumání důležitou roli, jakožto mechanismus řešení problémů v politice.\nDůležité pro vzdělání bylo, že na počátku 20. století bylo mnoho ústav doplněno deklarací sociálních práv. Díky tomu, že sociální práva nebyly prosaditelné okamžitě, nýbrž musely být zavedeny samostatným zákonem. Proto nebyly považovány za součást ústavního práva, ale za politické deklarace. Některé ústavy se o vzdělání vůbec nezmiňují, jiné naopak zahrnují jeho podrobnou úpravu, například federálních státech ústava udává, zda je vzdělání federální nebo státní. V ČR se vzdělání zmiňuje ve článku 33 Listiny základních práv a svobod.\nTen udává, že občané mají právo na bezplatné základní a středoškolské vzdělání, dle možností společnosti i vysokoškolské. Chybějí zde ovšem klasická liberální práva ochraňující svobodu individua před přílišným vlivem státu.\n\nPojem kurikulum je poměrně mladým pojmem, používaným v českých odborných textech až na konci 80. let. V užším pojetí ve významu učebního plánu si jej lze představit jako psaný dokument, kde jsou popsány vyučovací předměty, jejich hodinová dotace apod. Původně byl tento pojem použit již v 16. století, kdy docházelo k větší standardizaci studia na univerzitách, kdy stát nad nimi začal uplatňovat větší administrativní kontrolu. Ve stejném významu pak byl přenesen na základní a střední školy. V ČR je v užším pojetí vymezen jako Rámcový vzdělávací program pro jednotlivé stupně vzdělávání. Užší, původní a tradiční vymezení termínu kurikulum znamená projekt výuky, učební plán, tedy nějaký psaný dokument, který projektuje a plánuje, čemu se má žák ve škole naučit, jaké dovednosti má získat a jaké cíle vzdělávání na daném stupni sleduje. V zahraničí se ovšem začalo užívat širší vymezení tohoto pojmu. Znamená zde nejen oficiální dokumenty vymezující obsahy a cíle vzdělávání, ale veškerou zkušenost, kterou žáci získávají ve škole a v činnostech ke škole se vztahujících, její plánování a hodnocení\nUkazuje se v ní funkčnost a výhody širšího pojetí kurikula. Jedním z hlavních produktů jsou schválené kurikulární dokumenty, které vymezují kánon vědění. Pojem kurikulární politika se začal vyskytovat v 50. letech 20. století, v postkomunistických zemích až od 90. let. Dle definice Průchy, Walterové a Mareše se kurikulární politika označuje jako něco, co je součástí vzdělávací politiky, zahrnuje strategie tvorby kurikulárních projektů, předpisy procedur jejich tvorby a rozdělení kompetencí subjektů, které se na tvorbě a zavádění kurikula podílejí.\nBez podpůrných mechanismů nemůže být žádná kurikulární reforma účinná. Nutnou podmínkou úspěšností reformy kurikula musí být osvěta a mediální vysvětlení připravovaných změn široké veřejnosti, především tak rodičům, jejíchž dětí se bude změna týkat. \nJe završením celého procesu kurikulární reformy. Právě evaluace ukáže, nakolik byla reforma úspěšná. Její systémy mají mnoho různých forem. Stále častěji se vyskytuje celostátní testování žáků, což poskytuje obecnou informaci o výkonnosti školského systému. Přibývá ovšem i mezinárodních projektů zaměřených na testování žáků. \nProcesy tvorby kurikula se mezi jednotlivými státy liší. Přesto lze najít mezi nimi nějaké společné trendy, které jsou z části výsledkem harmonizace a internacionalizace vzdělávací politiky. Systémy tvorby, implementace a evaluace kurikula v různých zemích lze umístit na kontinuu centralistický – decentralizovaný, podle toho, jaká míra v kurikulárním procesu je přisouzena centru, místním samosprávám a školám, nakolik zodpovědnost leží přímo na učiteli. Nejčastějším vyjádřením je tzv. dvouúrovňový model kurikula. Na úrovni státu je vytvořen společný, velmi obecný rámec kurikula a jeho konkretizace je ponechána na úrovni školy a místní samosprávy. Druhým trendem je design kurikula. Jeho forma se dělí na kurikula zaměřená na učivo a kurikula zaměřená na žáka. Nověji jsou cílové požadavky formulovány v kurikulárních dokumentech evropských zemích v podobě tzv. klíčových kompetencí. Ty zahrnují znalosti, dovednosti, postoje a hodnoty, které jsou nezbytné pro úspěšné uplatnění člověka v životě i na trhu práce. Klíčových v evropských zemích je osm kompetencí – komunikace v mateřském jazyce, komunikace v cizích jazycích, matematická gramotnost a kompetence v oblasti přírodních věd a techniky, informačně-technologické kompetence, schopnost se dále učit, mezilidské, sociální a občanské kompetence, podnikatelské dovednosti, základní kulturní rozhled a schopnosti kulturního vyjádření se. Třetím trendem je harmonizace a internacionalizace kurikula. Ten souvisí s globalizací a zvýšeným pohybem kapitálu a osob. Příkladem takové harmonizace je i výše uvedený seznam klíčových kompetencí.\nJsou známy čtyři základní možné způsoby financování školství:\nPředmětem financování mohou být především vstupy nebo výstupy. Financování vstupů znamená, že je nutné je přesně definovat a předepsat. K čemuž je zapotřebí množství údajů, pravidel a vzorců. Financování výstupů obsahuje základy jako smlouva, stanovující ceny, produkt a podmínky dodání.\nFinancování školství je jednou ze složek státního rozpočtu.\nTrochu jinak se financuje vysoké školství v České republice. Má čtyři základní faktory:\nModely financování se mohou rozlišovat podle následujících aspektů. Rozlišení mechanismů podle způsobu, jakým se prostředky dostanou k jejich spotřebiteli. Ty mohou být přímo přiděleny poskytovateli vzdělávání (model založený na přímé podpoře instituce – supply-driven), či na zisku prostřednictvím studentů. Jim jsou poskytovány finance formou poukázek. Liší se podle tohoto, zda je přidělená suma finančních prostředků odvozená od vstupních (input-based-funding), či výstupních (output-based-funding) parametrů. Třetí základní rozlišení rozeznává model financování založený na celkovém grantu (lump-sum funding). Zcela opačného charakteru je model, v němž je přesně dáno, k čemuž je možné jednotlivé položky použít (earmarked funding). V praxi se ovšem používá kombinace několika různých modelů na základě třech různých mechanismů:\nFormulové financování je velmi rozšířený mechanismus pro rozdělení finančních prostředků. Mezi jeho hlavní výhody patří jednoduchost a průhlednost formule, přidělování peněz na základě jasných pravidel, přičemž užívané parametry jsou dobře měřitelné a kontrolovatelné, limitace možnosti lobbingu nebo jiných problematických zásahů do rozpočtu jednotlivých institucí, dobré odhadnutí očekávaných prostředků institucí, což umožňuje realistické plánování jejich aktivit. Zároveň ovšem existují i nevýhody formula fundingu. Formule totiž nereflektuje komplexnost a diverzitu institucí a jejich aktivit. Některá data jsou problematická, což se týká především „ceny“ jednotlivých programů, která je zjistitelná jen velmi těžko. Navíc formule užívá většinou cenu různých programů, nemůže ale zohlednit specifické potřeby zvláštních programů. \nUniverzitní školství má svá specifika ohledně financování, která jsou uvedena v zákoně č. 111/1998 Sb. o vysokých školách. Ten stanovuje, že vysoká škola má nárok na získání dotace na uskutečňování akreditovaných studijních programů a programů celoživotního vzdělávání, přičemž pro jejich výši je rozhodný dlouhodobý záměr různých činností vysokých škol. Zároveň je upravena zákonem možnost získávání financí pro vysoké školy z dalších zdrojů. Jinak jsou na tom soukromé vysoké školy. Ty jsou, s výjimkou kvality vzdělávání, omezovány minimálně. Jejich hlavním příjmem je ve většině případů školné, které si každá škola může nastavit takové, jaké chce. \nZákladním mechanismem je formule, podle které se rozděluje podstatná část prostředků na vzdělávací činnost. Využití dlouhodobých záměrů státu i vysokých škol je určitou formou smluvního nebo kontraktového financování. Uvedené řešení vede ke kombinovanému modelu financování, který poskytuje vysokým školám jasnou představu o části rozpočtu poskytované pomocí formule, kdežto další část je upravena formou určitého typu smlouvy na základě projektu a poskytuje vysokým školám potřebný projekt stability v jejich rozvojové činnosti.\nZákladním prvkem institucionálního financování jsou výzkumné záměry. Druhou formou je poskytování veřejných prostředků na specifický výzkum na vysokých školách. Nejvýznamnější složkou je ovšem projekt financování výzkumných center, jehož cílem je stimulace a zabezpečení spolupráce špičkových pracovišť jednotlivých sektorů výzkumu a vývoje a podpora mladých odborníků a doktorandů. Jinak se výzkum a vývoj financuje prostřednictvím různých grantových programů. \n\"Pedagogická evaluace je zjišťování, porovnávání a objasňování dat charakterizujících stav, kvalitu, fungování, výsledky procesů, programů, institucí, subjektů a jiných komponentů edukační reality, a to s využitím objektivních metod a nástrojů hodnocení. \"\nHlavní účel evaluace je dvojí: Poskytovat decizním orgánům státu, politikům a odborníkům v oblasti rozvoje lidských zdrojů hodnověrný obraz o stavu a fungování vzdělávacího systému. Na jejich základě je tak možno provádět inovace i korekce dalšího vývoje vzdělávacího systému. Za druhé pak poskytovat školám, rodičů, zaměstnavatelům a širší veřejnost informace o kvalitě a jiných parametrech vzdělávacích institucí. Ty jsou pak základem např. pro rozhodování rodičů o výběru školy pro vzdělávání jejich dětí apod.\n\nEvaluační výzkum ověřuje efektivitu a užitečnost programů, opatření, intervencí, inovací a organizačních změn. Výsledky evaluace mají přispět k rozhodování a plánování a z pohledu zadavatelů k lepšímu řízení, větší racionalitě a lepší kvalitě nabídky. Evaluační výzkum má dokumentovat dosažení požadovaných společenských cílů, organizačních změn a procesů učení. Evaluační výzkum má také přispívat k rozšíření vědeckých poznatků o zkoumaných oblastech\nVzdělávací potřeby jsou identifikovány na dvou úrovních – národní a potřeby jednotlivců nebo jednotlivých skupin populace. Evaluace v tomto případě spočívá ve zjišťování, analýze a vyhodnocování toho, co očekávají nebo reálně potřebují subjekty v nějakém typu studia. Nejčastěji se provádí dotazováním zaměstnavatelů na to, jaké znalosti očekávají od absolventů škol, či se dotazování zaměřuje na subjekty vzdělávání a zjišťuje, co oni sami považují za potřebné pro své vzdělávání, rekvalifikaci apod.\nU vzdělávacích programů se hodnotí zejména jejich obsah, metody dosahování cílů, atd. Pro realizaci vzdělávacích programů se posléze zjišťuje, zda hodnocené parametry jsou v souladu s dosaženými cíli programu\nTato evaluace je jednou z nových, přesto nejdůležitějších oblastí pedagogické evaluace. Samotné edukační prostředí pak vyjadřuje charakteristiky místa a podmínek, v nichž vzdělání probíhá. Edukační klima, které se zde hodnotí, vyjadřuje souhrn psychosociálních vztahů mezi účastníky edukačního prostředí, ukazuje jak jej vnímají, prožívají a hodnotí. \nDíky množství měření je tato evaluace nejrozsáhlejší oblastí pedagogické evaluace. Hodnotí se vědomosti, dovednosti, osvojené postoje a hodnoty žáků. U školního vzdělávání testy korespondují s obsahem učiva, které žáci dostali při výuce, nebo které si osvojili samostudiem. Nejdokonalejší evaluace výsledků vzdělávání se provádí v rámci mezinárodního srovnání. Ta zahrnuje mnoho zemí a jejím účelem je poskytovat každému zúčastněnému státu objektivní obraz o tom, jaká je úroveň vzdělávacích výsledků dosažených v jeho vzdělávacím systému v porovnání s ostatními státy. \nKvalita vzdělávacího systému je vystižena modelem „kontext – proces – produkt“, který vyžaduje tři konkrétní činnosti, jenž mají být zohledněny vstupy edukace, determinanty edukačních procesů a výstupy edukace – jednak výsledky vzdělávání, tak i dlouhodobé efekty vzdělávání. V českém systému se ještě zjišťují určité negativní vlastnosti, odrážející kvalitu českého školství ve srovnání se systémy jiných zemí OECD. Jsou jimi: nízká homogenita vzdělávacího systému a vysoká závislost vzdělávacích výsledků na sociálním statusu rodin.\n"}
{"id": "1501227", "url": "https://cs.wikipedia.org/wiki?curid=1501227", "title": "Miloš Holaň (1949)", "text": "Miloš Holaň (1949)\n\nV československé lize hrál za TJ Vítkovice a TJ Gottwaldov. V roce 1981 s Vítkovicemi získal mistrovský titul. Dále hrál i za ZVL Žilina. Reprezentoval Československo na mistrovství Evropy juniorů do 19 let v roce 1969, kde tým skončil na 3. místě.\n\n"}
{"id": "1501234", "url": "https://cs.wikipedia.org/wiki?curid=1501234", "title": "Seznam členů Evropského parlamentu z České republiky 2019–2024", "text": "Seznam členů Evropského parlamentu z České republiky 2019–2024\n\nToto je seznam členů Evropského parlamentu z České republiky 2019–2024.\n\n"}
{"id": "1501239", "url": "https://cs.wikipedia.org/wiki?curid=1501239", "title": "AC Sparta Praha 2019/20", "text": "AC Sparta Praha 2019/20\n\nTento článek se podrobně zabývá událostmi ve fotbalovém klubu AC Sparta Praha v sezoně 2019/20 a jeho působení v , MOL Cupu a Evropské lize. Sparta se v umístila na 3. místě a zajistila si tak start ve 3. předkole Evropské ligy.\n\nPo dubnovém propuštění trenéra Ščasného vedení hledalo nového trenéra. Měl jím být jeden z pětice Pavel Vrba, Václav Jílek, Adrián Guľa, Martin Svědík nebo Martin Hašek. Nakonec byl vybrán Václav Jílek. První posilou se stal Nor Andreas Vindheim ze švédského Malmö FF, druhou posilou Libor Kozák. Sparta neuplatnila opci na Chipciua, ten se tak po roce vrátil do RSC Anderlecht. Další posilou se 6. června stal Ladislav Krejčí ze Zbrojovky Brno. V pátek 14. června byl dotažen přestup Michala Trávníka z Jablonce. Na druhý pokus vyšel i přestup Davida Lischky, jehož transfer v zimě padl kvůli problémům se srdcem. Ve Spartě skončili Eldar Ćivić, který přestoupil do maďarského Ferencvárosi TC a Bogdan Vătăjelu, který se vrátil do rumunské Craiovy, ze které v roce 2016 do Sparty přišel. Na hostování z Fiorentiny přišli útočník Martin Graiciar a obránce Dávid Hancko.\n\nPrvním utkáním sezony bylo domácí utkání se Slováckem. Sparta selhala a se Slováckem prohrála 0:2, což znamenalo poslední místo ligové tabulky. Ve druhém kole se ale Sparta vzchopila a porazila doma Jablonec po gólech Hložka a Kangy 2:0. V následujícím utkání Sparta musela dotahovat dvougólovou ztrátu a s nováčkem z Českých Budějovic remizovala 2:2. Ve 4. kole si Sparta poradila s Příbramí 3:0. O čtyři dny později Sparta na Letné před prázdnými ochozy přivítala turecký Trabzonspor. Sparta si vypracovala vedení 2:0, ale v poslední desetiminutovce dvakrát inkasovala a zápas skončil 2:2. Následovalo venkovní utkání v Mladé Boleslavi, ve kterém padlo 7 gólů; Sparta prohrála 3:4 gólem Budínského ze třetí minuty nastavení. Odveta 3. předkola Evropské ligy v Trabzonu se odehrála 15. srpna. Trabzonspor šel do vedení v 11. minutě díky gólu Sørlotha; sparťanské naděje udržel gólem Adam Hložek a Florin Niță v závěru chytil penaltu, v osmé minutě nastavení ale Spartu gólem srazil Filip Novák. Sparta po výsledcích 2:2 a 1:2 potřetí v řadě vypadla na prvním soupeři.\n\nPo vyřazení z EL Sparta doma přivítala FC Baník Ostrava. Sparta zvítězila 2:0 díky dvěma gólům Martina Haška; do základní sestavy se po roce a půl strávených na hostováních vrátil Kamerunec Mandjeck. Následující utkání v Liberci ale Sparta i díky kontroverzním rozhodnutím rozhodčích prohrála 1:3. Ani v následujícím utkání Sparta nedokázala zvítězit, se Sigmou Olomouc remizovala 3:3. Ještě před koncem přestupového okna na hostování do ruského Orenburgu odešel stoper Uroš Radaković; do Sparty zamířil z Příbrami 19letý ofenzivní univerzál Matěj Polidar, který byl vzápětí poslán zpět na hostování. V utkání 9. kola proti Zlínu v sezoně poprvé hrál Heča, po zranění se vrátil Frýdek a poprvé za Spartu nastoupil David Lischka. Sparta porazila Zlín 2:0 a po 9. kole byla v lize na 6. místě se ztrátou 9 bodů na vedoucí Slavii.\n\n294. derby bylo naplánováno na 22. září na Letnou. Fanoušci Sparty na tento zápas naplánovali akci \"Krysa pro krysu\", kdy zaházeli plochu plyšovými krysami, prasaty a hady. Akce byla směřována proti bývalým sparťanům, kteří momentálně nastupovali v dresu Slavie, zejména tedy proti Stanciuovi, který v roce 2018 za Spartu odehrál 34 utkání a na sklonku svého působení v rudém dresu několikrát nesl kapitánskou pásku. Do utkání vstoupila lépe Slavia, v 19. minutě po faulu Frýdka proměnil penaltu Souček a Slavia se ujala vedení 0:1. V 55. minutě udeřili znovu slávisté a ke gólu jim pomohlo štěstí. Heča nedůrazně vyboxoval tečovaný centr před sebe a míč se po skrumáži dostal k Olayinkovi, jehož střelu mířící mimo branku tečoval pozadím do vlastní sítě ležící Sáček. V 66. minutě dostal červenou kartu záložník Slavie Hušbauer. Počty hráčů se vyrovnaly, když v 82. minutě dostal červenou i Tetteh. Utkání podtrhl Masopust, který v 90. minutě uzavřel skóre na 3:0.\n\nSparta nevyhrála ani v dalším utkání, proti Plzni prohrála po chybě Lischky 1:0. V následujícím zápase Sparta doma porazila Karvinou, hattrick si připsal Libor Kozák. Do 15. kola Sparta remizovala s Teplicemi 1:1, doma zničila Bohemians 4:0 a porazila Opavu 1:0, premiérový gól si v zápase připsal Andreas Vindheim. V osmifinále poháru Sparta sestřelila SK Dynamo České Budějovice 4:0 a postoupila do čtvrtfinále. V polovině ligové soutěže byla Sparta na šestém místě s 24 body se ztrátou 17 bodů na vedoucí Slavii.\n\nV 16. kole Sparta hrála v Jablonci. Ve 20. minutě Sparta vedla 2:0, vedení ale neudržela a utkání skončilo 2:2. V dalším utkání Sparta doma přivítala SK Dynamo České Budějovice, které před necelým měsícem vyřadila z poháru po výhře 0:4. I tentokrát padalo hodně gólů, na Letné jich padlo celkem 6, Sparta ale po remíze 3:3 vyválčila pouze bod. Následně Martin Hašek zajistil Spartě výhru nad Příbramí. V posledním domácím utkání kalendářního roku 2019 se Sparta rozstřílela a nadělila Mladé Boleslavi pověstné „bůra“ (tj. 5 gólů), utkání skončilo 5:2. Rok 2019 Sparta zakončila bezgólovou remízou v Ostravě. Sparta byla po 20 kolech na 4. místě s odstupem 21 bodů na vedoucí Slavii a 5 bodů na druhou Plzeň.\n\nV zimním přestupovém období do Sparty (resp. do „B“ týmu) přestoupil stoper Lukáš Hušek, který působil v juniorských týmech anglického Leicesteru. Naopak ze Sparty na hostování odešli útočník Matěj Pulkrab (do Bohemians Praha 1905), záložník Zinedin Mustedanagić (do FK Sarajevo) a fanoušky neoblíbený Ondřej Zahustel, který odešel na půlroční hostování do Slovácka. Odlet na soustředění do španělské Marbelly se ale neobešel bez kontroverze – záložník Martin Hašek odmítl odcestovat s týmem, čímž hrubě porušil své hráčské povinnosti a podle vyjádření Sparty ponese následky. Následovat bude finanční postih, zároveň bude nejvyšší vedení řešit budoucnost hráče. Martin Hašek byl přeřazen do „B týmu“.\n\nV prvním jarním utkání Sparta doma prohrála s Libercem 0:2. Utkání se stalo osudným trenéru Jílkovi, který byl odvolán; na jeho místo byl dosazen Václav Kotal, dosavadní trenér sparťanského béčka. Václav Kadlec, který kvůli zranění kolene v současné sezoně nenastoupil k žádnému zápasu (poslední zápas za Spartu odehrál 9. března 2019), musel podstoupit další operaci kolene a z tohoto důvodu ukončil svoji profesionální kariéru. Václav Kadlec za Spartu odehrál 207 utkání, ve kterých vstřelil 60 gólů, v sezonách 2009/10 a 2013/14 oslavil se Spartou zisk titulu.\n\n\nPo sezoně 2018/2019 byla zrušena Juniorská liga. Sparta na zrušení zareagovala obnovením „B“ týmu, který skončil po sezoně 2013/2014. Trenérem „B“ se stal Václav Kotal. V prvním utkání Sparta vyhrála v Domažlicích 2:1, kapitánskou pásku v utkání nesl Lukáš Vácha, který za Spartu odehrál 136 utkání. Sparta poprvé ztratila body ve 3. kole v Benešově, poprvé prohrála po penaltách v 5. kole s Karlovými Vary a jedinou porážku v první polovině sezony si Sparta připsala v 8. kole proti FC MAS Táborsko, suverénovi první části. V zimní přestávce tým došlo ke změně trenéra, Václava Kotala, který převzal áčko, ve funkci nahradil Michal Horňák.\n\nSparta se po 21 letech zúčastnila zimní Tipsport ligy. Tým byl složen z hráčů „B“ týmu, celek vedl Václav Kotal. Sparta odehrála skupinu B pořádanou v Mladé Boleslavi. Sparta se po třech remízách umístila na 2. místě skupiny, v celkovém pořadí skončila jedenáctá.\n\n\n\n\n\nSparta bude třetí rok po sobě v populární hře série FIFA, ve hře FIFA 20.\n\n"}
{"id": "1501242", "url": "https://cs.wikipedia.org/wiki?curid=1501242", "title": "Hrabovka", "text": "Hrabovka\n\nHrabovka je název více míst: \n"}
{"id": "1501245", "url": "https://cs.wikipedia.org/wiki?curid=1501245", "title": "Odložená platba", "text": "Odložená platba\n\nOdložená platba je specifický typ platby na e-shopu. Jedná se o typ platby se specifickými podmínkami domluvenými mezi zákazníkem a prodejcem. Zprostředkovatelem odložené platby je v tomto případě služba poskytující službu odložené platby e-shopu nebo přímo internetový obchod. Zákazník má v tomto případě možnost zaplatit za zboží v prodloužené lhůtě až po jeho převzetí. \n\nOdložená platba je alternativou kreditní karty, při níž není vlastnictví karty nutností a při které se naplatí při včasném zaplacení úroky. V zahraničí tento způsob plateb zpopularizovala švédská společnost Klarna.\n\nV Česku nabízí odloženou platbu firmy Twisto a MALL Pay (původně Kup Najisto). Tyto služby nabízejí zaplacení zboží do 14 dnů bez poplatků, doplňkové služby jako například prodlouženou záruku, platební kartu i věrnostní programy. Poskytovatelem služby v případě MallPay je samotný eshop, který posouvá splatnost přijetí platby a Mallpay je odkupuje.\n\nMALL Pay\n\nMALL Pay nabízí u vybraných e-shopů jednotnou možnost odložit platbu o 14 dní bez poplatků, chce tak nahradit dobírku. Pokud zákazník nezaplatí po uplynutí této lhůty, účtuje mu poplatek 100 korun za každých dalších 5 dní. Své nákupy a faktury může uživatel sledovat v MALL Pay zóně. Platit lze stejně jako u Twista online platební kartou nebo převodem na účet.\n\nTwisto\n\nTwisto nabízí tři tarify služby: Online, Standard a Premium. Online účet je zdarma, ale bez platební karty, Twisto Standard stojí měsíčně 49 korun, podporuje Apple Pay, službu rozdělení účtu mezi více uživatelů Twisto Split a nabízí vlastní platební kartu. Účet Premium za 99 korun měsíčně zahrnuje kromě služeb tarifů online a standard navíc cestovní pojištění a výhodnější zahraniční platby. Při nákupu přes Twisto přijde uživateli ke konci měsíce vyúčtování, které má splatnost 14 dní a které lze za poplatek i prodloužit. Zaplatit je možné převodem na účet nebo jinou kartou.\n\nRozdíl v nákupu přes odloženou platbu je v tom, že cenu produktu za zákazníka uhradí služba, která odloženou platbu zprostředkovává, a zákazník po prodloužené lhůtě zaplatí přímo jí, nikoli e-shopu. Zákazník musí projít schvalovacím procesem. Ten ale na rozdíl od bankovní půjčky probíhá výhradně online a během několika minut. Každá služba pracuje s vlastním scoringovým systémem, podle kterého určuje, jestli odloženou platbu zájemci poskytne.\n\n\n"}
{"id": "1501250", "url": "https://cs.wikipedia.org/wiki?curid=1501250", "title": "Ondřej Babka", "text": "Ondřej Babka\n\nOndřej Babka (* 22. února 1994 Praha) je český politik, od července 2019 poslanec Poslanecké sněmovny PČR, od roku 2014 zastupitel a od roku 2018 radní města Husinec, předseda kulturní komise města Husinec, člen hnutí ANO 2011.\n\nV letech 2009 až 2013 absolvoval Gymnázium Prachatice, následně v letech 2013 až 2017 vystudoval obor národní hospodářství na Národohospodářské fakultě Vysoké školy ekonomické v Praze, kde získal titul Bc.. V současnosti tamtéž studuje magisterský obor hospodářské a politické dějiny 20. století.\n\nPůsobil jako předseda kulturní komise města Husinec. Je organizátorem a producentem dvoudenního multižánrového festivalu \"HUSFEST\", \"Husových oslav\" či talkshow \"Husinecké křeslo pro hosta\".\n\nOndřej Babka žije ve městě Husinec na Prachaticku. Jeho otec Pavel Babka je bývalý prvoligový fotbalista.\n\nV komunálních volbách v roce 2014 byl z pozice nestraníka za hnutí ANO 2011 zvolen zastupitelem města Husinec, a to jako lídr tamní kandidátky. Později se stal členem hnutí ANO 2011 a ve volbách v roce 2018 obhájil post zastupitele města. V listopadu 2018 se navíc stal radním města.\n\nVe volbách do Poslanecké sněmovny PČR v roce 2017 kandidoval za hnutí ANO 2011 v Jihočeském kraji, ale neuspěl (skončil jako první náhradník). V červenci 2019 však zanikl poslanecký mandát jeho stranické kolegyni Radce Maxové, jelikož se stala poslankyní Evropského parlamentu. On sám se tak stal poslancem Poslanecké sněmovny PČR.\n"}
{"id": "1501255", "url": "https://cs.wikipedia.org/wiki?curid=1501255", "title": "Dvorský hodnostní řád", "text": "Dvorský hodnostní řád\n\nDvorský hodnostní řád byl výnos, kterým se až do rozpadu Rakousko-Uherska na podzim 1918 řídilo fungování panovnického dvora.\n\nDvorský hodnostní řád (něm. \"Hofrangordnung\") byl předpisem, který určoval organizaci a chod císařského dvora. Protože šlo o interní nařízení pro panovnický dvůr, neměl platnost zákona, ale vzhledem k výlučnosti postavení vladaře ani nemusel být konfirmován parlamentem. Vycházel ze zvyklostí předchozích staletí a jeho podoba byla kodifikována nejvyšším rozhodnutím Františka Josefa z 23. ledna 1873 nazvaným Hodnostní uspořádání u dvora jeho c. a k. apoštolského veličenstva (\"Rangordnung am Hofe seiner k. und k. apostolischen Majestät\"). \n\nNa rozdíl od dvorských řádů ostatních evropských monarchií neměly u vídeňského dvora místo osoby nešlechtického původu, či lépe, jedinci nepocházející z řad aristokracie. Pokud skutečně zaujaly některý stupeň dvorské hierarchie, pak jen proto, že získaly titul do této struktury zařazený. Dveře do první společnosti (mezi aristokracii) jim ale nadále zůstaly uzavřeny. \n\nNa prvním místě po panovníkovi, jeho rodině a členech habsbursko-lotrinského rodu stál nejvyšší hofmistr. Po něm následovaly hlavy mediatizovaných říšských knížecích rodin, mezi něž patřily rody, které získaly místo a hlas na knížecí lavici říšského sněmu. Jejich pořadí se u vídeňského dvora odvíjelo od data zisku tohoto hlasu, nikoli od data udělení knížecího titulu.] Na dalším stupni stály hlavy ostatních, nepanujících knížecích rodů ze Svaté říše římské  a dědičných zemí, které v tomto případě řadily podle data udělení titulu. Okolnost, zda byl udělen primogeniturně či celé rodině, zde nehrála roli. Místo čtvrté náleželo nejvýše postavenému tajnému radovi, tedy ministrovi císařského a královského domu a zahraničí. Po něm následovali nepanující členové mediatizovaných knížecích rodů a následně hlavy a další příslušníci knížecích rodin, které získaly své tituly po roce 1804 od rakouského císaře či uherského krále. Zde měli své místo i arcibiskupové a biskupové s knížecími tituly a od povýšení do knížecího stavu roku 1881 také český velkopřevor řádu Maltézských rytířů. Pro habsburský dvůr bylo typické, že v případě církevních hodnostářů nekladla důraz na jejich původ. Kardinál či arcibiskup tedy mohli být měšťanského původu a přesto jim náleželo podle hodnostního řádu privilegované postavení. Církevní kariéra tak byla jedinou možností, jak mohly neurozené osoby proniknout do nejvyšší společnosti.\n\nTeprve po knížatech a vysokých duchovních přišla řada na nositele ostatních nejvyšších dvorských úřadů a na druhého nejvyššího hofmistra. Pokud ovšem některý z nich pocházel z knížecího rodu, náleželo mu místo v předchozí skupině, která měla před těmito úředníky přednost. Další pozice byla vyhrazena hlavám mediatizovaných říšských hraběcích rodů, po kterých následovali ministerští předsedové obou částí říše řazení podle data nástupu do úřadu. Teprve po nich následovali všichni ostatní tajní radové, za nimiž měli své místo společní ministři a ministři předlitavských a zalitavských vlád, kteří nedosáhli titulu tajného rady.\n\nVšichni se řadili podle data jmenování do úřadu. Stejná pravidla platila pro chorvatského bána a prezidenta Královského uherského státního účetního dvora. Po těchto státních úřednících měli své místo c. (a) k. komoří. Také oni byli vnitřně hierachizováni podle stejného scénáře. Nejvýše stáli potomci mediatizovaných knížecích rodů, po nichž přišly na řadu hlavy a členové ostatních knížecích rodů a šéfové mediatizovaných hraběcích rodů.Ostatní komoří se řadili podle data jmenování. Poslední místo na hodnostním žebříčku náleželo početně nepříliš významné skupině c. (a) k. stolníků. \n\n\n] Např. Thurn-Taxisové byli do knížecího stavu povýšeni roku 1684, ale místo a hlas v říšském sněmu získali až roku 1754.\n"}
{"id": "1501258", "url": "https://cs.wikipedia.org/wiki?curid=1501258", "title": "Seznam ruských příjmení dle četnosti", "text": "Seznam ruských příjmení dle četnosti\n\nToto je seznam 100 nejčastějších ruských příjmení řazených dle četnosti na území Ruské federace. \n\nVětšina ruských příjmení má původ v křestních jménech osobních, pojmenování zvířat či povolání.\n\n\n"}
{"id": "1501261", "url": "https://cs.wikipedia.org/wiki?curid=1501261", "title": "Sandy Gotham Meehanová", "text": "Sandy Gotham Meehanová\n\nSandy Gotham Meehanová (* ?) je americká producentka, režisérka, scenáristka a dokumentaristka. Pracuje především s nezávislými filmaři. Založila produkční studio FoxHog Productions. \n\nMeehanová získala vysokoškolské vzdělání bakalářského i magisterského stupně na Stanfordově univerzitě.\n\nDokument \"James Salter: A Sport and a Pastime\", který produkovala a režírovala, byl ve výběru Hamptonského mezinárodního filmového festivalu v roce 2011. Meehanová poté produkovala a režírovala také krátký videorozhovor \"Barney Rosset: Combat Publisher\". Přepsala a přepracovala 14dílnou francouzskou dokumentární sérii \"The Last Kings of Thule\" upozorňující na geopolitické či ekonomické problémy se kterými se musí potýkat Inuité na Arktidě. Série vznikla podle předlohy francouzského antropologa a spisovatele Jean Malauria. Napsala scénář a zrežírovala také dokument \"\" o Barney Rossetovi, který ve Spojených státech posunul debatu o cenzuře knih. \n\nJejí produkční společnost FoxHog Productions produkuje a financuje filmy autorů, jejichž provokativní dílo je alternativou k mainstreamu.\n\nV lednu 2019 se stala vítězkou rezidenčního pobytu RU’s 2018 Residency Raffle, díky kterému stráví měsíc ve Srbsku.\n\nSandy Gotham Meehanová je členkou redakčních rad The Paris Review a Lapham's Quarterly. Je emeritní zmocněnkyní neziskové dokumentaristické nadace Checkerboardské filmové nadace. \n\nŽije v New Yorku.\n\n\n"}
{"id": "1501265", "url": "https://cs.wikipedia.org/wiki?curid=1501265", "title": "Sean Kelly", "text": "Sean Kelly\n\nJohn James 'Sean' Kelly (* 24. května 1956, Waterford) je bývalý irský silniční cyklista, jehož forma kulminovala v polovině 80. let 20. století. Ze závodů Grand Tour se mu nejvíce dařilo na Vueltě, kterou dokázal v roce 1988 vyhrát. V roce 1986 zde skončil celkově třetí. Na Tour de France dosáhl nejlepšího výsledku v roce 1985, kdy skončil čtvrtý. Krom toho dvakrát byl celkovým vítězem Tour de Suisse (1983, 1990) a třikrát baskické tour (1984, 1986, 1987). Z jednorázových závodů vyhrál Milán-San Remo (1986, 1992), Paříž–Roubaix (1984, 1986), Lutych-Bastogne-Lutych (1984, 1989) nebo Giro di Lombardia (1983, 1985, 1991). Krom toho má dva bronzy z mistrovství světa v silniční cyklistice (1982, 1989). V roce 2006 si založil vlastní profesionální stáj Sean Kelly Team, první irský profesionální cyklistický tým.\n"}
{"id": "1501267", "url": "https://cs.wikipedia.org/wiki?curid=1501267", "title": "Karel Dvořák (lední hokejista)", "text": "Karel Dvořák (lední hokejista)\n\nV československé lize hrál za TJ Vítkovice a Duklu Jihlava. Mistrovský titul získal v letech 1971, 1972 a 1974 s Duklou Jihlava a v roce 1981 s Vítkovicemi. \n\n"}
{"id": "1501268", "url": "https://cs.wikipedia.org/wiki?curid=1501268", "title": "Dead Inside", "text": "Dead Inside\n\nDead Inside může označovat:\n\n\n\n"}
{"id": "1501270", "url": "https://cs.wikipedia.org/wiki?curid=1501270", "title": "Monster", "text": "Monster\n\nMonster znamená v angličtině netvor, monstrum. \n\nDalší významy:\n\n"}
{"id": "1501278", "url": "https://cs.wikipedia.org/wiki?curid=1501278", "title": "Sandy Bacherová", "text": "Sandy Bacherová\n\nSandra Atsuko Bacherová (* 28. května 1968) je bývalá americká zápasnice – judistka a volnostylařka.\n\nPochází z multikulturní rodiny. Její matka Masako je původem z Japonska a sestřenice Linda Yamamoto byla v sedmdesátých letech dvacátého století v Japonsku hudební celebritou. Vyrůstala v Rainier Valley v Seattlu, kde začala s judem ve 14 letech v klubu Budokan pod vedením Bert Mackeye. Po ukončení střední školy Franklin High studovala Washingtonskou univerzitu, ze které po dvou letech v roce 1988 přestoupila na San Jose State University v San José, kde vedl judistický tréninkový program trenér Yosh Uchida. Na univerzitě kombinovala judo s tehdy začínajícím sportem ženského zápasení ve volném stylu. \n\nV roce 1992 uspěla v americké olympijské kvalifikaci na olympijské hry v Barceloně polotěžké váze do 72 kg. V Barceloně prohrála v úvodním kole po taktické bitvě na praporky (hantei) s Britkou Josie Hortonovou a v opravném pavouku do bojů o medaile nezasáhla. Od roku 1994 se zaměřila více na zápas ve volném stylu a v roce 1995 se dostala do americké reprezentace. V roce 1996 však byla opět připravená bojovat v judu na americké olympijské kvalifikaci. V lednu porazila ve finále favorizovanou Grace Jividenovou a startovala na domácích olympijských hrách v Atlantě. Do Atlanty si však formu nepřivezla, prohrála v úvodním kole submisí páčením s Němkou Hannah Ertelovou.\n\nMezi lety 1997 až 1999 úspěšně kombinovala oba zápasnické styly. V roce 1999 získala zápasnický titul mistryně světa ve švédském Bodenu. V roce 2000 uspěla napotřetí jako judistka v americké olympijské kvalifikaci, poprvé v nově definované střední váze do 70 kg. V Sydney prohrála ve druhém kole na body (yuko) s Kubánkou Sibelis Veranesovou a v opravném pavouku se do bojů o medaile neprobojovala.\n\nBěhem tréninkového kempu v Japonsku, k přípravě na olympijské hry v Sydney se seznámila tonžským zápasníkem/judistou Epoki Fakaosim, za kterého se v roce 2001 provdala. Po prvním mateřství se k vrcholové přípravě vrátila, ale v roce 2004 napočtvrté v americké olympijské kvalifikaci neuspěla. Vzápětí ukončila sportovní kariéru. Pracuje jako vychovatelka v diagnostickém ústavu v Santa Claře.\n\n\n"}
{"id": "1501279", "url": "https://cs.wikipedia.org/wiki?curid=1501279", "title": "Kiribati na Letních olympijských hrách 2004", "text": "Kiribati na Letních olympijských hrách 2004\n\nKiribati se účastnilo Letních olympijských her 2004 a zastupovali ho 3 sportovci ve 2 sportech (2 muži a 1 žena). Jednalo se o historicky první start tohoto státu na letních olympijských hrách. Vlajkonošem výpravy během zahajovacího ceremoniálu byl vzpěrač Meamea Thomas, který byl i nejmladším z týmu. V době konání her mu bylo 16 let. Nejstarší z týmu byl Kakianako Nariki, kterému bylo v době konání her 21 let. Nikomu z výpravy se během her nepodařilo získat medaili.\n\nKiribati se o účast na letních olympijských hrách zajímalo již v 80. letech 20. století, ale Národní olympijský výbor byl založen až roku 2002 a až v roce 2003 uznán Mezinárodním olympijským výborem. V roce 2004 tedy země mohla poslat svou první výpravu na olympijské hry do Athén.\n\nHistoricky prvním vlajkonošem výpravy se stal 16letý vzpěrač Meamea Thomas. Během zahajovacího ceremoniálu byli muži oblečeni do sukně z trávy s opasky ze spletených ženských vlasů. Kaitinano Mwemweata byla oblečena do sukně z palmových listů a topu z tkané trávy. Během slavnostního ukončení her pak byla vlajkonoškou výpravy. \n\nKiribati bylo na svých prvních olympijských hrách reprezentováno v atletice dvěma běžci na 100 m, a to sprinterem Kakianako Narikim a sprinterkou Kaitinano Mwemweatou. Oba se o své účasti na hrách dozvěděli pouze několik týdnů před zahájením her, neboť původně vybraní sportovci svou účast odvolali. Jeden si zlomil nohu a druhý se odmítl zúčastnit kvůli svému strachu z létání. A tak náhradníci museli v předstihu odjet do Austrálie, aby se zde naučili používat startovní bloky.\n\nKakianako Nairiki se účastnil svých prvních a zároveň jediných olympijských her a startoval v závodu na 100 m. Po špatném startu jednoho ze sprinterů se obával vlastní chyby a diskvalifikace. Nakonec zaběhl čas 11,62 sekundy a skončil ve svém rozběhu na 7. místě. Porazil tak pouze diskvalifikovaného reprezentanta Trinidadu a Tobaga Marca Burnse.\n\nTaké pro Kaitinano Mwemweatu to byla první a poslední účast na olympijských hrách a startovala v ženském závodě na 100 m. Zaběhla čas 13,07 sekundy, čímž si vylepšila svůj osobní rekord. Tento výkon však v rozběhu stačil pouze na 7. místo a do dalšího kola nepostoupila.\nVe vzpírání zemi reprezentoval vítěz Mistrovství Oceánie ve váhové kategorii mužů do 85 kg Meamea Thomas. Ovšem ani zisk zlaté medaile z tohoto mistrovství mu start na olympijských hrách nezaručil a kvalifikoval se až díky divoké kartě.\n\nI na olympijských hrách startoval ve váhové kategorii do 85 kg a celkově získal 292,5 bodu. Umístil se na 13. místě z 21 startujících vzpěračů (7 jich však závod nedokončilo).\n\n"}
{"id": "1501287", "url": "https://cs.wikipedia.org/wiki?curid=1501287", "title": "Kurikurální reforma", "text": "Kurikurální reforma\n\nKurikulární reforma je termín popisující zásadní změnu vzdělávání a vzdělávací politiky s cílem zlepšení kvality vzdělávání a efektivity vzdělávacího systému a jeho výsledků. Jedná se o slovní spojení využívané především v rámci vzdělávací politiky, konkrétněji v úzkém propojení s kurikulární politikou. Termín můžeme dále nalézt také ve spojitosti například s kurikulárními dokumenty a kurikulárním výzkumem.\n\n\"Kurikulární reforma\" je výstupem snahy vzdělávací politiky uvést kurikulární změny do praxe. Z podstaty reformy vyplývá, že tyto změny nemají vliv na funkční základ, ale spíše usilují o zlepšení systému takového, jaký je, čímž se liší například od revoluce. Tyto změny mohou mít různou podobu v návaznosti na to, co konkrétní systém sleduje za cíle a co považuje za nejnutnější úpravy současného kurikula. Kurikulum je možné charakterizovat jako „obsah vzdělávání (učivo) v širším slova smyslu a proces jeho osvojování, tj. jako veškerou zkušenost žáka (učícího se), kterou získává ve školském (vzdělávacím) prostředí, a činnosti, které jsou spojeny s jeho osvojováním a hodnocením“.\n\nKurikulární reforma se zabývá především změnou cílů a obsahu vzdělávání, s důrazem na utváření a rozvoj životních dovedností (klíčových kompetencí) u žáků. Změny se však týkají i „procesů řízení vzdělávání, jeho průběžné diagnostiky a způsobu hodnocení dosahovaných výsledků“.\n\nPodoba a zaměření kurikulární reformy vyplývá především v návaznosti na kurikulární výzkumy, v zahraničních zemích i v ČR. V užším a starším pojetí tohoto typu výzkumu jej lze chápat jako výzkum kurikulárních dokumentů, kterými jsou například učební plány, osnovy a učebnice. V současnosti se však disciplína přiklání spíše k jeho širšímu, holistickému pojetí, \"jakožto hledání odpovědí na otázky proč, koho, v čem, jak, kdy, za jakých podmínek a s jakými očekávanými efekty vzdělávat\". Na základě zjištění z výzkumu je reforma upravována, hodnocena, případně jsou stanovené její nové priority. Kurikulární výzkum slouží jako nástroj k ukotvení reformy cílů a obsahů v realitě, k jejich objektivizaci a relevantní implementaci. V některých případech jsou kurikulární výzkumy přímo realizovány jako součást zaváděných kurikulárních reforem, například v podobě výzkumů doprovodných, implementačních či evaluačních. Z pohledu vzdělávací politiky je kurikulární výzkum nejefektivnějším nástrojem, pokud funguje jako „kritický přítel kurikulární reformy“.\n\nZa období největšího nárůstu kurikulárních výzkumů a zavádění rozsáhlých reforem jsou považována 60.–70. léta, s počátkem ve Spojených státech amerických a následně v Evropě. Pojetí kurikula a zaměření vzdělávací politiky se však napříč zeměmi poněkud liší. Až počátkem 90. let 20. století se přístupy začínají postupně sbližovat, především mezi evropskou didaktickou tradicí a angloamerickou kurikulární tradicí. Skrze jejich dialog, překlady a šíření literatury a sdílené výzkumy se začínají otevírat nové horizonty didaktického a kurikulárního výzkumu celosvětově.\n\nV České republice byl pojem kurikulum až do 80. let 20. století v podstatě neznámý a problematika, kterou dnes tento pojem zahrnuje, byla vnímána v souladu s evropskou tradicí jako oblast didaktiky. První zásadní proměny vzdělávacího systému proběhly po roce 1948 v podobě zavádění komunistické ideologie do škol, podpořené sérií reforem z let 1948, 1953, 1960, 1976. Ačkoliv byly kurikulární výzkumy té doby spíše tendenční, přesto vznikly některé výzkumy, které jsou pro vzdělávací politiku inspirativní dodnes – např. Ciprův výzkum (1969) vyhodnocování důležitosti cílů základního vzdělávání s obsáhlým vzorkem téměř 2000 respondentů (žáků a učitelů).\n\nNěkteré změny přišly v 60. letech s překladem významných prací západních pedagogů a psychologů (např. Bruner, Gagné, Klafki, Piaget), které postupně položily základy psychodidaktického zaměření v přístupu ke školnímu učivu a metodám. S odstraněním komunistické ideologie jako hlavního cíle po roce 1989, zároveň vznikly některé významné kurikulární dokumenty, zejména Standard základního vzdělávání (1995) a vzdělávací programy Obecná škola (1996), Základní škola (1996) a Národní škola (1997). Šlo tak o snahu vytvořit nástroj k zajištění péče státu o zkvalitnění vzdělávání a stanovení základního kritéria pro posuzování vzdělávacích programů a jejich schvalování. Došlo také ke vzniku expertíz jako další podklad pro transformaci vzdělávacího obsahu – za primární vzdělávání známá například Spilková a kol. (1996) (\"ibid\"). Úspěšně se rozvíjející obor psychodidaktiky na českém území podpořil zaměření v oblasti teorie na psychologické analýzy školního učiva (Vyskočilová 1991), které se odrážely do vznikajících výzkumů, tvorby učebnic i analýzy metod vyučování. Příprava současné kurikulární reformy pak vyvrcholila celonárodní diskusí „Vzdělávání pro 10 milionů“ a tvorbou Národního programu vzdělávání v ČR (tzv. Bílé knihy).\n\nZásadní změnou na počátku 21. století byla příprava rámcových vzdělávacích programů pro jednotlivé stupně vzdělávání, které započaly novou kurikulární reformu. Kritika současného stavu však poukazuje na dosud nedostatečné rozvinutí kurikulárního výzkumu, který by fungoval jako onen „kritický přítel“ k probíhající reformě. Teprve v poslední době se v České republice kurikulární problematika ustanovuje jako svébytná oblast badatelského zájmu.\n"}
{"id": "1501289", "url": "https://cs.wikipedia.org/wiki?curid=1501289", "title": "Venturi Grand Prix", "text": "Venturi Grand Prix\n\nVenturi Formula E Team je motoristický závodní tým sídlící v Monaku. Zakladateli byli majitel Venturi Automobiles Gildo Pallanca Pastor a americký herec Leonardo DiCaprio, kteří tým založili pro závody šampionátu Formule E Mezinárodní automobilové federace FIA. \n\nPro první sezónu využíval tým monopost postavený italským výrobcem Dallara. Jako jezdci působili bývalí jezdci Formule 1 Nick Heidfeld a Stéphane Sarrazin. V první závodě byl Heidfeld ještě v posledním kole na druhém místě, ale pak jej ze závodu vyřadila kolize, když se snažil předjet Nicolase Prosta, v závodě nakonec zvítězil Lucas di Grassi. Jediné umístění na pódiu v první sezóně vybojoval Heidfeld při ePrix Moskvy, když dojel na třetím místě za pozdějším šampiónem Nelsonem Piquetem Jr. a di Grassim. Sarrazin vyhrál poslední závod při ePrix Londýna, ale penalizace za překročení použitého výkonu jej odsunula na 15. místo. V clekovém pořadí skončil Heidfeld 12. se 31 body a Sarrazin 15. se 22 body; tým skončil celkově na 9. místě. Po sezóně odešel Heidfeld do týmu Mahindra.\n\nPo Heidfeldově odchodu podepsal tým mistra světa Formule 1 z roku 1997 Jacquese Villeneuva jako týmového kolegu k Sarrazinovi. Kanadský pilot se s týmem po ePrix Punta del Este rozešel pro \"neshody nad dalším směřováním týmu\" a nahradil jej Mike Conway. Sarrazin byl lepší než oba jeho kolegové - získal body ze všech závodů a v ePrix Long Beach skončil druhý za vítězným di Grassim, kde si také první body připsal Conway za 10. místo. Tým skončil celkově na 6. místě se 77 body. 70 z nich zaznamenal Sarrazin, což jej umístilo na 6. místo mezi jezdci, Conway se 7 body skončil 16. a Villeneuve bez bodu na 20. místě.\n\nSarrazin zůstal i pro třetí sezónu, Conwaye nahradil jezdec FIA GT Maro Engel, kterého pro ePrix Paříže nahradil Tom Dillmann. Tým skončil celkově na 9. místě se 30 body, když nejlepším výsledkem bylo Engelovo 5. místo z ePrix Monaka. Sarrazin v pořadí jezdců skončil desátý s 36 body, Engel s 18 body šestnáctý a Dillmann se 12 body na 19. místě.\n\nPro čtvrtou sezónu zůstal u týmu Engel a Sarrazina nahradil sedminásobný vítěz závodu série Macau World Cup Edoardo Mortara. Mortara získal hned při prvním závodním víkendu v ePrix Hongkongu první umístění na stupních vítězů od roku 2016, když dojel na třetím místě, ze kterého se pak díky diskvalifikaci Daniela Abta stalo místo druhé. Během závodních víkendů, kdy Mortara plnil své povinnosti v DTM, jej v kokpitu nahrazoval opět Tom Dillmann. Tým skončil celkově se 72 body na sedmém místě. Mezi jezdci skončil sezónu Engel na 12. místě se 31 body, hned za ním Mortara s 29 body a Dillmann na 18. místě se 12 body.\n\nV květnu 2018 tým podepsal tříletý kontrakt s bývalým jezdcem Formule 1 Felipem Massou. Jako jeho týmový kolega bude i pro další rok závodit Mortara. Ten se blýskl 3 místem při ePrix Mexika a vítězstvím v ePrix Hongkongu po penalizaci původního vítěze Sama Birda. Felipe Massa také zapsal umístění na pódiu, a to při ePrix Monaka.\n\nV březnu 2018 se Venturi stal oficiálně prvním týmem Formule E, který založil juniorský jezdecký program. V květnu 2018 bylo jeho součástí těchto 8 jezdců:\n\nTučně – Pole position\n\"Kurzívou\" – Nejrychlejší kolo závodu\n\n<nowiki>*</nowiki> Aktuální sezóna.<br>\n<nowiki>†</nowiki> Jezdec nedokončil závod, ale byl klasifikován, protože odjel alespoň 90 % délky závodu.\n\n"}
{"id": "1501290", "url": "https://cs.wikipedia.org/wiki?curid=1501290", "title": "Pjotr Vasiljevič Nikitin", "text": "Pjotr Vasiljevič Nikitin\n\nPjotr Vasiljevič Nikitin ( Пётр Васильевич Никитин; 5. února 1849, Usťužna – 18. května 1916, Petrohrad) byl ruský klasický filolog, profesor a rektor Imperiální petrohradské univerzity.\n\nStudoval v petrohradském semináři a na Institutu dějin a filologie, byl učitelem na Druhém gymnáziu (ruský jazyk a latina), a pak byl vyslán do zahraničí. V roce 1873 přijal místo na katedře klasické filologie na Nižynské univerzitě. V roce 1879 se stal docentem na Petrohradské univerzitě a od roku 1886 zde působil jako řádný profesor řeckého jazyka a literatury. V roce 1888 byl zvolen řádným členem Petrohradské akademie věd. Od července do 19. prosince 1890 sloužil jako děkan fakulty historie a filologie a od tohoto data byl jmenován rektorem univerzity (1890–1897). Byl autorem prací o starověké epigrafice, dílech Theokrita, Démosthena, Aristofana a Plutarcha.\n\nByl pohřben na Smolenském pravoslavném hřbitově, hrob se však nedochoval.\n"}
{"id": "1501294", "url": "https://cs.wikipedia.org/wiki?curid=1501294", "title": "Nauru na Letních olympijských hrách 2004", "text": "Nauru na Letních olympijských hrách 2004\n\nNauru se účastnilo Letních olympijských her 2004 a zastupovali ho 3 sportovci v 1 sportu (2 muži a 1 žena). Jednalo se o třetí start tohoto státu na letních olympijských hrách. Vlajkonošem výpravy byl vzpěrač Yukio Peter. Nejmladší z týmu byl Itte Detenano, kterému v době konání her bylo 17 let. Nejstarší z týmu byla Reanna Maricha Solomon, které bylo v době konání her 22 let. Nikomu z výpravy se během her nepodařilo získat medaili.\n\nOlympijský výbor Nauru byl Mezinárodním olympijským výborem uznán 1. ledna 1994. Na základě toho se v roce 1996 mohlo Nauru zúčastnit prvních olympijských her, v daném roce konaných v Atlantě. V roce 2004 v Athénách tedy Nauru startovalo již na svých třetích olympijských hrách. Na předchozích hrách se však nikomu z reprezentantů nepodařilo pro Nauru získat medaili.\n\nVšichni sportovci vyslaní na olympijské hry do Athén zemi reprezentovali ve vzpírání. Yukio Peter startoval ve váhové kategorii mužů do 69 kg. Celkově dosáhl výsledku 302,5 bodu a skončil tak na 8. místě ze 17 startujících sportovců (5 jich však závod nedokončilo).\n\n17letý Itte Delenamo startoval ve váhové kategorii mužů nad 105 kg a celkově dosáhl výsledku 347,5 bodu. Skončil tak na 14. místě ze 17 startujících vzpěračů (3 však závod nedokončili).\n\nV ženské váhové kategorii nad 75 kg startovala vítězka Her Commonwealthu z roku 2002 Reanna Maricha Solomon.Celkově dosáhla výsledku 220 bodů a umístila na 11. pozici z 12. startujících sportovkyň.\n\n"}
{"id": "1501295", "url": "https://cs.wikipedia.org/wiki?curid=1501295", "title": "Seznam spisovatelů Nového myšlení", "text": "Seznam spisovatelů Nového myšlení\n\nToto je seznam spisovatelů, kteří byli považování za autory knih, článků týkajících se hnutí Nového myšlení.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1501299", "url": "https://cs.wikipedia.org/wiki?curid=1501299", "title": "NIO Formula E Team", "text": "NIO Formula E Team\n\nNIO Formula E Team je motoristický závodní tým sídlící ve Spojeném království. Soutěží v šampionátu Formule E – závodech elektrických vozů pod patronací Mezinárodní automobilové federace FIA. Majitelem je čínská automobilka NIO a základnu má ve městě Oxford.\n\nV dřívějších sezónách Formule E tým soutěžil pod názvy China Racing Formula E Team a NEXTEV TCR Formula E Team, ve Formuli E závodí již od první sezóny 2014/15 a získal hned první titul mezi jezdci díky Nelsonu Piquetovi Jr..\n\nPod názvem China Racing se tým účastnil šampionátu již od první sezóny, kdy za něj závodili jezdci Ho-Pin Tung, Antonio García, Oliver Turvey a Charles Pic v monopostu #88 a Nelson Piquet Jr. s číslem #99. Piquet Jr. v této sezóně kromě mistrovského titulu získal také vítězství ve dvou ePrix – ePrix Long Beach a ePrix Moskvy. Celkově tým skončil na 4. místě se ziskem 152 bodů.\n\nOd druhé sezóny mohly týmy nasazovat své vlastní motory, tým označil svůj motor obchodní značkou NextEV a přejmenoval se na NEXTEV TCR Formula E Team. V této sezóně jezdecké složení zůstalo Piquet Jr. a Turvey. Nejlepším výsledkem bylo šesté místo Turveye hned při úvodní ePrix Pekingu, jinak tým spíše paběrkoval. V konečném součtu to znamenalo 9. místo s 19 body.\n\nJezdci opět zůstali stejní, ale výsledky proti předchozí sezóně byly mnohem lepší. Tým skončil celkově na 6. místě s 59 body, když získal i první dvě pole position (Piquet Jr. v ePrix Hongkongu a Turvey v ePrix Mexico City) v historii.\n\nPro čtvrtou sezónu se tým rozhodl neprodloužit smlouvu s Piquetem Jr. a místo něj angažoval Itala Luku Filippiho, Turvey u týmu zůstal. Ve dvou závodech se v kokpitu objevil i Ma Qinghua, jako náhrada nejdříve Filippiho a v poslední ePrix namísto Turveye. Oliver Turvey se blýskl druhým místem v ePrix Mexico City, ale týmu to stačilo pouze na 8. místo v celkovém pořadí se 47 body.\n\nTučně – Pole position\n\"Kurzívou\" – Nejrychlejší kolo závodu\n\n<nowiki>*</nowiki> Aktuální sezóna.<br>\n<nowiki>†</nowiki> Jezdec nedokončil závod, ale byl klasifikován, protože odjel alespoň 90 % délky závodu.\n\n"}
{"id": "1501300", "url": "https://cs.wikipedia.org/wiki?curid=1501300", "title": "Nauru na Letních olympijských hrách 2000", "text": "Nauru na Letních olympijských hrách 2000\n\nNauru se účastnilo Letních olympijských her 2000 a zastupovali ho 2 sportovci v 1 sportu (1 muž a 1 žena). Jednalo se o druhý start tohoto státu na letních olympijských hrách. Vlajkonošem výpravy byl vzpěrač Marcus Stephen. Nejmladší z týmu byla Sheeva Peo, které v době konání her bylo 23 let. Nejstarší z týmu byl Marcus Stephen, kterému bylo v době konání her 30 let. Nikomu z výpravy se během her nepodařilo získat medaili.\n\nOlympijský výbor Nauru byl Mezinárodním olympijským výborem uznán 1. ledna 1994. Na základě toho se v roce 1996 mohlo Nauru zúčastnit prvních olympijských her, v daném roce konaných v Atlantě. V roce 2000 v Sydney tedy Nauru startovalo na svých druhých olympijských hrách. Na předchozích hrách se však nikomu z reprezentantů nepodařilo pro Nauru získat medaili.\n\nOba sportovci vyslaní na olympijské hry do Sydney zemi reprezentovali ve vzpírání. Marcus Stephen startoval ve váhové kategorii mužů do 62 kg. Celkově dosáhl výsledku 285 bodů a skončil tak na 11. místě z 21 startujících sportovců (5 jich však závod nedokončilo a 1 závodník byl diskvalifikován).\n\nV ženské váhové kategorii nad 75 kg startovala Sheeva Peo. Celkově dosáhla výsledku 220 bodů a umístila se na 10. pozici z 11. startujících sportovkyň (1 však závod nedokončila).\n\n"}
{"id": "1501305", "url": "https://cs.wikipedia.org/wiki?curid=1501305", "title": "Pizzighettone", "text": "Pizzighettone\n\nPizzighettone (italsky [\"picigetóne\"], (v lombardském dialektu Pisighitón) je italské město v Lombardii, v provincii Cremona, pozoruhodné svým opevněním a urbanismem intaktně dochovaného městského jádra. \n\nMěsto leží na řece Adda, asi 25 kilometrů na jihovýchod od Cremony na řece Adda, která je rozděluje na dvě rovnocenné části. Ve východní části se dochovalo souvislé městské opevnění. \n\nV době římské ve 3. století př. Kr. zde byla založena osada Keltů s pevností Acerra nad řekou Adda. Římané ji dobyli a jako tranzitní stanici (\"statio\") zapojili do silnice Cremona - Laus Pompeia - Lodi Vecchio. Křesťanská obec s kostelem sv. Bassiana z Lodi se poprvé písemně připomíná k roku 1169, kdy ji založili přistěhovalci z Cremony, vystavěli první kostel, náležející pod církevní správu cremonské diecéze. Od roku 1441 do roku 1751 s přestávkami město patřilo pod světskou správu a jurisdikci vévodů milánských. Ve 12. století byl postaven hrad (\"castrum\") na východním břehu řeky Adda, střežící silnice Cremona-Pavia a Lodi-Milán. \n\nPizzighettone bylo i v novověku rozsáhlou a významnou pevností, několikrát rozšířenou (podzemní kasemata) a posílenou, strategickým místem, jež spadalo postupně pod velitele Cremony (Ugolino Cavalcabò, Cabrino Fondulo), Milánské vévody (Viscontiové, Sforzové), Benátské republiky, francouzského krále, španělské a rakouské Habsburky, Bourbony, Savojské i Napoleona Bonaparte. Obranný pevnostní systém byl aktivní až do sjednocení Itálie roku 1866, vězení bylo provozováno do roku 1952. Dodnes se dochoval starověký segment zdí na levém břehu řeky a bastiony na pravém břehu řeky Adda.\n\nMěstem prochází železniční trať Pavia-Cremona, silniční spojení vedou 15 km od dálnice A1 na jihozápad a 20 km k A 21 na jihu\nHlavní část leží na východním břehu řeky a je vymezena východním segmentem městského opevnění s bránou na silnici do Cremony (\"Porta Cremona vecchia Crivellino\"). Další části města se nazývají Ferie, Regona a Roggione, obytné části Cascina Crocetta, Cascina Sant’Eusebio Inferiore, Cascina Valentino a Cascina Vallate Ponte..\n\n\n"}
{"id": "1501307", "url": "https://cs.wikipedia.org/wiki?curid=1501307", "title": "Merkur (filatelie)", "text": "Merkur (filatelie)\n\nMerkur byla novinová poštovní známka vydávaná Rakousko-Uherskou poštou, uvedená do oběhu v roce 1851. Jde tak o první novinovou známku vydanou na českém území.\n\nMerkur byla velmi malá, asi 1,5 vysoká a 1,5 cm široká jednobarevná známka navržená rytcem Josefem Axmannem. Hlavním motivem známek je hlava boha Herma, v Římě známého jako Merkur. V rámečku koelm něj se na čtyřech stranách postupně shora po směru hodinových ručiček nachází text \"ZEITUNGS – POST – STÄMPEL – K.K.,\" v rozích s rozetami neboli růžicemi.\n\nV polovině 19. století ještě nebylo zvykem zoubkování a známky se pro oddělení od sebe stříhaly, a tak je tomu i u Merkurů. Rovněž se na nich nenacházela cena ani označení vydávajícího státu. Tiskly se po 100 kusech ve čtvercovém uspořádání (10x10).\n\nExistuje několik variant Merkuru, které se na první pohled liší především barvou. Mezi nejběžnější patří Merkur modrý, protože se lepil přímo na noviny, které se celkem často dochovaly. Vzácnější jsou žluté a růžové Merkury, které se používaly pro větší počty výtisků, nejméně se pak dochovalo variant rumělkových. Ty se totiž lepily na pásky, které obalovaly 10 výtisků novin a po roztržení se vyhazovaly, a patří tak mezi první desítky nejdražších známek na světě. Prodávaly se v hodnotě 0,6 Kr v modré variantě, za 6 Kr ve žluté, 30 Kr v růžové a 6 Kr v rumělkové.\n\nFakt, že se jednalo se o známky „novinové“, znamená, že byly používané k zasílání novin poštou či pro vyplácení novin.\n\nCena většiny Merkurů není nijak zvláště vysoká, především těch použitých (orazítkovaných). Nepoužité jsou už dražší, asi v řádu stovek korun.\n"}
{"id": "1501308", "url": "https://cs.wikipedia.org/wiki?curid=1501308", "title": "Seznam ePrix Formule E", "text": "Seznam ePrix Formule E\n\nTato stránka obsahuje seznam ePrix Formule E, které se konaly pod patronací Mezinárodní automobilové federace FIA od svého vzniku v roce 2014.\n\nPři započtení EPrix Berlína 2019 se dosud konalo 58 závodů ePrix.\n\nNázev ePrix je odvozen z tradice závodů monopostů, které své závody označuje jako Grand Prix, a doplněn o odkaz na elektromobilitu, protože se při závodech používají vozy na elektrický pohon. EPrix se konají téměř výhradně na dočasných městských okruzích, výjimku tvoří ePrix Mexico City pořadaná na okruhu Autódromo Hermanos Rodríguez. Délka jednoho kola se pohybuje mezi 2 a 3 kilometry, některé tradiční tratě (Long Beach Street Circuit a Circuit de Monaco) tak využívají kratší verze. Během jednoho závodu (jedné ePrix) pak závodníci ujedou 80 až 90 kilometrů.\n\n\"Informace jsou platné po EPrix Ad Diriyah 2019\".\nTučně jsou označeny závody, které tvoří kalendář pro sezónu 2019/20.\nTučně jsou označeny závody, které tvoří kalendář pro sezónu 2018/19.\nTučně jsou označeny závody, které tvoří kalendář pro sezónu 2018/19.\n"}
{"id": "1501318", "url": "https://cs.wikipedia.org/wiki?curid=1501318", "title": "Cíle vzdělávací politiky", "text": "Cíle vzdělávací politiky\n\nCíle vzdělávací politiky jsou výstupy, o něž usiluje vzdělávací politika,která je součástí veřejné politiky. Tyto cíle by měly umožňovat konzistentní a dlouhodobý rozvoj školství a vzdělávání.\n\nProstředkem k naplňování cílů vzdělávací politiky jsou vzdělávací nástroje, mezi které patří například školská legislativa, financování, či stanovení obsahu učiva. Konkrétní cíle vzdělávací politiky v České republice není snadné určit, nejsou přímo ukotveny v zákoně a mohou se odvíjet od konkrétních politik jednotlivých vlád. Cíle vzdělávací politiky se pak se mohou změnit s každým novým ministrem školství.\n\nObecné cíle vzdělávací politiky popisují dopady, které vzdělávací politika má, nebo by mohla mít, na žáky a studenty, na vzdělávací soustavu, či na celou společnost v obecné rovině. \n\nCílem vzdělávací politiky na úrovni žáků je vzdělaní jedince. To je ovlivněno především konkrétním obsahem učiva, které by měl žák zvládat a dalšími dovednostmi, které by si měl každý ve škole osvojit, například kritické myšlení. Nabyté dovednosti a stupeň vzdělání pak dostudovanému jedinci pomáhají například najít lepší uplatnění na trhu práce. \n\nVzdělávací cíle na na úrovni jednotlivých žáků, tříd či škol určují školní vzdělávací programy, na kterých pracují samotní učitelé a schvalují je ředitelé škol. Školní vzdělávací programy však musí být v souladu s rámcovým vzdělávacím programem, který má na starosti ministerstvo školství.\n\nCíle pro vzdělávací systém netkví pouze v obsahu vzdělávání neboli v konkrétních znalostech, které mají být žákům předány, ale i v širších aspektech. Mezi funkce vzdělávacího systému patří i ten fakt, že vzdělávací instituce existují, působí na žáky a vychovávají je, tomu se říká \"skrytý obsah vzdělávání\". Další cíle, které celý vzdělávací systém naplňuje, jsou vytváření pracovních pozic, podpora kulturního vyžití, zvláště v menších obcích, či socializace studentů v kolektivu. \n\nDůležitým faktorem pak není pouze to, co škola žáka učí, ale také jaký mu dává příklad. Pokud by například žákům bylo do hlav vtloukáno, že mají být spravedliví, ale ve školním prostředí by se k nim někdo choval hrubě, neodnesli by si z toho pozitivní lekci. \n\nZ tohoto hlediska bychom vzdělávací politiku měli stavět tak, aby odpovídala naší společnosti, případně ji nějakým směrem posouvala. Základní otázka, kterou si zde klademe totiž zní: jak by měla vypadat naše společnost v budoucnosti a co pro to můžeme skrze vzdělání udělat? \n\nCílem tohoto aspektu tedy je stavět budoucí společnost již ve školách a připravit jednotlivce na život v budoucnosti. Způsob, jakým je tento cíl naplňován, se velice silně odvíjí od politického režimu, který ve státě panuje. Zcela jinak bude vypadat výchova a výstavba společnosti ve státě totalitním nebo ve státě liberálním.\n\nNelze samozřejmě předpovídat všechny eventuality, jako je konkrétní technický rozvoj, který je velice rychlý a nepředvídatelný a připravovat žáky příliš konkrétně. Téměř s jistotou se ale dá říci, že se svět dále bude rozvíjet velmi dynamicky, a proto bude zapotřebí umět se rychle učit novým věcem a přizpůsobovat se novým možnostem.\n\nKonkrétní cíle českého vzdělávání by měly určovat jakým směrem se má vzdělávání v ČR posouvat a vybírat k realizaci ty správné vzdělávací nástroje. Určování cílů vzdělávací politiky spadají do kompetence ministerstva školství, jsou však těžko dohledatelné, protože nejsou jasně formulovány. Jednotlivé cíle jsou pak pokryty ministerskými vyhláškami, které se mohou vždy změnit dle vůle aktuálního ministra. Ve školském zákoně lze nalézt pouze úplné základy vzdělávacích cílů, mezi které patří například rovný přístup ke všem žákům či bezplatnost základního a středního vzdělání. Jsou však i další dokumenty, ve kterých jsou cíle vzdělávací politiky ČR popsané. \n\nZa konkrétnější svorník cílů můžeme považovat Bílou knihu, sborník vzdělávacích cílů ministerstva školství z roku 2001, jde o kvalitní, avšak již zastaralý dokument, který nemůže reflektovat vývoj, jenž se od té doby udál. \n\nNyní se nějakému shrnutí konkrétních cílů vzdělávací politiky nejvíce blíží vládní vzdělávací strategie 2020, která určuje tři priority: \n\n\nV rámci této strategie má být vytvořena také Národní rada pro vzdělávání, která by měla být poradním orgánem ministerstva školství a měla by podporovat kontinuitu vzdělávání.\n\nRámcové vzdělávací programy, jsou dokumenty, které tvoří obecně závazný rámec pro tvorbu školních vzdělávacích programů. Ty se zabývají konkrétní látkou, která se má na školách vyučovat. Jde tedy o nařízení ministerstva školství, které říká co a kdy se má učit na jednotlivých druzích škol (Základní školy, gymnázia...).\n\nEduin je obecně prospěšná společnost, která se snaží propojit odbornou a laickou veřejnost v oblasti vzdělávání. Sama také podněcuje a rozvíjí odborné diskuze, či vydává dokumenty, jejichž tématem jsou, mimo jiné, cíle vzdělávací politiky. Jelikož se ale jedná o nezávislou společnost, tyto dokumenty nesou nijak závazné. \n\nET2020 (Education and Training 2020), neboli Strategický rámec evropské spolupráce ve vzdělávání a odborné přípravě jsou cíle na kterých se shodli ministři jednotlivých zemí Evropské unie. Tato vize sleduje čtyři hlavní strategické cíle: \n\n\nTato strategie má podporovat spolupráci mezi jednotlivými zeměmi a propojení vzdělávací politiky s dalšími politikami (výzkum, zaměstnanost...), není ale právně závazná a její plnění probíhá spíše prostřednictvím finanční podpory členských států a jejich regionů na základě společně přijatých cílů. Z EU pak můžou přijít pouze doporučení, nikoliv však nařízení. Tento program navazuje na strategii ET2010, schválenou ministry v EU v roce 2002. \nOECD, neboli Organizace pro ekonomickou spolupráci a rozvoj má také své orgány, které mají určovat vzdělávací cíle na globální úrovni. Nejdůležitějším orgánem v tomto oboru je Výbor pro vzdělávací politiku. Ten se schází dvakrát ročně a zasedají na něm odborníci z ministerstev školství členských států OECD. Členové zde jednají o vzdělávacích strategiích jednotlivých států a financování vzdělávacích projektů. Mezi nejdůležitější činnosti Výboru pro vzdělávací politiku patří organizace mezinárodních výzkumů vzdělávání PISA, PIAAC nebo TALIS, které srovnávají stav vzdělávání v členských státech a jsou velkou empirickou oporou pro další určování vzdělávacích cílů. \n\nMezi další vzdělávací orgány v rámci OECD patří také Centrum pro výzkum a inovace ve vzdělávání, které se zabývá celoživotním vzděláváním, mimo rámec vzdělávacích systémů, nebo Program institucionálního řízení vysokých škol, který se dlouhodobě zabývá výměnou zkušeností mezi odborníky z různých vysokých škol. \n\n"}
{"id": "1501320", "url": "https://cs.wikipedia.org/wiki?curid=1501320", "title": "Spojenci pro Evropu", "text": "Spojenci pro Evropu\n\nSpojenci pro Evropu byla volební koalice politických stran a hnutí sestavená pro české volby do Evropského parlamentu v roce 2019. \"Spojenci pro Evropu\" je označení používané v předvolební kampani, kandidující subjekt nesl úřední název „STAROSTOVÉ (STAN) s regionálními partnery a TOP 09“ a uváděn byl jako koalice politického hnutí Starostové a nezávislí a politické strany TOP 09. Koalice sama se dále prezentovala s podporou Strany zelených a Liberálně ekologické strany, jejichž někteří členové a členky figurovali na společné kandidátce koalice. Doplňovalo je dalších 14 regionálních hnutí. Vylosovaným pořadovým číslem pro koalici bylo 26. \n\nHlavní dva subjekty TOP 09 a STAN společně kandidovaly již v předchozích evropských volbách v roce 2014, v nichž získaly celkem 15,95 % hlasů. Rozšířená koalice pro rok 2019 měla podle volebního modelu agentury Kantar CZ z 8. května 2019 volební potenciál 18,5 % a podle agentury Median z 9. května 21,5 %. \n\nOdevzdání kandidátní listiny na Ministerstvo vnitra ČR 18. března doprovodili její političtí představitelé symbolickou jízdou tramvají T3 Coupé z Pražského povstání na Evropskou třídu a Vítězné náměstí. V předvolební kampani použila klip napodobující známou scénu z filmu Jana Hřebejka \"Pelíšky\", v níž slovo „prcat“ bylo nahrazeno slovem „brexit“.\n\nZa koalici kandidovali (s volebním výsledkem):\n\n"}
{"id": "1501321", "url": "https://cs.wikipedia.org/wiki?curid=1501321", "title": "Nauru na Letních olympijských hrách 1996", "text": "Nauru na Letních olympijských hrách 1996\n\nNauru se účastnilo Letních olympijských her 1996 a zastupovali ho 3 sportovci v 1 sportu (3 muži). Jednalo se o historicky první start tohoto státu na letních olympijských hrách. Vlajkonošem výpravy byl vzpěrač Marcus Stephen. Nejmladší z týmu byl Quincy Detenamo, kterému v době konání her bylo 17 let. Nejstarší z týmu byl Marcus Stephen, kterému bylo v době konání her 26 let. Nikomu z výpravy se během her nepodařilo získat medaili.\n\nOlympijský výbor Nauru byl Mezinárodním olympijským výborem uznán 1. ledna 1994. Na základě této skutečnosti se Nauru mohlo v roce 1996 zúčastnit svých prvních olympijských her. Nauru zde reprezentovali tři vzpěrači, Quincy Detenamo, Gerard Garabwan a Marcus Stephen.\n\nV olympijské vzpěračské soutěži na hrách v Atlantě měl každý soutěžící k dispozici tři pokusy v trhu a tři pokusy v nadhozu. V nadhozu však soutěžili pouze ti, kteří zaznamenali platný pokus v trhu. Výsledné pořadí pak bylo dáno součtem nejlepšího pokusu v trhu a nejlepšího pokusu v nadhozu.\n\n17letý Quincy Detenamo startoval a na svých prvních a zároveň posledních olympijských hrách. Startoval ve váhové kategorii mužů do 76 kg a celkově získal 252,5 bodu. Umístil se tak na 20. pozici z 24 startujících vzpěračů (3 však závod nedokončili).\n\nGerard Garabwan se v Atlantě také účastnil svých jediných olympijských her. Startoval v závodě ve váhové kategorii do 91 kg, který se uskutečnil 27. července. Celkově získal 265 bodů a umístil se na 24. místě z 25 startujících vzpěračů (1 však závod nedokončil).\n\n26letý Marcus Stephen se účastnil již druhých olympijských her. Poprvé startoval na olympijských hrách v Barceloně, v té době ještě jako reprezentant Samoy. V Atlantě startoval ve váhové kategorii do 59 kg. Tento závod proběhl 21. července a Stephenovi se v trhu nepodařilo zaznamenat ani jeden platný pokus. Bez platného výkonu nepostoupil do soutěže v nadhozu a závod tak nedokončil.\n\n"}
{"id": "1501328", "url": "https://cs.wikipedia.org/wiki?curid=1501328", "title": "Pieter van der Hulst", "text": "Pieter van der Hulst\n\nPieter van der Hulst (26. února 1651 Dordrecht – 14. února 1727 Dordrecht) byl nizozemský malíř tzv. zlatého věku nizozemského malířství.\n\nPodle Arnolda Houbrakena, malíře a uměleckého teoretika, odcestoval Pieter van der Hulst v roce 1674 do Říma, kde vstoupil do sdružení převážně nizozemských a vlámských umělců s názvem Bentvueghels. V Římě žil v letech 1674–1677 a věnoval se především malování květin. Podle zvyku sdružení dostal přezdívku \"Zonnebloem\" (\"Slunečnice\") pro jeho preferování \"divočejších druhů květin\" než jiní barokní malíři, například Jan Davidsz de Heem nebo Daniel Seghers. Své květinové obrazy zdobil divokými květinami, hady, ropuchami, mloky a podobnými objekty. Později se pokusil i o portréty, ale tyto obrazy nebyly ani zdaleka tak populární jako jeho dřívější práce.\n\nV letech 1681–1683 byl registrován v Haagu, kde se stal členem Confrerie Pictura. Podle RKD (Netherlands Institute for Art History) byl v roce 1688 žákem Willema Doudijnse. Od roku 1691–1699 žil v Dánsku a pak se vrátil do Dordrechtu.\n\n"}
{"id": "1501333", "url": "https://cs.wikipedia.org/wiki?curid=1501333", "title": "Nauru na Letních olympijských hrách 2008", "text": "Nauru na Letních olympijských hrách 2008\n\nNauru se účastnilo Letních olympijských her 2008 a zastupoval ho 1 sportovec v 1 sportu (1 muž). Jednalo se o čtvrtý start tohoto státu na letních olympijských hrách. Vlajkonošem výpravy byl vzpěrač Itte Detenamo. Na hrách se mu nepodařilo získat medaili.\n\nOlympijský výbor Nauru byl Mezinárodním olympijským výborem uznán 1. ledna 1994. Na základě toho se v roce 1996 mohlo Nauru zúčastnit prvních olympijských her, v daném roce konaných v Atlantě.\n\nNa předchozích hrách se nikomu z reprezentantů nepodařilo pro Nauru získat medaili.\n\nV roce 2008 mělo Nauru na olympijských hrách jediného zástupce, Itteho Detenama, který se zapojil do soutěže ve vzpírání. Bylo tak jediným státem z 204 delegací účastnících se těchto olympijských her, který byl reprezentován jediným sportovcem. Kromě něho byl ve čtyřčlenné delegaci Nauru také účastník minulých olympijských her Yukio Peter, který byl držitelem nejlepšího umístění na olympijských hrách mezi reprezentanty Nauru, svým ziskem 8. místa na olympijských hrách v Athénách. Dále byl v delegaci také Vinson Detenamo, předseda Olympijského výboru Nauru a otec závodícího vzpěrače. Právě Vinson Detenamo, v té době ministr sportu, měl významný podíl na vzniku národního olympijského výboru v roce 1991. Posledním členem delegace byl Lou Keke.\n\nNauru získalo možnost vyslat na olympijské hry jednoho vzpěrače na základě výsledků kontinentálního Mistrovství Oceánie a Jižního Pacifiku, konaného pod záštitou Mezinárodní vzpěračské federace ve dnech 27. až 30. března 2008. Kromě tohoto kvalifikačního místa, získalo možnost startu i v plavecké soutěži a v atletice, ale toho se Nauru rozhodlo nevyužít.\n\n21letý Itte Detenamo se účastnil svých druhých olympijských her a závodil ve váhové kategorii mužů nad 105 kg. Závod se uskutečnil 19. srpna a kvůli počtu soutěžících byl rozdělen do dvou částí. Itte Detenamo závodil ve skupině B a s celkovým výsledkem 285 kg překonal svůj osobní rekord. Tento výkon ho zařadil na celkové 10. místo ze 14 startujících vzpěračů (1 z nich však závod nedokončil). Podařilo se mu tak vylepšit výsledek z předchozích her, kde skončil na 14. pozici.\n\n"}
{"id": "1501335", "url": "https://cs.wikipedia.org/wiki?curid=1501335", "title": "Rue de Poitou", "text": "Rue de Poitou\n\nRue de Poitou je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Turenne\" a končí na křižovatce s \"Rue Charlot\".\n\nUlice byla otevřena v roce 1626. Nejprve se nazývala \"Rue de l'Oseille\" (mezi \"Rue de Turenne\" a \"Rue Vieille-du-Temple\") a \"Rue de Poitou\" (mezi \"Rue Vieille-du-Temple\" a \"Rue Charlot\").\n\nNese jméno bývalé francouzské provincie Poitou. Francouzský král Jindřich IV. plánoval vybudovat ve čtvrti Marais rozsáhlé náměstí \"Place de France\", z jehož realizace po králově smrti sešlo. Na tomto náměstí mělo končit osm ulic a každá měla nést jméno jedné významné provincie. Název ulice je tak odkazem na tento nerealizovaný plán.\n\n\n"}
{"id": "1501341", "url": "https://cs.wikipedia.org/wiki?curid=1501341", "title": "Symfonie č. 2 (Martinů)", "text": "Symfonie č. 2 (Martinů)\n\nSymfonie č. 2 (H. 295) je symfonie Bohuslava Martinů z roku 1943.\n\nSymfonie vznikla mezi 29. květnem a 24. červencem 1943 v Darien, Connecticut. Martinů ji dedikoval \"svým krajanům a dělníkům v Clevelandu, kteří tolik vykonali ve válečné výrobě\" ( ).\n\nPremiéru provedl Cleveland Orchestra pod taktovkou Ericha Leinsdorfa dne 28. října 1943 v Clevelandu.\n\n\nSymfonie se skládá ze 4 vět:\n\n\n"}
{"id": "1501353", "url": "https://cs.wikipedia.org/wiki?curid=1501353", "title": "Rue de la Corderie", "text": "Rue de la Corderie\n\nRue de la Corderie je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Franche-Comté\" a končí na křižovatce s \"Rue Dupetit-Thouars\".\n\nV ulici se nacházely provaznické dílny, po kterých je ulice pojmenována (Provaznická). Ulice vznikla v roce 1885 spojením části \"Rue de Picardie\" (od \"Rue de Franche-Comté\") spolu s \"Rue de la Petite-Corderie\".\n\nDne 8. března 2007 bylo z křižovatky ulic \"Rue de la Corderie\" a \"Rue Dupetit-Thouars\" vytvořeno náměstí \"Place Nathalie-Lemel\".\n\n\n"}
{"id": "1501354", "url": "https://cs.wikipedia.org/wiki?curid=1501354", "title": "Willem van Ingen", "text": "Willem van Ingen\n\nWillem van Ingen také Guilhelmo Den Eersten (1651–1708), byl nizozemský malíř tzv. zlatého věku nizozemského malířství. Pracoval hlavně v Itálii.\n\nPodle Arnolda Houbrakena, malíře a uměleckého teoretika, se Willem van Ingen učil malovat v Utrechtu. Tam si ho povšiml Johannes van Neercassel, který ho vzal na cestu do Říma. V Římě se Willem van Ingen přidal k uměleckému sdružení převážně nizozemských a vlámských umělců s názvem Bentvueghels, kde dostal přezdívku \"Den Ersten\". Zaregistroval se zde pod jménem \"Guilhelmo den Eersten\". Houbraken dále uvádí, že van Ingen rok pracoval v Římě s umělcem jménem Carlo Maratta. Maloval v mnoha kostelech, poté odcestoval do Benátek, kde pracoval pro Valentina Lefebvra. Předtím než se vrátil do Nizozemska odcestoval do Neapole. Je také známý jako Guillelmo van Ingen. Také je známý jako učitel Alberta van Spierse (1665 - 1718), který byl učitelem amsterdamského malíře Jacoba de Wita. \n"}
{"id": "1501355", "url": "https://cs.wikipedia.org/wiki?curid=1501355", "title": "Symfonie č. 5 (Martinů)", "text": "Symfonie č. 5 (Martinů)\n\nSymfonie č. 5 (H. 310) je symfonie Bohuslava Martinů z roku 1946.\n\nSymfonie byla složena mezi březnem a květnem 1946. Martinů skladbu dokončil dne 13. května 1946. Symfonie byla dedikována České filharmonii. Premiéra byla Českou filharmonií provedena během festivalu Pražské jaro dne 28. května 1947 pod taktovkou Rafaela Kubelíka.\n\nSymfonie se skládá ze tří vět:\n\n"}
{"id": "1501356", "url": "https://cs.wikipedia.org/wiki?curid=1501356", "title": "Karel Žlábek", "text": "Karel Žlábek\n\nKarel Žlábek (12. srpna 1900 Čanovice – 16. dubna 1984) byl profesor a vizionář, který navrhl projekt železničního spojení z Československa do Terstu na plánovaný umělý ostrov Adriaport.\n\nKarel Žlábek se narodil 12. srpna 1900 v Čanovicích u Slaného. Na vysoké škole učil soukromou ekonomiku.\n\nKarel Žlábek v roce 1975 navrhl železniční spojení z Českých Budějovic na plánovaný umělý ostrov ve Slovinsku, v Terstu s názvem Adriaport. Adriaport měl být vytvořen z rubaniny, která měla být vyrubána z plánovaných tunelů. Studii projektu začal zpracovávat Pragoprojekt, ale nikdy se neuskutečnil.\n\n"}
{"id": "1501363", "url": "https://cs.wikipedia.org/wiki?curid=1501363", "title": "Páni z Bartensteina", "text": "Páni z Bartensteina\n\nPáni z Bartensteina byla rakouská šlechtická rodina v 18. a 19. století. Původně měšťanskou rodinu založil Jan Kryštof z Bartensteina, rádce Marie Terezie. \n\nPáni z Bartensteina byl německý rod pocházející z Durynska a Dolního Saska. Jan Filip Bartenstein (1650–1726) se přestěhoval do Štrasburku a stal se profesorem filosofie a ředitelem gymnázia ve Štrasburku. V roce 1689 se Janu Filipovi z Bartensteina a jeho manželce Alžbětě Artopaeusové narodil ve Štrasburku syn Jan Kryštof z Bartensteina. Jan Kryštof z Bartensteina konvertoval v roce 1715 na katolickou víru a přestěhoval se do Vídně. Ve Vídní jeho kariéra u císařského dvora strmě stoupala. V roce 1719 byl Karlem VI. povýšen do rytířského stavu a v roce 1733 byl povýšen do titulu říšského svobodného pána. Vstoupil do poradního orgánu císaře Karla VI. – tajné Rady. Byl jmenován vicekancléřem v rakouském státním kancléřství. Stal se nejbližším poradcem mladé Marie Terezie. Jeho dva synové založili dvě rodové linie, z nichž mladší vymřela v mužské linii roku 1847 a starší v roce 1866. \n\nJeho synové a vnuci se stali vysokými úředníky v rakouském Nizozemí a byli spřízněni s vlámskými aristokratickými rodinami Barona Osy ze Zeeywaertu a hrabat z Termeerenu. Jan Kryštof z Bartensteina získal četné majetky v Dolních Rakousích, na Moravě a ve Slezsku, jako například roku 1739 Jindřichov a Janov, 1749 hrad Ebreichsdorf, o něco později zámek Tribuswinkel. Po skončení rakouské vlády v Nizozemsku v roce 1795 se mladší linie konečně usadila v Dolním Rakousku. Hlavní sídlem se stal zámek Poysbrunn, získaný v roce 1799. Po smrti Karla svobodného Pána z Bartensteina (1794–1847) přešel rodinný majetek mladší linie na rod Vrints, který byl několikrát spřízněný s Bartensteiny.\n\n\nV roce 1819 nechal Kryštof Jan svobodný pán z Bartensteina postavit rodinnou hrobku ve Falkensteinu.\n\n"}
{"id": "1501366", "url": "https://cs.wikipedia.org/wiki?curid=1501366", "title": "Puk (rozcestník)", "text": "Puk (rozcestník)\n\nPuk může označovat:\n\n\n\n\n"}
{"id": "1501368", "url": "https://cs.wikipedia.org/wiki?curid=1501368", "title": "Počáteční vzdělávání", "text": "Počáteční vzdělávání\n\nPočátečním vzděláváním je veškeré vzdělání, kterého jedinec dosáhne před prvním vstupem na trh práce nebo přesunem mezi ekonomicky neaktivní obyvatele. Spadá do koncepčního pojmu celoživotního vzdělávání jako první z jejich dvou částí MŠMT. Do počátečního vzdělávání patří prvních šest stupňů mezinárodní standardní klasifikace vzdělávání, viz níže. \n\nModerní pohled na koncept vzdělávání je, že se vnímá jako nepřetržitý tok, tudíž neustálou připravenost občana nastoupit ke studiu. Tak vznikl koncept celoživotního vzdělávání, kdy má občan právo v jakémkoli věku opět nastoupit ke studiu. Protože však potřebujeme rozlišit mezi studiem dítěte a ekonomicky aktivního jedince, dělí se tento pojem na počáteční vzdělávání a další vzdělávání. Předělem těchto dvou pojmů je pak moment, kdy se osoba dostává na trh práce nebo se přesune mezi ekonomicky neaktivní obyvatele. Do počátečního vzdělávání tedy patří nejen doba povinné školní docházky, ale i doba soustavné přípravy na budoucí povolání. Soustavnou přípravou na budoucí povolání rozumíme studium střední školy, vyšší odborné školy, konzervatoře a jazykové školy s maturitní zkouškou.\n\nCílem počátečního vzdělávání je zejména vybavit žáka tak, aby byl schopen a měl zájem pokračovat v dalším vzdělávání. Žák, který absolvuje počáteční vzdělávání by měl oplývat funkční gramotností a dále takovými dovednostmi, které jsou nezbytné pro vedení osobního života či vykonávání práce. Počáteční vzdělávání probíhá zejména v mladém věku, je možné jej ukončit po absolvování povinné školní docházky, kdy žák vstoupí na pracovní trh, nebo se stane ekonomicky neaktivním.\n\nV České republice se často vzdělání dětí odvíjí od úrovně vzdělání a sociálního statusu rodičů. Jedná se o problém, kdy jsou tímto způsobem opomínány talenty a nedochází k jejich rozvoji. Stěžejním problémem jsou přijímací zkoušky na střední školy, kdy je zapotřebí, aby dítěti byly předávány znalosti, s tím však souvisí domácí příprava. Tudíž jsou na střední školy přijímány zejména děti, které disponují kulturním zázemím a děti, které mohou být talentovány, ale nepochází ze vzdělanostně vybavených rodin, jsou opomíjeny. Jedním z možných řešení by tedy dle Ministerstva školství, mládeže a tělovýchovy bylo rozšíření nabídky vzdělávacích příležitostí na základě rozmanitosti a dostupnosti, které by motivovaly celou populace ke vzdělávání.\n\nDo počátečního vzdělávání se zahrnuje základní, střední a terciární vzdělávání. \n\n\nV měřítku ISCED, neboli mezinárodní standardní klasifikace vzdělávání, se jedná o prvních šest stupňů. \n\n\nV 60. a 70. letech 20. století byly definovány koncepty celoživotního vzdělávání, které formulovaly organizace jako Rada Evropy, UNESCO a OECD. Tyto koncepty měly za cíl sociální a kulturní rozvoj společnosti pomocí rovného přístupu ke vzdělání bez jakékoliv diskriminace. Rada Evropy kladla důraz především na podporu rovnosti příležitostí v rámci vzdělávání. UNESCO se zaměřila na cíl zvýšení úrovně v zemích s různými úrovněmi sociálního a ekonomického rozvoj. OECD se zaměřila právě na počáteční vzdělávání, kdy se snažila nastavit jeho efektivitu.\n\nOECD, 1973: „\"Periodické vzdělávání je komplexní vzdělávací strategie pro veškeré vzdělávání navazující na povinné, resp. základní vzdělávání, přičemž jeho základním rysem je rozložení vzdělávání do celého času života jednotlivce periodickým způsobem, tj. tak, že se střídá s jinými formami aktivního života, především s prací, ale též s volným časem a důchodem\"“.\n\nKoncept fungující v současné době je z 90. let. Je více zaměřen na neformální vzdělávání a praxi, distancuje se od školských institucí.\n"}
{"id": "1501377", "url": "https://cs.wikipedia.org/wiki?curid=1501377", "title": "Szakcs", "text": "Szakcs\n\nSzakcs (vyslovováno [sakč]) je vesnice v Maďarsku v župě Tolna, spadající pod okres Dombóvár. Nachází se asi 19 km severozápadně od Dombóváru. V roce 2015 zde žilo 853 obyvatel. Dle údajů z roku 2011 tvoří 86,5 % obyvatelstva Maďaři, 11,3 % Romové a 0,8 % Němci.\n\nSousedními vesnicemi jsou Kocsola, Lápafő a Nagykónyi.\n\nOblast dnešního Szakcse byla osídlena již za dob Římské říše. Ve 3. století zde bylo římské město Iovia, což dokazují různé archeologické nálezy. První písemná zmínka o novodobé vesnici pochází z roku 1348. O její středověké historii není téměř nic známo, je pouze známo, že v 18. století byl Szakcs tržním městem s významně rozvinutým hrnčířstvím.\n"}
{"id": "1501378", "url": "https://cs.wikipedia.org/wiki?curid=1501378", "title": "Seznam představitelů Lublaně", "text": "Seznam představitelů Lublaně\n\nSeznam představitelů města Lublaň od roku 1504, kdy město získalo práva na voleného představitele. Ten se zde nazývá župan, v českém tisku je ale používáno i pojmu \"starosta Lublaně\".\n\n\n"}
{"id": "1501379", "url": "https://cs.wikipedia.org/wiki?curid=1501379", "title": "Várong", "text": "Várong\n\nVárong je malá vesnice v Maďarsku v župě Tolna, spadající pod okres Dombóvár. Nachází se asi 18 km severozápadně od Dombóváru. V roce 2015 zde žilo 162 obyvatel. Dle údajů z roku 2011 tvoří 97,2 % obyvatelstva Maďaři a 2,8 % Němci.\n\nSousedními vesnicemi jsou Gadács, Lápafő a Somogyszil.\n"}
{"id": "1501384", "url": "https://cs.wikipedia.org/wiki?curid=1501384", "title": "Rue de la Perle", "text": "Rue de la Perle\n\nRue de la Perle je ulice v Paříži v historické čtvrti Marais. Nachází se ve 3. obvodu.\n\nUlice vede od \"Place de Thorigny\" u křižovatky s \"Rue de Thorigny\" a končí na křižovatce s \"Rue Vieille-du-Temple\", odkud na ni navazuje západním směrem \"Rue des Quatre-Fils\".\n\nUlice byla otevřena v roce 1656. Původně byla součástí \"Rue de Thorigny\" a později byla oddělena jako samostatná ulice. Název ulice (Perlová) je odvozen od vývěsního štítu míčovny na jeu de paume.\n\nJižní strana ulice je lemována paláci ze 17. století. Ulice je pro tuto čtvrť neobvykle široká. Na počátku 20. století se předpokládalo prodloužení \"Rue Étienne-Marcel\" až k \"bulváru Beaumarchais\". Z té doby pocházejí některé budovy na severní straně ulice. Obdobně měla být \"Rue Étienne-Marcel\" prodloužena přes \"Rue Roger-Verlomme\".\n\n\n"}
{"id": "1501386", "url": "https://cs.wikipedia.org/wiki?curid=1501386", "title": "Studijní neúspěšnost", "text": "Studijní neúspěšnost\n\nStudijní neúspěšnost je termín označující špatné výsledky studentů ve školní práci, které vedou k předčasnému ukončení studia. Jejich selhání přitom může mít celou řadu příčin, ať už ovlivnitelných, či žákem neovlivnitelných. Školní neúspěšnost odráží individuální diference, které souvisí nejen s rozdílnou osobností studenta (konkrétně motivací, nadáním nebo také charakterem), ale také s jeho výkonem ve vzdělávací instituci či rodinné výchově. Výše zmíněná problematika se vyskytuje na všech úrovních českého školství.\n\nKlasifikovat všechny příčiny předčasného odchodu ze studia je obtížné, jelikož jich je mnoho.\n\nOdlišit je lze na důvody formálního charakteru a subjektivní čili vlastní důvody. Do první kategorie spadají dva oprávněné následky, a to konkrétně odchod na vlastní žádost či žádost rodičů nebo poté vyloučení ze studia, které je zapříčiněné vysokou absencí studenta či nedostatečným prospěchem. Do skupiny vlastních a individuálních důvodů může patřit cokoliv.\n\nHlavní klasifikace důvodů neúspěšnosti je ale na tři následující kategorie: špatná volba, nedobrovolný odchod a odpoutání se.\nTento typ důvodu bývá u studentů velmi častým, alespoň po odchození prvního či druhého pololetí nebo semestru. Student jde na danou školu na přání rodičů či pro oddálení života zahrnujícího pracování na plný úvazek (především v případě vysoké školy). Vybere si nevyhovující zaměření, které ho pak nebaví a nezajímá. Následně ale zjistí, že studium ho nenaplňuje tak, jak si představoval a nic mu neříká. Tento akt může zapříčinit vysokou absenci studenta, která se pak odráží ve výsledném prospěchu žáka. Po nespokojenosti na dosavadní instituci může následovat změna a přechod na jinou školu, nebo již samotné ukončení studia.\n\nDruhým typem je klasický případ, kdy odchod způsobí jeden z vnějších faktorů. Může se jednat o nepředvídatelnou událost či konkrétní objektivní důvod. Ale jak již z názvu vypovídá jedná se o případ, kdy je student nucen a povinen studium ukončit z příčiny, kterou nedokáže ovlivnit. Častým případem je nedostatek financí na uhrazení samotného studia (jedná-li se o soukromou školu) či prostředků spojených s ním, klasifikační nedostatky, například nedostatečné známky pro postup do dalšího ročníku nebo neodkladné zdravotní důvody.\nPosledním důvodem odchodu ze studia je atypický druh s názvem odpoutání se. Tento zajímavý proces, kdy se jedinec oprostí od studia, je pozvolný a trvá i několik let. Do procesu se zapojují faktory nejen vnitřní, které působí od jedince, ale také vnější, např. ze strany rodičů či školy. V průběhu několika fází si jedinec uvědomí, že si zvolil nevhodný typ školy, následně zaregistruje, že výuka nenaplňuje jeho očekávání a v reakci na konkrétní fatální událost, která je ve finále tou zlomovou, opustí a ukončí studium.\n\nJedná se o vlivy z prostředí složeného mimo školu. Závislost na tomto prostředí je problematická zejména z důvodu rychlých proměn a nepředvídatelnosti, školy se proto musí vypořádávat s určitou nejistotou. Různí autoři poté definují jednotlivé vnější proměnné, které mohou školy ovlivňovat. Jedna z typologií uvádí stabilitu prostředí, rozmanitost trhu a konkurenci, jiná, že má na školy vliv restrukturalizace ekonomiky, měnící se úloha státu, změna demografických trendů, nové technologie, či globalizace. Třetí typologie jako vlivy uvádí politický, kulturní a sociální kontext, mechanismy národních politik, rozvoj technologií, přesvědčení a očekávání společnosti a vzdělávání či metoda financování. Všechny tyto typologie se shodují v tom, že hlavními vlivy působícími na vzdělávací a výchovné instituty, zejména vysoké školy, jsou technologické, demografické, vládní a ekonomické faktory. Pokud je některý z těchto faktorů problematický, může snadno vést ke zvyšování studijní neúspěšnosti.\n\nTyto vlivy jsou zpravidla méně důležité než vlivy vnější, přesto hrají významnou roli v ovlivňování škol a tím pádem v míře studijní neúspěšnosti. Obvykle se jedná o vlivy typu velikost školy, poskytované studijní obory a programy (rozmanitost jejich nabídky), způsob rozdělování moci při rozhodování na škole, způsob organizace výuky v rámci určitého období, či po celé době studia, charakteristika studentské populace, historie či zakotvené hodnoty i představy a mnoho dalších.\n\nNásledky ukončení studia se zdají být už od pohledu vždy negativní. Nemusí tomu tak ale vždy být. Vedle případů, ve kterých student ukončí studium bez „vyššího“ důvodu existují i situace, ve kterých je jedinec nucen ukončit jeho působení na škole či univerzitě z důvodu lepší a kvalitnější zkušenosti či pracovní příležitosti (zejména vysokoškolské vzdělávání). Toto se ale děje velmi zřídka. Častější jsou negativní dopady v různých oblastech níže zmíněných.\n\nPro studenty, kteří jsou studijně neúspěšní, je horší uplatnění na trhu práce. Často musí využívat kontaktů svých blízkých a známých a doufat, že mu budoucí zaměstnavatel bude schopen poskytnout vzdělání.\n\nStudijní neúspěšnost pro většinu znamená odchod z příslušné školy. Pro člověka může být podstatně náročnější opět nastoupit do studia a mít motivaci tentokrát uspět, když už již zažil neúspěch v této oblasti.\n\nLidé si často nepřipouštějí, že prošli studijním neúspěchem, protože ve společnosti může docházet k různým předsudkům. V rodině daného člověka může tato situace způsobit značné problémy.\n\nI přesto, že se studijní neúspěšnost nejčastěji spojuje s vysokoškolským vzděláním, zůstává tato problematika těžce řešitelným problémem i na středních školách, zejména na učňovských oborech. Ve školním roce 2010/2011 byly nejproblematičtější střední školy zakončované výučním listem – 28,6 % žáků ukončilo studium předčasně. Další kategorií, kterou zužuje studijní neúspěšnost, jsou střední školy zakončované výučním listem s možným nadstavbovým studiem k získání maturity – zde ukončilo 18 % žáků studium předčasně. Střední vzdělání s maturitní zkouškou se potýkalo přibližně s 9,9 % neúspěšných žáků. Nejpříznivější situace byla na gymnáziích, kde podíl selhání dosahoval pouhých 4,8 %.\n\nVysoké školy se s problematikou studijní neúspěšnosti potýkají ze všech vzdělávacích institucí nejčastěji. To je způsobeno především nepovinnou školní docházkou na univerzitách a obtížnou slučitelností studia s prací. Studijní neúspěchy a předčasné ukončení studia lze nejlépe pozorovat již na samotném začátku, a to v bakalářských programech.\nTéměř 60 % studií končí neúspěchem. Podíl neúspěšných studií dlouhodobě, kontinuálně roste – v imatrikulačním ročníku 2001 předčasně skončilo přes 40 %, o deset let později se toto procento zvýšilo již na hodnotu 55 %. Na technických vysokých školách tyto čísla bývají podstatně vyšší, největší podíl neúspěšných pokusů o získání bakalářského titulu je na Technické fakultě České zemědělské univerzity, kde je studijní neúspěšnost 90 %.\n"}
{"id": "1501396", "url": "https://cs.wikipedia.org/wiki?curid=1501396", "title": "Povinná maturita z matematiky", "text": "Povinná maturita z matematiky\n\nPovinná maturita z matematiky je opatření spadající do oblasti vzdělávací politiky, které je zakotveno ve školském zákoně a má změnit koncept státních maturit na školách, neboť nařizuje školám začlenit do povinné složky státních maturit mimo češtiny a cizího jazyka i matematiku. Od roku 2011 je matematika pouze částečně povinná, neboť si student může vybrat mezi cizím jazykem a matematikou. Nicméně dle školského zákona by od roku 2020 měly školy zařadit maturitu z matematiky povinně. Tato povinnost však nebude platit pro všechny typy středních škol. V jarním období v roce 2021 bude zahájeno tzv. zkušební období povinné maturity z matematiky, které se bude týkat studentů gymnázií a lyceí. Od školního roku 2021/2022 se dále oblast škol s povinnou matematikou rozšíří i na střední odborné školy. V rámci odborných škol existují výjimky, kterých se povinná maturita z matematiky týkat nebude. Konkrétně se jedná o střední odborné školy se sociálním, zdravotním a uměleckým zaměřením, které budou nadále moci maturovat z matematiky pouze dobrovolně.\n\nHistorický vývoj maturitního systému na území ČR sahá až do období Rakouska-Uherska, nicméně tento odstavec bude rozebírat maturitní systém až od roku 1945. Na počátku tohoto období se maturitní zkouška odlišovala od toho, jakou školu student studoval (fungoval například jiný maturitní systém na gymnáziích a pedagogických školách). Matematika byla formou závěrečné maturitní zkoušky testována především na gymnáziích a na matematických a přírodovědeckých reálných gymnáziích, později i na technických reálných gymnáziích. Na počátku 50. let byla na gymnáziích matematika zařazena do technických předmětů společně třeba s fyzikou či chemií, ze kterých si student vybral jeden předmět, ze kterého zkoušku skládal. Velkou změnu znamenal rok 1953, kdy se změnila koncepce středoškolského vzdělávání, a vznikaly jedenáctileté výběrové střední školy, které navazovaly na osmiletou povinnou školní docházku. V těchto výběrových školách již byla maturita z matematiky povinně a to formou ústní zkoušky. Maturita obecně přestala být výhradní podmínkou pro přijetí na vysokou školu. Celkově vzato bylo toto období specifické poměrně velkou degradací středního vzdělání a maturitního systému.\n\nV průběhu především 60. let docházelo k dalším změnám v maturitním systému, kdy byla matematika povinnou pouze v určitých vzdělávacích zařízeních (například přírodovědecky zaměřené všeobecně vzdělávací školy) a v průběhu 80. let byla povinnou pouze pro matematická a matematicko-fyzikální gymnázia. Po revoluci v roce 1989 a v následných 90. letech byla matematika zařazena pouze mezi předměty povinně volitelné. Zároveň již v průběhu 90. let a na počátku nového století se utvářela koncepce společných státních maturit. Významným rokem se stal rok 2011, kdy byl plně spuštěn systém státních maturit, jenž definoval povinnou část maturitní zkoušky, která se skládala z českého jazyka a z cizího jazyka či matematiky. Od roku 2011 tedy maturita funguje tímto způsobem, jen v roce 2012 došlo ke zrušení dvouúrovňového systému a funguje pouze jedna úroveň obtížnosti.\n\nPrvním důvodem je pohled na problematiku vzdělávání vyplývající ze strategického dokumentu Strategie vzdělávací politiky České republiky do roku 2020 (dále jen Strategie 2020). V tomto klíčovém dokumentu, sumarizujícím veškeré problémy, nástroje a cíle, jichž by se v oblasti vzdělávání v ČR mělo dosáhnout, jsou zachyceny tři klíčové body v oblasti vzdělávání, které je nutné primárně řešit.\n\nPatří mezi ně snižování nerovností ve vzdělávání. Povinná maturita z matematiky by dle Strategie 2020 měla posilovat společné prvky v oborech středního vzdělání. Tento návrh společných prvků výuky vychází z teze o vnější diferenciaci středního vzdělávání, na niž by společné prvky (včetně povinné maturity z matematiky) měly reagovat. Diferenciaci by měly snižovat.\n\nZároveň existují další důvody, které požadují zavedení povinné maturity z matematiky, nicméně nejsou již strategicky zakotvené a jedná se spíše o názory a postoje odborníků či politických představitelů. Tyto názory se týkají především pohledu na matematiku jako na klíčový předmět, který podporuje samostatné a racionální myšlení člověka. Jiní zase na povinnou maturitu z matematiky pohlíží jako na nástroj, který má zvýšit obtížnost maturitní zkoušky, a tím zvýšit její hodnotu. Například dle bývalého ministra Marcela Chládka je matematika naprosto klíčovým předmětem, který se žáci učí již od základní školy a jehož znalost by měla být ověřována u všech studentů bez výjimek. Dle Jana Pirka matematika primárně rozvíjí logické myšlení pro praktický život, a z toho důvodu by neměla chybět v povinné části maturitních zkoušek. Předseda Asociace malých a středních podniků a živnostníků ČR Karel Havlíček tvrdí, že studentům chybí exaktní uvažování, které by měla podporovat kvalitní výuka matematiky zakončená povinnou maturitní zkouškou.\n\nV Polsku povinná maturita z matematiky funguje již od roku 2010, kdy došlo jejímu obnovení téměř po 20 letech. Spolu s povinnou maturitou z matematiky musí studenti složit povinně zkoušku ještě z polštiny a cizího jazyka, plus dále si volí předměty podle požadavků vysoké školy, na kterou chtějí studenti jít, neboť maturita je v Polsku brána zároveň i jako přijímací zkouška na VŠ.\n\nZavedení povinné maturity z matematiky v Polsku neprobíhalo bez problémů, jelikož snahy o její zavedení byly vyvíjeny a potlačovány téměř v celém průběhu prvního desetiletí 21. století. Ani v roce 2005, kdy byly zavedeny standardizované maturity, se s povinnou maturitou z matematiky nepočítalo. Zlomovým rokem se stal rok 2007, kdy se tehdejšímu ministru národního vzdělávání podařilo prosadit povinnou zkoušku z matematiky s účinností od roku 2010. V současnosti tedy povinná maturita z matematiky již 9 let stabilně funguje a úspěšnost maturantů v této zkoušce dosahuje až 90 %. Dle ministerstva národního vzdělávání je matematika klíčová pro rozvoj logického myšlení, což je argument, který zdůvodňuje relevanci zavedeného opatření.\n\nI v současnosti je však povinná maturita z matematiky brána spíše jako neefektivní nástroj plný nejasností. Z těchto důvodů se stále vyskytují snahy toto opatření zrušit, nicméně zatím neúspěšně.\n\nCo se týče maturity z matematiky ve Francii, funguje zde zcela odlišný systém než v České republice. Ve Francii studenti studují na tzv. lyceé, která jsou dělená na určité obory či sekce. Toto studium je tříleté, přičemž maturitní zkoušku studenti skládají v průběhu posledních dvou let a musí splnit závěrečné zkoušky ze všech předmětů, které jsou specifické pro každý obor na lycée. Co se týče již pohledu na výuku a testování matematiky, je ve Francii tendence snižovat povinnost testovat matematiku v závěrečné zkoušce. Byla například zcela zrušena matematická sekce na lycée a matematika není povinně testována v závěrečných zkouškách. Je zde tedy znatelný opačný postup ve Francii. Na rozdíl od České republiky se snižuje povinnost testovat matematiku se snahou zahladit přítomné vzdělávací nerovnosti, které se zde přirozeně vyskytují.\n\nCo se týče úspěšnosti u maturity z matematiky při porovnání s dalšími předměty státních maturit, objevují se poměrně vysoké statistické rozdíly, a to jak v úspěšnosti, tak v počtu studentů, kteří si daný předmět vybrali. V roce 2018 v jarním termínu podstoupilo povinnou maturitní zkoušku z matematiky pouze 14 763 studentů, kdy se úspěšnost pohybovala okolo 77 %. Toto číslo se velmi výrazně liší od úspěšnosti v didaktickém testu z českého jazyka, ve kterém uspělo téměř 90 % maturantů. Pokud bychom porovnali matematiku s angličtinou, jakožto předmětem, který se nachází na stejné úrovni volitelnosti jako matematika, tak z angličtiny skládalo maturitní zkoušku 44 505 studentů. Angličtina dominovala nad matematikou i co se týče úspěšnosti, ve které dosáhla téměř 94 %. Je však nutné doplnit, že matematika byla po angličtině nejčastěji vybíraným předmětem ze skupiny předmětů stejného stupně volitelnosti. Jinými slovy, počet maturantů z matematiky převýšil počet maturujících z jiného cizího jazyka. V rámci úspěšnosti se však matematika pohybuje na příčkách předmětů s nejnižší úspěšnosti. V tomto pořadí se řadí jako předmět s druhou nejnižší úspěšností, a to hned za zkouškou němčiny, u které uspělo 63 % maturantů.\n\nPovinná maturita z matematiky vzbudila v českém prostředí poměrně ožehavé debaty, a to jak mezi laickou veřejností (učitelé, studenti, rodiče), tak i mezi veřejností odbornou. Klíčovým dokumentem, který zpochybňuje relevanci tohoto opatření, je Hodnocení naplňování Strategie 2020. Jedná se o odborný nezávislý posudek ke Strategii 2020, který byl vypracován expertním týmem na žádost MŠMT. Dle tohoto dokumentu samotné zavedení povinné maturity z matematiky nic nevyřeší, pokud se komplexně nezmění celá výuka matematiky již od základního školství. Hodnotitelé zároveň upozorňují, že zavedení povinné maturity z matematiky může být značně kontraproduktivním nástrojem v kontextu zahlazování vzdělanostních nerovností; především z toho důvodu, že může děti s nižším socio-ekonomickým statusem odrazovat od studia maturitních oborů. Tím pádem by povinná maturita z matematiky nerovnosti ještě podpořila.\n\nToto opatření je především v politické sféře notně kritizováno a velké množství poslanců usiluje o jeho odložení. Z předešlé odborné kritiky povinné maturity z matematiky vychází i řada politických lídrů, jako například Petr Fiala (předseda ODS) či Marek Výborný, kteří nechtějí zavádět povinnou maturitu z matematiky, dokud se nepromění celý systém výuky matematiky. Dále mezi ty, kteří se zavedením povinné maturity z matematiky nesouhlasí, patří i Jiří Růžička (senátor za TOP 09 a zároveň ředitel gymnázia). Podle něj by si měli vybrat sami studenti, jestli ji chtějí absolvovat. Také poukazuje na nestejnoměrné nespravedlivé výchozí pozice studentů z důvodu odlišné kvality výuky matematiky na školách.\n"}
{"id": "1501397", "url": "https://cs.wikipedia.org/wiki?curid=1501397", "title": "Haličsko-vladiměřské království", "text": "Haličsko-vladiměřské království\n\nHaličsko-vladiměřské království, též Království Haličské a Vladimiřské (polsky \"Królestwo Galicji i Lodomerii\", německy \"Königreich Galizien und Lodomerien\"), zjednodušeně Rakouská Halič, bylo korunní země Rakouska a později Rakouska-Uherska. Vzniklo v roce 1772 na základě prvního dělení Polska anexí jižní části polského území. Během třetího dělení Polska v roce 1795 bylo rozšířeno o Krakov a Malopolsko a začleněno do Habsburské monarchie jako království, poté roku 1804 jako korunní země Rakouského císařství, a to až do roku 1918.\n\nV roce 1772 se Habsburské soustátí zúčastnilo prvního dělení Polska, během něhož zabralo jižní část polského státu (konkrétně byla zabrána jihozápadní část Malopolské provincie – jižní Malopolsko a Červená Rus). Dělení Polska bylo ve své době rozporuplným činem, který v Evropě vyvolával smíšené pocity. Habsburkové chtěli svým činům dát nádech legálnosti, ale nenašli žádná současná ani dávná práva nebo nároky na Malopolsko. Jediné pojítko, které by je mohlo spojovat s nově zabraným územím, vedlo přes titul uherského krále, který Habsburkové vlastnili. V 13. až 14. století Polsko a Uhersko soupeřilo o Červenou Rus. Uhersku se dokonce na krátko podařilo ovládnout největší státní útvar na tomto území – Haličské knížectví (hlavní město Halič). Tímto způsobem toto polské území dostalo v habsburském soustátí název téměř neznámého, z mapy Evropy dávno zmizelého rusínského knížectví – Halič. Po páté rusko-turecké válce (1768–1774) Habsburkové získali Bukovinu a v roce 1775 ji připojili k Haliči. V roce 1795 se Habsburkové zúčastnili ještě 3. dělení Polska, během něhož zabrali zbytek Malopolska (s Krakovem) a jižní část Mazovska.\nNově nabytá území dostala název Západní Halič (někdy nazývaná také Nová Halič), ale během napoleonských válek v roce 1809 o ně Habsburkové přišli (stala se součástí vytvořeného v r. 1807 polského Varšavského vévodství). Krátce, v letech 1809–1815, Habsburkové přišli také o Tarnopol s okolím, ale po napoleonských válkách ho Rusové Habsburkům vrátili. Posledním územím připojeným k rakouské Haliči byla Krakovská republika (1815–1846) získaná Habsburky po nezdařeném polském povstání v Haliči v roce 1846. V roce 1849 Bukovina získala status samostatné provincie a byla odpojena od Haliče. V roce 1850 rakouská Halič byla administrativně rozdělena na Západní (Krakov) a Východní (Lvov) část. Do roku 1918 byla Halič jednou z korunních zemí monarchie. Disponovala zemskou samosprávou, jejímž nejvyšším orgánem byl Haličský zemský sněm sídlící ve Lvově.\n\nRoku 1918 byla část Haliče s převahou Poláků, začleněna do obnoveného Polska, na východě území, kolem Lvova, se ustavila Západoukrajinská lidová republika, která se 22. ledna 1919 oficiálně sloučila s Ukrajinskou lidovou republikou. Na základě Varšavské smlouvy podepsané mezi Polskem a Ukrajinou tak celá východní část Haliče připadla Polsku, kterou jí oficiálně přisoudila i Společnost národů 14. března 1923 s podmínkou, že polská vláda zaručí oblasti autonomii. V rámci obnoveného Polska, které bylo na rozdíl od někdejšího Polsko-litevského státu centralistickým státem, byla Halič jako administrativní jednotka zrušena a rozdělena mezi několik vojvodství, která nicméně ale respektovala severní hranici bývalé rakouské korunní země. Po vypuknutí druhé světové války a porážce Polska v roce 1939 si území Haliče mezi sebe rozdělilo Německo a Sovětský svaz.\n\n"}
{"id": "1501401", "url": "https://cs.wikipedia.org/wiki?curid=1501401", "title": "Malcolm", "text": "Malcolm\n\nMalcolm je anglické mužské rodné jméno s původem ve staroirštině či skotské gaelštině. Vyskytuje se také poměrně řídce jako příjmení. Svátek slaví 30. listopadu.\n\nJméno vychází ze staroirského \"Máel Coluim\" s významem „následovník (máel) (svatého) Kolumby (Coluim)“, což byla významná postava gaelských dějin.\n\n\n"}
{"id": "1501402", "url": "https://cs.wikipedia.org/wiki?curid=1501402", "title": "Louny (nádraží)", "text": "Louny (nádraží)\n\nLouny je železniční stanice v okresním městě Louny v Ústeckém kraji ležící nedaleko Ohře. Nachází se asi 2 kilometry od centra města, na železničních tratích 110, 114 a 126. Městské autobusové nádraží je odsud vzdáleno přibližně 500 m jihozápadním směrem. Stanice není elektrizována. \"Louny\" je jednou ze čtyř stanic a zastávek ve městě, dalšími jsou \"Louny město\", \"Louny střed\" a \"Louny předměstí\".\n\nStaniční budova zde byla zprovozněna 21. listopadu 1872 při budování trati z Prahy do Mostu v rámci projektu propojení mostecké a duchcovské důlní oblasti. Výstavbu a provoz trati financovala a provozovala společnost Soukromá pražsko-duchcovská dráha. První vlak ze Slaného do Mostu tudy projel 3. ledna 1873. 12. května téhož roku byl zahájen provoz v celé délce trati Praha - Most. Od 1. května 1874 fungovala ve stanici lokomotivní výtopna, jejíž zařízení bylo převezeno právě z Mostu.\n\n16. května 1895 byla do stanice dovedena trať do Postoloprt spojující Louny s tratí mezi Plzní a Březnem u Chomutova, při jejímž budování vznikla železniční stanice \"Louny město\". Od poloviny 80. let byl diskutován také projekt železniční trati mezi Rakovníkem a Louny, která by mohla eventuálně pokračovat severovýchodním směrem do Litoměřic. Do sedmnáctileté snahy o realizaci stavby se zapojili lounští starostové Hilbert a Stopka nebo také kníže Schwarzenberg. \"Družstvo dráhy Louny - Libochovice\" 29. června 1902 nakonec svůj drážní úsek otevřelo, stavební práce na trati k Rakovníku započaly roku 1903. Zde byl pravidelný nákladní a osobní provoz spuštěn 23. září 1904.\n\nNaproti nádražní budově přes kolejiště vznikly již v počátcích stanice točna a nevelké železniční dílny, které byly postupně rozšiřovány, a později, opět díky přičinění starosty Petra Pavla Hilberta, se roku 1895 staly místní dílenské haly důležitým zázemím státních drah s více než šesti sty dělníky.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde pět nekrytých jednostranných nástupišť, k příchodu k vlakům slouží přechody přes koleje.\n\n\n"}
{"id": "1501404", "url": "https://cs.wikipedia.org/wiki?curid=1501404", "title": "Benešov u Prahy (nádraží)", "text": "Benešov u Prahy (nádraží)\n\nBenešov u Prahy je železniční stanice v západní části okresního města Benešov ve Středočeském kraji. Leží na tratích 220 a 222. Stanice je elektrizovaná (3 kV ss).\n\nŽelezniční stanice byla uvedena do provozu s celým zbývajícím úsekem trati z Prahy do Veselí nad Lužnicí 14. prosince 1871 ve směru z Českých Budějovic a Lince po dokončení železničního mostu přes Sázavu v Čerčanech. Výstavbu trati prováděla soukromá společnost Dráha císaře Františka Josefa. Roku 1895 propojila pravidelná železniční doprava Benešov s Vlašimí, trať byla prodloužena dále do Trhového Štěpánova a Dolních Kralovic o sedm let později.\n\nV letech 1896-1897 byla k její severní straně připojena druhá budova ve stejném architektonickém slohu. Spojnici mezi oběma stavbami tvoří novorenesanční vchod do tzv. Císařského salónku, vybudovaného jako luxusní čekárna pro osobní potřebu rakousko-uherského následníka trůnu Františka Ferdinanda d'Este pobývajícího na asi kilometr vzdáleném zámku Konopiště. Prostor je bohatě vyzdoben štukovými prvky a okrasnými kachlovými kamny. Stanice dostala také vlastní vodárnu a výtopnu. Proces budování druhé koleje prošel nádražím roku 1903, stavba si vyžádala demolici jižního stavědla. Na benešovském nádraží se zastavili státníci František Josef I. či německý císař Vilém II. Pruský.\n\nV 70. letech 20. století prošla stanice rekonstrukcí, která souvisela též s elektrizací stanice. Roku 1997 byla výpravní budova prohlášena Národní kulturní památkou. Další přestavba nádraží proběhla při budování IV. železničního koridoru v letech 2007-2011.\n\nV letech 2007-2011 byla dokončena rekonstrukce stanice a úpravy parametrů nádraží na koridorovou stanici: byla zvýšena průjezdová rychlost stanicí, vznikla dvě zastřešená ostrovní nástupiště s podchody a výtahy, elektronickým informačním systémem pro cestující a budovy byly opraveny do původní podoby.\n\n"}
{"id": "1501406", "url": "https://cs.wikipedia.org/wiki?curid=1501406", "title": "Astrid Myers Rossetová", "text": "Astrid Myers Rossetová\n\nAstrid Myers Rossetová je americká editorka, spisovatelka a vydavatelka. Byla pátou manželkou a blízkou spolupracovnicí Barneyho Rosseta.\n\nRossetová vystudovala v 60. letech angličtinu, literaturu a vzdělávání předškolních dětí na univerzitě v Pittsburghu a na Long Island University.\n\nAstrid Myers Rossetová se dlouhodobě angažuje ve feministickém hnutí, v minulosti byla předsedkyní Demokratické strany v East Hamptonu v New Yorku. V roce 1987 byla vyhlášena Demokratkou roku za East Hampton.\n\nRossetová byla blízkou spolupracovnicí a v pořadí pátou a poslední manželkou Barneyho Rosseta, vydavatele proslulých Blue Moon Books, Foxrock Books a webového literárního magazínu Evergreen Review. Rosset bojoval proti cenzuře knih a vydával kontroverzní díla. Díky jeho snaze se dostala svoboda slova a vydávání do americké ústavy.\n\nPo smrti manžela se podílela se na sepsání jeho autobiografie nazvané \"Barney Rosset: My Life in Publishing\" a také připravila k vydání publikaci \"Dear Mr. Beckett\" (2016) zachycující pětatřicetiletou spolupráci Barneyho Rosseta se Samuelam Beckettem.\n\nRossetová se ujala role koproducentky v dokumentu \"Barney's Wall: Portrait of a Game Changer\" o životě jejího manžela. Dokument zachycuje osud nástěnné malby, kterou v posledních letech svého života Barney Rosset maloval na zeď svého bytu, a kterou se jeho žena rozhodla vzít s sebou poté, co se musela po smrti manžela odstěhovat.\n"}
{"id": "1501408", "url": "https://cs.wikipedia.org/wiki?curid=1501408", "title": "Irina Vasiljevna Vatagina", "text": "Irina Vasiljevna Vatagina\n\nIrina Vasiljevna Vatagina (rusky Ирина Васильевна Ватагина; 23. září 1924, Tarusa – 24. dubna 2007) byla ruská malířka a restaurátorka ikon, profesorka ikonografie Pravoslavné svatotichonovské univerzity.\n\nByla dcerou sochaře Vasilije Alexejeviče Vatagina. Absolvovala Moskevský institut umění a restaurátorské školení v Treťjakovské galerii. Její dlouholetou mentorkou byla malířka a řeholnice Marija Nikolajevna Sokolova.\n\nV letech 1964 až 1980 pracovala v Centrálním muzeu staré ruské kultury a umění Andreje Rubleva, kde bylo uloženo mnoho poškozených ikon z celého Ruska. Od roku 1985 se věnovala restaurování Danilovského monastyru a od počátku 90. let. pracovala v kostele Mikuláše Divotvůrce v javorech v Moskvě.\n\nV roce 1981 spadla při práci z lešení a doživotně měla problémy s chůzí. Je pohřbena v rodném městě.\n"}
{"id": "1501409", "url": "https://cs.wikipedia.org/wiki?curid=1501409", "title": "Parco regionale dei Colli Euganei", "text": "Parco regionale dei Colli Euganei\n\nPřírodní park Colli Euganei („Parco regionale dei Colli Euganei\") je jeden z pěti přírodních parků v regionu Veneto v Itálii. Nachází se v provincii Padova. Byl zřízen zákonem č. 38 ze dne 10. října 1989 a zahrnuje 15 obcí. Zvláštní krajinu Euganejské vrchoviny, její geologickou formaci, flóru, faunu a kulturní bohatství, zákon prohlásil za chráněné území, včetně horkých pramenů, které zde v horách pramení a kterým za svůj status známých lázní vděčí Abano Terme, Montegrotto Terme a Galzignano Terme. Je vulkanického původu, rozkládá se na ploše přibližně 18000 hektarů a nabízí široký výběr rekreačních, přírodních, historických a turistických aktivit.\n\nPark má své správní sídlo v Este. V čele správy jsou prezident a ředitel. Sedm členů výkonného výboru (i samotný prezident je jedním z nich) je zodpovědných za konkrétní oblast (prezident za organizaci, rozpočet a personální plánování, zbytek za zemědělství a lesnictví, stavebnictví, kulturu a cestovní ruch, ochranu životního prostředí, územní plánování, podporu regionu a jeho rozvoj). Součástí správy parku jsou také místní a regionální zástupci, a to vždy jeden za obec (celkem 15) a tři za provincii Padova a region Veneto, mimo to ještě šestičlenný technicko vědecký výbor.\n\nJe to především ochrana přírody a kulturních statků, ale také podpora ekologicky udržitelného zemědělství a cestovního ruchu. Administrativa si v tomto ohledu stanovila řadu projektů, které byly v průběhu let postupně provedeny nebo se provádět budou.\n\nMezi ně patří například opatření prováděná částečně s finančními prostředky EU:\n\n\nV přírodním parku se zcela nebo částečně nachází následujících 15 obcí:\n\n\n"}
{"id": "1501410", "url": "https://cs.wikipedia.org/wiki?curid=1501410", "title": "Jarno Saarinen", "text": "Jarno Saarinen\n\nJarno Karl Keimo Saarinen (11. srpna 1945, Turku – 20. května 1973, Monza) byl finský motocyklový závodník. V roce 1972 se stal mistrem světa v závodech silničních motocyklů, a to v kubatuře 250 cm³. Je jediným Finem, který titul na Grand Prix získal. V kategorii 350 cm³ si dvakrát připsal celkové druhé místo (1971, 1972). I v ročníku 1973 patřil k velkým favoritům, když ve dvěstěpadesátkách vyhrál první tři závody Grand Prix a v pětistovkách první dva. V pátém závodě sezóny, na Grand Prix Itálie v Monze, se však zabil, když se stal obětí hromadné havárie, stejně jako další vynikající jezdec Renzo Pasolini. Havárie vzbudila obrovské diskuse o bezpečnosti motocyklových závodů a nevoli vůči ocelovým zábradlím, která se v té době budovala kolem tratí kvůli bezpečnosti diváků, která ovšem jezdci přezdívali \"kolejnice smrti\". Debata ještě zesílila poté, co o sedm týdnů později na stejné trati kvůli těmto zábradlím přišli o život další tři jezdci.\n"}
{"id": "1501419", "url": "https://cs.wikipedia.org/wiki?curid=1501419", "title": "Carl Borromäus Führich", "text": "Carl Borromäus Führich\n\nCarl Borromäus Führich, křtěný Carl Raphael, jinak též Karl Führich; (24. října 1865, Jemnice – 30. dubna 1959, Vídeň) byl rakouský skladatel a dirigent. \n\nVystudoval konzervatoř v rámci Vídeňské společnosti přátel hudby (absolvoval 1877), byl studentem Antona Brucknera (varhany), Wilhelma Schennera (klavír) a Franze Krenna (kompozice). Působil jako klavírista a organista. Od roku 1891 působil ve sboru vídeňské Akademii zpěvu. Mezi lety 1891 a 1942 působil jako sbormistr piaristů ve Vídni. Mnoho let také vedl amatérský sbor rakouských železnic, za svoji práci získal čestnou medaili a na rohu vídeňských ulic Vaaggasse a Scheffergasse byla instalována pamětní deska Karla Führicha. V roce 1925 se stal čestným občanem města Vídně, podle jiných zdrojů se měl čestným občanem stát 20. listopadu 1925. Byl pohřben na vídeňském Centrálním hřbitově. \n\nByl autorem oper \"Anděl\" a \"Dluh lásky\" (německy Liebesschuld), komponoval také různé náboženské sborové práce. \n"}
{"id": "1501424", "url": "https://cs.wikipedia.org/wiki?curid=1501424", "title": "Alla Genrichovna Masevič", "text": "Alla Genrichovna Masevič\n\nAlla Genrichovna Masevič (rusky Алла Генриховна Масевич; 9. října 1918, Tbilisi – 6. května 2008, Moskva) byla ruská astronomka.\n\nV roce 1940 vystudovala fyzikální a matematickou fakultu Moskevského průmyslového pedagogického institutu Karla Liebknechta a pokračovala v postgraduálním studium na katedře astronomie a geofyziky. V letech 1943–1952 pracovala ve Státním astronomickém ústavu P. Šternberga. V letech 1952–1987 byla místopředsedkyní astronomické rady Akademie věd SSSR. Od roku 1957 vedla pozorování umělých zemských satelitů . V letech 1981 až 1982 byla náměstkyní tajemníka Organizace spojených národů pro přípravu 2. konference Organizace spojených národů o průzkumu a mírovém využití vesmíru. V letech 1970 až 1976 byla profesorkou katedry kosmické geodézie Moskevského institutu geodézie a kartografie. V období 1987-2003 působila v Astrosovětu.\n\nJeji hlavní vědecké práce se týkají teorie vnitřní struktury a vývoje hvězd a vesmírné geodézie. V letech 1949 až 1950, spolu s Pavlem Petrovičem Parenagem, provedla detailní studii závislosti hmoty - luminozity a hmotnosti - poloměru pro každou ze sekvencí na Hertzsprungově–Russellově diagramu. Společně s Vasilijem Grigorjevičem Fesenkovem a Parenagem zvažovali možnost vývoje hvězd podél hlavní sekvence s úbytkem hmoty pomocí korpuskulárního záření.\n\nNa její počest byla pojmenována planetka 1904 Massevitch, objevená Tamarou Michajlovnou Smirnovou 9. května 1972 v Krymské astrofyzikální observatoři.\n"}
{"id": "1501434", "url": "https://cs.wikipedia.org/wiki?curid=1501434", "title": "Amy Tongová", "text": "Amy Tongová\n\nAmy Yoshiko Luhaupu Tongová (* 18. října 1977 Honolulu) je bývalá americká zápasnice – judistka.\n\nJe rodačkou z ostrova Havaj. Od svých 8 let žila nedaleko hl. města Washingtonu, kde její otec Sam pracoval jako člen vládních bezpečnostních složek. S judem začala v 11 letech v místním klubu YMCA. Na střední škole Hylton Senior High ve Woodbridge hrála aktivně ženský fotbal. S judem začala vrcholově na vysoké škole San Jose State University pod vedením Yoshe Uchidy. V americké ženské reprezentaci se prosadila od roku 1998 v nově definované polotěžké váze do 78 kg. V roce 2000 vyhrála americkou olympijskou kvalifikaci a startovala na olympijských hrách v Sydney. V úvodním kole pasivním judem potrápila favorizovanou Kubánku Diadenis Lunaovou a prohrála na základě jednoho napomínání za pasivitu na koku. V opravném pavouku se do bojů o medaile neprobojovala. Sportovní kariéru ukončila v roce 2003.\n\n\n"}
{"id": "1501438", "url": "https://cs.wikipedia.org/wiki?curid=1501438", "title": "Bihari", "text": "Bihari\n\nPříjmení Bihari (Bihári, Bihárí či Bihary) má více nositelů:\n\n"}
{"id": "1501450", "url": "https://cs.wikipedia.org/wiki?curid=1501450", "title": "Cap Anson", "text": "Cap Anson\n\nCap Anson, původním jménem Adrian Constantine Anson (17. dubna 1852 Marshalltown, Iowa – 14. dubna 1922 Chicago, Illinois) byl americký baseballista. Hrál na pozici prvního metaře a jeho profesionální kariéra trvala rekordních 27 let. Byl první velkou hvězdou tohoto sportu, jeho dominantní postavení mu vyneslo přezdívky „Cap“ (Kapitán) a „Pop“ (Tatík).\n\nStudium na University of Notre Dame ani na University of Iowa nedokončil z kázeňských důvodů a od devatenácti let hrál profesionálně za Rockford Forest Citys v NAPBBP. V letech 1872 až 1875 působil ve Philadelphia Athletics a v letech 1876 až 1897 byl hráčem a později hrajícím manažerem Chicago White Stockings, s nimiž získal pět titulů v Národní lize (1880, 1881, 1882, 1885 a 1886). Osmkrát vyhrál ligovou statistiku v RBI (doběhy získané odpalem): 1880, 1881, 1882, 1884, 1885, 1886, 1888 a 1891. Celkově dosáhl 2075 RBI a je na čtvrtém místě historické tabulky MLB. V roce 1897 se stal prvním v historii, kdo překročil hranici tří tisíc úspěšných odpalů a dosud vede statistiky chicagského týmu.\n\nAnson odmítal hrát proti černošským baseballistům a jeho postoj byl jednou z příčin zavedení rasové segregace v amerických profesionálních soutěžích.\n\nPo ukončení hráčské kariéry byl manažerem New York Giants a majitelem poloprofesionálního klubu Anson's Colts, provozoval bowlingovou hernu, vystupoval s kočovným divadlem a vydal vzpomínkovou knihu \"A Ball Player's Career: Being the Personal Reminiscences of Adrian C. Anson\". V roce 1910 zbankrotoval a dožil v chudobě. V roce 1939 byl jako první hráč působící v devatenáctém století přijat do National Baseball Hall of Fame and Museum. \n\n"}
{"id": "1501454", "url": "https://cs.wikipedia.org/wiki?curid=1501454", "title": "Nauru na Letních olympijských hrách 2016", "text": "Nauru na Letních olympijských hrách 2016\n\nNauru se účastnilo Letních olympijských her 2016 a zastupovali ho 2 sportovci ve 2 sportech (2 muži). Jednalo se o šestý start tohoto státu na letních olympijských hrách. Vlajkonošem výpravy během zahajovacího ceremoniálu byl vzpěrač Elson Brechtefeld. Během ukončení her byl vlajkonošem judista Ovini Uera. Nejmladší z týmu byl Elson Brechtefeld, kterému v době konání her bylo 22 let. Nejstarší z týmu byl Ovini Uera, kterému bylo v době konání her 28 let. Nikomu z výpravy se během her nepodařilo získat medaili.\n\nOlympijský výbor Nauru byl Mezinárodním olympijským výborem uznán 1. ledna 1994. Na základě toho se v roce 1996 mohlo Nauru zúčastnit prvních olympijských her, v daném roce konaných v Atlantě. V roce 2016 v Rio de Janeiru tedy Nauru startovalo již na svých šestých olympijských hrách. Na předchozích hrách se však nikomu z reprezentantů nepodařilo pro Nauru získat medaili.\n\nV judu zemi reprezentoval Ovini Uera, který s judem začal až v roce 2012, a účastnil se tak svých prvních olympijských her. Na hry se kvalifikoval díky kontinentální kvótě pro oblast Oceánie jako nejvýše postavený nauruský judista podle světového žebříčku aktuálního ke dni 30. května 2016.\n\nNa olympijských hrách startoval ve váhové kategorii mužů do 90 kg. V úvodním kole se postavil reprezentantovi Belize Renicku Jamesovi, kterého během boje dostal dvakrát na waziri technikou \"soto-makikomi\" a postoupil tak do dalšího kola. V něm se postavil favorizovanému Varlamu Lipartelijanimu z Gruzie, se kterým prohrál a skončil tak na děleném 9. místě.\nNauru od Mezinárodní vzpěračské federace obdrželo možnost poslat na olympijské hry svého reprezentanta do mužské soutěže ve vzpírání na základě nevyužitého kvalifikačního místa. Historie účasti nauruských vzpěračů na olympijských hrách sahá až do roku 1996, kdy se země her účastnila poprvé. Bývalý reprezentant v této disciplíně, Marcus Stephen, se po ukončení sportovní kariéry dokonce stal prezidentem Nauru.\n\nNa olympijských hrách v Rio de Janeiru reprezentoval zemi Elson Brechtfeld ve váhové kategorii mužů do 56 kg. Celkem dosáhl výsledku 223 kg a umístil se tak na 15. místě z 19 startujících vzpěračů (3 však závod nedokončili a 1 byl diskvalifikován).\n\n"}
{"id": "1501456", "url": "https://cs.wikipedia.org/wiki?curid=1501456", "title": "Skrjabinové", "text": "Skrjabinové\n\nSkrjabinové ( \"Скрябины\") je starý ruský šlechtický rod.\n\nPůvodně se jednalo o dva bojarské rody bez titulu (Morozovové a Travinové) a několik staroruských šlechtických rodů různého původu bez titulu. Větev Morozovů vyhasla v 16. století. Členové této větve měli nižší postavení v bojarské dumě.\n\nJedna z větví Skrjabinů, původem od Fjodora, mladšího syna bojara Timofeje Grigorjeviče Skrjaby Travina (stejně jako rod vojevůdce Michaila Fjodoroviče Skrjabina), byl v ženské linii spřízněn s vlivnými šlechtickými rody Borisových, Buninových, Kadnikovových, Mičurinových, Muromcevových, Rjazancevových ad.\n\n"}
{"id": "1501459", "url": "https://cs.wikipedia.org/wiki?curid=1501459", "title": "Razin", "text": "Razin\n\nPříjmení Razin (, v ženské podobě ) má více nositelů:\n\n"}
{"id": "1501462", "url": "https://cs.wikipedia.org/wiki?curid=1501462", "title": "Martin Horský", "text": "Martin Horský\n\nMartin Horský (* 15. ledna 1978 Plzeň) je český scenárista a režisér.\n\nPo sportovním gymnáziu ve Vimperku vystudoval pedagogickou fakultu Západočeské univerzity v Plzni katedru tělesné výchovy a sportu.\n\n"}
{"id": "1501465", "url": "https://cs.wikipedia.org/wiki?curid=1501465", "title": "Turistická značená trasa 4607", "text": "Turistická značená trasa 4607\n\nTuristická trasa má svůj počátek ve vrcholové partii Děvína v lese jižně od samotné kóty na rozcestí s červeně značenou hřebenovou trasou 0521 z Dolních Věstonic do Mikulova, její stejně značenou odbočkou na nedaleký vyhlídkový bod a naučnou stezkou Děvín. Trasa nejprve stoupá severním směrem po pěšině k vrcholu, kde se nachází vyhlídkový bod a vysílač. Zde se stáčí k jihozápadu a po příjezdové cestě ke zdejší stanici zpět do lesa opět na rozcestí s trasou 0521, kde končí.\n"}
{"id": "1501474", "url": "https://cs.wikipedia.org/wiki?curid=1501474", "title": "Er-chaj", "text": "Er-chaj\n\nEr-chaj (čínsky: 洱海; pinyin: Ěrhǎi) je jezero v čínské provincii Jün-nan. Nachází se v pohoří Cchang-šan nedaleko města Ta-li v nadmořské výšce 1972 m. Dosahuje délky 40 km a maximální šířky 8 km a s rozlohou 250 km² je sedmým největším sladkovodním jezerem v Číně. Nejvyšší hloubka činí 11 metrů. Z jezera vytéká řeka Jang-pi, která je přítokem Mekongu.\n\nNázev jezera pochází z jeho tvaru, kterým připomíná Buddhovo ucho. Na jeho březích žijí domorodí Pajové, známí svojí technikou rybolovu pomocí cvičených kormoránů. V jezeře se vyskytují endemické druhy ryb, např. kapr vousatý, kapr mekongský nebo parmička dalinská, které jsou ohroženy vyhynutím. V období království Nan-čao se zde nacházela jelení obora.\n\nDíky zachované přírodě je okolí jezera oblíbenou turistickou destinací a stěhují se sem za inspirací také čínští umělci. Na pobřeží se nachází velký park, je možno podniknout vyhlídkové plavby, např. na ostrov s velkou sochou bohyně Kuan-jin.\n\n"}
{"id": "1501476", "url": "https://cs.wikipedia.org/wiki?curid=1501476", "title": "Turistická značená trasa 7626", "text": "Turistická značená trasa 7626\n\nTuristická trasa má svůj počátek v centru Pavlova na rozcestí se zeleně značenou trasou 4565 z Nových Mlýnů do Horních Věstonic a Naučnou stezkou Děvín. Trasa opouští Pavlov po silnici jihozápadním směrem v souběhu s Vinařskou naučnou stezkou. Asi 300 metrů za vsí silnici i naučnou stezku opouští a po pěšině stoupá k severozápadu nejprve vinicemi a poté lesem do východního svahu Děvína na rozcestí opět se zeleně značenou trasou 4565 a naučnou stezkou Děvín, kde končí.\n\n"}
{"id": "1501477", "url": "https://cs.wikipedia.org/wiki?curid=1501477", "title": "Seznam dílů seriálu Amphibia", "text": "Seznam dílů seriálu Amphibia\n\nToto je seznam dílů seriálu \"Amphibia\".\n"}
{"id": "1501481", "url": "https://cs.wikipedia.org/wiki?curid=1501481", "title": "Palau na Letních olympijských hrách 2008", "text": "Palau na Letních olympijských hrách 2008\n\nPalau se účastnilo Letních olympijských her 2008 a zastupovalo ho 5 sportovců ve 3 sportech (3 muži a 2 ženy). Jednalo se o třetí start tohoto státu na letních olympijských hrách. Vlajkonošem výpravy během zahajovacího ceremoniálu byl zápasník Elgin Elwais. Během zakončení her byla vlajkonoškou výpravy plavkyně Amber Yobech. Nejmladší z týmu byla Amber Yobech, které v době konání her bylo 17 let. Nejstarší z týmu byla Peoria Koshiba, které bylo v době konání her 29 let. Nikomu z výpravy se během her nepodařilo získat medaili.\n\nV atletice bylo Palau reprezentováno sprinterem Jessem Tamangrowem a sprinterkou Peoriou Koshibou. Jesse Tamangrow startoval v závodu na 100 m a byla to jeho první a také jediná účast na olympijských hrách. V rozběhu zaběhl čas 11,38 sekundy a skončil na 7. místě. Tento výkon na postup do dalšího kola neumožnil.\n\nTaké Peoria Koshiba zemi reprezentovala v běhu na 100 m. V Pekingu to byla její již druhá olympijská účast. Poprvé startovala na hrách v Sydney, kde zaběhla čas 12,66 sekundy. V Pekingu se jí k tomuto času přiblížit nepodařilo a v rozběhu zaběhla čas 13,18 sekundy, který ji zařadil na 8. místo. Do dalšího kola tedy nepostoupila.\n17letá Amber Yobech byla nejmladší členkou výpravy. Startovala v závodě na 50 m volným způsobem a dosáhla času 30,00 sekund, který na postup do dalšího kola nestačil. Celkově tak skončila na 71. místě z 90 startujících plavkyň.\nV zápase bylo Palau na olympijských hrách reprezentováno dvěma zápasníky. Prvním z nich byl Florian Skilang Temengil, který startoval v zápase ve volném stylu ve váhové kategorii mužů nad 120 kg. Bez nutnosti zápasit v kvalifikaci podlehl svému prvnímu soupeři, maďarskému reprezentantovi Ottó Aubélimu. Celkově tak skončil na 16. místě z 20 startujících závodníků.\n\nHistoricky prvním reprezentantem Palau, který se na olympijské hry kvalifikoval díky svému výkonu nikoli pomocí kvót, byl Elgin Loren Elwais. Ten startoval v zápase v řecko-římském stylu ve váhové kategorii mužů do 55 kg. I když nemusel zápasit v kvalifikaci, podlehl hned svému prvnímu soupeři, kterým byl íránský reprezentant Hamíd Surían. Celkově tak skončil na posledním 19. místě.\nLetní olympijské hry 2008 z Pekingu byli prvními olympijskými hrami, kdy obyvatelé Palau měly možnost sledovat všechny soutěže ve své zemi. To umožnila speciální dohoda mezi \"Palau National Communications Corporation\" a \"TV New Zealand\".\n\n"}
{"id": "1501498", "url": "https://cs.wikipedia.org/wiki?curid=1501498", "title": "Miroslav Venkrbec", "text": "Miroslav Venkrbec\n\nMiroslav Venkrbec (* 11. února 1961) je bývalý český hokejový útočník. Po skončení aktivní kariéry působil jako trenér. Jeho synem je hokejista Matouš Venkrbec.\nV československé lize hrál za TJ Vítkovice. V roce 1981 získal s Vítkovicemi československý mistrovský titul. Dále hrál i za TJ Meochema Přerov, TJ DS Olomouc, na vojně za VTJ Topoľčany a v Německu za ERC Ingolstadt. Získal zlatou medaili na Mistrovství Evropy juniorů v ledním hokeji 1979 a reprezentoval Československo na Mistrovství světa juniorů v ledním hokeji 1980, kde tým skončil na 4. místě.\n\n"}
{"id": "1501500", "url": "https://cs.wikipedia.org/wiki?curid=1501500", "title": "TJ Sokol Mysločovice", "text": "TJ Sokol Mysločovice\n\nTělovýchovná jednota Sokol Mysločovice je fotbalový klub z Mysločovic na Zlínsku, který byl založen v roce 1952. Od sezony 2015/16 nastupuje v Okresním přeboru Zlínska (8. nejvyšší soutěž).\n\nNejvětším úspěchem klubu je účast ve třech ročnících Divize D (1997–2000).\n\nSvoje domácí zápasy hraje na fotbalovém hřišti v Mysločovicích.\n\nZdroj: \n\nSokol byl v Mysločovicích založen v roce 1932, ke vzniku fotbalového klubu však došlo až roku 1952.\n\nMysločovice začínaly ve IV. třídě okresu Gottwaldov (nynější Zlín), odkud v sezoně 1959/60 postoupily do III. třídy. Prvního postupu do nejvyšší okresní soutěže se dočkaly v ročníku 1980/81 a od sezony 1981/82 hrály v okresním přeboru.\n\nNa jaře 1981 vyhrály Mysločovice Pohár Okresního fotbalového svazu Gottwaldov (nynější Zlín). První finálové utkání ročníku 1980/81 se hrálo v pátek 1. května 1981 v Biskupicích a domácí mužstvo TJ Tatran Družstevník Biskupice je vyhrálo 2:0 (poločas 1:0). Odvetný zápas se hrál v pátek 8. května 1981 v Mysločovicích, domácí v něm zvítězili 3:0 (poločas 1:0) a stali se vítězi okresního poháru. Na jaře 1982 si Mysločovice zopakovaly vítězství v Poháru OFS Gottwaldov a kvalifikovaly se do Jihomoravského krajského poháru. V něm dokázaly vyřadit Fatru Napajedla a nestačily na Jiskru Otrokovice (obě mužstva byla účastníky I. A třídy Jihomoravského kraje).\n\nPo skončení ročníku 1993/94 došlo za pomoci sponzorů k odkoupení účasti v I. A třídě od klubu TJ Střílky. Největším sponzorem Mysločovic se stala firma STIVAL. V ročníku 1995/96 vyhrály Mysločovice I. A třídu, v sezoně 1996/97 zvítězily i ve Středomoravském župním přeboru a od sezony 1997/98 bojovaly v divizi.\n\nV sezonách 1997/98, 1998/99 a 1999/00 se klub účastnil Poháru Českomoravského fotbalového svazu. V ročníku 1997/98 narazil v předkole na divizní mužstvo Dukly Hranice, které po nerozhodném výsledku 3:3 vyřadil v penaltovém rozstřelu 4:3. V prvním kole pak nestačil na třetiligové mužstvo SK Hranice a po domácí prohře 0:3 byl vyřazen. V ročníku 1998/99 vyřadil v 1. kole třetiligové mužstvo Slovácké Slavie Uherské Hradiště (nerozhodně 1:1, penaltový rozstřel 3:2), ve druhém kole vyhrál 3:0 na hřišti svého divizního soupeře ze Slavičína (1 500 diváků) a postoupil tak do 3. kola. Ve středu 28. října 1998 se FCS Mysločovice utkal před zraky 4 000 diváků s úřadujícím mistrem ligy Spartou Praha a po porážce 0:8 byl z dalších bojů vyřazen. V ročníku 1999/00 vypadly Mysločovice hned v 1. kole s třetiligovým mužstvem Kunovic.\n\nV Mysločovicích působili mj. prvoligoví hráči Aleš Ryška (jaro 1996, odešel do Uherského Brodu) a Petr Podaný (podzim 1997, odešel do Spartaku Hluk). V sezonách 1995/96, 1996/97 a v prvních osmi zápasech ročníku 1997/98 vedl A-mužstvo Zdeněk Mandík, kterého nahradil hrající trenér Petr Podaný. V roce 1999 se hlavní sponzor dostal do problémů, což předznamenalo návrat A-mužstva do okresních soutěží (od sezony 2004/05 včetně).\n\nOd srpna 2016 je předsedou klubu Milan Dřímal.\n\nKlub má k dispozici travnaté hřiště (100×50 metrů). Součástí Sokola je mj. ubytovna.\n\nPoznámky:\n\nTJ Sokol Mysločovice „B“ je rezervním týmem Mysločovic, který se pohybuje v okresních soutěžích. B-mužstvo bylo do soutěže poprvé přihlášeno v sezoně 1978/79.\n\n"}
{"id": "1501519", "url": "https://cs.wikipedia.org/wiki?curid=1501519", "title": "Eliška Walterová", "text": "Eliška Walterová\n\nEliška Walterová (* 13. července 1943 Humpolec) je česká pedagožka, která se zabývá srovnávací pedagogikou a analýzou zahraničních vzdělávacích systémů a možnostmi využití jejich zkušeností v českém vzdělávání. Je rovněž autorkou nových vzdělávacích programů, které reflektují potřeby škol i žáků a žákyň. Na Pedagogické fakultě UK založila výzkumné pracoviště. \n\nJe autorkou knihy Školství - věc /ne)veřejná, která zpracovává výsledky analýz názorů a postojů české veřejnosti ke školství a vzdělávání včetně názorů na jeho vývoj, reformy a současné problémy.\n\nOd roku 2015 je členkou Vědecké rady Fakulty humanitních studií, UTB ve Zlíně. Od roku 1998 do 2014 byla ředitelkou Ústavu výzkumu a rozvoje vzdělávání. Od roku 2004 do 2016 byla členkou World Council of Comparative Education Societies (WCCES).\n\n"}
{"id": "1501540", "url": "https://cs.wikipedia.org/wiki?curid=1501540", "title": "Česká barmanská asociace", "text": "Česká barmanská asociace\n\nČeská barmanská asociace zdržuje profesionální barmany, baristy, teatendery a další specialisty na přípravu alkoholických i nealkoholických nápojů. \n\nDělí se do pěti sekcí: Czech Mixologist, Mistr Kávy, Czech Flair Team, Czech Teatenders, Czech Beer Specialist. \n\nDne 10. října 1987 se v hotelu Rozkoš u České Skalice sešlo 26 účastníků barmanského kurzu, kteří se rozhodli založit barmanskou profesní organizaci. Ta získala název Šejkr Klub a k její ustavující schůzi došlo 10. 1. 1988. Čítala 47 členů, předsedou se stal Vlastimil Machač, čestným předsedou Bohumil Pavlíček. Členové připravili plán na rok 1988, zásady činnosti, emblém, vlajku i hymnu, to se stala skladba Moje píseň z filmu Světla ramp. Sdružení spadalo pod Československou vědecko-technickou společnost (ČSVTS) východočeského kraje. \n\nŠejkr klub pořádal semináře, kurzy, barmanské soutěže až do sametové revoluce. V roce 1990 se osamostatnil od ČSVTS a pod názvem Asociace československých nápojářů začal fungovat samostatně. V témže roce byl přijat do IBA (International Bartenders Association) na kongresu v Mexiku a přejmenován na Československou barmanskou asociaci. Od roku 1993 v ČR funguje pod jménem CBA – Česká barmanská asociace. \n\nOd roku 2018 CBA sídlí v centru Abzac na adrese Šimáčkova 704/135 v brněnské Líšni. \n\n"}
{"id": "1501546", "url": "https://cs.wikipedia.org/wiki?curid=1501546", "title": "Archip Georgijevič Abaginskij", "text": "Archip Georgijevič Abaginskij\n\nArchip Georgijevič Abaginskij (rusky Архип Георгиевич Абагинский; 20. ledna 1907, Abaga – 22. září 1960, Jakutsk) byl rusko–jakutský básník a překladatel.\nNarodil se ve vesnici Abaga v Jakutské oblasti v rolnické rodině. Vyučoval na venkovských školách, pracoval v redakcích novin \"Mladý bolševik\" a \"Buď připraven!\", stejně jako v Jakutském knižním nakladatelství a ve Výboru pro rozhlasové vysílání. V letech 1930 až 1932 studoval na Irkutském pedagogickém institutu, kde byl zvolen členem organizace spisovatelů východní Sibiře. Během války se zúčastnil bojů proti Japoncům.\n\nZačal psát v roce 1923 a první sbírka \"Básně a písně\" byla vydána v roce 1927. Jeho hlavní díla se týkala role Komunistické strany Sovětského svazu ve vývoji sovětské společnosti a státu. Mnoho lyrických básní Abaginského se stalo lidovými písněmi. \n\nPřeložil díla mnoha ruských spisovatelů do jakutštiny ( Alexandr Sergejevič Puškin, Ivan Sergejevič Turgeněv, Maxim Gorkij a Korněj Čukovskij).\n"}
{"id": "1501547", "url": "https://cs.wikipedia.org/wiki?curid=1501547", "title": "Žebříček IIHF 2019", "text": "Žebříček IIHF 2019\n\nŽebříček IIHF 2019 je žebříček národních týmů v ledním hokeji sestavený Mezinárodní federací ledního hokeje pro rok 2019.\n\n"}
{"id": "1501552", "url": "https://cs.wikipedia.org/wiki?curid=1501552", "title": "Seznam představitelů Litoměřic", "text": "Seznam představitelů Litoměřic\n\nToto je seznam představitelů města Litoměřic\n\n\n"}
{"id": "1501553", "url": "https://cs.wikipedia.org/wiki?curid=1501553", "title": "Feng Jü-siang", "text": "Feng Jü-siang\n\nFeng Jü-siang (znaky tradiční: 馮玉祥, znaky zjednodušené: 冯玉祥, pchin-jin: \"Féng Yùxíang\", \"Feng Yuxiang\") (6. listopadu 1882 Čínské císařství - 1. září 1948, Černé moře) byl čínský vojenský velitel a militarista, často nazývaný \"křesťanský generál\". Během 2. č'-lijsko-feng-tchienské války pomohl zničit kliku Č'-li. V roce 1926 se se svou křesťanskou vojenskou klikou Kuo-min-ťün přidal ke kuomintangskému pochodu na sever.\n\nFeng Jü-siang se narodil do vojenské rodiny ve městě Pao-ting, ležící v provincii Che-pej . Feng se přidal do an-chuejské armády již ve 14 letech. V roce 1902, v jeho 20 letech, sloužil pod velením Jüan Š'-kchaje (znaky zjednodušené: 袁世凯: pchin-jin: \"Yuán Shìkǎi, Yuan Shikai\") v Pej-jangské armádě (znaky zjednodušené: 北洋軍, pchin-jin: \"Běiyángjūn\"), kde se brzy vypracoval na vysoký post. Až do Sinchajské revoluce v roce 1911 byl příznivcem dynastie Čching, ale během této revoluce, jako reakci na Wu-čchangské povstání z 20. října 1911, zorganizoval neúspěšné povstání v provincii Che-pej ve městě Lan-čou 3. ledna 1912 a byl propuštěn z armády. Se založením Čínské republiky začal znovu svoji kariéru. V roce 1914 přijal křesťanství i s křesťanskými způsoby života - odtud přezdívka \"křesťanský generál\".\n\nV roce 1916 zemřel Jüan Š'-kchaj a Feng Jü-siang se spojil s č'-lijskou klikou (znaky zjednodušené: 直(隶)系军阀, pchin-jin: \"Zhí (lì) xì jūnfá\"), která se vytvořila kolem Feng Kuo-čanga (znaky zjednodušené: 冯国璋, pchin-jin: \"Féng Guózhāng,\" \"Feng Guozhang\"). Po smrti Feng Kuo-čanga v roce 1919 vedení kliky Č'-li převzal Cchao Kchun (znaky zjednodušené: 曹锟, pchin-jin: \"Cáo Kūn, Cao Kun\") a Wu Pchej-fu (znaky zjednodušené: 吴佩孚, pchin-jin: \"Wú Pèifú, Wu Peifu\"). V roce 1922–1924 proběhla Č'-lijsko-feng-tchienská válka, ve které zvítězila klika Č'-li, kde velel i Feng Jü-siang. Po této válce byl Feng Jü-siang pověřen správou příměstských oblastí kolem Pekingu. Později v roce 1924 došlo ale ještě k 2. č'-lijsko-feng-tchienské válce (znaky zjednodušené: 第二次直奉战争, pchin-jin: \"Dì èr cì Zhí Fèng Zhànzhēng\"). Feng Jü-siang se v této válce odvrátil od obou vůdců Č'-lijské kliky, a začal tajně spolupracovat s velitelem feng-tchienské kliky (znaky zjednodušené: 奉系军阀, pchin-jin: \"Fèng Xì Jūnfá\") Čang Cuo-linem (znaky zjednodušené: 张作霖, pchin-jin: \"Zhāng Zuòlín, Zhang Zuolin\"). V klíčovém momentě bitvy se Feng se svými vojsky vydal do Pekingu, kde uskutečnil pekingský převrat (znaky zjednodušené: 北京政变, pchin-jin: \"Běijīng Zhèngbiàn\"). Při tomto převratu byl svržen dosavadní prezident Cchao Kchun a poslední císař Pchu-I byl 5. října 1924 vykázán ze Zakázaného města. Po svržení Cchao Kchuna byl dosazen na post prezidenta bývalý velitel an-chuejské kliky Tuan Čchi-žuej. Ještě v roce 1924 Feng Jü-siang vytvořil vlastní vojenskou frakci Kuo-min-jün (znaky zjednodušené: 国民军, pchin-jin: \"Guómínjūn\").\n\nKuo-min-jün (znaky zjednodušené: 国民军, pchin-jin: \"Guómínjūn\"), neboli Národní lidová armáda, nebo také Sevorozápadní armáda (znaky zjednodušené: 西北军, pchin-jin: \"Xīběijūn\"). Feng Jü-siang po vojácích požadoval přijetí křesťanství a mimořádné fyzické výkony. Feng silně bojoval proti korupci, jejíž každý sebepatrnější náznak trestal. Vojáci měli zakázáno požívat alkohol, hrát hazardní hry a sázet, užívat si s prostitutkami, kouřit opium, dokonce nesměli klít. Díky těmto všem požadavkům a zásadám bylo vojsko disciplinované a loajální. Feng na území ovládaným jeho vojskem potlačil nepokoje, zakázal prostituci, sázení a kouření opia. Založil rehabilitační centra pro žebráky, sanatoria pro drogově závislé a sirotčince. V době míru byli jeho muži zapojeni do prací na veřejně prospěšných projektech jako stavění silnic, sázení stromů a stavění protizáplavových bariér.\n\nRoku 1925 došlo k mocenským sporům a Feng byl na čas nucen odejít do exilu do Sovětského svazu. V roce 1926 se připojil ke Kuomintangu (znaky zjednodušené: 国民党, pchin-jin: \"Guómíndǎng\") při pochodu na sever (znaky zjednodušené: 北伐, pchin-jin: \"Běi fá\"). V roce 1928 dobyl společně s Národně revoluční armádou, pod velením Čankajška, Peking a zaujal několik funkcí ve vládě.\nV roce 1930 vyjádřil Feng Jü-siang nesouhlas s Čankajškovou politikou. Spolu s Jen Si-šanem (znaky zjednodušené: 阎锡山, pchin-jin: \"Yán Xíshān, Yan Xishan\") vyhlásil vlastní Pekingskou vládu. Tím vyhlásil válku proti Čankajškovi. Boj skončil vítězně pro Čankajška. Feng Jü-siang společně s dalšími militaristy pokračoval v boji proti Čankajškovi v občanské válce (znaky zjednodušené: 中原大战, pchin-jin: \"Zhōngyúan Dàzhàn\"). V 30. letech se Feng pokoušel o obnovení frakce Kuo-min-ťün, ale vždy neúspěšně. V roce 1935 byl i přes odlišné názory na Čankajškovu vládu dosazen do několika vojenských funkcí v kuomintangské vládě. V roce 1946 odletěl Feng jako výzkumný pracovník do USA, kde šířil otevřenou kritiku Čankajška, po čemž byl z funkcí odvolán. Poslední roky života spolupracoval s Komunistickou stranou Číny. 1. září roku 1948 Feng uhořel po vzplanutí projektoru, na nákladní lodi v Černém moři.\n"}
{"id": "1501559", "url": "https://cs.wikipedia.org/wiki?curid=1501559", "title": "Mistrovství světa v hokejbalu 2019", "text": "Mistrovství světa v hokejbalu 2019\n\n13. Mistrovství světa v hokejbalu se konaly od 14. června do 22. června 2019 v Košické Steel Aréně na Slovensku.\n\nDohromady se zúčastnilo 15 mužských týmů a 5 ženských týmů. A hralo se ve jedné velké aréně a jedné malé aréně.\n"}
{"id": "1501560", "url": "https://cs.wikipedia.org/wiki?curid=1501560", "title": "Nikita Gótský", "text": "Nikita Gótský\n\nNikita (Gótský) ( \"Никита\", \"Микита\", z řeckého \"Νικήτας\" \"Niketas\") ( - 372) je křesťanský světec-mučedník uctívaný především v Rusku. Jeho svátek se slaví 15. září.\n\nNikita byl gótský žoldnéř, který žil v Podunají v pohraniční oblasti Byzantské říšes a při svém křtu dostal své řecké jméno. Společně s Wulfilou šířil křesťanskou víru mezi Góty a bojoval proti pohanskému králi Athanarichovi. Ten jej nechal roku 372 upálit na hranici.\n\nPodle legendy ho měl ďábel v podobě anděla přemlouvat, aby přinesl oběť pohanským bohům a zachránil si tak život. To však Nikita odmítl a skrze moditbu a s pomocí archanděla Michaela ďábla zahnal na útěk.\n\nV Rusku, na Ukrajině a v Srbsku je sv. Nikitovi zasvěceno několik kostelů.\n"}
{"id": "1501587", "url": "https://cs.wikipedia.org/wiki?curid=1501587", "title": "Pareiasaurus", "text": "Pareiasaurus\n\nPareiasaurus byl rod pravěkého anapsidního plaza z čeledi pareiasauridae, který žil v období pozdního permu. Pojmenoval jej Richard Owen v roce 1876, fosílie se nalezly v jižní Africe.\n\nPareiasaurus vypadal jako typický pareiasaurid. Jednalo se o mohutného, asi 2,5 metru dlouhého, pomalého plaza, který se trochu podobal svému příbuznému scutosaurovi.\n\nPareiasaurus měl končetiny podobné sloním a na rozdíl od scutosaura doširoka rozkročené, aby mohly nést mohutné tělo. Jeho hřbet byl chráněný kostěnými štíty. V pevné lebce pokryté jehlicovitými a bradavičnatými výstupky rostly zuby přizpůsobené k drcení tuhé rostlinné potravy, z čehož se usuzuje, že byl zřejmě býložravec. Zuby mu rostly i na patře.\n\nPareiasaurus se vyskytoval v jižní a východní Africe a ve východní Evropě. Přítomnost tak velkých býložravců jako je pareiasaurus nebo scutosaurus v této oblasti nasvědčuje, že zde v té době panovalo teplé a stálé podnebí.\n\nP. nasicornis (Haughton a Boonstra, 1929) se našel v oblasti \"Tropidostoma\" v jihoafrické pánvi Karoo. Tato raná forma je jedním z prvních představitelů rodu. Původně se řadila Ido rodu \"Pareiasuchus\". Čenich je silně pancéřovaná a nese rohovitý výčnělek. Zuby jsou vybaveny 11 (možná i 13 či 15) hrbolky. Jde o velké zvíře: jeho lebka na délku měří asi 50 cm. Tento druh může být předkem \"Pareiasaura peringueyi\".\n\nP. peringueyi (Haughton a Boonstra, 1929) pochází z oblasti \"Cistecephalus\" v jihoafrické pánvi Karoo. Dochovala se téměř kompletní kostra nalezená v řece Zak v JAR. Jde o zvíře střední velikosti s lebkou dlouhou 36 cm. Typická je pro ni velká oblast malé čelistní kosti nahnuté daleko směrem dovnitř i vně tak, že její spodní okraj tvoří úhel cca 120° s hranou člisti; líc má velké kostnaté výčnělky. V horní čelisti se nachází alespoň 13 párů zubů, každý se 13 nebo možná 15 hrbolky.\n\nP. serridens (Owen, 1876) pochází z oblasti \"Dicynodon\" v jihoafrické pánvi Karoo. Tento pozdní druh je pro rod \"Pareiasuchus\" druhem typovým a představuje vrchol rodokmenu. Má dobře vyvinutý pancíř, krátká lebka dosahuje délky asi 40 cm se 14 páry zubů, každý s 9 až 11 hrbolky. Za povšimnutí stojí rozšířená oblast malé čelistní kosti.\n"}
{"id": "1501588", "url": "https://cs.wikipedia.org/wiki?curid=1501588", "title": "Signální věž Pike Hill", "text": "Signální věž Pike Hill\n\nSignální věž byla postavena na kopci Pike Hill v době, kdy se budovalo opevnění severní hranice římské provincie Británie. Jde o jeden z mála pozůstatků římské hranice z doby před Hadriánovým valem. Signální věže a celá řada pevností byly postaveny při této římské silnici, která spojovala významné vojenské pevnosti v Corbridge a Carlisle. K tomu došlo po stažení římské armády ze Skotska kolem roku 100 a před vybudováním Hadriánova valu, které začalo v roce 125. Stanice na vrchu Pike Hill posílala signály dvěma blízkým stanicím: Gillalees Beacon a Barrock Fell.\n\nKdyž pokračovala výstavba Hadrianova valu v této oblasti, signální věž do ní začlenili. Umístili ji zhruba 200 metrů na východ od věžičky Turret 52A (Banks East) a západně od Turret 51B (Leahill Turret).\n\nV signální věži pravděpodobně sloužila část posádky mílového kastelu Milecastle 52. Důkaz o tom je spatřován v mimořádné velikosti této pevnosti (je o 20% větší než jakákoli jiná z mílových).\n\nArcheologické výzkumy ukázaly, že věž byla postavena dříve než val, pravděpodobně za císaře Trajána. Věž vystupovala hranou z valu, stála k němu v úhlu 45°. Toto postavení mělo za cíl zlepšit viditelnost signálu. Na sever od věže leží příkop a kopíruje její tvar.\n\nSignální věž měla půdorys ve tvaru čtverce o straně přibližně 6 metrů. Stála na plošině z kamenné drti a hluboké nalezené základy ukazují, že stavba dosahovala značné výšky. Zdi v moderní době nepřekračují výšku 0,6 metru.\n\n\n\n"}
{"id": "1501596", "url": "https://cs.wikipedia.org/wiki?curid=1501596", "title": "Olavi Salsola", "text": "Olavi Salsola\n\nOlavi Armas Tapani Salsola (26. prosince 1933 Keuruu – 8. října 1995 Rauma) byl finský atlet, věnující se běhům na středních tratích, člen klubu Turun Urheiluliitto. Na Letních olympijských hrách 1956 vypadl v závodě na 1500 m v rozběhu, na mistrovství Evropy v atletice 1958 obsadil na této trati 12. místo. Stal se mistrem Finska v běhu na 800 m v letech 1955 a 1957 a ve štafetě na 4×800 m v letech 1957 a 1958. Vytvořil světový rekord v běhu na 1500 metrů, když 11. července 1957 zaběhl v Turku čas 3:40,2 minut. Závod je známý jako „den tří Olaviů“, protože světový rekord překonali také druhý v cíli Olavi Salonen a třetí Olavi Vuorisalo. Rekordmanem však Salsola zůstal jediný den, než ho překonal československý reprezentant Stanislav Jungwirth časem 3:38,1. \n\n"}
{"id": "1501597", "url": "https://cs.wikipedia.org/wiki?curid=1501597", "title": "Gilda (zpěvačka)", "text": "Gilda (zpěvačka)\n\nGilda (11. října 1961 Buenos Aires, Argentina – 7. září 1996 Villa Paranacito, Argentina), vlastním jménem Miriam Alejandra Bianchi, byla argentinská zpěvačka.\n\nPůvodně pracovala jako učitelka v mateřské škole v Buenos Aires. Vdaná byla od svých 18 let, s podnikatelem Raúlem Magnim měla syna a dceru. V roce 1990 se zúčastnila konkurzu, v němž skladatel a klávesista Juan Carlos „Toti“ Giménez hledal zpěvačku pro žánr cumbia. Bianchi jej vyhrála a následujícího roku se stala jednou ze zpěvaček nové Giménezovy skupiny La Barra. Po jejím rozpuštění následně krátce působila v další jeho skupině Crema Americana. Společně s Giménezem, který se stal i jejím partnerem, si poté postavila vlastní kapelu a zamířila na sólovou dráhu pod uměleckým jménem Gilda. Debutové album \"De corazón a corazón\" vydala v roce 1992. Její čtvrté album \"Corazón valiente\" z roku 1995 se stalo hitem nejen v Argentině, kde získalo zlatou a dvojitou platinovou desku, ale i v dalších zemích Jižní Ameriky.\n\nPři cestě na koncert v Concordii dne 7. září 1996 se autobus, v němž celá kapela cestovala, na 129. kilometru silnice č. 12 poblíž vesnice Villa Paranacito čelně střetl s brazilským kamionem, který chtěl předjíždět jiný nákladní vůz. Na místě zemřela zpěvačka, její patnáctiletá dcera, její matka, tři z hudebníků a řidič autobusu. Gilda byla pohřbena na hřbitově Chacarita v Buenos Aires. U místa nehody vzniklo vzpomínkové místo, tzv. Gildina svatyně (\"Santuario de Gilda\"), v němž se nachází i torzo havarovaného autobusu.\n\nPo její smrti vyšlo v roce 1997 album \"Entre el cielo y la tierra\" obsahující pět písní, které stihla dokončit pro připravovanou desku. Ty byly doplněny dvěma živými verzemi a třemi dalšími skladbami jiných interpretů. Začaly vycházet také různé kompilace vydaných písní a roku 1999 bylo vydáno i album \"Las alas del alma\" obsahující demo verze dříve nepublikovaných skladeb. V roce 2016 byl natočen biografický film \"Gilda, no me arrepiento de este amor\", v němž zpěvačku ztvárnila Natalia Oreiro.\n\n"}
{"id": "1501599", "url": "https://cs.wikipedia.org/wiki?curid=1501599", "title": "Kostel svatého Vojtěcha (Libice nad Cidlinou)", "text": "Kostel svatého Vojtěcha (Libice nad Cidlinou)\n\nKostel sv. Vojtěcha je římskokatolický farní kostel v obci Libice nad Cidlinou ležící v okrese Nymburk. Nachází se uvnitř obce, na východním konci návsi. Kromě samotného kostela k němu přináleží z východu domek hrobníka a ohraničující zeď. Zasvěcení kostela odkazuje na významného rodáka, svatého Vojtěcha (Vojtěch Slavníkovec), druhého pražského biskupa, který zde prožil část dětství a mládí.\n\nPůvodní dřevěný kostel sloužil zřejmě jako pohřební kostel synů Slavníkovců. Zasvěcený byl pravděpodobně svatému Bonifáci, později svatému Jiří (údajně vysvěcen svatým Vojtěchem).\n\nPo požáru koncem 14. století byl na místě starého románského kostela postaven nový kostel. Od roku 1746 byl na hlavním oltáři umístěn obraz svatého Vojtěcha a v roce 1832 byl kostel Vojtěchovi oficiálně zasvěcen. Téhož roku kostel znovu uchvátil požár. Obnova, jež proběhla v letech 1835–1836, zahrnula prodloužení chrámové lodi a pozdně empírovou úpravu tvaru jejích oken. Ke kostelu přibyla věž. Další úprava proběhla roku 1875, kdy byla fasáda pseudorenesančně upravena stavitelem Štěpničkou z Týnce nad Labem. Do dnešní podoby se dochovaly gotický presbytář a sakristie.\n\nKostel je jednolodní s polygonálním zakončením presbytáře, obdélnou sakristií po jižní straně a s hranolovou věží v západním průčelí. Kostel se datuje do poslední čtvrtiny 14. století, i když okenní kružby nasvědčují spíše jeho třetí čtvrtině.\n\nKostel má širší obdélnou loď. Je sklenuta pěti poli placky. Meziklenební pásy jsou široké, půlkruhové. Klenba dosahuje výšky asi 7 m. Kruchta je též podklenuta plackou, spočívá na dvou pilířích. Po každé straně lodi je pět obloukových oken. Na jižní straně lodi se nachází vezděná polygonální kamenná kropenka.\n\nPresbytář je sklenut dvěma nestejnými poli křížovými klenby a v závěru paprsčitě žebry hruškového profilu. Žebra dosedají na jehlancovité konzolky. Nad presbytářem se stýkají v neprofilovaném hmotném svorníku. Orientace presbytáře je, dle středověké zásady, na východ. Od chrámové lodi je oddělen barevně zvýrazněným triumfálním obloukem.\n\nJeho závěr je osvětlen čtyřmi lomenými dvojdílnými okny s kružbami. Pouze u severního jsou obloučky pod vrcholovým vzorcem zalomeny s nosníky, u zbývajících tří mají tvar půlkruhový s mniškami. Ve vrcholu jsou čtyřlist v opsaném kruhu, čtyřlist ve sférickém čtyřúhelníku, trojlist a trojlist ve sférickém trojúhelníku. Motiv trojlistu a čtyřlistu se začal uplatnit od počátku 14. století.\n\nZevně na severní stěně presbytáře jsou viditelné 3 zazděné výklenky se 2 představenými sloupy. Patrně se jedná o zbytek empírové oratoře, přistavěné k presbytáři roku 1835 a zbořené roku 1926. Téhož roku byla loď upravena novorenesančně a s ní byl zazděn jižní lomený portál na zalamujícím se trnoži, který je profilován drobným výžlabkem, hruškovcem a výžlabkem přecházejícím do oblounku. U vchodu do sakristie se nachází sedilia, na nichž během bohoslužeb sedal kněz a jeho asistence (jáhen, podjáhen). Sedilia je stavěna jako výklenek v síle stěny a zvýrazněna zkosením hran oblouku.\n\nNa jižní straně presbytáře se nachází obdélná sakristie. Do sakristie, obdobně zaklenuté křížovou žebrovou klenbou s přičleněnými trojbokými konzolami a profilovaným svorníkem, se otevírá segmentem překlenutý okosený portálek. Místnost slouží k uchovávání liturgického náčiní, mešních rouch atp. Severně od presbytáře se nachází malý pravoúhlý sanktuář.\n\nZařízení kostela pochází z různých historizujících slohů. Kazatelna, krucifix a varhany pochází z 18. století. Hlavní oltář je novogotický z roku 1897, s obrazem od Františka Maška z roku 1836.\n\nVěž kostela je přistavěna k západnímu průčelí lodi. Přes ni vede hlavní vstup do kostela. Korunní římsa je slícovaná s římsou kostela. Velké kulaté hodiny nad půlkruhovým oknem se opakují na všech stranách věže. Její střecha je jehlová se strmým sklonem.\n\nDo hřbitova se vstupuje brankou při jižní straně lodí a bránou severně západním průčelím kostela. Kolem kostela se nachází pozdně empírové náhrobky od J. Šejbala z Poděbrad kolem roku 1882 a náhrobky od S. a A. Suchardy kolem roku 1900.\n\nObdélná přízemní stavba je členěna soklem a podstřešní římsou. Je stavěna z opuky, cihel a ruly. Jeho valbovou střechu kryjí tašky bobrovky. V západním průčelí jsou dvě okna. V severním průčelí jsou dveře a vpravo od nich dveře zazděné. Podobně zazděné jsou na tom okna a dveře na jižním průčelí. Dispozice domu je rozdělen do tří místností. V západní polovině je jedná velká místnost, ve východní polovině jsou dvě místnosti vedle sebe. Ve velké místnosti uprostřed západní stěny je namalován obraz sv. Vojtěcha od malíře Červinky. Zajímavosti je, že pískovcový kvádřík s křížem vytesaným do hloubky, který dnes zdobí nový oltář kostela, byl zazděn ve zdi tohoto domku.\n\nOhradní zeď hřbitova byla stavěna z opuky, dnes sem tam doplněna cihlami. Na vnější straně spádové pískovcové desky kryjí původně omítnutou zeď. Při jižní straně lodi jsou kovaná vrata s pilíři s kamennými deskami, otočená proti západu. Severně od západní stěny lodi jsou kovaná vrata s pilíři.\n\n"}
{"id": "1501603", "url": "https://cs.wikipedia.org/wiki?curid=1501603", "title": "První divize 1923/24", "text": "První divize 1923/24\n\nSoutěžní ročník Prima Divisione 1923/24 byl 24. ročník nejvyšší italské fotbalové ligy. Soutěž začala 7. října 1923 a skončila 7. září 1924. Účastnilo se jí celkem 45 klubů. Kluby byli rozděleny na dvě skupiny. Na skupinu Lega Nord (severní část Itálie 24 klubů) a na skupinu Lega Sud (jižní část Itálie 21 klubů).\n\nTitul v soutěži obhajoval klub Janov CFC, který v minulém ročníku získal své 8. prvenství v soutěži.\n\n\n\n\n\n\n\n\n"}
{"id": "1501609", "url": "https://cs.wikipedia.org/wiki?curid=1501609", "title": "Rubén Rada", "text": "Rubén Rada\n\nOmár Rubén „El Negro“ Rada Silva (* 16. července 1943 Montevideo, Uruguay) je uruguayský zpěvák, perkusionista a hudební skladatel. Je významným představitelem uruguayské hudby, věnuje se žánrům candombe, murga, latin jazz či world fusion.\n\nHudbě se věnuje od dětství, v sedmnácti letech se pod pseudonymem Richie Silver stal frontmanem montevidejské skupiny Los Hot Blowers. Od roku 1965 působil v rockové skupině El Kinto, mezi lety 1971 a 1973 pak v krátce existující, ale významné kapele Totem, kombinující rock, candombe a jazz. Od 70. let hrál ve skupině Opa. Sólové kariéře se věnuje od konce 60. let 20. století, své debutové album, nazvané jednoduše \"Rada\", vydal roku 1969. Jako herec se objevil také v několika argentinských filmech.\n\n"}
{"id": "1501612", "url": "https://cs.wikipedia.org/wiki?curid=1501612", "title": "Luhačovice (zámek)", "text": "Luhačovice (zámek)\n\nZámek Luhačovice je barokní šlechtické sídlo, které se nachází na Masarykově ulici v jihozápadní části města Luhačovice (Zlínský kraj).\n\nZ roku 1412 pochází nejstarší písemná zpráva o tvrzi v Luhačovicích, která zanikla v době válek s Matyášem Korvínem. Roku 1629 zakoupili luhačovické panství Serényiové a v letech 1730 až 1738 nechal Wolfgang Serényi postavit jednopatrový barokní zámek se dvěma křídly, krytým vstupním schodištěm a hodinovou věží. K zámku patří také park a kaple zasvěcená svatému Josefovi, která složila jako luhačovický farní kostel od roku 1784 do roku 1997, kdy ji nahradil moderní kostel Svaté rodiny. V hospodářských budovách přiléhajících k zámku funguje restaurace a galerie, před zámkem je socha svatého Gotharda. \n\nVe dvacátém století prošel zámek rekonstrukcí. Po druhé světové válce Serényiové sídlo opustili a v roce 1948 bylo zestátněno. Město zde umístilo napřed mateřskou školu, později dům dětí a mládeže a základní uměleckou školu. V roce 2017 byl zámek navrácen potomkům původních majitelů, v roce 2019 bylo dohodnuto, že restituenti budou obývat polovinu zámku a ve druhé polovině zůstane základní umělecká škola, zatímco dům dětí a mládeže se přestěhuje do školy nad nádražím. \n"}
{"id": "1501629", "url": "https://cs.wikipedia.org/wiki?curid=1501629", "title": "Ivan Michejevič Pervušin", "text": "Ivan Michejevič Pervušin\n\nIvan Michejevič Pervušin (, 27. ledna 1827 Lysva – 29. června 1900 Mechonskoje) byl ruský kněz a matematik pracující zejména v teorii čísel.\n\nNa kněze studoval v Kazani, studia ukončil v roce 1852. Následně byl knězem, nejprve v Permu a následně pětadvacet let ve vesnici Zamarajevo ležící přibližně 220 kilometrů od Jekatěrinburgu. Ve volném čase se přitom věnoval matematice. V letech 1877 a 1878 zaslal Ruské akademiii věd dva články, v kterých dokázal složenost dvanáctého a třiadvacátého Fermatova čísla:\n\nformula_1 je dělitelné formula_2\n\na\n\nformula_3 je dělitelné formula_4\n\nV roce 1883 Pervušin ukázal, že číslo \n\nformula_5 = 2305843009213693951\n\nje Mersennovým prvočíslem. Tomuto číslu se pak přezdívalo \"Pervušinovo číslo\" a až do roku 1911, kdy R. E. Powers dokázal prvočíselnost formula_6 se jednalo o druhé největší známé prvočíslo po formula_7, jehož prvočíselnost dokázal v roce 1876 Édouard Lucas.\n\nV roce 1883 se Pervušin přesunul do nedalekého Šadrinsku. Tam zveřejnil článek, kterým se znelíbil a musel v roce 1887 odejít do vyhnanství do vesnice Mechonskoje, kde i zemřel.\n"}
{"id": "1501636", "url": "https://cs.wikipedia.org/wiki?curid=1501636", "title": "Decathlon", "text": "Decathlon\n\nDecathlon je francouzský prodejce sportovního zboží. S více než 1500 obchody ve 49 zemích je největším světovým prodejcem sportovního vybavení. První prodejny otevřel v roce 1976.V Česku má Decathlon 23 prodejen (stav k roku 2020), první otevřel v roce 2010.\n\nNázev \"Decathlon\" znamená desetiboj.\n\n"}
{"id": "1501640", "url": "https://cs.wikipedia.org/wiki?curid=1501640", "title": "Plískavice", "text": "Plískavice\n\nPlýskavice je český rodový název pro několik druhů delfínovitých kytovců:\n"}
{"id": "1501641", "url": "https://cs.wikipedia.org/wiki?curid=1501641", "title": "Poštovní známky a poštovní historie Rakouska", "text": "Poštovní známky a poštovní historie Rakouska\n\nTento článek poukazuje na poštovní minulost Rakouska-Uherska a posléze Rakouska. \n\nPrvní známky rakouského císařství byly poprvé zveřejněny 1. června 1850: erb s textem KK Post-Stempel. Slovo \"Rakousko\" se neobjevuje, což je logické, protože vydaná série sloužila v celém rakouském císařství – de facto v celé střední Evropě: \n\n\nJazyky používané v říši byly: němčina, italština, maďarština, čeština, srbochorvatština, polština a francouzština (pošt. zn. \"Chargé\"). \n\nPro lepší pochopení historického kontextu, přejděte na článek Rakousko-Uhersko.\n\nPrvní emise poštovních známek Rakouského císařství byla série zoubkovaných známek představujících erb. Nejprve byly vytištěny na hrubém ručním papíře, ale po roce 1854 byl místo toho použit hladký strojový papír. Série mezi lety 1858 a 1861 používaly profil císaře Františka Josefa, pak se navrátilo znovu k erbu, v oválném rámu. Série \"čtyř klišé\" z roku 1850 měla natištěné kříže sv. Ondřeje, za jeden kus se platilo i mnoho zlatých.\n\nŠarlatový Červený Merkur, nebo “rote Merkur”, vydaný 21. března 1856 je nejvzácnější novinovou známkou schválenou 12. září 1850, která znázorňovala hlavy Merkuru, ale žádnou denominaci. Laciná modrá varianta používaná na frankování jednotlivých novin je nejběžnější, ale hodnotnější žluté, růžové, ne šarlatové varianty byly používány na obalech svazků 10 nebo 50 novin a byly často vyřazovány.\n\nProfily Franze Josefa se objevily v roce 1867, jako vedlejší \"efekt\" vzniku rakousko-uherské monarchie (v tomto bodě Maďarsko začalo vydávat své vlastní známky) a pokračovalo až do roku 1907, s různými změnami, včetně změny měnového systému v roce 1892 – od 60 krejcarů do několika zlatých až 100 haléřů na koruně. \nV roce 1899 vznikl nápad s lakovanými proužky, které byly aplikovány diagonálně na papír známky před tiskem. Poznaly se tak, že byly lesklé a nažloutlé a zamýšlelo se tím, že bude zamezeno gumování a opakovanému použití známek. Experiment byl kvůli problémům opuštěn v roce 1908.\n\nV roce 1908 vydalo Rakousko sérii velkých obrazových známek, které navrhl Koloman Moser, aby připomněl 60. rok vlády císaře Františka Josefa, zobrazující předchozí císaře a vládce, Františka Josefa v různých fázích života, a palác Schönbrunn a Hofburg (oba ve Vídni). Návrhy byly znovu použity v roce 1910 k výroční jubilejní sérii, vydané na počest jeho 80. narozenin, data \"1830\" a \"1910\" jsou přidány nahoře a dole. \n\nSérie z roku 1916 zobrazovala Františka Josefa, rakouskou korunu a erb. Mezi lety 1917 a 1919 se císař Karel I objevil na známkách krátce před vznikem republiky.\n\nDne 6. dubna 1850 byla uzavřena smlouva mezi Rakouskem-Uherskem a Pruskem, která vstoupila v platnost od 1. července 1850. Hlavním účelem dohody bylo poskytnout jednotný systém poštovních sazeb. Dne 1. června 1852 se všechny zbývající německé státy připojily k unii. Následně se stala modelem pro vytvoření Univerzální poštovní unie v roce 1874.\n\nPrvní známky nově vzniklé republiky byly přetisky \"Deutschösterreich\" na známkách říše, vydané v prosinci 1918. \n\nV roce 1919 vydala Rakouská republika známky s novými vzory; poštovní roh, erb, klečící muž představující novou republiku a budova parlamentu, vše provedeno v nejasně secesním stylu a napsáno \"DEUTSCHÖSTERREICH\" (\"ÖSTERREICH\" se objevilo v roce 1922). \n\nNicméně, Rakousko uvízlo v hyperinflaci časných dvacátých let a bylo nucené tisknout nové známky v postupně se mnohonásobně zvyšujících denominacích, konče u 10.000 korun v roce 1924. Přesto na tom bylo Rakousko stále lépe než sousední Německo, které vydávalo známky hodnot 50 miliard.\n\nV roce 1925 byl představen nový měnový systém, 100 grošů a jeden šilink, který pokračoval v oběhu do nahrazení eurem v roce 2002. Nové známky byly tisknuty také, představujíc číslice (pro nízké hodnoty), pole zkřížené telegrafními dráty, bělokřídlého orla nebo kostel Minoritských bratří. Následná témata zobrazovala scénické pohledy (1929) a kroje různých okresů (1934). Zavražděný kancléř Engelbert Dollfuss byl připomínán v letech 1934 a 1936.\n\nPočátkem roku 1938, nové nacistické vedení zkoncovalo s rakouskými známkami. Ačkoli byl vstup německých vojsk v březnu 1938 náhlý, přechod do \"nového\" poštovního systému trval pouze několik měsíců; zahrnovaje období kdy německé známky byly vyžadovány spolu s rakouskými známkami (smíšené frankování). Po konci přechodného období Rakušané stále používali známky Německa až do konce Třetí říše v květnu 1945. \n\nStopa druhé světové války zahrnovala mj. i systém výroby poštovních známek, přičemž spojenecké okupační síly situaci řešily různými způsoby; Sověti přetiskly německé známky před vydáváním lokálních známek, zatímco americká / britská / francouzská zóna používala známky tisknuté ve Spojených státech. \n\nV sovětské okupační zóně, počínaje 2. květnem 1945, byly známky Německa přetišťovány. Zpočátku se přetisk skládal pouze z „Österreich“ nebo z „Österreich“ a linky zakrývající nápis „Deutsches Reich“. Hitlerova tvář zůstávala viditelná, a to bylo problém, takže se po 4. červnu od poštovních úředníků očekávalo, že vymaží Hitlerovu tvář ručně. To trvalo až do 21. června, kdy vyšla nová série přetisků se sadou pruhů přes Hitlera. Mezitím byly také upravovány některé další známky Německa – lokálně. Ve Štýrském Hradci byl dne 22. května vydán další soubor přetisků se svislým „Österreich“ pro použití ve Štýrsku. \n\nNové známky s nápisem byly vydány 3. července Sovětským svazem pro použití ve Vídni a v okolních oblastech, a to stále v německé měně. \n\nNa druhé straně okupovaného Rakouska vydala Spojenecká vojenská vláda sérii známek vyobrazujících poštovní roh, pro použití v oblastech pod spojeneckou okupací (Horní Rakousy, Salzburg, Tyrolsko, Vorarlbersko, Štýrsko a Korutany). Tyto známky byly vytištěny ve Washingtonu, DC, a platné až do roku 1947. \n\nPřes relativně krátkou dobu používání, téměř všechny z původně vydaných sérií jsou dnes běžné a nepříliš drahé ke sběratelství. \n\nNové série navrhnuty pro Druhou republiku se staly dostupnými 24. listopadu 1945. \n\nOd té doby Rakousko vydalo velké množství známek s různými motivy, z nichž mnohé jsou atraktivně vyryté. \n\nLombardie-Benátsko bylo království na severu Itálie, které bylo součástí rakouské říše. Obyvatelé používali italskou liru jako platidlo, takže v roce 1850 vydala vláda známky stejné jako pro zbytek Rakouska, ale v hodnotách od 5 do 45 centesimi. Měnový systém se v roce 1858 změnil na 100 soldi na 1 florin, což si vyžádalo nové vydávání známek, kde vzory byly jinak identické se současnými rakouskými známkami té doby. Lombardie byla připojena k Sardinii v roce 1859 a Benátsko k novému italskému království v roce 1866, tímto rokem se známky s rakouskou stopou přestávají v Itálii používat. \n\nVlivem velmi raného data a malým územím kde se známky používaly, jsou známky Lombardie-Benátska neobvyklé a velmi vzácné. Ceny známek se v některých případech pohybují až ke 100 000 USD.\n\nNa konci první světové války Itálie dobyla rakouská území v oblasti dnešní severní Itálie – Tridentsko a Benátsko-Giulii. V roce 1918 vydala Itálie pro tyto oblasti přetišťované známky. Známky prodávané v Terstu byly přetištěny \"Regno d'Italia / Venezia Giulia / 3. XI. 18.\" na rakouských známkách z roku 1916, a pak jen \"Venezia / Giulia\" na italských známkách, zatímco v Tridentsku byl přetisk \"Regno d Italia / Trentino / 3. XI. 1918\" na rakouských známkách a pak jen \"Venezia / Tridentina\" na italských známkách. V lednu 1919 Italové vydali přetištěné známky pro všechna okupovaná území, přetisk sestávající například z \"5 / centisimi / di corona\". Toto trvalo až do září 1919, kdy Tridentsko bylo trvale přiděleno Itálii, zatímco Terst se stal svobodným městem.\n\nBěhem 19. a raného 20. století Rakousko udržovalo pošty v Levantě (Osmanská říše) a v Lichtenštejnsku (Balzers a Vaduz).\n\nRakousko-Uhersko vydávalo známky \"Feldpost (Ku K. FELDPOST)\" v letech 1915 až 1918 pro použití v okupovaných oblastech.\nPrvní věci poštovních celin vydávaných Rakouskem byly obálky \"Briefumschlägen\" v roce 1861, následované poštovními kartami \"Korrespondenzkarten\" v roce 1869 a poštovními obálkami v roce 1872. Koncept \"Korrespondenzkarty\" byl vymyšlen v roce 1869 Emanuelem Herrmannem. Byly tištěny v osmi jazycích. \n\nDopisní karty byly vydány v roce 1886 a aeorogramy v roce 1952.\n\n\n\n"}
{"id": "1501648", "url": "https://cs.wikipedia.org/wiki?curid=1501648", "title": "Jaderná elektrárna Trillo", "text": "Jaderná elektrárna Trillo\n\nJaderná elektrárna Trillo (španělsky \"Central nuclear de Trillo\") je jaderná elektrárna, která se nachází ve Španělsku, v provincii Guadalajara v autonomním společenství Kastilie - La Mancha. Výstavba započala v roce 1979 a elektrárna byla dokončena v roce 1988. Má pouze jeden tlakovodní reaktor o výkonu 1003 MW. Elektrárně končí licence v roce 2024.\n\nNa elektrárně má podíl více majitelů, konkrétně tito (v závorkách je uveden jejich podíl):\n\n"}
{"id": "1501649", "url": "https://cs.wikipedia.org/wiki?curid=1501649", "title": "Rue de Lesdiguières", "text": "Rue de Lesdiguières\n\nRue de Lesdiguières je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Boulevard Henri-IV\" a končí na křižovatce s \"Rue Saint-Antoine\".\n\nUlice byla otevřena v roce 1765 v prostoru po bývalém paláci Lesdiguières, po kterém nese svůj název. Jeho majitel François de Bonne de Lesdiguières (1543–1626) byl konetábl Francie.\n\n\n"}
{"id": "1501652", "url": "https://cs.wikipedia.org/wiki?curid=1501652", "title": "Lukáš Cikánek", "text": "Lukáš Cikánek\n\nLukáš Cikánek (* 9. ledna 1988) je český hokejový brankář, hrající v současnosti za klub Rytíři Kladno, s kterým v sezóně 2018/19 postoupil do české extraligy.\n\nCikánek hrál za Kladno jíž od dorosteneckého věku. Kromě několika zápasů za jiné týmy si zahrál i maďarskou/mezinárodní MOL Ligu za HK Nové Zámky nebo rakouskou/mezinárodní EBEL ligu za Orly Znojmo.\n"}
{"id": "1501659", "url": "https://cs.wikipedia.org/wiki?curid=1501659", "title": "Arťomovskij", "text": "Arťomovskij\n\nArťomovskij () je město ve Sverdlovské oblasti v Ruské federaci. Při sčítání lidu v roce 2010 měl přes třiatřicet tisíc obyvatel. \n\nArťomovskij leží na východ od Středního Uralu v západní části Západosibiřské roviny na říčce Bobrovce nedaleko jejího ústí do Irbitu (přítok Nicy v povodí Tobolu). Jméno řeky je odvozeno od bobra, který je také ve znaku města.\n\nOd Jekatěrinburgu, správního střediska oblasti, je Arťomovskij vzdálen přibližně 120 kilometrů severovýchodně.\n\nV Arťomovském leží železniční stanice \"Jegoršino\", která je železničním uzlem – vede přes ni trať z Jekatěrinburgu do Tavdy a trať z Bogdanoviče do Alapajevska. \n\nOd roku 1655 zde stála vesnice, podoba jejíhož názvu se ustálila v roce 1864 na \"Jegoršino\" (). Od roku 1871 v jejím okolí začíná těžba černého uhlí. Hornické osídlení nedaleko města je posléze v době Sovětského svazu k poctě revolucionáře Fjodora Andrejeviče Sergejeve, který používal přezdívku \"Arťom\", nazýváno \"imeni Arťoma\". V roce 1938 jsou obě sídla sloučena do města jménem \"Arťomovskij\".\n\n"}
{"id": "1501661", "url": "https://cs.wikipedia.org/wiki?curid=1501661", "title": "Saab 9-3", "text": "Saab 9-3\n\nSaab 9-3 byl automobil střední třídy, který byl v letech 1998 až 2014 vyráběný švédskou automobilkou Saab. První generace byla postavena na platformě GM2900 a druhá generace na platformě GM Epsilon. Poté, co byla v květnu 2014 přerušena výroba, zůstalo na výrobní lince 100 nedokončených automobilů, které byly dokončeny až v únoru 2015.\n\nV roce 1998 byl model označován jako 9³, ale později byl přejmenován do podoby 9-3 (v překladu jako \"devět-tři\"). Saab 9-3 byl uveden v roce 1997 jako přeznačení 2. generace Saabu 900.\n\nPrvní generace je nadšencům automobilky Saab známá jako OG 9-3 (old generation). Tato generace se vyráběla do roku 2002, přičemž v roce 2003 se vyráběla už jen verze kabriolet. Automobilka Saab potvrdila, že oproti modelu 900 udělala 1100 změn, včetně upraveného pružení, hlavně kvůli zlešeniu jízdních vlastností. Saab 9-3 této generace byl vyráběn v karosářských variantách tří- a pětidveřový hatchback a také jako dvoudveřový kabriolet. Byl také posledním malým automobilem, který poháněl motor Saab H. Mezi další zlepšení oproti modelu 900 patřily zlepšená odolnost vůči nárazům díky zesíleným A-sloupkem, silnější konstrukci dveří, standardnímu vybavení trupové a bočními hlavovými airbagy či systémem Saab Active Head Restraints proti zraněním krční páteře při nárazech.\n\nPrvní generace Saabu 9-3 byla dostupná s novou variantou motoru B204 (115 kW/156 koní), který je nízkotlakou verzí motoru B204L, co se týče přeplňování. Pro americký trh byly v nabídce motory s normálním přeplňovacím tlakem (B204L; 138 kW/188 koní) a verze \"HOT\" (147 kW/200 koní) pro modely SE v modelovém roce 1999. V modelovém roce 2000 se Saab 9-3 dočkal renovace managementu motoru z původního Trionic T5.5 na Trionic 7.\n\nCelkově se vyrobilo 326 370 automobilů Saab 9-3 první generace.\n\nVysokovýkonná verze Saabu 9-3 s názvem \"Viggen\" (v překladu \"blesk\") nese název po bojovém letadle Saab 37 Viggen. Výroba této verze skončila v roce 2002.\n\nVerze Viggen se vyráběla s přeplňovaným motorem o objemu 2,3 ​​litru (B235R), který poskytoval výkon 168 kW/228 koní, později byl jeho výkon zvýšen na 172 kW/233 koní při plnicím tlaku 1 bar jeho turbodmychadla Mitsubishi TD04- HL15-5. Mezi další úpravy patřily zvětšený mezichladič, upravená řídicí jednotka motoru, lepší spojka s přítlačným talířem, tvrdší a kratší pružiny podvozku spolu s tvrdšími tlumiči a pevnější homokinetické klouby spolu s hnacím hřídelem.\n\nV roce 2001 dostala verze Viggen systém regulace prokluzu (TCS). Verze Viggen měla oproti běžným modelům speciální zadní křídlo, kvůli kterému však musela být přemístěna anténa dále aerodynamičtější nárazníky a boční prahy dveří, zesílené a zbarvené kožená sedadla (dostupná ve čtyřech barvách: černé s černými částmi (charcoal), černé s modrými částmi ( deep blue), černé s oranžovými částmi (flame ochre) a žlutohnědé se žlutohnědá částmi), sportovní odpružení, větší rozměr kol a upravené brzdy.\n\nVerze Viggen se vyráběly pouze s 5-rychlostními manuálními převodovkami, CD přehávačem, elektrickým střešním oknem a speciálními elektricky ovládanými a vyhřívanými koženými sedadly s trojúhelníkovým logem Viggen vygravírovaným na opěradle; ty byly později dostupné ve verzi Aero, avšak bez reliéfního loga Viggen. V polovině modelového roku 2001 byly některé barevná schémata interiéru nabízeny i s obklady přístrojové desky z uhlíkových vláken.\n\nNěkteří motorističtí žurnalisté kritizovali těžko zvladatelné tažení řízení při akceleraci při nízkých převodových stupních.\n\nCelkem bylo vyrobeno 4600 kusů verze Viggen, zatímco v červnu 2002 skončila jeho výroba. 500 z nich bylo vyrobeno pro britský trh. Za rok 1999 bylo importovaných 426 kusů verze Viggen do USA; z nich 420 bylo v modré barvě, 2 ve stříbrné barvě, 2 ve žluté barvě Monte Carlo a 2 byly v černé barvě.\n\nPoznámky:\n\n\nDruhá generace byla uvedena v lednu 2002 na autosalonu North American International Auto Show pro modelový rok 2003. Verze kabriolet se začala vyrábět pro modelový rok 2004 a verze SportCombi pro modelový rok 2005. Druhá generace si zachovala přední náhon podobně jako všechny ostatní Saaby. Největší změnou oproti první generaci je vyloučení karosářské verze hatchback. V nabídce byly jen karosářské verze 4-dveřový sedan, kombi (od modelového roku 2005, známé jako Sportwagon či SportCombi) a 2-dveřový kabriolet (uvedený v roce 2004).\n\nVerze Saab 9-3 Turbo X debutoval na Frankfutrskom autosalonu 2007. Tato verze byla vyvinuta na třicáté výročí přeplňovaných motorů automobilky Saab. Všechny verze Turbo X měli karoserii v barvě metallic jet black s dotčené šedou výbavou interiéru. Turbo X je prvním automobilem automobilky Saab, který má pohon všech čtyř kol, známý jako Saab XWD od společností Haldex a eLSD. Pohání ho 2,8-litrový vidlicový šestiválec, který poskytoval výkon 206 kW / 280 koní. Výkon na kola přenášela 6-rychlostní manuální nebo automatická převodovka. Turbo X měla také větší brzdy a také tvrdší pružení. Přístrojová deska, hlavice řadicí páky a výplně dveří jsou v imitaci karbonu. Měřič plnicího tlaku byl vytvořen podle toho, který používal model Saab 900.\n\nPoznámka: Dieselové motory nejsou dostupné v severní Americe.\nV roce 2008 podstoupila druhá generace facelift, který podle automobilky činil více než 2000 změn oproti původnímu modelu. Rovněž Saab představil 4x4 verzi svéh modelu 9-3 Aero se systémem pohonu XWD.\n\nV roce 2009 byla na Ženevském autosalonu představena verze 9-3X, která je 4×4 verzí obyčejného Saabu 9-3 SportCombi.\n\nV roce 2010 byla na Pařížském autosalonu představena elektrická verze Saab 9-3 ePower.\n"}
{"id": "1501664", "url": "https://cs.wikipedia.org/wiki?curid=1501664", "title": "Balajt", "text": "Balajt\n\nBalajt je vesnice v Maďarsku v župě Borsod-Abaúj-Zemplén, spadající pod okres Edelény. Nachází se asi 3 km severovýchodně od Edelény. V roce 2015 zde žilo 487 obyvatel. Dle údajů z roku 2001 tvoří 95 % obyvatelstva Maďaři a 5 % Romové.\n\nSousedními obcemi jsou město Edelény a vesnice Ládbesenyő.\n"}
{"id": "1501668", "url": "https://cs.wikipedia.org/wiki?curid=1501668", "title": "Rue de Sévigné", "text": "Rue de Sévigné\n\nRue de Sévigné je ulice v Paříži v historické čtvrti Marais. Nachází se ve 3. a 4. obvodu.\n\nUlice vede od křižovatky s \"Rue de Rivoli\" a \"Rue Saint-Antoine\" a končí na křižovatce s \"Rue du Parc-Royal\". Ulice je orientována od jihu na sever.\n\nUlice vznikla spojením dvou starších ulic (\"Rue de la Culture Sainte-Catherine\" či \"Rue de la Couture Sainte-Catherine\" a \"Rue du Val\" též nazývaná \"Rue de l'Égout-Sainte-Catherine\"), které oddělovala \"Rue des Francs-Bourgeois\". Trasa vede v místě cesty podél městských hradeb Filipa II. Augusta. Název nově vzniklé ulice je podle Marie de Sévigné, která obývala hôtel Carnavalet od roku 1677 až do své smrti.\n\n\n"}
{"id": "1501677", "url": "https://cs.wikipedia.org/wiki?curid=1501677", "title": "Ruža Tomašićová", "text": "Ruža Tomašićová\n\nRuža Tomašićová (* 10. května 1958, Mladoševica) je chorvatská policistka a konzervativní politička. Od roku 2013 je poslankyní Evropského parlamentu.\n\n"}
{"id": "1501678", "url": "https://cs.wikipedia.org/wiki?curid=1501678", "title": "Třída Klas Horn", "text": "Třída Klas Horn\n\nTřída Klas Horn byla třída torpédoborců švédského námořnictva. Třída se skládala ze dvou jednotek. Do služby byly zařazeny roku 1932. Torpédoborec \"Klas Uggla\" byl roku 1941 zničen požárem. \"Klas Horn\" sloužil až do 50. let 20. století.\n\nCelkem byly v letech 1929–1932 postaveny dvě jednotky této třídy, pojmenované \"Klas Horn\" (3) a \"Klas Uggla\" (4). Jednalo se o vylepšenou verzi třídy \"Ehrensköld\" s prodlouženým trupem, výkonnějším pohonem a modernějšími torpédomety. První postavila loděnice Kockums v Malmö a druhý loděnice Örlogsvarvet v Karlskroně.\n\nJednotky třídy \"Klas Horn\":\n\nHlavňovou výzbroj tvořily tři 120mm kanóny v jednodělových věžích a dva 40mm kanóny (později nahrazeny šesti 25mm kanóny). Další ofenzivní zbraní byly dva trojhlavňové 533mm torpédomety. K napadání ponorek sloužily dva vrhače a dvě skluzavky hlubinných pum. Nést mohly rovněž 20 námořních min. Pohonný systém tvořily tří kotle Penhöet a dvě turbíny De Laval o výkonu 26 000 hp. Nejvyšší rychlost dosahovala 37 uzlů. Dosah byl 1600 námořních mil při rychlosti 20 uzlů.\n\n"}
{"id": "1501680", "url": "https://cs.wikipedia.org/wiki?curid=1501680", "title": "Třída Ehrensköld", "text": "Třída Ehrensköld\n\nTřída Ehrensköld byla třída torpédoborců švédského námořnictva. Skládala se ze dvou jednotek. Ve službě byly v letech 1927–1963. Roku 1951 byly přestavěny na protiponorkové fregaty. Úspěšná konstrukce se stala vzorem pro několik dalších tříd švédských torédoborců.\n\nCelkem byly v letech 1924–1927 postaveny dvě jednotky této třídy, pojmenované \"Ehrensköld\" (1) a \"Nordenskjöld\" (2). První postavila loděnice Kockums v Malmö a druhý loděnice Götaverken v Göteborgu.\n\nJednotky třídy \"Ehrensköld\":\n\nHlavňovou výzbroj tvořily tři 120mm kanóny v jednodělových věžích a dva 40mm kanóny (roku 1939 byly nahrazeny čtyřmi 25mm kanóny). Další ofenzivní zbraní byly dva trojhlavňové 533mm torpédomety. K napadání ponorek sloužily dva vrhače a dvě skluzavky hlubinných pum. Nést mohly rovněž 20 námořních min. Pohonný systém tvořily tří kotle Penhöet a dvě turbíny De Laval o výkonu 24 000 hp. Nejvyšší rychlost dosahovala 36 uzlů. Dosah byl 1600 námořních mil při rychlosti 20 uzlů.\n\nV letech 1950–1951 byly oba torpédoborce přestavěny na protiponorkové fregaty. Hlavňová výzbroj byla zredukována na jeden 120mm kanón, čtyři 40mm kanóny a jeden 20mm kanón. Torpédomety byly sejmuty. Dále bylo neseno osm vrhačů. Rychlost klesla na 30 uzlů.\n\n"}
{"id": "1501685", "url": "https://cs.wikipedia.org/wiki?curid=1501685", "title": "Morový doktor", "text": "Morový doktor\n\nMoroví doktoři měli za úkol léčit mor a hubit škůdce, kteří mor přenášeli. Každý z doktorů nosil takzvanou „Heraldovu hůlku” která sloužila k tomu, aby se nemuseli dotýkat pacientů nakažených morem. Doktoři také nabírali mrtvé lidi a odváželi je do hromadných hrobů.\n\nMoroví doktoři nosili dlouhý plášť, klobouk, boty a rukavice z voskované kůže a masku, která měla prodloužený „zobák”, do kterého si nalévali vonné olejíčky a byliny, protože různé druhy moru byly často doprovázeny nepříjemným zápachem. Prodloužený zobák měl symbolizovat ptačí zobák, jelikož ve středověké době se věřilo, že mor přenášejí ptáci. Z toho byl tvar masky odvozen. Všechny léčby probíhaly doma u pacientů.\n"}
{"id": "1501687", "url": "https://cs.wikipedia.org/wiki?curid=1501687", "title": "Lucjan Rydel", "text": "Lucjan Rydel\n\nLucjan Antoni Feliks Rydel (17. května 1870, Krakov – 8. dubna 1918, Bronowice Małe, dnes součást Krakova) byl polský dramatik, básník a překladatel, jeden z představitelů uměleckého hnutí \"Mladé Polsko\". \n\nNarodil se v rodině profesora oftalmologie a rektora Jagelonské univerzity, na které podle jeho přání vystudoval v letech 1888−1894 právo. Po získání doktorátu se věnoval literatuře, historii a dějinám umění, nejprve v Berlíně a pak v Paříži. Zde absolvoval přednášky na Collège de France, Sorbonně a École des beaux-arts.\n\nŽil a tvořil v modernistickém prostředí mladopolského Krakova. Jeho svatba se selskou dívkou Jadwigou Mikołajczykównou roku 1900 inspirovala Stanisława Wyspiańského k napsání divadelní hry \"Wesele\" (\"Veselka\"). V sezóně 1904-1905 spolupracoval s krakovským Lidovým divadlem (Teatr Ludowy). Cesta po Řecku roku 1907 se stala základem jeho úspěšných přednášek o řeckém umění a kultuře na krakovské Akademii výtvarných umění. Často pobýval v Čechách a po vypuknutí první světové války žil v letech 1914-1915 v Praze a v Pardubicích. V letech 1915-1916 byl ředitelem krakovského Městského divadla Julia Słowackého. Zemřel na zápal plic a je pohřben na Rakowickém hřbitově. \n\nInspirací pro jeho díla, ve kterých mistrovsky zvládl formu básnického projevu, byl folklór a antika. Úspěch mu přinesla baladická dramata vykazující vlivy Slowackého, Maeterlincka a Hauptmanna. Jeho hry se za éry Jaroslava Kvapila úspěšně uváděly i v pražském Národním divadle. Cenné jsou jeho překlady Homéra, Pindara, Anakreónta a Horatia.\n\n"}
{"id": "1501688", "url": "https://cs.wikipedia.org/wiki?curid=1501688", "title": "Karlín (Gruna)", "text": "Karlín (Gruna)\n\nKarlín (německy \"Charlottendorf\") je vesnice, součást obce Gruna v okrese Svitavy v Pardubickém kraji. Leží 8 km východně od Moravské Třebové. Název Karlín, vycházející z francouzského jména Charlotte (Karla), v roce 1960 úředně zanikl. Ves tvoří větší obytnou část dnešního Žipotína, z jehož původní zástavby zůstalo jen několik domů a kaple jižně od Karlína. Mezi oběma částmi probíhá silnice I/35.\n\nRoku 1801 se v místní hájovně narodila Anna Gläserová, známá z místní legendy o Plačící Anně.\n\nDříve, než byla vesnice založena, stál v místě hostinec, kde zastavovali obchodníci s vozy. Osídlování započalo za dob vlády Marie Terezie, která vydala příkaz rozdělit neziskové statky. Bylo plánováno vybudovat 22 osadnických míst.\n\nV roce 1880 měla ves 42 domů s celkovým počtem 265 obyvatel. Byla zde malá kaple zasvěcená Panně Marii, postavená z pevného materiálu a pokrytá břidlicí.\n\nV první polovině 20. století se většina obyvatel živila zemědělstvím. Bylo zde sídlo lesního revíru Šarlotka velkostatku Moravská Třebová.\n\nNa území Karlína se od roku 2006 nachází čtveřice větrných elektráren o celkovém instalovaném výkonu 5,2 MW.\n"}
{"id": "1501689", "url": "https://cs.wikipedia.org/wiki?curid=1501689", "title": "Balástya", "text": "Balástya\n\nBalástya (vyslovováno [balášťa]) je obec v Maďarsku v župě Csongrád, spadající pod okres Kistelek. Nachází se asi 3 km jihovýchodně od Kisteleku. V roce 2015 zde žilo 3 422 obyvatel. Dle údajů z roku 2011 tvoří 90,1 % obyvatelstva Maďaři, 3,7 % Rumuni, 0,3 % Němci, 0,2 % Chorvati a 0,2 % Srbové.\n\nBlízko Balástyi prochází dálnice M5. Sousedními vesnicemi jsou Csengele, Dóc, Forráskút, Kömpöc, Ópusztaszer a Szatymaz, sousedními městy Kistelek a Sándorfalva.\n"}
{"id": "1501691", "url": "https://cs.wikipedia.org/wiki?curid=1501691", "title": "Hillary Wolfová", "text": "Hillary Wolfová\n\nHillary Jocelyn Wolfová (* 7. února 1977 Chicago) je bývalá americká dětská herečka a zápasnice – judistka.\n\nS judem začínala v 7 letech v rodném Chicagu po vzoru staršího bratra Bretta a pod dohledenm bratří Cohenů. Na střední škole Francis Parker High hrála pozemní hokej. V americké judistické reprezentaci se pohybovala od 15 let v superlehké váze do 48 kg, kdy dala přednost sportovní kariéře před filmovou. V roce 1996 startovala na olympijských hrách v Atlantě jako domácí medailová naděje. Nevyladila však optimálne formu. Po porážce ve čtvrtfinále na ippon submisí od Kubánkny Amarilis Savónové prohrála i v úvodním kole oprav na praporky (hantei) s Salímou Souakriovou z Alžírska.\n\nOd roku 1998 přestoupila do vyšší pololehké váhy do 52 kg, ale na jaře si vážně pravé poranila koleno a po plastice vazu se do reprezentance vrátila po roce. V roce 2000 se kvalifikovala na olympijské hry v Sydney, kde prohrála v úvodním kole se Severokorejkou Kje Sun-hui na ippon technikou seoi-nage. Sportovní kariéru ukončila v roce 2004.\n\n\n\n"}
{"id": "1501692", "url": "https://cs.wikipedia.org/wiki?curid=1501692", "title": "Větrný mlýn (Kořenec)", "text": "Větrný mlýn (Kořenec)\n\nVětrný mlýn holandského typu se nachází v obci Kořenec, okres Blansko. V roce 1964 byl zapsán do Ústředního seznamu kulturních památek ČR.\n\nVětrný mlýn postavil v roce 1866 Jakub Veselý, tehdejší starosta obce. Mlýn se nachází jižně od středu obce na kopci Kořenec v nadmořské výšce 620 m v Drahanské vrchovině. Byl funkční až do roku 1950 za posledního mlynáře Josefa Pokorného. V roce 1953 byla opravena střecha. V roce 1967 byl mlýn prodán a využíván jako rekreační objekt. V roce 1972 a 1995 byl rekonstruován. V roce 1944 bylo vichřicí zničeno větrné kolo o šesti křídlech, později nahrazeno pouze čtyřmi křídly. Po roce 1953 zničené větrné kolo nebylo opraveno. Mlýn byl vybaven naftovým motorem pro mletí za bezvětří. V roce 1950 navštívil mlýn malíř Otakar Kubín.\n\nVětrný mlýn je třípodlažní válcová omítaná zděná stavba holandského typu postavená z lomového kamene na kruhovém půdorysu. Okna nepravidelně umístěná. Stavba je zakončena kuželovou střechou krytou šindelem. Otáčivá střecha má vikýř z něhož trčí hřídel dříve šesti lopatkového větrného kola. Vchod do mlýna je pravoúhlý s rovným překladem, ve zdech jsou proražena okna. Stropy pater jsou dřevěné z trámů se záklopem z fošen. Taktéž schodiště je dřevěné z fošen. Uvnitř je zachovalé technické zařízení o jednom složení s dolním náhonem. Dřevěná šest metrů dlouhá svislá hřídel, palečné kolo o průměru 2,6 m s 90 palci, mlecí složení s lubem, násypným košem a kompletním holendrem k omílání ječmene na kroupy. Mlecí kámen (běhoun) o průměru 1,05 metrů a výšce 0,30 metrů, který při obvodové rychlosti 3,5 m/s dosahoval 64 otáček za minutu. Dolní kámen (spodek) měl průměr 1,10 metrů a výšku 0,26 metrů.\n\nMlýn byl schopen za 24 hodin semlít 10 q žita nebo 5 q ječmene na kroupy nebo sešrotovat 96 q obilí.\n\n"}
{"id": "1501695", "url": "https://cs.wikipedia.org/wiki?curid=1501695", "title": "Khadga Prasád Oli", "text": "Khadga Prasád Oli\n\nKhadga Prasád Šarma Oli (; *22. února 1952, okres Terhathum, Nepál) označovaný také jako pouze KP Oli, je nepálský politik, předseda Komunistické strany Nepálu a současný premiér Federativní demokratické republiky Nepál.\n\nV říjnu 2015 porazil Oli obhajujícího premiéra Sušila Koirály z nepálského kongresu v poměru 338 ku 249 volitelů z celkových 587 hlasujících a stal se tak 38. předsedou vlády.\n\n24. července 2016 rezignoval na pozici premiéra před hlasováním o nedůvěře, protože maoisté odřekli jeho vládě podporu. Novým předsedou vlády se stal Pračanda.\n\nOli se opět stal premiérem v únoru 2018, když vyhrál listopadové a prosincové volby s nově vytvořenou levicovou aliancí sjednocených marxistů-leninistů, jíž předsedal právě Oli, a maoistů Pušpy Kamala Dahala. Z této spolupráce vzešla nová Komunistická strana Nepálu. Jednou z podmínek sloučení stran bylo sdílené předsednictví nové strany a pravidelné střídání na postu premiéra.\n"}
{"id": "1501701", "url": "https://cs.wikipedia.org/wiki?curid=1501701", "title": "Rue de Thorigny", "text": "Rue de Thorigny\n\nRue de Thorigny je ulice v Paříži v historické čtvrti Marais. Nachází se ve 3. obvodu. Jean-Baptiste Claude Lambert de Thorigny, po kterém nese ulice jméno, byl prezidentem 2. komory žádostí pařížského parlamentu (1713–1727) a prévôt des marchands (1726–1729).\n\nUlice vede od \"Place de Thorigny\" a končí na křižovatce s \"Rue Debelleyme\".\n\nPo nedokončeném projektu Place de France Jindřicha IV. zde zůstalo volné místo. Na počátku 18. století zde vznikly ulice \"Rue de Thorigny\" a \"Rue de la Perle\".\n\n\n"}
{"id": "1501704", "url": "https://cs.wikipedia.org/wiki?curid=1501704", "title": "Ludvík Ivan", "text": "Ludvík Ivan\n\nLudvík Ivan (18. ledna 1937 Mrákov – 17. února 2019 Košice), chybně uváděný jako Ladislav Ivan, byl český fotbalový útočník.\n\nNarodil se v Mrákově u Domažlic, po druhé světové válce se však s rodiči přestěhoval do Košic, kde také začal hrát fotbal. V roce 1954 se stal s mužstvem  č. 2 Košice dorosteneckým mistrem Československa (jedním z jeho spoluhráčů byl i Andrej Kvašňák). Během základní vojenské služby hrál za Duklu Pardubice. Na konci 50. let působil v Dynamu RPZ Plzeň v oblastní soutěži.\n\nV československé lize hrál za Spartak LZ Plzeň (dobový název Viktorie) v 7 zápasech (20.08.1961–02.05.1962), v nichž dal jeden gól (17. září 1961 v Plzni Tatranu Prešov). Za Spartak Plzeň nastupoval také ve druhé lize.\n\nV roce 1962 se vrátil do Košic a stal se hráčem Lokomotívy Košice. Poté, co s Lokomotívou Košice postoupil do nejvyšší soutěže (1964/65), uzavřel hráčskou kariéru.\n\n"}
{"id": "1501714", "url": "https://cs.wikipedia.org/wiki?curid=1501714", "title": "Natalija Sergejevna Avtonomova", "text": "Natalija Sergejevna Avtonomova\n\nNatalija Sergejevna Avtonomova (rusky Наталия Сергеевна Автономова; * 29. června 1945 Rjazaň) je ruská filozofka, vědkyně a překladatelka filozofické literatury. Je odbornicí na evropské filosofické myšlení moderní doby, epistemologii, moderní francouzskou filosofii, psychoanalýzu a překladatelské problémy filosofické literatury.\nV roce 1969 absolvovala filologickou fakultu Moskevské státní univerzity. V roce 1973 obhájila práci kandidáta filozofických věd na téma \"Filozofické problémy strukturální analýzy v humanitních oborech\" a v roce 1988 doktorskou práci na téma \"Racionalita jako teoreticko–kognitivní problém\".\n\nPracuje v Ústavu filozofie Ruské akademie věd (od roku 1973) a na škole vyšších humanitních studií (od roku 1998). V letech 1991 až 2001 vyučovala na řadě evropských univerzit (Paříž, Orleans, Besançon, Lausanne).\n\n\nPřeložila díla Michela Foucaulta, Léona Chertoka, Jeana Laplancheho, Jacquese Derridy a Patricka Sériota.\n"}
{"id": "1501716", "url": "https://cs.wikipedia.org/wiki?curid=1501716", "title": "Lumír Kotala", "text": "Lumír Kotala\n\nLumír Kotala (* 10. dubna 1964) je bývalý český hokejový útočník. \nV československé lize hrál za TJ Vítkovice. V roce 1981 získal s Vítkovicemi československý mistrovský titul. Dále hrál i za TJ Baník Příbram, HC Frýdek-Místek a v Itálii. Získal stříbrnou medaili na Mistrovství Evropy juniorů v ledním hokeji 1982, stříbrnou medaili na Mistrovství světa juniorů v ledním hokeji 1983 a bronzovou medaili na Mistrovství světa juniorů v ledním hokeji 1984.\n\n"}
{"id": "1501732", "url": "https://cs.wikipedia.org/wiki?curid=1501732", "title": "Ronald Seitl", "text": "Ronald Seitl\n\nRonald Seitl (* ???) je kytarista skupiny Tři sestry. \n\nVe skupině Tři sestry působí od června 1994. Působil také ve skupinách Hagen Baden a Duní. Před příchodem do Třech sester hrál především v undergroundových skupinách.\n\n"}
{"id": "1501750", "url": "https://cs.wikipedia.org/wiki?curid=1501750", "title": "Charlee Minkinová", "text": "Charlee Minkinová\n\nCharlee Minkinová (* 13. listopadu 1981 San Francisco) je bývalá americká zápasnice – judistka a grapplerka, židovského původu.\n\nVyrůstala nedaleko San Francisca v Half Moon Bay. V dětství přišla o otce při letecké nehodě na Aljašce. S judem začínala v San Brunu v 5 letech dódžó rodiny Cahillů. Od 18 let se připravovala v Colorado Springs v olympijském tréninkovém centru pod vedením Eda Liddieho. V americké ženské reprezentaci se prosazovala od roku 2001 v pololehké váze do 52 kg. V roce 2004 se kvalifikovala na olympijské hry v Athénách, kde prohrála v úvodním kole v prodloužení na body (koka) za pasivitu s Němkou Raffaellou Imbrianiovou. Od roku 2005 se specialiozovala na přípuzný sport grappling (strhy, boj na zemi, submise) jehož je instruktorkou.\n\n\n"}
{"id": "1501752", "url": "https://cs.wikipedia.org/wiki?curid=1501752", "title": "Hermann ze Solms-Hohensolms-Lich", "text": "Hermann ze Solms-Hohensolms-Lich\n\nPrinc Hermann Adolf ze Solms-Lich-Hohensolms (15. dubna 1838, Brtnice - 16. září 1899, Lich, Hesensko) byl německý šlechtic z rodu Solms-Hohensolms-Lich a politik. \n\nHermann byl nejstarším synem prince Ferdinanda ze Solms-Lich-Hohensolms (1806–1876) a jeho manželky Caroline, hraběnky z Collalto a San Salvatore (1818–1855). \n\nJako hesenský šlechtic se Hermann ze Solms-Lich-Hohensolms stal členem první komory stavů hesenského velkovévodství, členem byl mezi lety 1872 a 1874 a posléze od roku 1880 až do smrti v roce 1899. Od roku 1881 do roku 1899 byl také členem pruského panského domu. Byl také členem parlamentu pruské rýnské provincie . \n\nV roce 1865 se v Janowicích Wielkých oženil s hraběnkou Agnes Stolberg-Wernigerode (1842–1904). Měli spolu sedm dětí: \n\n\n"}
{"id": "1501754", "url": "https://cs.wikipedia.org/wiki?curid=1501754", "title": "Melnické pyramidy", "text": "Melnické pyramidy\n\nMelnické pyramidy (bulharsky \"Мелнишки пирамиди\") jsou chráněná geologická lokalita poblíž města Melnik v Blagoevgradské oblasti v jihozápadním Bulharsku při hranicích s Řeckem. Území je chráněno jako přírodní památka od roku 1960, v roce 1978 byla vyhláškou Výboru na ochranu životního prostředí při Radě ministrů Bulharské lidové republiky rozloha chráněného území rozšířena na 1165,6 ha. \n\nLokalita se rozprostírá v jihozápadním výběžku pohoří Pirin kolem města Melnik a vesnic Karlanovo (\"Кърланово\"), Rožen (\"Рожен\") a Sušica (\"Сушица\"), které jsou součástí obštiny Melnik. Chráněné území se nachází v nadmořské výšce od 350 do 850 m n. m.\n\nMelnické zemní pyramidy jsou svým původem a složením podobné jiné bulharské geologické lokalitě - Stobským pyramidám. Zdejší území je tvořeno pliocénními sedimenty, které byly sneseny z okolních vyšších poloh a uloženy na dně jezera, které existovalo na konci neogénu v oblasti mezi Pirinem, Malaševským pohořím, Ograždenem a Belasicí v době před cca 5 - 3 milióny let. Původní mocnost pískovcových a slepencových sedimentárních vrstev byla kolem 500 metrů, přičemž tyto vrstvy, tvořené poměrně měkkým a nesoudržným materiálem, jsou po tisíciletí rozrušovány erozní činností větru a vody. \n\nMelnické pyramidy místy dosahují výšky až 100 metrů. Vyskytují se zde různé geomorfologické tvary, jako jsou skalní hřiby, věže, skalní jehly či ostré hřebeny, přičemž nejznámější útvary se nacházejí v okolí vesnice Karlanovo či kolem samotného centra Melniku. V důsledku permanentně probíhající eroze se tyto tvary neustále proměňují.\n\nOd odbočky z dálnice A 3 \"Struma\" poblíž obce Damjanica (\"Дамяница\"), kde je též železniční zastávka na železniční trati ze Sofie do Řecka, je po místní silnici Melnik vzdálen 13 km. Na hraniční přechod Kulata - Promachonas je z Melniku vzdálenost zhruba dvojnásobná. Za nejlepší pohled na panorama Melnických zemních pyramid se považuje výhled od Roženského kláštera. \n\n"}
{"id": "1501755", "url": "https://cs.wikipedia.org/wiki?curid=1501755", "title": "French Open 2019 – mužská čtyřhra", "text": "French Open 2019 – mužská čtyřhra\n\nMužská čtyřhra French Open 2019 probíhala na přelomu května a června 2019. Do deblové soutěže pařížského tenisového grandslamu hraného na antuce nastoupilo šedesát čtyři dvojic. Obhájcem titulu byla francouzská dvojice Pierre-Hugues Herbert a Nicolas Mahut, jejíž členové nestartují společně. Herbert do deblové soutěže nezasáhl. Spoluhráčem Mahuta se stal Rakušan Jürgen Melzer, s nímž skončil ve druhém kole na raketách Němců Kevina Krawietze a Andrease Mieseho.\n\nPrvní kolo bylo rozehráno 28. května 2019 a finále proběhlo v sobotu 8. června na centrálním dvorci Philippa-Chatriera po finále ženské dvouhry.\n\nVítězem se stal německý nenasazený pár Kevin Krawietz a Andreas Mies, který ve finále za 85 minut zdolal Francouze Jérémyho Chardyho s Fabricem Martinem po dvousetovém průběhu 6–2 a 7–6. Oba šampioni si do deblového žebříčku ATP připsali 2 000 bodů a rozdělili částku 580 000 eur. V rámci okruhu ATP Tour získali, po únorovém triumfu na New York Open 2019, druhou společnou i individuální trofej. Stali se vůbec první ryze německou dvojicí, která vyhrála grandslamovou trofej ve čtyřhře mužů. Jednalo se přitom o jejich devátý společný start na turnajích okruhu ATP Tour a po Wimbledonu 2018 teprve druhý grandslamový. V otevřené éře French Open zvítězili, po Jimu Grabbovi a Patricku McEnroeovi z roku 1989, jako druhý pár již při své debutové účasti. V open éře před nimi triumfovalo na pařížské antuce pět deblistů při své premiéře. Po Michaelu Stichovi a Philippu Petzschnerovi se stali třetím a čtvrtým němckým tenistou, který ovládl mužskou grandslamovou čtyřhru. Na deblovém žebříčku ATP se posunuli na nová kariérní maxima, Krawietz 21. příčku a Mies 22. místo.\n\n Łukasz Kubot / Marcelo Melo \"(3. kolo)\"\n"}
{"id": "1501766", "url": "https://cs.wikipedia.org/wiki?curid=1501766", "title": "Conflent", "text": "Conflent\n\nConflent (výslovnost [kumˈflen]) je historický region v jižní Francii. Má rozlohu 882 km² a žije v něm okolo 20 000 obyvatel, hovořících převážně katalánsky. Nachází se v povodí řeky Têt a jeho největším městem je Prades.\n\nV 9. století zde vzniklo hrabství Conflent v rámci Španělské marky (název pochází z latinského výrazu pro soutok \"confluens\"), které se později stalo comarcou patřící Aragonské koruně a v roce 1659 je Pyrenejský mír přiřkl s celým Severním Katalánskem Francii. Po Velké francouzské revoluci se Conflent stal součástí departementu Pyrénées-Orientales. Za druhé světové války zde bylo silné odbojové hnutí vedené skupinou Combat, na jehož aktivity Němci odpověděli v srpnu 1944 masakrem v obci Valmanya.\n\nConflent je hornatý kraj, nejvyšším vrcholem je Canigou (2784 m n. m.). Na jeho území zasahuje Přírodní park Katalánské Pyreneje, vyhlášený v roce 2004. Převládají zde bukové a dubové lesy, na horských pastvinách se chová dobytek, v údolí se pěstuje ovoce a vinná réva. V minulosti byla oblast proslulá těžbou rud mědi a železa. Turistickými atrakcemi jsou četné jeskyně, termální prameny a obec Villefranche-de-Conflent, známá pevností od Vaubana a úzkorozchodnou železnicí. \n"}
{"id": "1501768", "url": "https://cs.wikipedia.org/wiki?curid=1501768", "title": "Vrpolje", "text": "Vrpolje\n\nVrpolje je opčina v Chorvatsku v Brodsko-posávské župě. V roce 2011 zde žilo 3521 obyvatel. \n\nVrpolje leží při železniční trati Bělehrad-Záhřeb.\n\nV roce 2001 žilo v opčině 4 023 obyvatel. Opčina se skládá ze tří vesnic:\n"}
{"id": "1501773", "url": "https://cs.wikipedia.org/wiki?curid=1501773", "title": "Julia Chan", "text": "Julia Chan\n\nJulia Chan, také známá jako Julia Taylor Ross (* 9. května 1983, Cheshire, Anglie, Spojené království), je britská herečka a televizní moderátorka. Proslavila se rolí Sophie v hororovém filmu \"Silent House\" (2011), rolí Dr. Maggie Lin v televizním seriálu \"Saving Hope\" (2011–2017) a jako moderátorka reality show \"The Great Canadian Baking Show\".\n\nChan otec Roy Chan, je hongkongský advokát a její matka Lorna je balerína. Vyrostla ve městě Cheshire a navštěvoval Univeristy College London v Londýně a poté navštěvovala Harvardovu univerzitu v Cambridge v Massachusetts. Při studiu na Harvardu často vystupovala v divadle American Repertory Theatre. Titul Bachelor of Arts získala v oboru dějiny umění a architektura. V roce 2010 získala magisterský titul na New Yorkské škole New School of Drama.\n\nV roce 2010 získala roli v seriálu \"Rookie Blue\" vysílaném na stanici ABC. Během let 2011 až 2017 hrála hlavní roli Dr. Maggie Lin v pěti řadách seriálu \"Saving Hope\" na stanici NBC. Roli Sophie si zahrála v roce 2011 v americkém hororovém filmu \"Silent House\" a v následujícím roce se objevila v romantickém komediálním filmu \"Missed Connections\".\n\nChan si také zahrála dvou kanadských seriálech, a to v minisérii \"Pouštění žilou\" \"a\" a seriálu \"Doylův okrsek\". V roce 2015 si zahrála ve filmu \"Ava Possessions.\" Epizodní role si zahrála v seriálech \"Gotham\" (2016) a \"Schitt's Creek\" (2017).\n\nV červenci 2017 bylo oznámeno, že bude moderovat reality show \"The Great Canadian Backing Show\". Chan také moderovala druhou řadu vysílanou v roce 2018.\n\nChan se dne 21. ledna 2011 provdala za Erika Ratenspergera a pár v současné době žije v Los Angeles v Kalifornii .\n\n"}
{"id": "1501781", "url": "https://cs.wikipedia.org/wiki?curid=1501781", "title": "French Open 2019 – smíšená čtyřhra", "text": "French Open 2019 – smíšená čtyřhra\n\nSmíšená čtyřhra French Open 2019 probíhala na přelomu května a června 2019. Do smíšené soutěže pařížského tenisového grandslamu hraného na antuce v areálu Stade Roland-Garros nastoupilo třicet dva dvojic.\n\nTenisté si do deblových žebříčků ATP a WTA nepřipsali žádné body. První kolo bylo rozehráno 29. května 2019 a finále se uskutečnilo v pátek 7. června na třetím největším dvorci Simonne Mathieuové, jakožto první ze všech závěrečných duelů grandslamu. Plánovaný čtvrteční termín byl zrušen pro vytrvalý déšť.\n\nVítězem se stal nenasazený tchajwansko-chorvatský pár Latisha Chan a Ivan Dodig, který jako první v otevřené éře French Open obhájil trofej z mixu. Finále mělo shodné složení jako v roce 2018. Šampioni v něm opět zdolali kanadsko-chorvatské turnajové dvojky Gabrielu Dabrowskou s Matem Pavićem po dvousetovém průběhu 6–1 a 7–6. Chanová s Dodigem získali druhou grandslamovou trofej ze smíšené čtyřhry. Rozdělíli si částku 121 000 eur, finalisté pak poloviční prémii.\n\n Nicole Melicharová / Bruno Soares \"(semifinále)\"\n"}
{"id": "1501796", "url": "https://cs.wikipedia.org/wiki?curid=1501796", "title": "Kacey Musgravesová", "text": "Kacey Musgravesová\n\nKacey Lee Musgravesová (* 21. srpna 1988 Golden, Texas) je americká zpěvačka, instrumentalistka a skladatelka. Její tvorba vychází z tradičního country, které obohacuje o prvky převzaté z pop rocku, elektronické hudby a psychedelie, věnuje se také pro country netypickým tématům jako drogy, feminismus nebo homosexualita. \n\nPrvní píseň složila v osmi letech, v roce 2007 se zúčastnila televizní pěvecké soutěže \"Nashville Star\" a v roce 2008 vydala v Austinu první nahrávky. V roce 2012 uzavřela kontrakt se společností Mercury Records a o rok později vyšlo album \"Same Trailer Different Park\", které obsadilo druhé místo na žebříčku Billboard 200. V USA prodala 3,5 milionu nosičů, získala šest cen Grammy (2014 za nejlepší countryovou píseň, 2016 za nejlepší countryové album a 2019 za nejlepší countryový sólový zpěv, nejlepší countryovou píseň, nejlepší countryové album a album roku). Je také držitelkou čtyř výročních cen Country Music Association a obdržela iHeartRadio Music Awards za coververzi skladby „You're Still the One“. Vystupovala s Katy Perryovou, Harrym Stylesem a skupinou Lady Antebellum, její autorské skladby převzaly do svého repertoáru Miranda Lambertová a Martina McBrideová. \n\nJejí otec je majitelem tiskárny, matka se živí jako výtvarnice. Má mladší sestru Kelly, která je fotografkou. V roce 2017 se provdala za písničkáře Rustona Kellyho.\n\n\n"}
{"id": "1501809", "url": "https://cs.wikipedia.org/wiki?curid=1501809", "title": "Saab 99", "text": "Saab 99\n\nSaab 99 je automobil střední třídy, který se vyráběl v letech 1968–1984. První tvary připravovaného modelu navrhl již roku 1959 Sixten Sason. Vyráběn byl v závodech ve Finsku a Švédsku.\n\nSynonymem Saabu se stal čtyřválcový řadový motor. V roce 1978 se Saab proslavil přeplňováním pomocí turbodmychadla. Saab 99 byl třetím automobilem na světě, který byl sériově vybaven turbodmychadlem. Saab 99 Turbo byl také prvním automobilem v historii, který zvítězil na rally s přeplňovaným motorem. Za volantem tehdy v roce 1979 seděl jezdec Stig Blomqvist.\n\nSaab 99 byl poprvé uveden 22. listopadu 1967. Celkem bylo vyrobeno 588 643 automobilů Saab 99; včetně Saabu 90 je to celkově 614 003 automobilů.\n\n"}
{"id": "1501812", "url": "https://cs.wikipedia.org/wiki?curid=1501812", "title": "Louison Bobet", "text": "Louison Bobet\n\nLouis \"Louison\" Bobet (12. března 1925, Saint-Méen-le-Grand – 13. března 1983, Biarritz) byl francouzský profesionální cyklista, vynikající vrchař, jehož kariéra kulminovala v 50. letech 20. století. Třikrát se stal celkovým vítězem Tour de France (1953, 1954, 1955). Na Tour také vyhrál v ročníku 1950 horskou klasifikaci. To se mu podařilo v roce 1951 i na Giro d'Italia, kde nejlepšího celkového umístění dosáhl v roce 1957, kdy skončil druhý. Z dalších etapových závodů vyhrál Paříž-Nice (1952) a Critérium du Dauphiné (1955), z jednorázových závodů Milán-San Remo (1951), Giro di Lombardia (1951), závod Kolem Flander (1955) či Paříž–Roubaix (1956). V roce 1954 se stal mistrem světa v silniční cyklistice.\n"}
{"id": "1501817", "url": "https://cs.wikipedia.org/wiki?curid=1501817", "title": "Dvojzoborožec nosorožčí", "text": "Dvojzoborožec nosorožčí\n\nDvojzoborožec nosorožčí (\"Buceros rhinoceros\"), nebo také dvojzoborožec velký či zoborožec nosorohý je druhým největším druhem stromového zoborožce.\n\nVyniká převážně černým zbarvením. Zobák s přilbou mají výraznou oranžovo-červenou barvu.\n\nVyskytuje se v oblasti jihovýchodní Asie, konkrétně v Indonésii (na Jávě, Sumatře, Borneu), dále v Thajsku, Malajsii a Singapuru). Rozlišují se tři poddruhy, které se liší podobou přilby, zejména jejím tvarem. Žije v tropickém lese, a to až do nadmořské výšky 1400 m n. m.\n\nJe aktivní ve dne. Stejně jako další příbuzné druhy vytváří dlouhodobě stabilní páry. Hnízdění probíhá v dutinách stromů.\n\nŽiví se rostlinami a jejich plody, např. fíky, ale rovněž menšími druhy živočichů (drobní obratlovci, členovci).\n\nVáží mezi dvěma a třemi kilogramy. Rozpětí křídel až 130 cm. Délka těla 42 až 50 cm, délka ocasu až 40 cm.\n\nTento druh patří k vzácně chovaným. Na jaře 2019 byl v rámci Evropy chován v necelých dvou desítkách zoo. Ve většině případů se jedná o jávský poddruh \"Buceros rhinoceros silvestris\". Nejúspěšnějším chovatelem tohoto druhu v Evropě je Zoo Praha. V Česku jej chová rovněž Zoo Zlín.\n\nV Zoo Praha je tento druh chován od roku 2003, kdy byla dovezena samice Markéta. Do Prahy byla dovezena ze soukromé zoo, ale pochází z volné přírody. Od dva roky později přibyl samec Prokop. První odchov se podařil v roce 2007. Jednalo se o první odchov v Česku. V následujících letech se podařilo navázat dalšími úspěšnými hnízděními a přirozenými odchovy. V roce 2011 se poprvé narodila mláďata dvě. V roce 2015 uhynul samec Prokop. Úspěšně jej nahradil jiný samec (Prokop Druhý). Ke konci roku 2017 byl chován pár a dvě toho roku narozená mláďata, tedy čtyři jedinci. Ke konci roku 2018 byl chován samec a čtyři samice, z toho dvě narozené v roce 2018. Do jara 2019 včetně se vylíhlo celkem 15 mláďat a z toho 13 mláďat se podařilo odchovat do věku více než tří měsíců, což se nepovedlo v žádné jiné evropské zoo. Mláďata narozená v březnu 2019 však byla krmena speciálně pomocí maňásků vzhledově připomínajících dospělého jedince, protože samice opustila vejce, která proto byla umístěna do líhně.\n\nV srpnu 2019 se vylíhla další dvě mláďata. V jedné chovatelské sezoně tak dohromady šlo o čtyři mláďata, což je světový rekord. Počet odchovaných mláďat tak dosáhl čísla 13, všechna od samice Markéty. Více potomků po sobě nenechala žádná jiná samice chovaná v Evropě. \n\nTento druh je k vidění ve voliéře naproti vstupu do expozičního celku Vodní svět a opičí ostrovy, poblíž pavilonu tučňáků.\n"}
{"id": "1501834", "url": "https://cs.wikipedia.org/wiki?curid=1501834", "title": "Lauren Meeceová", "text": "Lauren Meeceová\n\nLauren Michele Meeceová (* 6. února 1983 Hollywood, Florida) je bývalá americká zápasnice – judistka.\n\nVyrůstala na předměstí floridského Hollywoodu v Pembroke Pines. S judem začala v útlém dětství po vzoru staršího bratra. Na střední škole Chaminade Madonna High se věnovala americkému tradičnímu zápasu. V americké ženské reprezentaci se prosazovala od svých 16 let v superlehké váze do 48 kg. V roce 2000 uspěla jako sedmnáctiletá v americké olympijské kvalifikaci na olympijské hry v Sydney. V Sydney prohrála v úvodním kole po taktické bitvě na body (koka) s Ukrajinkou Ljudmylou Lusnykovovou. V dalších letech se americké reprezentaci neprosazovala. V roce 2004 neuspěla v americké olympijské kvalifikaci na olympijské hry v Athénách.\n\n\n"}
{"id": "1501842", "url": "https://cs.wikipedia.org/wiki?curid=1501842", "title": "Chicão", "text": "Chicão\n\nChicão, celým jménem Francisco Jezuíno Avanzi (30. ledna 1949 Piracicaba – 8. října 2008 São Paulo), byl brazilský fotbalový záložník. \n\nProfesionálně hrál v brazilských klubech Esporte Clube XV de Novembro, União Agrícola Barbarense FC, Esporte Clube São Bento, Associação Atlética Ponte Preta, São Paulo FC, Clube Atlético Mineiro, Santos FC, Londrina Esporte Clube, Mogi Mirim Esporte Clube a Goiás Esporte Clube. V jihoamerickém Poháru osvoboditelů nastoupil v 22 utkáních a dal 1 gól. V roce 1978 získal brazilský titul.\n\nZa Brazilskou fotbalovou reprezentaci nastoupil v letech 1976–1979 celkem v 9 reprezentačních utkáních. S reprezentací Brazílie získal bronzovou medaili na Mistrovství světa ve fotbale 1978, nastoupil ve 3 utkáních.\n\n"}
{"id": "1501845", "url": "https://cs.wikipedia.org/wiki?curid=1501845", "title": "Callasová a Onassis", "text": "Callasová a Onassis\n\nCallasová a Onassis (v italském originále Callas e Onassis) je koprodukční dvoudílný televizní film italského režiséra Giorgia Capitaniho. Film vznikl ve spolupráci společností Lux Vide, RTI a Pampa Production s účastí skupiny Telecinco. Jedná se o hrané biografické drama.\n\nDvoudílný film s mezinárodním hereckým obsazením popisuje životní příběh dvou významných postav 20. století: Marii Callasové (Luisa Ranieri), mnohými považovanou za nejvýznamnější zpěvačku své doby, a Aristotela Onassise (Gérard Darmon), tehdy jednoho z nejbohatších mužů na světě. \n\nPříběh začíná v roce 1957. V roli Jacqueline Kennedyové vystupuje italská herečka Anna Valleová (Miss Itálie za rok 1995). Jacqueline Kennedyový, manželka a následně vdova po zavražděném prezidentovi Johnu F. Kennedym, později zmiňovaná kvůli domnělému románku s jeho bratem Robertem Kennedym, se stává z dalších vytoužených obětí Aristotela Onassise, a nakonec se skutečně stává jeho příští manželkou. V roli Tiny Livanosové, dcery vlivného rejdaře Stavra Livanose, největšího Onassisova rivala a současně první Onassisovy manželky, se objevuje Serena Autieriová. \n\n\nSnímek byl poprvé vysílán v italské televizi 6. a 7. listopadu 2005 na Canale 5.\n\n"}
{"id": "1501851", "url": "https://cs.wikipedia.org/wiki?curid=1501851", "title": "Strunjan", "text": "Strunjan\n\nStrunjan () je přímořská obec ležící ve Slovinsku mezi obcemi Izolou a Piranem. Nalézá se v příhraničním území, kde kromě Slovinců žijí též Italové; úředním jazykem je zde vedle slovinštiny také italština.\n\nJako turistické středisko je Strunjan v porovnání s nedalekou Portoroží méně rozvinut a jeho hotely jsou určeny především hostům, kteří vyhledávají klidnější odpočinek. Místní obyvatelé se zde živí zahradnictvím a sadařstvím, hodně se pěstují olivovníky a založeny jsou zde vinohrady. Území má velmi dlouhou tradici solinářství a rybolovu.\n\nV obci stojí farní \"kostel Zjevení Matky Boží\" (slovinsky \"cerkev Svete Marije od Prikazanja\") s někdejším benediktinským klášterem. Nad kostelem na severním pobřeží je umístěn mohutný kříž z roku 1600, odkud je výhled na celý Terstský záliv.\n\nV místě jsou dvě základní školy, slovinská a italská.\n\nObec je rozložena u \"Strunjanského zálivu\" v údolí \"Strunjanského potoka\", ale též na přilehlých návrších a pahorcích hory \"Ronek\" (116 m n. m.). Ta se na severu prudce spouští do moře vytvořeným klifem. Obec sestává z malých osad \"Karbonar\", \"Marčane\", \"Pretski Grič\", \"Ronek\" a \"Sv. Duh\".\n\nÚzemí je chráněno chráněnou krajinnou oblastí Strunjan (slovinsky \"Krajinski park Strunjan\"), která zahrnuje části:\n\n\nNa území obce se též nachází nejsevernější solná pánev na Jaderském moři Strunjanské soliny (slovinsky \"Strunjanske soline\") ležící na konci Strunjanského zálivu.\n\n550 metrů dlouhý tunel zvaný \"Valeta\" mezi Strunjanem a Portoroží je dnes určen pěším, běžcům a cyklistům v rámci zřízené trasy pro sportovní aktivity nazvané \"Parenzana – Cesta zdraví a přátelství\". V minulosti byl tunel součástí úzkorozchodné železnice nazývané \"Parenzana\" nebo \"Parenzaner Bahn,\" která byla zbudována v letech 1900–1902. Trať dlouhá 123 km procházela Chorvatskem, Slovinskem a Itálií a spojovala Poreč s Terstem v letech 1902–1935, tedy v době, kdy tyto země byly součástí Rakousko-uherské monarchie.\n\n\n"}
{"id": "1501857", "url": "https://cs.wikipedia.org/wiki?curid=1501857", "title": "Chráněná krajinná oblast Strunjan", "text": "Chráněná krajinná oblast Strunjan\n\nChráněná krajinná oblast Strunjan (slovinsky Krajinski park Strunjan) se nachází ve Slovinsku na severozápadním pobřeží Jaderského moře, kde zaujímá větší část Strunjanského poloostrova. Chrání jedinečné přírodní zajímavosti, jakými jsou např. nejvyšší útesy na pobřeží Jadranu nebo jediná slovinská mořská laguna.\n\nZ hlediska ochrany přírody jsou zde zajímavé především laguna Stjuža, Strunjanské soliny a severní strana poloostrova. Laguna a soliny jsou místa, kde se setkává mořské a pevninské vodní prostředí v útvarech naplněných slanou nebo brakickou vodou. Tato místa jsou důležitá z pohledu ekologického, žijí zde specifické druhy flóry i fauny. Na severní straně území jsou vysoké flyšové útesy.\n\nRezervace byla vyhlášena v roce 1990.\n\nChráněná krajinná oblast Strunjan zahrnuje části území vyhlášené jako památné podle zákona o ochraně přírody a krajiny:\n\n\nDo chráněného území patří i nejsevernější solná pánev na Jaderském moři Strunjanské soliny (slovinsky \"Strunjanske soline\") ležící na konci Strunjanského zálivu.\n\nNa severním pobřeží je umístěn mohutný kříž z roku 1600, odkud je výhled na celý Terstský záliv.\n\n\n"}
{"id": "1501860", "url": "https://cs.wikipedia.org/wiki?curid=1501860", "title": "Přírodní rezervace Strunjan", "text": "Přírodní rezervace Strunjan\n\nPřírodní rezervace Strunjan () je část chráněné krajinné oblasti Strunjan (), která se nachází na slovinském severním pobřeží Jaderského moře na Strunjanském poloostrově.\n\nPřírodní rezervace Strunjan byla vyhlášena v roce 1990.\n\nRezervace zaujímá 160 ha pobřeží poloostrova s přilehlým pásem moře o délce 200 metrů. Jedná se o 4 km dlouhé a až 80 metrů vysoké útesy tvořené flyšovými sedimenty složenými z pískovce, slínu a turbiditu. Jde o nejdelší nepřerušovaný přírodní úsek pobřeží v celém Terstském zálivu, který se rozprostírá od \"Strunjanské zátoky\" severně od obce Strunjan až k \"Simonově zátoce\" u obce Izola. Zahrnuje též tři mysy – \"Strunjan\", \"Ronek\" a \"Kanu\".\n\nPřilehlé svahy jsou zarostlé přirozenými lesními či křovinatými společenstvy. Přírodovědně nejcennější je \"mys Ronek\", 80 metrů vysoký sráz do moře, s výskytem některých endemických druhů rostlin (myrta, zvláštní jahodový keř). Tento mys je zároveň největším flyšovým útesem na celém jaderském pobřeží.\n\nZ pobřežní části moře stojí za zmínku i \"zátoka Svatého Kříže\" (slovinsky \"zatek Svatega Križa\") mezi mysy Ronek a Strunjan, a též \"Měsíční záliv\" s podmořskými loukami a neobyčejně bohatou mořskou faunou (např. mušle, krabi, mořští koníci nebo skoro metr vysoké schránky měkkýšů Pina nobilis).\n\nÚzemí má tradici rybolovu. Ten, s ohledem na ochranu životního prostředí, je zde povolen pouze malými bárkami a jen několik měsíců v roce, aby rybí populace měla dostatek času ve zbývajícím období opět regenerovat.\n\nRezervací vede naučná stezka s informačními tabulemi, které informují o místních útesech, fauně a flóře.\n\n\n"}
{"id": "1501863", "url": "https://cs.wikipedia.org/wiki?curid=1501863", "title": "Sayaka Matsumotová", "text": "Sayaka Matsumotová\n\nSayaka Anne Matsumotová (provd. Torraová) (* 5. prosince 1982 Saitama) je bývalá americká zápasnice – judistka.\n\nNarodila se v Japonsku Američanům asijského původu. Vyrůstala v El Cerrito na předměstí kalifornského Richmondu. S judem začala v 5 letech pod vedením svého otce Davida. V americké ženské reprezentaci se prosazovala od roku 2001 v superlehké váze do 48 kg. V roce 2004 sice vyhrála americkou olympijskou kvalifikaci na olympijské hry v Athénách, ale Spojené státy nevybojovali v její váze kvalifikační kvótu. Na olympijskou premiéru si počkala za čtyry roky na olympijské hry v Pekingu v roce 2008. Olympijský los k ní však nebyl přívětivý. V úvodním kole sice potrápila, ale prohrála na body (yuko) s favorizovanou Japonkou Rjóko Taniovou. \n\n\n"}
{"id": "1501864", "url": "https://cs.wikipedia.org/wiki?curid=1501864", "title": "Přírodní rezervace Strunjan-Stjuža", "text": "Přírodní rezervace Strunjan-Stjuža\n\nPřírodní rezervace Strunjan-Stjuža (slovinsky Naravni rezervat Strunjan Stjuža) je část chráněné krajinné oblasti Strunjan (slovinsky \"Krajinski park Strunjan\"), která se nachází na západním slovinském pobřeží Jaderského moře na Strunjanském poloostrově.\n\nPřírodní rezervace Strunjan-Stjuža byla vyhlášena v roce 1990 především pro jedinečnou lagunu, která se na tomto místě nachází.\n\nStjuža (italsky \"Schiusa\") je jediná laguna na slovinském pobřeží. Kdysi zde byl otevřený mořský záliv. Před asi 200 lety byla mezi mořem a zálivem postavena hráz, laguna je nyní s mořem spojena kanálem. Jméno Stjuža má původ v italském slově \"chiusa\" – \"zavřená\".\n\nLaguna je velmi mělká. Příliv a odliv mají na pohyb vody v laguně jen malý vliv, příliv zde má malé vzedmutí, a místo není ohrožováno ani vlnobitím, ani pobřežními proudy. V laguně se kdysi chovaly ryby, ale ve třicátých letech 20. století se od chovu upustilo. Obecně všechny mořské laguny v severní části jadranského pobřeží bývaly známy četným chovem různých druhů ptáků a ryb.\n\nNa dně laguny žije kromě jiných drobných živočichů asi 5 cm velký rak \"Upogebia prusilla.\" Patří mezi rakovce (lat. Malacostraca), tj. vyšší korýše. Je zástupce desetinožců (lat. Decapoda). V české odborné literatuře je uváděn obvykle pod svým latinským označením \"Upogebia prusilla\". Pracovní český ekvivalent je \"krtonožec (nezaměňovat s krtonožkou!)\". Slovinsky se tento korýš nazývá \"škardobola\" nebo \"solinski rakec\", překlad do češtiny by mohl být \"slaniskový rak.\" \n\nÚzemí má živou tradici solinářství a rybolovu. V bezprostřední blízkosti laguny se nacházejí Strunjanské soliny, které jsou písemnou zmínkou známy již od roku 804. Rybolov, s ohledem na ochranu životního prostředí, je zde povolen pouze malými bárkami a jen několik měsíců v roce, aby rybí populace měla dostatek času ve zbývajícím období opět regenerovat.\n\nRezervací vede naučná stezka s informačními tabulemi, které informují o fauně a flóře tohoto území.\n\n"}
{"id": "1501865", "url": "https://cs.wikipedia.org/wiki?curid=1501865", "title": "Saab 92", "text": "Saab 92\n\nSaab 92 byl první sériově vyráběný automobil švédské automobilky Saab v letech 1949-1956. Na svou dobu šlo o velmi pokročilý návrh s aerodynamickým tvarem a s koeficientem odporu 0,30. Přístup do zavazadlového prostoru umožňuje sklopení zadních sedadel, protože typ 92 nemá zadní kapotu. Celá karoserie byla vylisována z jednoho kusu plechu a poté do ní vytvořeny otvory pro dveře a okna. Výroba v plném rozsahu začala 12. prosince 1949, založená na prototypu Ursaab. Všechny automobily vznikly ve verzi Deluxe. Počítalo se i se standardní verzí, ale nikdo o ni neměl zájem, čili žádné standardní verze nevznikly.\n\nMotor byl namontovaný napříč. Šlo o kapalinou chlazený dvouválcový dvoudobý motor o objemu 764 cm³ a výkonu 19 kW (25 koní). Dovoloval dosažení maximální rychlosti 105 km/h. Převodovka měla tři rychlostní stupně, první nesynchronizovaný. Aby se předešlo problémům s hladinou oleje během přetížení (brzdění motorem) pro dvoutaktní motor, byla namontována volnoběžka. Odpružení bylo provedeno torzními tyčemi.\n"}
{"id": "1501875", "url": "https://cs.wikipedia.org/wiki?curid=1501875", "title": "Jaderná elektrárna Almaraz", "text": "Jaderná elektrárna Almaraz\n\nJaderná elektrárna Almaraz (španělsky \"Central nuclear de Almaraz\") je jaderná elektrárna, která se nachází ve Španělsku, v provincii Cáceres v autonomním společenství Extramadura. Výstavba započala v roce 1973 a elektrárna byla dokončena v roce 1983. Má dva tlakovodní reaktory, jeden o výkonu 1011 MW a druhý o výkonu 1006 MW. Elektrárně končí licence na jednom bloku v roce 2021 a na druhém v roce 2023. K chlazení byla vybudována vodní nádrž Arrocampo na řece Tajo.\n\nNa elektrárně má podíl více majitelů, konkrétně tito (v závorkách je uveden jejich podíl):\n\n"}
{"id": "1501876", "url": "https://cs.wikipedia.org/wiki?curid=1501876", "title": "Chov hrochů v Zoo Praha", "text": "Chov hrochů v Zoo Praha\n\nZoo Praha patří k významným evropským chovatelům hrocha obojživelného. V jejím areálu je druh chován od roku 1933.\n\nPrvní hroch přišel do Zoo Praha 10. dubna 1933, tedy rok a půl po otevření zoo. Jednalo se o hrocha Petra, který se narodil pravděpodobně o pět let dříve a do zoo přišel z cirkusu Kludský. Po úhynu Petra 13. 2. 1939 došlo k válečné přestávce chovu hrochů v pražské zoo. V roce 1944 přišla ze Zoo Berlin hrošice Zuzana, která žila až do roku 1977. Za zmínku stojí, že byla odkoupena v poměru jeden kilogram váhy – jedna koruna. Do roku 1971 byli chováni pouze samostatní jedinci. Toho roku se podařilo získat první pár do pavilonu velkých savců.\n\nPrvní úspěšný odchov se povedl v roce 1978. Jednalo se o samce jménem Jožin, který v roce 1980 odešel do Zoo Lipsko. Do počátku roku 2019  se narodilo 27 mláďat. Odchovat se podařilo 11 mláďat, přičemž jedno z nich – samec Slávek (30. 10. 1984 – 6. 10. 2018) se stal zároveň mnohonásobným otcem z období po roce 2000. Šlo o jednu z největších zvířecích osobností pražské zoo. V roce 2018 žil v zoo společně se samicí Maruškou a jejich synem Fandou.\n\nMláďata se narodila např. v letech 1999, 2006, 2011 či 2016.\n\nRoku 2006 přišel na svět samec Tomík (ze Zoo Praha odešel v roce 2010). Jednalo se o první úspěšně odchované mládě samice Marušky.\n\nV roce 2011 se narodil samec Váleček (jméno bylo vybráno na základě ankety na facebooku, kmotrem Marek Eben). Zatím naposledy přišlo na svět mládě v roce 2016, kdy se v lednu narodil samec Fanda, kterého pokřtil herec David Novotný.\n\nV listopadu 2019 byl přivezen ze Zoo African safari v Plaisance du Touch ve Francii v té době tříletý hroch. Narodil se 28. října 2016 a vzhledem k datu narození (výročí dne vzniku samostatného Československa) byl symbolicky pojmenován Tchéco. Jeho matka se narodila v další z francouzských zoo: Planète Sauvage. Otec je původem ze Zoo Madrid. Počítá se s ním jako s budoucím partnerem pro samici Marušku. \n\nDosud bylo odchováno 11 mláďat.\n\nHroši dlouhou dobu obývali expozici v dolní části zoo. V roce 2012 se přestěhovali do pavilonu hrochů v horní části, který vznikl v rámci výstavby nového expozičně-chovatelského komplexu pro slony a hrochy.\n\nPavilon hrochů se nachází poblíž severního vstupu do zoo. V minulosti byly v tomto místě výběhy antilop. Pavilon je v interiéru prosvětlen střechou z polykarbonátu. Pavilon je postaven tak, aby v něm mohlo žít až pět hrochů. Dosud v něm žili maximálně tři hroši (pár s mládětem). Vnitřní expozice sestává z bazénu o hloubce až 2,5 metru, do něhož je možné nahlédnout skrz 8 cm tlusté sklo, a dále souše v pozadí prostoru. Vnitřní plus venkovní bazén zaujímají plochu 325 m. V současnosti jsou hroši k viděn ve venkovní expozici, pavilon je z důvodu rekonstrukce uzavřen.\n"}
{"id": "1501881", "url": "https://cs.wikipedia.org/wiki?curid=1501881", "title": "Václav Sedláček (malíř)", "text": "Václav Sedláček (malíř)\n\nVáclav Sedláček (9. května 1925 Lažánky - 2. prosince 1981 Praha) byl malířem české krajiny.\n\nNarodil se dne 9. 5. 1925 v obci Lažánky v rolnické rodině. Od dětství se věnoval kresbě.\n\nVýtvarné umění studoval v Praze na Státní grafické škole a poté na Vysoké škole uměleckoprůmyslové, z které přešel na Akademii výtvarných umění, kdež studoval u prof. Vlastimila Rady. Po ukončení studia působil na škole jako asistent prof. Vlastimila Rady a prof. Františka Jiroudka.\n\nPo roce 1969 po vpádu vojsk Varšavské smlouvy byl nucen své místo na AVU opustit a živil se především restaurováním fresek a sgrafit. Restauroval např. sgrafita Mikoláše Alše na Wiehlově domě v Praze nebo nástěnné malby v Bazilice nanebevzetí panny Marie na Hostýně.\n\nV roce 1961 uzavřel sňatek s grafičkou Hanou Storchovou. Jeho život a dílo se náhle uzavřely předčasným úmrtím dne 2. 12. 1981.\n\nVáclav Sedláček byl členem Umělecké besedy, spolu s níž mnohokrát vystavoval a přidružil se také ke skupině Říjen. Účastnil se tématických akcí a soutěží: např. soutěž na obrazy pro foyer Národního divadla, dále pak např. akce Povltaví a Želivka, ve které měli malíři za úkol zdokumentovat krajinu před zatopením a vystavoval také v Pražských salonech.\n\nUskutečnil celou řadu samostatných výstav.\n\nVe své tvorbě se zabýval výhradně zpodobením krajiny, zprvu především krajiny jihočeské a valašské. Po svém odchodu z AVU se stáhl do ústraní do svého ateliéru a krajinu již nezpodobňoval venku v přírodě, nýbrž pouze v ateliéru.\n\nTakto vzniklé obrazy zachycují hlavně jeho niterné pocity z přírody. Krajina v jeho obrazech je teskně poetická a abstraktní, vyjadřuje jeho dojmy a vzpomínky, je tichá, ztlumená, zachycuje často večerní a podzimní nálady.\n\nJeho díla jsou součástí sbírek Národní galerie a dalších galerií\n\nTvorba Václava Sedláčka zůstala nedokončena v důsledku předčasného úmrtí.\n\nPoslední samostatná výstava tohoto jedinečného malíře krajiny se uskutečnila v roce 2008.\n"}
{"id": "1501884", "url": "https://cs.wikipedia.org/wiki?curid=1501884", "title": "Jan Davidsz. de Heem", "text": "Jan Davidsz. de Heem\n\nJan Davidsz. de Heem nebo Jan Davidszoon de Heem, také Johannes de Heem či Johannes van Antwerpen či Jan Davidsz de Hem (kolem 17. dubna 1606 v Utrechtu – před 26. dubnem 1684 v Antverpách), byl malířem zátiší, pracoval hlavně v Utrechtu a Antverpách. Je významným představitelem tohoto žánru v nizozemském i vlámském barokním malířství.\n\nDe Heem se narodil v městě Utrecht. Jeho rodné jméno bylo Johannes van Antwerpen. Studoval nejprve u svého otce Davida de Heema staršího (1570–1631), poté u Balthasara van der Asta. Přibližně mezi lety 1625 až 1629 žil v Leidenu, kde v roce 1629 studoval u Davida Baillyho (1584 – kolem 1657). V roce 1635 nebo 1636 se přestěhoval do jižního Nizozemska do Antverp, kde se připojil se ke sdružení malířů Cech svatého Lukáše. V Antverpách se stal v roce 1637 řádným měšťanem. Ve městě byl často nepřítomný, což je doloženo pokutami, které za to musel zaplatit. Jeho pozoruhodný talent mu získal značnou reputaci, byl tak žádaným umělcem, že nebyl schopen uspokojit poptávku. De Heem byl považován za jednoho z největších malířů své doby, a také byl velmi dobře placený. Jeho \"Portrét Viléma III. Oranžského\", obklopený kartuší z květin a ovoce byl prodán za 2000 guldenů, což byla jedna z nejvyšších cen zaplacená v té době za obraz. Jeho synové s ním spolupracovali v jeho dílně na zakázkách na nové obrazy. De Heem jejich práci upravoval a následně ji svým jménem. podepisoval. V Antverpách zůstal do roku 1667, poté se přestěhoval zpět do Utrechtu. Tam je uveden v záznamech od roku 1668 k 1671. V roce 1671, když se francouzská vojska blížila k městu, De Heem Utrecht opustil. Není známo, kdy se vrátil do Antverp, ale jeho smrt je zaznamenána v cechovních knihách.\n\nVan Heem se oženil dvakrát, nejprve s Alettou van Weede, měli spolu tři děti, všechny svou matku přežily, zemřela v roce 1643. Z jednoho z nich se stal uznávaný malíř zátiší, Cornelis de Heem. Podruhé se oženil v roce 1644 s Annou Catherinou Ruckers, se kterou měl šest dalších dětí. Jedním z nich byl Jan Janszoon de Heem, který se také stal malířem zátiší. Kromě dvou svých synů měl několik žáků: Michiel Verstylen, Alexander Coosemans, Thomas de Klerck, Lenaert Rougghe, Theodor Aenvanck, Andries Benedetti, Elias van den Broeck, Jacob Marrel, Hendrik Schoock a Abraham Mignon.\n\nDe Heem byl jedním z největších malířů zátiší v Nizozemsku, který kombinoval brilanci a harmonii barev spolu s přesným vykreslením objektů: maloval květiny všech druhů; evropské a tropické ovoce; humry a ústřice; motýli a můry; kámen a kov; hlemýždě a mušle.\n\nMaloval nejen ovoce, vanitas zátiší a květiny. Je velmi známý také svými obrazy ukazujícími zdobná až luxusní zátiší, takzvaný pronkstilleven. Pronkstilleven je styl zátiší nazývaný 'ozdobený' nebo 'přepychový', který byl vyvinut v polovině 17. století v Antverpách odkud se rychle rozšířil. Některé z jeho děl jsou projevy hojnosti; jindy jde o feston nebo obrázky tzv. \"nosegay\" – tedy květiny nebo malé kytice, určené k darování či k ozdobě oděvu.\n\nČasto svými tématy sděloval mravní motto: had ležící v trávě; lebka na kvetoucí rostlině. Zlaté a stříbrné pohárky nebo korbely naznačují marnost pozemského majetku. Spasení je viděno alegoricky jako kalich uprostřed květů a smrt jako krucifix ve věnci. Někdy de Heem maloval, sám nebo s ostatními, obrazy Madony nebo portréty v girlandách z ovoce nebo květin.\n\nJeho podpis se často lišil: jeho iniciály (J. De Heem f.), nebo Johannes (IOANNES DE HEEM F.), nebo jméno jeho otce navazující na jeho vlastní (J. D. De Heem f.). Občas poskytl i datum (např. A. i65i), zejména se svými nejlepšími pracemi.\n\nZe stovky nebo více jeho obrazů z evropských galerií je datováno pouze 18. Raná práce ukazuje zátiší s lahví, stříbrným pohárem a citrony na mramorovém stole, datovaný 1640, je v Rijksmuseum v Amsterdamu. Podobná práce z roku 1645, s přidáním ovoce, květin a vzdálené krajiny, je na zámku v Longfordu. Kalich ve věnci, se zářící kyticí mezi pšeničnými snopy, hrozny a květinami, je mistrovským dílem z roku 1648 a je v paláci Belvedere ve Vídni. Obraz Madony ve věnci v životní velikosti z roku 1650 v berlínském muzeu dokazuje, že de Heem uměl i ve velkém měřítku jasně a harmonicky malovat.\n\nV Alte Pinakothek v Mnichově je slavné dílo z roku 1653, na kterém se popínavé rostliny mísí krásně s tykvemi, ostružinami, pomeranči, myrtou a broskvemi. Obraz dále oživují motýli, můry a brouci. Krajina s kvetoucím růžovým stromkem, džbánem jahod, vybraným ovocem a mramorovou bustou Pana je datovaná rokem 1655. Obraz je v Ermitáži v Petrohradě. Některá jeho díla jsou uložena v Royal Museums of Fine Arts v Bruselu. Zátiší z roku 1645 s ovocem a humrem je v galerii Allen Memorial Art Museum v Oberlinu, stát Ohio, USA. Jednoduché zátiší s cínovými poháry lze vidět v Barber Institute v Birminghamu ve Velké Británii.\n\nJednotlivé členy umělecké dynastie rodiny de Heem lze mnohdy těžko rozeznat, neboť pracovali v podobných stylech. Nejvýraznějším umělcem byl Jan Davidsz. Malířem byl i jeho bratr a jeho dva synové, z nichž zejména Cornelis byl zvláště úspěšný, a dále maloval přinejmenším jeden vnuk od každého syna. Na počátku této rodinné dynastie umělců je málo známý Janův otec David de Heem starší (1570–1631) a jeho bratr. Tento neznámý bratr měl syna Jana či Johannese de Heem (c. 1603 – † pravděpodobně po roce 1659), malíře zátiší, květin a ovoce. David de Heem starší měl dva syny, také malíře: Jana Davidsze. de Heem (1606- † před 26. dubnem 1684) a David Davidsz. de Heem (1610 – † po 1669). Jan Davidsz. de Heem měl tři syny, všechny malíře; z prvního manželství: David Janszoon de Heem (29. listopadu 1628 – †?), Cornelis de Heem (1631–1695) z druhého manželství Jan de Heem (1650 – †?). Cornelis de Heem měl jednoho syna, který byl malíř: David Corneliszoon de Heem (1663–1718).\n\n\n"}
{"id": "1501888", "url": "https://cs.wikipedia.org/wiki?curid=1501888", "title": "Jaderná elektrárna Cofrentes", "text": "Jaderná elektrárna Cofrentes\n\nJaderná elektrárna Cofrentes (španělsky \"Central nuclear de Cofrentes\") je jaderná elektrárna, která se nachází ve Španělsku, v provincii Valencia v autonomním společenství Valencia. Výstavba započala v roce 1975 a elektrárna byla dokončena v roce 1984. Má pouze jeden varný reaktor o výkonu 1092 MW. Elektrárně končí licence v roce 2021. K chlazení je využívána řeka Júcar. Elektrárna zcela pokrývá spotřebu elektřiny celého Valencijského společenství.\n\nVětšinu ostatních jaderných elektráren ve Španělsku vlastní více vlastníků, ale jadernou elektrárnu Confrentes vlastní pouze Iberdrola, nadnárodní energetická společnost se sídlem v Bilbau ve Španělsku. Má také podíl v elektrárnách například v USA, Brazílii nebo Velké Británii. Ve Španělsku má podíl ještě ve čtyřech dalších jaderných elektrárnách).\n"}
{"id": "1501912", "url": "https://cs.wikipedia.org/wiki?curid=1501912", "title": "Koruna (hudba)", "text": "Koruna (hudba)\n\nFermáta anebo koruna (též korunka) je značka v notovém zápise nad (výjimečně pod) notou anebo pomlčkou, která předpisuje, že zahraná nota anebo pomlčka má trvat déle, než je její normální trvání podle zápisu. \n\nToto prodloužení fermátou není přesně určené, ale mělo by být přiměřené charakteru skladby (písně), tempu, náladě; případně závisí na vkusu interpreta. Zpravidla se prodloužení noty rovná dvojnásobku její původní hodnoty. Skladatel může fermátu do jisté míry specifikovat tím, že k ní připojí označení lunga (dlouhá) anebo brevis (krátká).\n\n"}
{"id": "1501920", "url": "https://cs.wikipedia.org/wiki?curid=1501920", "title": "Jaderná elektrárna Ascó", "text": "Jaderná elektrárna Ascó\n\nJaderná elektrárna Ascó (španělsky \"Central nuclear de Ascó\", katalánsky \"Central nuclear d'Ascó\") je jaderná elektrárna, která se nachází ve Španělsku, v provincii Tarragona v autonomním společenství Katalánsko. Výstavba započala v roce 1971 a elektrárna byla dokončena v roce 1984. Má dva tlakovodní reaktory, jeden o výkonu 1033 MW a druhý o výkonu 1027 MW. Elektrárně končí licence na jednom bloku v roce 2023 a na druhém v roce 2025.\n\nElektrárna je ve společenství vlastníků, které se nazývá \"Asociación Nuclear Ascó-Vandellós\" a vlastní i jadernou elektrárnu Vandellòs. V tomto společenství jsou španělské energetické firmy Ibredrola a Endesa.\n"}
{"id": "1501922", "url": "https://cs.wikipedia.org/wiki?curid=1501922", "title": "Vojenská kancelář prezidenta Slovenské republiky", "text": "Vojenská kancelář prezidenta Slovenské republiky\n\nVojenská kancelář prezidenta Slovenské republiky plní úkoly související s výkonem pravomocí prezidenta Slovenské republiky jako vrchního velitele ozbrojených sil. Podílí se ale i na jiných úkonech spojených s výkonem ústavních pravomocí slovenského prezidenta. Podřazenou jednotkou Vojenské kanceláře prezidenta SR je Čestná stráž prezidenta SR.\n\nSoučasným náčelníkem kanceláře je brigádní generál Vladimír Šimko. Náčelník Vojenské kanceláře prezidenta SR se účastní jednání Rady bezpečnosti SR. Náčelníka kanceláře jmenuje prezident Slovenské republiky, kterému náčelník odpovídá za výkon funkce.\n"}
{"id": "1501928", "url": "https://cs.wikipedia.org/wiki?curid=1501928", "title": "Hans Möser", "text": "Hans Möser\n\nHans Möser (7. dubna 1906 Darmstadt – 26. listopadu 1948 Landsberg am Lech) byl během druhé světové války příslušník SS, který sloužil v koncentračních táborech Neuengamme, Auschwitz a Mittelbau-Dora. Na konci války byl zajat a souzen vojenským soudem Spojených států. Jako jediný z 19 obžalovaných v procesu Dora byl odsouzen k trestu smrti.\n\nNarodil se v německém Darmstadtu. V říjnu 1929 vstoupil do NSDAP a v červenci 1931 do SS. V červenci 1940 začal sloužit v nově otevřeném koncentračním táboře Hinzert, který byl známý brutalitou, a později přešel do Neuengammu. Od května 1943 až do října 1943 byl vyslán do koncentračního tábora Auschwitz III Monowitz jako strážný v továrně IG Farben. Koncem dubna 1944 vykonával také strážní službu v hlavním táboře Auschwitz I.\n\nOd 1. května 1944 sloužil ve stráži v koncentračním táboře Dora. Zde se dopustil zločinů, za které byl později odsouzen k trestu smrti. Například během věšení vězňů občas řezal provazy v době, kdy oběti byly stále naživu, aby tak prodloužil jejich utrpení. V únoru 1945, když Rudá armáda překonala německé pozice na východní frontě, personál velitelství SS z Osvětimi se evakuoval do Dory. Velitel Auschwitzu Richard Baer a jeho zaměstnanci převzali komplex Dora a Möser se stal zástupcem velitele stráží pod Franzem Hösslerem.\n\n5. dubna 1945, když americká 3. obrněná divize osvobodila tábor Mittelbau-Dora, Möser vedl k nucené evakuaci více než 3 000 vězňů do Neuengammu. Vzhledem k válečné situaci byl vlak přesměrován do koncentračního tábora Ravensbrück.\n\nMöser byl zatčen na konci války. Následovalo vyšetřování podmínek v táboře Dora. Möser byl mezi 19 obžalovanými v procesu Dora jako součást procesu Dachau. Soud začal 7. července 1947 a trval do 30. prosince. Bylo zjištěno, že Möser byl přítomen při věšení vězňů a střílel je při útěku. Odpovědnost za pochody smrti během závěrečné evakuace Dory mu byla také připsána. Ve svém soudním prohlášení řekl:\n\nByl shledán vinným a byl jediným z obžalovaných v procesu Dora odsouzeným k trestu smrti. Möser byl popraven oběšením ve vězení v Landsbergu 26. listopadu 1948.\n"}
{"id": "1501929", "url": "https://cs.wikipedia.org/wiki?curid=1501929", "title": "Kníže z Lu", "text": "Kníže z Lu\n\nKníže z Lu bylo několik čínských aristokratických titulů udělovaných zpravidla příbuzným panujícího císaře, obvykle synům. \n\nTitul knížete, \"wang\" (v případě nezávislých vládců překládaný jako král) byl po císaři (\"chuang-ti\") nejvyšším aristokratickým čínským titulem.\n\nKnížata z Lǔ, .\n\n\n\n\nKnížata z Lù, .\n\n"}
{"id": "1501932", "url": "https://cs.wikipedia.org/wiki?curid=1501932", "title": "Adriaen van der Kabel", "text": "Adriaen van der Kabel\n\nAdriaen van der Cabel či Ary van der Touw (1631 Rijswijk – 16. června 1705 Lyon) byl malíř tzv. zlatého věku nizozemského malířství. Byl hlavně krajinářem, aktivní ve Francii a Itálii.\n\nAdriaen van der Kabel se narodil a vyrůstal v městečku Rijswijk, v blízkosti Haagu. Byl také známý jako Ary. Podle Houbrakena se učil malovat u Jana van Goyena a jeho skutečné jméno bylo van der Touw (anglicky: \"String – šňůra, řetěz\"), ale podle Van Goyena to nebylo dost velké, takže to změnil na \"of Cable (anglicky: lano)\". Houbraken napsal, že jeho bratr Engel byl také malíř, a že Adriaen už žil v Lyonu, když Johannes Glauber byl na své \"grand tour\" (velká cesta, kterou mladí muži podnikali pro získání zkušeností). Cabel se přestěhoval do Lyonu jako mladý muž a strávil tam zbytek svého života.\n\nPodle RKD (Netherlands Institute for Art History) žil v Lyonu v letech 1655–1658, poté v letech 1659–1666 žil v Římě a nakonec se v roce 1668 vrátil do Lyonu, kde zůstal až do své smrti. Jeho jméno bylo \"Geestigheid (Humor)\". Jeho práce je někdy zaměňována s prací jeho bratra Engela van der Cabela (1641 – po 1695), také známého jako Ange nebo Angelo. Engel doprovázel svého bratra na jeho cestách a oba se oženili ve stejný den. Jako jeho bratr, i Engel se stal členem Bentvueghels s přezdívkou \"Corydon\". Engel se s Adriaenem přestěhoval do Lyonu, kde se v roce 1672 stal 'Maître-Garde' v cechu svatého Lukáše.\n\n"}
{"id": "1501935", "url": "https://cs.wikipedia.org/wiki?curid=1501935", "title": "Jan Linsen", "text": "Jan Linsen\n\nJan Linsen (1602 Hoorn – 26. května 1635 Hoorn) byl nizozemský malíř mytologických a historických témat.\n\nJan Linsen cestoval po Francii a Itálii na své \"Grand Tour\" a v Římě se stal členem malířského kruhu známého jako Bentvueghels s přezdívkou \"Hermafrodit.\" Když cestoval lodí do Itálie byl zajat maurskými piráty. Byl vykoupen za 20 kusů stříbra, které zaplatila jeho společnost. Později maloval scénu tohoto zajetí, obraz visel v Hoornu, ještě když Arnold Houbraken psal svou historii malířství. Zemřel mladý kvůli neshodě v baru, kde byl jedním mužem ubodán k smrti. Před svou smrtí prý prohlásil, že toho muže miloval a že mu odpouští.\n\n\n"}
{"id": "1501943", "url": "https://cs.wikipedia.org/wiki?curid=1501943", "title": "Emília Kováčová", "text": "Emília Kováčová\n\nEmília Kováčová (* 8. února 1931, Bratislava) je slovenská vysokoškolská pedagožka, profesorka v oboru práce a sociálních věcí Ekonomické univerzity v Bratislavě a bývalá první dáma Slovenské republiky.\n\nV letech 1966 až 1967 působila jako vedoucí Katedry sociálního rozvoje a práce Národohospodářské fakulty Ekonomické univerzity v Bratislavě. Akademické kariéře se věnovala 35 let.\n\nV roce 1993, se po zvolení Michala Kováče prvním prezidentem samostatné Slovenské republiky, stala první dámou SR. V úřadě se kromě protokolárních povinností věnovala charitě, lidem s postižením, spolupracovala mimo jiné i s Červeným křížem a měla vlastní nadaci.\n"}
{"id": "1501952", "url": "https://cs.wikipedia.org/wiki?curid=1501952", "title": "Tramvajová trať Osová – Nemocnice Bohunice", "text": "Tramvajová trať Osová – Nemocnice Bohunice\n\nTramvajová trať Osová – Nemocnice Bohunice je plánovaná tramvajová trať v Brně ve čtvrti Starý Lískovec, jejíž zprovoznění je plánováno na rok 2022. Stavba byla slavnostně zahájena v říjnu 2019.\n\nPlánovaná tramvajová trať k bohunické nemocnici v Brně se má odpojit od tratě do smyčky Starý Lískovec v zastávce Osová, která bude posunuta o tři sta metrů východním směrem, na území městské části Bohunice. Poté se trať zanoří do 650 metrů dlouhého hloubeného tunelu pod Mikuláškovým náměstím a ulicí Jihlavskou. V tunelu pokračuje do podzemní zastávky Nová Jihlavská, která bude mít jedno ostrovní nástupiště. Pak bude trať pokračovat tunelem k vyústění v ulici Netroufalky a zamíří do úvraťové stanice Nemocnice Bohunice. Stavba by měla stát 1,496 miliardy korun bez DPH.\n\nProjekt tramvajové tratě vznikl v roce 2010. Protože již tehdy byl projekt prioritou města, město nechalo zpracovat geologický průzkum stavby a v roce 2017 zahájilo směnu pozemků se společností Real spektrum Západní Brána. O rok později bylo vypsáno výběrové řízení na zhotovitele. V březnu 2019 získalo Brno dotaci 1 miliardy korun z Operačního programu Doprava, která má činit 85 % nákladů. Na konci května 2019 bylo podle výběrového řízení ke stavbě vybráno sdružení firem FIRESTA-Fišer a Metrostav, které mělo trať vyprojektovat a následně postavit. V polovině roku 2019 se mělo začít projektovat, smlouva na zhotovení byla podepsána 26. června 2019. K slavnostnímu zahájení stavby došlo 14. října 2019. V roce 2019 se mají realizovat sondy a přeložit inženýrské sítě, začátek stavby vlastní tratě je naplánován na jaro 2020. Úsek má být zprovozněn na konci roku 2022.\n\n\n"}
{"id": "1501953", "url": "https://cs.wikipedia.org/wiki?curid=1501953", "title": "První divize 1924/25", "text": "První divize 1924/25\n\nSoutěžní ročník Prima Divisione 1924/25 byl 25. ročník nejvyšší italské fotbalové ligy. Soutěž začala 5. října 1924 a skončila 23. srpna 1925. Účastnilo se jí celkem 43 klubů. Kluby byli rozděleny na dvě skupiny. Na skupinu Lega Nord (severní část Itálie 25 klubů) a na skupinu Lega Sud (jižní část Itálie 18 klubů).\n\nTitul v soutěži obhajoval klub Janov CFC, který v minulém ročníku získal své 9. prvenství v soutěži.\n\n\n\n\n\n\n\n\n\n"}
{"id": "1501968", "url": "https://cs.wikipedia.org/wiki?curid=1501968", "title": "Seznam polárních stanic", "text": "Seznam polárních stanic\n\nTato stránka obsahuje neúplný seznam antarktických polárních stanic.\n\n\n"}
{"id": "1501988", "url": "https://cs.wikipedia.org/wiki?curid=1501988", "title": "Nová holka", "text": "Nová holka\n\nNová holka (v anglickém originále New Girl) je americký televizní sitcom, jehož tvůrkyní je Elizabeth Meriwetherová. Seriál měl premiéru dne 20. září 2011 na stanici Fox a byl vysílán až do 15. května 2018. Celkem vzniklo v sedmi řadách 146 dílů. Seriál pojednává o praštěné učitelce Jess, kterou ztvárnila Zooey Deschanel, a jejích třech spolubydlících. Natáčel se ve městě Los Angeles a produkovaly jej společnosti Elizabeth Meriwether Pictures a 20th Century Fox Television.\n\nFinální sedmá řada byla oznámena dne 14. května 2017. Skládá se z osmi dílů a vysílala se premiérově od 10. dubna 2018 do 15. května 2018.\n\nPo rozchodu se svým přítelem se mladá Jess Dayová přestěhuje do bytu, který sdílí se třemi svobodnými muži – Coachem, Schmidtem a Nickem. S Jess se přistěhuje i její nejlepší kamarádka Cece Parekhová.\n\n\n"}
{"id": "1501995", "url": "https://cs.wikipedia.org/wiki?curid=1501995", "title": "Caspar von Zumbusch", "text": "Caspar von Zumbusch\n\nCaspar Clemens Eduard Zumbusch, nebo Caspar von Zumbusch, roku 1888 nobilitovaný \"rytíř von Zumbusch\" (23. listopadu 1830 Herzebrock – 26. září 1915 Rimsting na Chiemsee) byl německý sochař a medailér, patřil k významným představitelům rakouského figurálního sochařství období historismu.\n\nV 18 letech přišel do Mnichova studovat na Akademi výtvarných umění, ale propadl u přijímací zkoušky, proto nastoupil na tamní polytechniku, kde se mj. učil modelovat u prof. Johanna von Halbiga. Po studijní cestě do Říma vytvořil roku 1861 Mariánský sloup pro Paderborn, mramorovou sochu biskupa a kronikáře Oty z Freisingu pro dómské nádvoří ve Freisingu a v letech 1866–1872 bronzový pomník bavorského krále Maxmiliana II. pro Mnichov. Od roku 1873 bydlel a působil ve Vídni, kde se k jeho hlavním dílům počítají bronzové monumenty: Beethovenův pomník (1873–1880), pomník císařovny Marie Terezie obklopené rádci a veliteli (před Kunsthistorisches muzeem; 1888), jezdecký pomník maršála Radeckého (1891) na Stubenringu a jezdecký pomník arcivévodyAlberta před galerií Albertinou. Za své nejvýznamnější dílo Zumbusch považoval z mědi tepaný pomník pruského císaře Viléma I. ve věži v Porta Westfalica u Mindenu v Porýní-Vestfálsku. \n\nV letech 1873–1901 byl profesorem Akademie výtvarných umění ve Vídni, kde vedl až do svého penzionování mistrovskou třídu monumentálního sochařství, k jeho žákům patřil Anton Brenek.\n\nV Praze na Olšanských hřbitovech se dochovala Zumbuschova socha Anděla smrti na rodinné hrobce podnikatele Františka von Waldek a jeho švagra generálmajora Theodora Josefa Hordta z roku 1895.\n\nRoku 1860 se v Altöttingu oženil s Antonií Voglovou, dcerou bavorského královského rady. Měli pět dětí: tři dcery a dva syny. Umělecké tvrobě se věnovali syn Ludwig von Zumbusch a Casparův bratr Julius Zumbusch. Caspar von Zumbusch je pohřben v rodném Rimstingu v údolí Chiemsee; na vídeňském Centrálním hřbitově má kenotaf. \n\n15.února 1888 mu císař František Josef I. ve Vídni udělil rakouský Řád železné koruny 3. třídy a současně jej povýšil na rytíře\n\n"}
{"id": "1501997", "url": "https://cs.wikipedia.org/wiki?curid=1501997", "title": "Větrný mlýn (Němčice)", "text": "Větrný mlýn (Němčice)\n\nVětrný mlýn holandského typu se nachází v obci Němčice, okres Blansko. V roce 1964 byl zapsán do Ústředního seznamu kulturních památek ČR.\n\nVětrný mlýn postavil v roce 1840 mlynář Matuška. Mlýn se nachází jižně od obce na holém kopci v nadmořské výšce 620 m v Drahanské vrchovině. Od roku 1925 až do konce druhé světové války využíván ke šrotování. Obydlen byl až do roku 1964, kdy vyhořel. Po roce 1965 byl mlýn opraven, omítnut a využíván jako rekreační objekt. V roce 2002 byl rekonstruován, zbaven omítky. V blízkosti mlýna se nachází hospodářské stavení.\n\nVětrný mlýn je dvoupodlažní válcová zděná stavba holandského typu postavená z lomového kamene na kruhovém půdorysu. Stavba je zakončena kuželovou střechou krytou šindelem. Horní část stavby obepínají dvě kovové obruče. V interiéru jsou dřevěné trámové stropy se záklopem z fošen. Vnitřní zařízení se nedochovalo. Dendrochronologickým průzkumem byla určena doba smýcení stromů do období let 1847–1848 pro stropní trámy druhého patra a 1858–1859 pro stropní trámy v přízemí a v prvním patře.\n\n"}
{"id": "1502007", "url": "https://cs.wikipedia.org/wiki?curid=1502007", "title": "Jaderná elektrárna Vandellòs", "text": "Jaderná elektrárna Vandellòs\n\nJaderná elektrárna Vandellòs (španělsky \"Central nuclear de Vandellós\", katalánsky \"Central nuclear de Vandellòs\") je jaderná elektrárna, která se nachází ve Španělsku, v provincii Tarragona v autonomním společenství Katalánsko. Nachází se na pobřeží Středozemního moře.\nVýstavba prvního bloku započala v roce 1967 a skončila v roce 1972. První blok měl 1 reaktor UNGG o výkonu 480 MW (jednalo se o jediný takový reaktor mimo Francii). První blok byl odstaven po havárii v roce 1990, nyní se už nikde na světě takové reaktory nepoužívají. \nVýstavba druhého bloku započala v roce 1981 a byl dokončen v roce 1988. Je na něm tlakovodní reaktor o výkonu 1087 MW. Licence mu končí v roce 2027.\nElektrárna je ve společenství vlastníků, které se nazývá \"Asociación Nuclear Ascó-Vandellós\" a vlastní i jadernou elektrárnu Ascó. V tomto společenství jsou španělské energetické firmy Ibredrola a Endesa.\n"}
{"id": "1502020", "url": "https://cs.wikipedia.org/wiki?curid=1502020", "title": "Isabella Augusta Persse Gregoryová", "text": "Isabella Augusta Persse Gregoryová\n\nIsabella Augusta Persse Gregoryová, známá také jako Lady Gregory (5. března 1852 Roxborough, Galway – 22. května 1932) byla irská spisovatelka a dramatička, představitelka irského literárního obrození 19. století.\n\nRoku 1880 si vzala za muže anglického politika a bývalého guvernéra Cejlonu (dnes Srí Lanka). Po jeho smrti v roce 1892 začala psát. V roce 1896 se spřátelila s Williamem Butlerem Yeatsem, jehož později i finančně podporovala. Roku 1904 spoluzaložila (spolu s Yeatsem a Johnem Millingtonem Syngem) Abbey Theatre v Dublinu, klíčové centrum irské kultury té doby. Napsala a zinscenovala pro něj čtyřicítku dramat z rolnického prostředí. Vydala též několik sbírek irských ság a mýtů, které přeložila do angličtiny, přesněji do upraveného místního dialektu, jež nazvala Kiltartanese. Psala v něm i některé své hry. Politicky víceméně podporovala irský nacionalismus, k irské revoluci však měla rozporuplný vztah a v osobní korespondenci vyslovovala obavy z \"irské vztekliny\" a nástupu \"vesnických tyranů\".\n"}
{"id": "1502025", "url": "https://cs.wikipedia.org/wiki?curid=1502025", "title": "Leucéna bělohlavá", "text": "Leucéna bělohlavá\n\nLeucéna bělohlavá (\"Leucaena leucocephala\") je stálezelená dřevina vyskytující se ve formě nevysokého stromu s otevřenou, zaoblenou korunou nebo rozložitého keře. Je nejčastěji rostoucím, široce kultivovaným druhem nevelkého rodu leucéna, který osídluje území s tropickým podnebím. V některých oblastech je považována za užitečnou rostlinu (např. v Americe), v jiných však za nejhorší plevel (např. v Austrálii či jižní Africe); je dokonce zařazena na seznamu \"100 nejinvazivnějších druhů světa\".\n\nPochází z jižního Mexika a přilehlých středoamerických zemí, z Guatemaly a Belize. Tento nevelký původní areál byl již v dávných dobách rozšířen severním směrem až do Texasu a Floridy, po celé Střední Americe, většině ostrovů Karibiku a v Jižní Americe od Venezuely a Kolumbie až po Bolívii, Paraguay a sever Argentiny. V pozdější době byla rozšířena pantropicky a v současnosti její areál zasahuje do tropické Asie, Afriky, Austrálie i na tichomořské ostrovy. Je široce pěstovaná, rychle roste, snadno zplaňuje a šíří se i na dosud nedotčená místa, často vystupuje v roli pionýrské rostliny.\n\nMísta výskytu v tropickém vlhkém nebo polosuchém klimatu bývají ohraničená 15° až 25° zeměpisné šířky na obě strany od rovníku. Vyhovují jí průměrné roční dešťové srážky v rozmezí 650 až 3000 mm s variabilní intenzitou, snese šesti až sedmiměsíční období sucha. Za optimální průměrnou roční teplotu je považováno 25 až 30 °C, při které prosperuje v pásmu od pobřeží až do nadmořské výšky okolo 2000 m n. m. Nesnáší půdy kyselé, saturované hliníkem a přesycené vodou. Potřebuje plně osluněné stanoviště s vápnitou, písčitou půdou do hodnoty 8 pH, která může být i slabě zasolená. Také se řídce vyskytuje v subtropech, kde však v chladnějším období zastavuje růst.\n\nV případě zničení nadzemní části rostliny mrazem vyrůstá druhým rokem z kořenů nová rostlina. Nebývá zahubena lesními požáry, po spálení koruny se znovu opouští z přeživších kořenů. Obdobně se chová po ořezání větví či spasení listů, kdy se velmi rychle obnovuje. Druh má symbiotický vztah s půdními bakteriemi rodu Rhizobium, které žijí v uzlinách kořenů a fixují atmosférický dusík, jeho část využije rostlina a o zbytek je obohacena půda či je použit okolními rostlinami.\n\nJe považována za agresivního kolonizátora opuštěných, původně obdělávaných polí nebo vykácených lesních holin. Produkuje veliké množství tvrdých semen, která si podržují životnosti až 20 let. Při ideálních podmínkách, za dostatku tepla a vody, kvete postupně celoročně a plody dozrávají za 10 až 15 týdnů po odkvětu, rostlina může mít plody již v prvém roce po výsadbě. Často jsou na dřevině ke spatření květy a současně nezralé i zralé plody. V případě horších podnebných podmínek na severní polokouli kvete v dubnu až červenci a plody dozrávají v srpnu až říjnu. Jsou to dřeviny poměrně krátkověké, jejich nejvyšší věk je udáván do 50 let. Ploidie druhu je 2n = 104.\n\nStálezelený strom vysoký obvykle do 15 m nebo rozložitý keř dorůstající do 3 m. Strom mívá hladký, šedohnědý kmen o průměru 10 až 30 cm a jeho větve jsou zpočátku pýřité, později lysé a mají hnědé lenticely. Střídavě vyrůstající listy jsou dvakrát zpeřené, primární vřetena mají dlouhá 15 až 20 cm a sekundárních, dlouhých 5 až 15 cm, bývá tři až deset párů. Vstřícně vyrůstající lístky jsou dlouhé 0,5 až 2 cm a široké 0,2 až 0,5 cm, bývají podlouhle vejčité až čárkovité, na bázi jsou klínovité a na vrcholu špičaté, po obvodě brvité, na líci jasně zelené a na rubu nasivělé. Drobné deltoidní palisty brzy opadávají. Na koncích řapíků listů jsou extraflorální nektaria, které navštěvují nejvíce mravenci. Kořenový systém stromu i keře prorůstá velmi hluboko a je do široka rozložený.\n\nČetné drobné květy jsou v počtech 100 až 180 sestavené do květenství hlávek, která bývají velká asi 2 cm. Hlávky na 3 cm dlouhých stopkách, vyrůstají jednotlivě nebo po dvou až šesti z úžlabí listů na mladých výhonech. Květy jsou bělavé, přisedlé, oboupohlavné a při kvetení vypadají celá květenství jako bílé bambulky, jež později žloutnou. Květ má pětizubý, úzce zvonkovitý, 2 mm dlouhý kalich a korunu s pěti 5 mm bílými plátky. Deset volných, světle žlutých tyčinek čnících z květů nese chlupaté prašníky, stopkatý semeník s mnoha vajíčky má nitkovitou čnělku s drobnou bliznou. Květy neprodukují nektar, nabízejí opylovačům pouze pyl, jsou tetraploidní, bývají opylovány létajícím hmyzem nebo se opylují samosprašně. Z hlávkovitého květenství se obvykle vytvoří 5 až 20 plodů, což je jedním z poznávacích znamení druhu.\n\nPlod je rovný, plochý, kožovitý lusk, který je ve zralosti tmavohnědý až červenohnědý, dlouhý 11 až 22 cm a široký 1,5 až 3 cm. Má stopku 3 cm dlouhou, vespod je špičatý a obsahuje 6 až 25 hnědých, leklých, zploštělých, úzce vejčitých, tvrdých semen, která jsou dlouhá 6 až 9 mm a široká 3 až 5 mm. Lusk se neotvírá explozivně a zralá semena vypadávají na zem v blízkosti mateřské rostliny, některé lusky s dřeviny odpadnou neotevřené nebo s několika nevypadlými semeny; 15 až 20 tisíc semen váži 1 kg.\n\nLeucéna bělohlavá má největší význam jako krmivo, v několika zemích jihovýchodní Asie, v Kambodži, Myanmaru, Laosu a Thajsku, je nejdůležitějším zdrojem krmiva pro domácí (přežvýkavce), zkrmují se listy a mladé větvičky. Jsou pro ně chutné, dobře stravitelné a obsahují mnoho bílkovin, což vede k násobným přírůstkům na váze v porovnáním s pouhou pastvou na trávě, proto bývá nazývána \"vojtěškou tropů\".\n\nToto výživné krmivo by ale mělo tvořit jen menší část celkové denní dávky, neboť listy i zralá semena obsahují mimosin, aminokyselinu toxickou pro téměř všechny obratlovce, kterým způsobuje po spásání větších dávek šedý zákal, vypadávaní srstí a problémy s reprodukcí. Téměř neškodí přežvýkavcům, ti mají v bachoru mikroby Synergistes jonesii, které účinky mimosinu minimalizují. Průběžně rozkvétající květy poskytují včelám dostatek pylu pro dobrou snůšku medu.\n\nPro lidí jsou jedlé pouze vařené mladé listy, nezralé lusky, nezralá semena nebo květní poupata. Mladé lusky s nezralými semeny se trhají celoročně a prodávají se na tržištích jak v Mexiku, tak v jihovýchodní Asii, kam jsou dodávané z plantáží. Sušená semena jsou velmi tvrdá a před případným použitím se fermentují, nebo se suchá melou na mouku a míchají s kukuřičnou, či se upraží, semelou a nahrazují kávu. Jsou průběžně šlechtěné kultivary s nízkým obsahem mimosinu.\n\nDřevo leucény bělohlavé je tvrdé a těžké, asi 800 kg/m³, je světle žluté s červenohnědým jádrem, středně husté a při sušení nepraská. Lze snadno zpracovávat na různé stolařské výrobky, zhotovují se z něho parkety, nábytek a mnohé domácí potřeby. Větší využití je omezeno malými rozměry, kmen nebývá širší 20 cm a je často uzlovitý s odbočkami nových větví. Tyče z něj se používají pro podporů popínavých rostlin nebo na ploty. Pro trvalé venkovní stavby není dřevo příliš vhodné, není odolné proti termitům. Jeho předností je vysoká výhřevnost, asi 19 MJ/kg, hoří pomalu, málo kouří, produkuje málo jisker a je z něho míň než 1 % popele. Vyrábí se z něho kvalitní dřevěné uhlí s výhřevnosti až 29 MJ/kg (hnědé uhlí průměrně 17 MJ/kg, černé uhlí 33 MJ/kg). Ze dřeva se také dělá buničina a papír s dobrou potiskovatelností, ale malou pevnosti v tahu a možností vzniku trhlin při skládání, je také vhodnou surovinou pro průmyslovou výrobu dřevotřískových desek.\n\nDřevina se vysazuje ke zpevnění erozí ohrožených ploch, v okolí domu jako stromy poskytující stín, do větrolamů nebo živých plotů. Má potenciál obnovovat úrodnost půdy, její kořeny zachytávají dusík a rychle se rozkládající listy se používají jako zelené hnojení. Vysazují se v pásech jako stínící kryt nebo podpora pro mladé rostliny kakaovníků, kávovníků, čajovníků, vanilovníků a dalších plodin. Sázejí se na strmých svazích a v oblastech s prodlouženým obdobím sucha, kde se využívá dobré odolnosti při nedostatku vláhy.\n\nLeucéna bělohlavá je považována za plevel, když se samovolně vyskytuje v otevřených, často pobřežních nebo říčních stanovištích, v narušených a různě degradovaných ruderálních lokalitách a příležitostně i na zemědělské půdě. Není známo, že by napadala nenarušené uzavřené lesní plochy. Dřeviny tohoto druhu jsou schopné rychle vytvořit monospecifické houštiny nahrazující přirozený les a které často zapříčiňují, že rozsáhlé plochy narušeného terénu budou prakticky nepoužitelné, pro lidi neprůchodné a zároveň budou vytlačovány druhy místní flory. Jako agresivní plevelný druh je evidována ve více než 20 zemích na všech kontinentech s tropickým podnebím.\n\n"}
{"id": "1502036", "url": "https://cs.wikipedia.org/wiki?curid=1502036", "title": "Buvol (zvěrokruh)", "text": "Buvol (zvěrokruh)\n\nBuvol (tradiční čínština:牛 zjednodušená čínština: 牛 pīnyīn: niú, standardní česká transkripce čínštiny: niou) je čínský symbol spojený s prvkem země a posvátnou žlutou barvou, která přivolává slávu a úspěch. \n\nAspekty jin a jang jsou podle čínského zodiaku u buvola vyvážené, což vede k pečlivosti a přemýšlivosti. Buvol je statný, tvrdě pracuje a odhodlaně čelí protivenstvím osudu. Je konzervativní, spolehlivý, dodrží vždy slovo a vystupuje jako schopný organizátor s logickým myšlením. Dává přednost klidnému a tichému prostředí, aby mohl promýšlet svůj postup. Často je též umíněný, zatvrzelý a pomalý v přijímání nových názorů. Nemá rád překvapení. Navzdory chladnému vzhledu se dokáže rychle rozpálit. Není extravagantní a má silný sklon k introverzi, udržuje však dobré vztahy s přáteli, kteří vyzvedávají jeho čestnost a trpělivost. Buvol se projevuje jako něžný partner toužící po lásce a podpoře, nejlépe ze strany člověka zrozeného ve znamení hada, králíka, vepře nebo kohouta. \n\nPro Číňany byl buvol (vodní neboli žlutý, tedy světle hnědá odrůda) vždy symbolem jara a zemědělských prací. Byl vysoce oceňován pro svou vytrvalost a sílu. Říká se o něm, že neposlouchá ušima, ale nosem. V minulosti se v den „příchodu jara“ pořádaly svérázné maškarní průvody s „jarním býkem“ z hlíny, jenž byl na konci slavnosti roztlučen, a střepy si lidé rozebrali jako záruku bohaté budoucí úrody. Buvolí maso většinou nebylo určeno ke konzumaci a o buvoly zestárlé v službě člověku se Číňané starali až do jejich přirozené smrti. Dodnes se v mnoha čínských domácnostech na jídelníčku nevyskytuje hovězí maso. Nesouvisí to s náboženským přesvědčením, ale se zděděnou úctou k nejvěrnějšímu pomocníkovi na rýžových polích.\nLidé narození mezi 1:00 a 3:00 mají být typem panovačného biřice nebo šikovatele, obdařeni mimořádným sebeovládáním a horlivou oddaností. \n\nJde o velice úspěšnou kombinaci. On je silný a mírný, má rád, když o něj jeho společenská a nesobecká žena úzkostlivě pečuje a když ho obdivuje. Ona je šťastná v bezpečí a jistotě, které jí poskytuje on.\n\nJde o šťastnou kombinaci. Srdečný, laskavý a něžný muž je pro svou ženu, které záleží na pocitu bezpečí, velice atraktivní. Tento muž je velice schopný a dokáže jí poskytnout veškeré možné zaopatření. Ona je zase velmi svědomitá, zručná, poslušná, věrná a spolehlivá. Udržuje dům v čistotě a pořádku. V této kombinaci navzájem obdivují své vynikající vlastnosti a snaží se pro toho druhého dělat víc, než musí.\n\nOba jsou velmi vážní a pracovití. Ani jeden z nich není příliš veselý a nemá dostatek temperamentu. Tento vztah je extrémně rezervovaný a zdvořilý. Na prvním místě je pro ně pocit bezpečí a spolehlivost. Oba jsou celkem pesimističtí a mají silnou vůli.\n\nOn se stará o své osobní pracovní úspěchy, ona především sama o sebe. Muž je praktický, disciplinovaný, stálý a všechno má pevně zorganizované. Žena ho naopak považuje za příliš průhledného a urputně tvrdohlavého. Žena v tomto spojení může být velmi náladová, citlivá a nedůtklivá, pokud má pocit, že ji její partner zanedbává. Buvol zas špatně snáší její nálady a není ochoten tolerovat její nespokojenost.\n\nJde o střet temperamentů. On je nekonformní, vzdorovitý a vyzývavý rebel, kdežto ona ctí tradice, respektuje autority a svým chováním je konzervativní. Oba jsou tvrdohlaví. Najít společný základ pro sladění jejich zcela odlišných názorů na život je velice obtížné.\n\nŽeně ve znamení zajíce se partner jeví jako stálý a spolehlivý. On na ní obdivuje přátelskost, sympatické vystupování a ženskost. Někdy je však Buvol příliš náročný a puntičkářský a vytýká partnerce nedostatek disciplíny. Stačí jen toho druhého lépe poznat, protože dokáží vytvořit uspokojivý vztah. Stačí se jen přizpůsobit.\n\nOn je mírný, chytrý a přístupný názorům a pocitům jiných. jí chybí dostatečná citlivost na to, aby mohla porozumět jeho složité osobnosti. On taky bývá zvídavý, požitkářský a egoistický, ona je praktická, poctivá a ukázněná. Pokud se budou snažit, mohou se díky svým vlastnostem dobře doplňovat.\n\nTato kombinace nebývá příliš harmonická. On je pomalý a rozvážný, zatímco ona je nerozumná, smělá ale také velmi optimistická, čímž ho dokáže oživit a nebo také popuzovat. On bývá chladný samotář, který své city skrývá, ona potřebuje zábavu, přátele a neustálou změnu. Jsou to silné osobnosti, které se navzájem musí velice respektovat.\n\nOba jsou svědomití ale tvrdohlaví. Drak usiluje o slávu a uznání, kdežto ona sleduje, co to vynáší. Pokud jeho podnikání nepřináší peníze, začíná být žena hrubá a nevlídná. On je emocionální a extrovertní, zato ona je příliš přizpůsobivá, konformní a konzervativní. Drak potřebuje lásku a obdiv, žena-Buvol zůstává chladná a zdrženlivá. V této situaci je potřeba mnoho kompromisů.\n\nBývá to trvalá a šťastná kombinace. Muž v tomto znamení má vysoká kritéria úspěšnosti. Žena ve znamení Hada je ambiciózní a pragmatická. Umí si vážit přepychu a pohodlí, které on je schopen zajistit. On zase obdivuje její perfektní způsoby, vystupování a schopnosti ve finančních záležitostech. Pokud v tomto vztahu každý plní svou roli, jsou oba šťastní.\n\nOba jsou opatrní a vybíraví. Stojí pevně oběma nohama na zemi, sdílejí stejná přesvědčení a jsou velmi ctižádostiví. On je pevný, houževnatý a vytrvalý, všechno má systematicky uspořádané a promyšlené, může však být intrikán a pletichář. Ona je ukázněná a spořádaná a ochraňuje rodinu a domov. V krizových situacích se na sebe mohou spolehnout. Tato kombinace odkazuje na šťastný vztah.\n\nTato kombinace nemá příliš mnoho světlých stránek. Ona je lehkomyslná, bezstarostná a bez zábran, kdežto on je pilný a pracovitý. Touží po klidném a příjemném domově, jenže ona je příliš neklidná a neustále něčím zaměstnaná. On nemůže pochopit její nestálost a nedostatek oddanosti. Nalezení úplného souladu je pro oba velmi obtížné.\n\nV tomto případě nejsou vyhlídky na šťastné soužití příliš dobré. Kůň je pro disciplinovanou, korektní a oddanou ženu ve znamení Buvola příliš nestálý, nervózní a otevřený. Je neustále jako splašený, ačkoliv svou ženu respektuje jako solidní, jež si zasluhuje obdiv, je pro něj příliš zdrženlivá a nekompromisní. Ona zase cítí, že se na něj vzhledem k jeho bezstarostnosti a nevyzpytatelnosti nemůže spoléhat. Ti dva mají velice málo společného.\n\nJestliže on je opatrný, šetrný a vytrvalý, ona je naopak sentimentální, slabá, nejistá a nespolehlivá. On shromažďuje a vydělává, kdežto ona utrácí. Buvol je silný a rozhodný, a proto je ráda, když ji někdo ochraňuje a uklidňuje. Pokud ale Buvol není tak ochotný a laskavý, jeho partnerka bude trpět depresemi. V tomto soužití to čas od času zaskřípe.\n\nMuž ve znamení ovce je umělecky založený, pomalý a klidný. Žena Buvol je zase svědomitá, pilná a vzorně pečuje o rodinu, ale nechce se přizpůsobovat jeho nepraktickým požadavkům. On musí být milován a obdivován, ona zas trvá na disciplíně, a proto partnera komanduje. On ale nesnáší, když ho někdo sekýruje a k něčemu nutí. K mírumilovnému soužití by bylo třeba změny na obou stranách.\n\nOba jsou sebejistí a vědí, co chtějí. On je jednoduchý, vážný a realistický. Ona atraktivní, komplikovaná a egocentrická. Oba milují úspěch a peníze, ale mají zcela rozdílné názory na to, jakým způsobem jich dosáhnout a jak a za co je utratit. Buvol se může projevit jako tyran – to když žena bere jeho příkazy na lehkou váhu a neprojevuje mu patřičný respekt a obdiv. Pokud ale Buvol bude prosazovat svou autoritu příliš okázale, žena Opice se mu vysměje do očí. V tomto vztahu se nikdy žádnému z partnerů nepodaří si toho druhého podřídit.\n\nOba jsou velmi egoističtí, silní a energičtí. On je extrovertní ona zase introvertní a mlčenlivá. Oba ale mají vynikající kladné stránky, ale nemají šanci je projevit. Muž ale kvůli svému vrozenému komplexu nadřazenosti vidí ženu jako hloupou, nechápavou, suchopárnou a bez jakékoliv fantazie. Ona je zase vůči němu necitlivá a odměřená. Tato kombinace nebývá příliš šťastná.\n\nOba jsou velice pilní a pracovití. Cení si sebeúcty a zodpovědnosti v plnění povinností. Oba rádi analyzují nebo organizují, mohou být stejně objektivní a metodičtí. Jeho povaha náročného puntičkáře ji nevadí, protože ona sama je velice pečlivá. On zas bere její kritiku konstruktivně a necítí se nijak dotčen. Tvoří šťastný a spokojený pár.\n\nPro oba to bývá vynikající a trvalý vztah. On je poctivý, upřímný a odvážný a s její rezervovanosti a zdrženlivosti se umí vyrovnat. Oba považují toho druhého za velice odpovědného a zcela oddaného partnera.\n\nOn usiluje o peníze a prestiž, závislost se mu oškliví. Ona je srdečná, laskavá a oddaná společnice. Buvol však může být pro svou přátelskou a sdílnou partnerku příliš drsný a panovačný. Pokud bude na ni moc tvrdý, ona bude neústupná, urážlivá a vznětlivá. Na její gusto je on těžkopádný, pyšný a rezervovaný. Pro něj je zase její zvídavá mysl a cynická logika hořkou pilulkou, kterou se těžko polyká. Jinak by se spolu mohli cítit dobře.\n\nOba jsou věrní, poctiví a spolehliví a berou své manželské povinnosti vážně. Jejich potíže mohou pramenit z arogance, panovačnosti a tvrdých nekompromisních názorů ženy ve znamení Buvola. Pes má rád svobodu a rovnoprávnost, tomu však přízemní a předpojatá žena nechce příliš rozumět. Tento vztah vyžaduje mnoho vzájemného porozumění a kompromisu.\n\nV této kombinaci jeden ve druhém probouzí ty nejlepší vlastnosti. On je vážný, má vybrané a usiluje o dosažení úspěchu. Ona je trpělivá, mírná, obětavá a oddaná. Buvol tvrdě pracuje a ona mu natolik věří, že ho podporuje a dodává mu odvahu na každém kroku. Má rozmanitější, bohatší zájmy než on a je také citověji založená a vášnivější. Navzájem si dobře rozumí.\n\nJde o přijatelný vztah, ale pravděpodobně nepříliš silný. Rozdílné názory na život a odlišnosti chování a jednání způsobují, že to v jejich vztahu občas zadrhává. On je vřelý, laskavý, štědrý a má pochopení. Ona je naopak vážná, systematická a nekompromisní a uspokojení nachází v práci.\n\n"}
{"id": "1502056", "url": "https://cs.wikipedia.org/wiki?curid=1502056", "title": "Turistická značená trasa 6933", "text": "Turistická značená trasa 6933\n\nTuristická značená trasa 6933 je žlutě vyznačená 3,2 kilometry dlouhá pěší trasa Klubu českých turistů v okrese Litoměřice na Podřipsku vedená od železniční stanice Vražkov na horu Říp.\n\nTrasa začíná rozcestníkem, který se nachází asi 30 metrů od železniční stanice Vražkov na nejjižnějším místě zastavěného území této obce. Po 50 metrech se dostává na hlavní vražkovskou třídu, směřuje z jihu na sever, přes vražkovskou náves (kde se mimo jiné nachází autobusová zastávka, zvonička a požární nádrž) na křižovatku (kde je malá kaple), na níž zabočuje doprava, a vede na kraj obce. Celý úsek obcí Vražkov měří přibližně 1,2 km a je veden téměř po rovině, resp. s jemným stoupáním až v závěru úseku. \n\nPo opuštění obce Vražkov trasa vede přímo k hoře Říp, resp. k lesu, který ji pokrývá, a to po polní cestě, která je z větší části lemována stromy, resp. alejí. Tento úsek na úpatí hory měří přibližně 700 m a stoupání na trase je stále malé. \n\nZbytek cesty se vyznačuje relativně vysokým převýšením. Na prvním, přibližně 470metrovém úseku vedeném po kraji lesa je převýšení 61 metrů. Ve zbývajícím, přibližně 840metrovém úseku lesem pokrývajícím horu Říp je převýšení asi 158 metrů, přičemž nejprudší stoupání je zhruba v polovině tohoto úseku, před Pražskou vyhlídkou, z níž je při dobré viditelnosti vidět i Praha.\n\nOd jižního řípského rozcestníku (alternativní název Pod Řípem) až nahoru k turistické chatě vede tato žlutá trasa v souběhu s modrou trasou 1629 a červenou trasou 0321.\n\n\n\n"}
{"id": "1502057", "url": "https://cs.wikipedia.org/wiki?curid=1502057", "title": "Tampa Bay", "text": "Tampa Bay\n\nTampa Bay je záliv a velký přirozený přístav ve východní části Mexického zálivu, při západním pobřeží Floridy. Má rozlohu něco přes 1000 km². Na pobřeží zálivu leží třetí největší město Floridy, Tampa. \n\nV dávné minulosti se na místě zálivu nacházelo sladkovodní jezero, které vzestup hladiny oceánu s koncem poslední doby ledové změnil v záliv s brakickými vodami a rozsáhlými mangrovníkovými porosty.\n\nPřed příchodem Evropanů oblast zálivu osídlili indiáni přináležející k tzv. \"Safety Harbor culture\". První Evropané, kteří oblast prokazatelně navštívili, byli účastníci výpravy španělského konquistadora a cestovatele Pánfila de Narváeze v roce 1528. 30. května 1529 pak v zálivu přistála výprava Hernanda de Sota, která odsud vyrazila na průzkum Floridy.\n"}
{"id": "1502071", "url": "https://cs.wikipedia.org/wiki?curid=1502071", "title": "Jozef Kelemen", "text": "Jozef Kelemen\n\nJozef Kelemen (* 16. března 1951, Nové Zámky) je slovenský matematik a informatik. \n\nOd roku 1999 působí na Filozoficko-přírodovědecké fakultě Slezské univerzity v Opavě.\n\n"}
{"id": "1502073", "url": "https://cs.wikipedia.org/wiki?curid=1502073", "title": "La Tour-de-Peilz", "text": "La Tour-de-Peilz\n\nLa Tour-de-Peilz je město v západní (frankofonní) části Švýcarska, v kantonu Vaud, v okrese Riviera-Pays-d'Enhaut. Je situováno v oblasti Ženevského jezera mezi městy Vevey a Montreux. V roce 2018 žilo ve městě 11 829 obyvatel, v celé aglomeraci pak 80 tisíc obyvatel.\n\nV roce 2000 hovořilo 93,0% obyvatel obce francouzsky. Ke švýcarské reformované církvi se ve stejném roce hlásilo 37,0% obyvatel, k církvi římskokatolické 37,7% obyvatel. V roce 2008 žilo ve městě 25,6% obyvatel cizí státní příslušnosti.\n\n"}
{"id": "1502074", "url": "https://cs.wikipedia.org/wiki?curid=1502074", "title": "Christina Yannetsosová", "text": "Christina Yannetsosová\n\nChristina Julia Yannetsosová (* 7. května 1983) je bývalá americká zápasnice – judistka.\n\nS judem začala v 5 letech rodném North Miami Beach. Na střední škole Michael Krop High School se věnovala americkému tradičnímu zápasu. V americké ženské reprezentaci se pohybovala od roku 2001 ve střední váze do 70 kg. V roce 2004 vybojovala panamerickou kontinentální kvótu pro start na olympijských hrách v Athénách. V červnu na americké olympijské kvalifikaci však prohrála ve finále s veteránkou Celitou Schutzovou a v Athénách nestartovala. Od roku 2005 se v reprezentaci neprosazovala.\n\n\n"}
{"id": "1502079", "url": "https://cs.wikipedia.org/wiki?curid=1502079", "title": "Richard Brinsley Sheridan", "text": "Richard Brinsley Sheridan\n\nRichard Brinsley Butler Sheridan (30. října 1751 Dublin – 7. července 1816 Londýn) byl irský dramatik, spisovatel, politik a divadelní podnikatel. \n\nNarodil se ve významné anglikánské rodině, která odešla z Irska již během jeho dětství. Ačkoli se on sám do Irska již nikdy nevrátil, cítil se být vždy Irem. Roku 1775 napsal svou první divadelní hru \"Rivalové\" (\"The Rivals\"), v níž zpracoval vlastní zkušenosti ze souboje, jež vznikl kvůli krásné anglické herečce Elizabeth Ann Linleové. Jeho nejslavnějším dílem je však divadelní hra \"Škola pomluv\" (v originále \"The School for Scandal\") z roku 1777, jež bývá označována za klasiku žánru zvaného \"komedie mravů\". Napsal ji pro Theatre Royal v Drury Lane v Londýně, kteréžto divadelní scény byl dlouholetým majitelem. V letech 1780-1812, tedy plných 32 let, byl poslancem britského parlamentu za opoziční Whigy. Poté co divadlo v Drury Lane roku 1809 vyhořelo a po ztrátě poslaneckého mandátu se rychle dostal do finančních obtíží. Pohřben je ve Westminsterském opatství.\n\n"}
{"id": "1502082", "url": "https://cs.wikipedia.org/wiki?curid=1502082", "title": "Ledový palác", "text": "Ledový palác\n\nLedový palác, ( ), je víceúčelová sportovní hala, která se nachází v Petrohradě. Aréna je primárně využíván pro lední hokej a je od roku 2005 domovskou arénou hokejového klubu SKA Petrohrad. Kromě toho hala slouží jako kulturní zařízení s možností pořádání koncertů. Tuto halu využívá při koncertních turné mnoho zpěváků a hudebníků.\n\nStavba byla započata v roce 1998 a komplex byl dokončen v roce 2000. Byl postaven pro Mistrovství světa v ledním hokeji 2000 a má kapacitu pro 12 300 lidí. Od roku 2005 až 2008 se zde konal hokejový turnaj Super six. Aréna byla použita jako jedna z hostitelských arén Mistrovství světa v ledním hokeji v roce 2000 a bude použita při Mistrovství světa v ledním hokeji v roce 2023.\n\n"}
{"id": "1502083", "url": "https://cs.wikipedia.org/wiki?curid=1502083", "title": "Turistická značená trasa 7860", "text": "Turistická značená trasa 7860\n\nTuristická trasa má svůj počátek v lese nad osadou Skalíkova Louka na rozcestí se zeleně značenou trasou 4843 vedoucí z Prostřední Bečvy na Pustevny. Obě trasy vedou nejprve severním směrem v krátkém souběhu, který končí na křížení s vrstevnicovou asfaltovou komunikací Rožnov pod Radhoštěm - Pustevny. Trasa 7860 stoupá samostatně lesní pěšinou, kříží Lesnickou naučnou stezku Radhošť a končí na hlavním hřebenu u sochy Radegasta pod stejnojmenným vrcholem na rozcestí s modře značenou trasou 2260 z Pusteven na Radhošť.\n"}
{"id": "1502098", "url": "https://cs.wikipedia.org/wiki?curid=1502098", "title": "Henri Milne-Edwards", "text": "Henri Milne-Edwards\n\nHenri Milne-Edwards (23. října 1800 Bruggy – 29. července 1885 Paříž) byl francouzský lékař a přírodovědec. Jeho otec byl anglický plantážník z Jamajky a matka Francouzka, Henri byl nejmladším ze sedmadvaceti dětí. Vystudoval medicínu na Pařížské univerzitě, později se stal žákem Georgese Cuviera a odborníkem na mořské bezobratlé živočichy.\n\nByl profesorem na Faculté des sciences de Paris, působil také v Muséum national d'histoire naturelle a v redakci časopisu \"Annales des sciences naturelles\". Jeho nejvýznamnějšími díly jsou třídílná \"Histoire naturelle des crustaceés\" a čtrnáctidílná \"Leçons sur la physiologie et l'anatomie comparée de l'homme et des animaux\". Byl členem Francouzské akademie věd a londýnské Královské společnosti, která mu v roce 1856 udělila Copleyho medaili, obdržel také vyznamenání Pour le Mérite a Řád čestné legie. Jmenuje se po něm ulice Rue Milne-Edwards v 17. pařížském obvodu a řada živočichů: rod mořských hvězdic \"Henricia\", sasanky \"Edwardsia\" a \"Edwardsiella\", želvuška \"Milnesium\", langusta \"Jasus edwardsii\", plž \"Ocinebrina edwardsii\" nebo žralok máčka Edwardsova. Měl devět dětí, syn Alphonse Milne-Edwards byl rovněž významným zoologem.\n"}
{"id": "1502099", "url": "https://cs.wikipedia.org/wiki?curid=1502099", "title": "Pavel Šulc", "text": "Pavel Šulc\n\nPavel Šulc je český fotbalový záložník a mládežnický reprezentant. V současnosti působí v klubu SK Dynamo České Budějovice kde je na půlročním hostování z klubu FC Viktoria Plzeň.\n\nPavel Šulc začínal s fotbalem v pěti letech v Toužimi, kde ho trénoval jeho otec. V osmi letech se přesunul na hostování do Karlových Varů, kde hrál za místní 1. FC Karlovy Vary, dříve SK Buldoci Karlovy Vary. V západočeském městě zaujal svými výkony na pozici útočníka. Na mládežnických turnajích si ho vyhlédla FC Viktoria Plzeň, kam putoval v deseti letech a působil zde ve všech mládežnických kategoriích, většinou na postu ofenzivního záložníka.\n\nV roce 2017 vyhrál s výběrem do 17 let slavný memoriál Vlastislava Marečka. Ve finále Viktoria Plzeň U17 porazila Sigmu Olomouc U17 6:3. Pavel Šulc odehrál celý zápas a vstřelil jednu branku.\n\nVelkou pozornost na sebe upoutal v sezóně 2018/2019 kdy hrál s plzeňským výběrem do 19 let mládežnickou obdobu Ligy Mistrů. Plzeň nastoupila v základní skupině proti CSKA Moskva, AS Řím a Realu Madrid. Plzeňský záložník odehrál všechny zápasy a patřil k největším oporám týmu, který v základní skupině skončil na 3. místě s pěti body.\n\nPo výborných výkonech v mládežnických kategoriích Viktorie Plzeň ho Pavel Vrba povolal na zimní přípravu s \"A\" týmem. Dokázal se prosadit na soustředění ve Španělsku a v přípravném zápase se Sokolovem vstřelil jednu branku a na dvě přihrál. V nabitém kádru Plzně pro něj ale nebylo místo, mladého záložníka si tak vyhlédla na půl roční hostování Vysočina Jihlava.\n\nDo týmu Radima Kučery se okamžitě zapracoval a v jarní části sezóny odehrál včetně baráže plnou minutáž všech zápasů. Patřil k hlavním oporám týmu, který se umístil ve FORTUNA:NÁRODNÍ LIZE na konečném druhém místě. V baráži se Vysočina utkala v hodně diskutovaném dvojzápase s Karvinou a po výsledcích 1:2 a 1:1 do 1. ligy nepostoupila.\n\nPavel Šulc byl dvakrát vyhlášen hráčem měsíce Jihlavy. V 16 zápasech vstřelil 3 branky a připsal si 6 asistencí. Přestože odehrál jen jarní část sezóny byl na galavečeru českého fotbalu vyhlášen sedmým nejlepším hráčem . \n\nSkvělé jaro ve 2. lize vyneslo Pavla Šulce do letní přípravy Viktorie Plzeň. Pavel Vrba pro něj však místo v kádru nenašel, a také Adolf Šádek vyhlížel pro toužimského odchovance větší herní vytížení. O mladého středopolaře byl zájem napříč českými prvoligovými kluby, ale také v zahraničí. Plzeňský klenot nakonec ukořistila Opava, kde měl mít mladý hráč dostatečnou zápasovou minutáž. Kvůli šanci zahrát si nejvyšší českou soutěž se také vzdal účasti na mistrovství Evropy do 19 let, které se hrálo v Arménii. V Opavě musel během podzimu dokazovat svou kvalitu hned třem hlavním trenérům (Ivan Kopecký - odvol. 26. 9. 2019, Josef Dvorník - odvol. 12. 12. 2019, Jiří Balcárek - současný trenér) a nakonec odehrál v rámci 15 zápasů a byl 5 × vyhlášen hráčem utkání, což ho v celkovém pořadí hráčů Fortuna ligy po 19 odehraných zápasech řadilo na 3. místo. \n\nPo konci podzimní části se Plzně ujal slovenský trenér Adrian Guľa, který si z hostování stáhl všechny plzeňské hráče včetně Pavla Šulce, aby s A týmem VIktorie absolvoval zimní přípravu. Situace v Opavě nebyla stabilní, tři trenéři za 15 ligových kol, a i proto se vedení západočeského týmu rozhodlo dopřát mladému záložníkovi větší herní vytížení na jihu Čech v budějovickém Dynamu, které se před začátkem jara pohybovalo v klidném středu tabulky. \n\nPrvní nominaci do českého národního týmu si vysloužil 1. dubna 2017, kdy ho trenér Petr Janoušek nominoval do výběru U17 na zápas s Belgií. Následně byl stálým členem výběru U18, za který odehrál 6 utkání. Trenér Jan Suchopárek si ho poté vybral na pozici středního záložníka ve výběru U19, kde sehrál důležitou roli v kvalifikaci na mistrovství Evropy U19 v Arménii. V základní fázi kvalifikace český výběr sehrál tři zápasy s Chorvatskem, Lucemburskem a Makedonií. Ve skupině se umístil na prvním místě se 7 body a postoupil do březnové Elitní fáze. Do té nastoupila česká repre v Anglii proti domácímu Albionu, Dánsku a Řecku. Pavel Šulc odehrál všechna tři utkání, v zápase s Dánskem vstřelil dvě branky a byl nedílnou součástí výběru, který se ve skupině umístil na prvním místě a zajistil si tak postup na červencové mistrovství Evropy v Arménii. Nominaci do kádru reprezentačního výběru U21 si vysloužil v květnu roku 2019 po výborných výkonech ve 2. lize. Reprezentační trenér Karel Krejčí ho nominoval společně s Adamem Hložkem. \n"}
{"id": "1502103", "url": "https://cs.wikipedia.org/wiki?curid=1502103", "title": "Noush St. Preová", "text": "Noush St. Preová\n\nNanoushka St. Preová (* 7. května 1983 Brooklyn) je bývalá americká zápasnice – judistka.\n\nS judem začínala v rodném Brooklynu v klubu haitského olympionika Parnella Legrose. V americké ženské judistické reprezentaci se pohybovala od roku 2000 v těžké váze nad 78 kg. V roce 2004 a 2008 neuspěla v americké olympijské kvalifikaci. Sportovní kariéru ukončila v roce 2010. \n\n\n"}
{"id": "1502107", "url": "https://cs.wikipedia.org/wiki?curid=1502107", "title": "Lothar Metz", "text": "Lothar Metz\n\nLothar Metz (* 16. ledna 1939 Meerane) je bývalý reprezentant Německé demokratické republiky v řecko-římském zápase. Startoval ve střední váze. Byl důstojníkem Volksmarine a členem armádního klubu ASK Vorwärts Rostock. Na olympijských hrách startoval čtyřikrát: v roce 1960 získal stříbrnou medaili, v roce 1964 byl třetí, v roce 1968 vyhrál a v roce 1972 vypadl ve třetím kole. Na mistrovství světa v zápasu řecko-římském obsadil třetí místo v letech 1958 a 1971, na Mistrovství Evropy v zápasu řecko-římském skončil druhý v letech 1967 a 1970. Získal deset titulů mistra NDR: 1959, 1960, 1961, 1963, 1965, 1966, 1967, 1968, 1971 a 1973. Po ukončení kariéry se stal trenérem mládeže. Za své sportovní úspěchy obdržel vyznamenání Vaterländischer Verdienstorden druhé třídy.\n"}
{"id": "1502109", "url": "https://cs.wikipedia.org/wiki?curid=1502109", "title": "Miloš Kupec", "text": "Miloš Kupec\n\nMiloš Kupec (* 22. února 1955, Mladá Boleslav) je bývalý český hokejový útočník. Po skončení aktivní kariéry působil jako trenér.\n\nV československé lize hrál za TJ SONP Kladno a Duklu Jihlava. S Duklou Jihlava získal v letech 1974 a 1982–1985 5 mistrovských titulů. Reprezentoval Československo na mistrovství Evropy juniorů do 19 let v roce 1973, kde tým skončil na 3. místě, na mistrovství Evropy juniorů do 19 let v roce 1974, kde tým skončil na 5. místě a na Mistrovství světa juniorů v ledním hokeji 1975, kde tým skončil na 4. místě. V nižší soutěži hrál i za TJ Auto Škoda Mladá Boleslav. Dále hrál i ve Slovinsku za Olimpija Ljubljana a v Itálii za Zoldo USG.\n\nPo skončení aktivní kariéry vedl jako hlavní trenér italské týmy Agordo a Feltre.\n\n"}
{"id": "1502112", "url": "https://cs.wikipedia.org/wiki?curid=1502112", "title": "Zmrzlé rameno", "text": "Zmrzlé rameno\n\nSyndrom „zmrzlého ramene“ (\"„frozen shoulder“\") pojmenoval R. Barbor v roce 1982. Jde o zvláštní onemocnění ramenního kloubu, které nemá obdobu v jiném kloubu lidského těla. Postihuje častěji ženy než muže. Název nemá vztah k fyzickému zamrznutí ramene, vyjadřuje pouze ztuhlost/nehybnost kloubu patofyziologickými procesy v ramenním pletenci. \n\nRozvoj syndromu bývá popisován ve třech stupních:\n\n\nEtiologie syndromu není snadná. Příčina není revmatoidní ani degenerativní (kostní změny), syndrom postihuje spíš měkké struktury ramenního kloubu: svaly, šlachy, bursy, vazy a kloubní pouzdro, u něhož dochází k fibróznímu svraštění v jeho podpažním nařasení. Vedle faktorů metabolických (tenzní útisk svalů), funkčních (přetěžování, strnulá pozice paže) či prochlazení (stažené okénko auta, průvan), má svůj podíl zřejmě i psychika postiženého.\n\nMnozí doporučují udržovat stav kloubu pohyby do zachovalých rozsahů. Doporučuje se zejména pohyb oddalující lopatku od hrudi, například vzpažení v leže na zádech s paží ohnutou v lokti a lehké pružení vahou předloktí, či zapažení v stoje s opřením hřbetu ruky o záda a lehké repetitivní pružení do zad. Pohyby by neměly vyvolávat bolest.\n\nSyndrom lze výrazně zkrátit jemnou manipulační terapií, Lewit doporučuje postizometrickou relaxaci podlopatkového svalu s jemným protažením “trigger-pointů” a cvičení na svalovou souhru ramenního pletence. \n\nPoužít lze i prohřívací masti či lékařem aplikovanou injekci myorelaxancií do svalů a měkkých tkání kloubu.\n"}
{"id": "1502116", "url": "https://cs.wikipedia.org/wiki?curid=1502116", "title": "Zachraňte cara!", "text": "Zachraňte cara!\n\nZachraňte cara!“ (v ruském originále \"„Господа́ офице́ры: Спасти́ импера́тора“\"') je název filmu ruského režiséra Olega Fomina z roku 2008. Jedná se o historické drama, jehož hlavním tématem je příběh sedmi bělogvardějců, kteří mají za úkole zachránit cara vězněného bolševiky v době občanské války v Rusku.\n\nV létě 1918, kdy v Rusku zuří občanská válka, bolševici vězní abdikovavšího cara Mikuláše II. s rodinou v Jekatěrinburgu. Skupina důstojníků z řad bělogvardějců pod vedením štábního kapitána Andreje Davydova dostává nebezpečný úkol: osvobodit panovníka. Davydovovy muže se snaží zastavit čekista Beitiks. Sedm statečných důstojníků (později se k nim přidá Varja, snoubenka kapitána) se ocitá tváří v tvář rudých.\n\n"}
{"id": "1502120", "url": "https://cs.wikipedia.org/wiki?curid=1502120", "title": "Ondřej Lípa", "text": "Ondřej Lípa\n\nOndřej Lípa (* 5. dubna 1981, Praha, Česká republika) je český sportovní komentátor a fotbalový funkcionář. \n\nNarodil se v roce 1981 v Praze rodičům, kteří byli vrcholovými sportovci. Maminka Blanka hrála volejbal a otec Jiří byl hokejista, později mezinárodní hokejový rozhodčí.\n\nOndřej se během studií věnoval řadě sportů počínaje karate, basketbalem, atletikou a v žákovském věku se zaměřil na fotbal, přičemž dlouhou dobu hrál za Duklu Praha. V období přechodu do mužské kategorie ho angažovala třetiligová Sparta Krč, ale v té době měl současně kromě studií možnost začít pracovat v České televizi. Přednost dostala škola a práce, zatímco fotbalovou kariéru postupně zkoušel udržovat ve Vyšehradu a Blšanech. \n\nJako reportér redakce sportu České televize pracoval od 19 let (r.2000), v roce 2007 se stal jejím stálým zaměstnancem v pozici redaktor - komentátor. Absolvoval účasti na Olympijských hrách v Pekingu 2008 a Londýně 2012, a také MS ve fotbale 2010 v JAR. \n\nV roce 2013 odešel z ČT do funkce ředitele komunikace FAČR a tiskového mluvčího reprezentace ČR. S národním týmem se zúčastnil ME 2016 ve Francii a následně se začal věnovat podpoře rozvoje mládeže v roli projektového manažera FAČR. \n\nSpolečně s dalšími členy Sportovně - technického oddělení spolupracoval na zavedení projektu Regionálních fotbalových akademií, které měly výrazný přesah do krajů a okresů v rámci FAČR. Vliv kolektivu, rozvíjejícímu talentovanou mládež ale rostl a poté, co se skupina těchto odborníků postavila destruktivnímu postupu vedení FAČR, odešel společně s nimi z asociace. \n\nV roce 2019 působil jako ředitel komunikace v klubu FC Viktoria Plzeň. \n\nMomentálně se věnuje několika projektům v oblasti motosportu a pohybového rozvoje dětí. Především pak projektu Trenéři do škol, který má za cíl vrátit současným dětem pohyb \"na ulici\" v podobě pestré palety sportů v hodinách tělocviku ve školách. Současně se svými kolegy pokračuje ve vzdělávacích a osvětových seminářích pro trenéry, učitele a rodiče \n"}
{"id": "1502127", "url": "https://cs.wikipedia.org/wiki?curid=1502127", "title": "Heidi Mooreová", "text": "Heidi Mooreová\n\nHeidi Starlyn Mooreová (roz. Seiboldová) (* 11. září 1975 Santa Monica) je bývalá americká zápasnice – judistka.\n\nS judem začínala v 11 letech v rodné Santa Monice. Po skončení studií na univerzitě Reed College v Portlandu se přesunula do Denveru, kde se seznámila sve svým budoucím manželem, paraolympijským vítězem z roku 2000 Scottem Moorem. V roce 2002 se za Mooreho provdala a koncem roku 2003 se jí narodil syn Jordan. V červnu 2004 zkusila štěstí v americké olympijské kvalifikaci na olympijské hry v Athénách v těžké váze nad 78 kg a vyhrála. Na neštěstí pro ní však Spojené státy neměli v této váze vybojovanou účastnickou kvótu. Podobná situace se opakovala v roce 2008. V červnu vyhrála americkou olympijskou kvalifikaci, ale Spojené státy neměli v její těžké váze vybojovanou účastnickou kvótu. Sportovní kariéru ukončila v roce 2009. S manželem se věnuje v denverském klubu trenérské práci.\n\n\n"}
{"id": "1502131", "url": "https://cs.wikipedia.org/wiki?curid=1502131", "title": "Větrný mlýn (Ostrov u Macochy)", "text": "Větrný mlýn (Ostrov u Macochy)\n\nVětrný mlýn holandského typu se nachází v obci Ostrov u Macochy, okres Blansko. V roce 1964 byl zapsán do Ústředního seznamu kulturních památek ČR.\n\nVětrný mlýn byl postaven v první polovině 19. století, jiné zdroje uvádějí rok 1865 nebo 1814. Mlýn se nachází v jihozápadní části obce v nadmořské výšce 490 m v Drahanské vrchovině. Podle kusých informací je doloženo mletí v roce 1902 (poslední) a rok 1932, kdy už byl mlýn bez lopatek. Mlýn byl stále obydlen, v přízemí byla síň, světnice a chlívek. V roce 1947 byla původní střecha vyměněna za plechovou. Mlýn je udržovaný s dochovaným mlecím složením a je využíván k rekreačním účelům.\n\nVětrný mlýn je třípodlažní válcová zděná stavba holandského typu postavená z lomového kamene na kruhovém půdorysu. Stavba má řádkové zdivo z lomového bílého vápence a je zakončena kuželovou střechou. Větrné kolo má čtyři perutě, jeho průměr byl 13 metrů, nyní je 11,6 metrů. V interiéru jsou dřevěné trámové stropy s podlahou z fošen. Vnitřní zařízení z původních dvou složení se dochovalo jedno. Palečné kolo o průměru 3,3 metry mělo 132 palců. Mlýnské kameny o průměru 1,3 metry měly výšku 45 a 30 cm. V přízemí byla síň, světnice a chlívek, v prvním patře sklad a ve druhém moučnice. Ve třetím patře je zachovalé mlecí složení.\nK mlýnu se váže pověst jak vysloužilý voják vypudil čerta ze mlýna.\n\n"}
{"id": "1502137", "url": "https://cs.wikipedia.org/wiki?curid=1502137", "title": "Jurjev-Polskij", "text": "Jurjev-Polskij\n\nJurjev-Polskij () je město ve Vladimirské oblasti v Ruské federaci. Při sčítání lidu v roce 2010 měl bezmála dvacet tisíc obyvatel.\n\nBývá započítáván do širšího okruhu měst takzvaného Zlatého kruhu Ruska.\n\nJurjev-Polskij leží na řece Kolokši, přítoku Kljazmy v povodí Volhy. Od Vladimiru, správního střediska oblasti, je vzdálen přibližně 68 kilometrů severozápadně, a od Moskvy, hlavního města federace, přibližně 180 kilometrů severovýchodně.\n\nJurjev-Polskij založil v roce 1152 suzdalský kníže Jurij Dolgorukij. Jeho jméno mělo původně podobu \"Jurjev-Opolskij\", což odkazovalo jednak k jménu zakladatele, jednak k umístění města v oblasti zvané Opolje. Samotné \"Jurjev\" by přitom bylo k označení málo, protože \"Jurjev\" bylo zároveň ruské jméno města Tartu (v moderní době leží v Estonsku).\n"}
{"id": "1502141", "url": "https://cs.wikipedia.org/wiki?curid=1502141", "title": "Dawn of the Dragonstar", "text": "Dawn of the Dragonstar\n\n\n\n"}
{"id": "1502144", "url": "https://cs.wikipedia.org/wiki?curid=1502144", "title": "Symbol netopýra", "text": "Symbol netopýra\n\nObraz netopýra (\"fu\" 蝠) je symbolem štěstí, neboť je souzvučný s čínským štěstím (\"fu\" 福).\n\nTradičně se netopýři kreslily na obrazy a jejich vzhled a počet měl odlišný význam. Červený netopýr symbolizuje naprosté štěstí. Dva netopýři znamenají dvojnásobné štěstí a pět netopýrů znamenají pět požehnání života, tedy dlouhověkost, bohatství, zdraví, lásku k ctnosti a přirozenou smrt. Netopýr se svastikou znamená \"deset tisíc požehnání.\" Vidíme-li na obraze dva hochy chytající netopýry do vázy, přičemž jeden už ve váze je, znamená to že obdarovaného mají brzy potkat všechny druhy štěstí. Často lze vidět netopýra namalovaného jak létá vzhůru nohama \"fu dao\" (蝠倒), protože se to vyslovuje stejně jako \"fu dao\" (福到), což znamená \"štěstí přijelo.\" Obraz netopýra sedícího na čínské \"oční minci\" \"fu zai yanqian\" 蝠在眼钱 zní stejně jako \"fu zai yanqian\" 福在眼前, což znamená: \"štěstí je před tvýma očima.\" \n\nNetopýru se v Číně říká nebeská krysa, létající krysa, vílí krysa nebo noční vlaštovka. Je rovněž symbolem dlouhověkosti. \n\nV Čínské medicíně se netopýří krev, žluč a křídla používají jako prostředek k prodloužení života. Někteří lékaři jeho maso doporučují pro zlepšení zraku.\n\nČínské umění oplývá netopýry. Létají ze záhybů tkanin a honí se přes nejjemnější porcelán. Tapiserie a hračky, žezla, sedla a křídla, a mnoho jiných objektů jsou zdobeny netopýry. Zatímco evropští a rané američtí umělci používali netopýry a jejich křídla, aby zobrazovali ďábly a démony, Číňané ozdobili své drahocenné artefakty stejnými okřídlenými savci, jichž mnoho obyvatel Západu našlo odpudivé. Čínský obdiv k netopýrům začal před tisíci lety před Kristem. \n\nOrientální svět byl považován za věčnou souhru aktivních (mužských) a pasivních (ženských) sil. Domnívalo se, že netopýři ztělesňují mužský princip - květiny a ovoce, samice. Netopýr byl obyčejně zobrazen s broskví, populární symbol plodnosti ženy. Nyní víme, že párování broskví a netopýrů představuje ekologický i mystický vztah. Broskve (jeden z nejpopulárnějších plodů člověka) byly poprvé pěstovány v Číně přibližně před 5000 lety. Před tím se broskve spoléhaly na netopýry pro rozptýlení svých semen. Obraz na němž krotitel démonů Čung Kchuej sráží mečem pět netopýrů, znamená, že si \"štěstí vynutíme\". Pět netopýrů rovněž symbolizuje pět požehnání života. Netopýři bývali často vyobrazeni na oblíbených lahvičkách se šňupacím tabákem. Člověk si tak nosil štěstí doslova v kapse.\n"}
{"id": "1502149", "url": "https://cs.wikipedia.org/wiki?curid=1502149", "title": "Samuel Smiles", "text": "Samuel Smiles\n\nSamuel Smiles (23. prosinec 1812 Haddington – 16. duben 1904 Londýn) byl skotský spisovatel, esejista, kazatel, lékař a politický reformátor. Ačkoli vedl kampaň pro platformu chartistů, prohlásil, že více pokroku pocházelo z nových přístupů a názorů, než z nových zákonů. Ve svém vrcholném díle, \"Self-Help\" z roku 1859 (česky vyšlo jako \"Vlastní silou\", 1877), prosazoval šetrnost a tvrdil, že chudoba je způsobena převážně nezodpovědnými návyky a zároveň útočí na materialismus a vlády typu „Laissez faire\". Tato kniha byla označena za „bibli středového Viktoriánského liberalismu” a přinesla Smilesovi popularitu doslova „přes noc\".\n\nSmiles se narodil v Haddingtonu, ve východním Lothianu, ve Skotsku a byl synem Janet Wilsonové z Dalkeith a Samuela Smiles z Haddingtonu. Byl jedním z jedenácti přeživších dětí. Zatímco jeho rodinní příslušníci byli přísně reformovaní presbyteriáni, on tuto víru nepraktikoval. Studoval na místní škole, kterou ukončil ve věku 14 let. Stal se učněm u doktora Robert Lewinse. Díky tomu v roce 1829 začal studovat medicínu na Edinburské univerzitě. Během studií se začal zajímat o politiku a stal se silným zastáncem Josepha Humeho (22. leden 1777 – 20. únor 1855), skotského lékaře a člena uskupení \"Radicals\", v anglickém parlamentu. V tomto období se nakazil plicní nemocí a jeho otec mu doporučil léčbu u moře, přesněji dlouhou námořní plavbu.\n\nJeho otec zemřel na epidemii cholery v roce 1832. Smiles pokračoval ve studiu, ve kterém jej podporovala jeho matka. Ta měla malou živnost, obchod se smíšeným zbožím, který se jmenoval „\"Lord will provide\"\". Její příklad, jak neustále pracovala pro sebe a své děti, silně ovlivnil jeho budoucí život. Vyvinul se u něj tolerantní postoj, který byl někdy v rozporu s názorem jeho reformovaných presbyteriánských předků.\n\nV roce 1837 psal články pro \"Edinburgh Weekly Chronicle\" (česky \"Edinburskou týdenní kroniku\") a noviny \"Leeds Times\", v rámci kampaně za parlamentní reformu. V listopadu 1838 bylo Smilesovi nabídnuto, aby se stal editorem novin \"Leeds Times\", on tuto nabídku přijal a redaktorem byl do roku 1842.\n\nV květnu 1840 se Smiles stal se tajemníkem \"Leedské parlamentní reformní asociace\" (anglicky \"Leeds Parliamentary Reform Association\"). Tato organizace podporovala šest základních cílů Chartistů: 1) všeobecné volební právo pro všechny muže nad 21 let; 2) volební obvody stejné velikosti; 3) hlasování tajným hlasováním; 4) aby se poslanci mohli ucházet o křesla v parlamentu, 5) možnost být zvolen ve volbách, 6) placená funkce poslance v parlamentu.\n\nJako redaktor \"Leeds Times\" prosazoval radikální reformy, od volebních práv žen až po volný obchod a parlamentní reformu. Koncem roku 1840 byl Smiles znepokojený děním kolem Chartistů, zejména přístupem Fearguse O'Connora (18. červenec 1796 – 30. srpen 1855) a George Juliana Harneye (17. únor 1817 – 9. prosinec 1897). Ačkoli to vypadalo, že s nimi souhlasil, tvrdil, že aktuální taktika hnutí byla neefektivní: „pouhá politická reforma nevyléčí mnohá zla, která nyní postihují společnost.\"\n\nDne 7. prosince 1843 se oženil s Sarah Ann Holmes, v Dixonu, v Leedsu. Spolu měli tři dcery a dva syny.\n\nV roce 1845 odešel z \"Leeds Times\" a stal se sekretářem nově založené společnosti Leeds & Thirsk Railway. V roce 1954 začal pracovat pro South Eastern Railway.\n\nV roce 1850 ukončil své zájmy v parlamentu a rozhodl se, že self-help je nejdůležitější směr pro jeho reformy. V 1859 vydal knihu \"Self-Help s příklady charakteru a chování\" (anglicky \"Self-Help; with Illustrations of Character and Conduct\")\".\"\n\nSmiles psal články pro magazín \"Quarterly\". V článku o železnicích doporučoval, že železnice by měly být znárodněny, a že cestující v třetí třídě by měli mít zvýhodněné jízdné. V roce 1861 Smiles publikoval článek v \"Quarterly\", který pojmenoval \"Příjmy dělníků, úspory a stávky\" (anglicky \"Workers Earnings, Savings, and Strikes\").\n\nTvrdil, že chudoba byla v mnoha případech způsobena obvyklou improvizací:Časy velké prosperity, ve kterých jsou mzdy na nejvyšší úrovni a mlýny běží na plný výkon, nejsou časy, ve kterých by se ústavy mechaniky (anglicky \"Mechanics' Institutes\") a školy rozvíjely, ale časy, kdy hospodští a prodejci piva prosperují a bohatnou ... Dělník vydělávající od 50 šilinků do 60 šilinků za týden (tedy více než průměrná mzda bankovních úředníků), byl spokojen s obýváním mizerného bytu s jedním pokojem ve špatné čtvrti, jedna místnost sloužící jako salon, kuchyň a ložnice pro celou rodinu, která se skládala z manžela, manželky, čtyř synů, dvou koček a psa. Byla dotázána nezaujatá osoba: „Myslíte si, že by tato rodina nebyla schopna získat lepší bydlení, nebo byla jen nešetrná k penězům?\" Odpovědí bylo: „Byli nešetrní k penězům.\" V roce 1866 se Smiles se stal prezidentem společnosti National Provident Institution , ze které odešel v roce 1871, poté co byl stižen silnou mozkovou mrtvicí. Z té se zotavil, naučil se znovu číst a psát.\n\nV roce 1875 byla vydána jeho kniha \"Thrift\" (česky vyšlo jako \"Základ blahobytu\", 1890). V ní napsal, že „Na bohatství neexistuje žádný nárok. Vulgární je ten, kdo obdivuje bohaté pro jejich bohatství.\" Tvrdil, že zákon „Poor Law Amendment Act 1834\", který měl nahradit tzv. Starý zákon o chudobě z doby vlády Alžběty I., byl: „jedním z nejcennějších, který byla zařazen do knihy zákonů moderní doby\". Byl kritikem laissez-faire:Když vypukne tyfus nebo cholera, řeknou nám, že Nikdo není vinen. To hrozné slovo Nikdo! Jak často je odpovědí: Nejvíce neštěstí na světě způsobí Nikdo. Nikdo nešidí jídlo. Nikdo nepančuje alkohol. Nikdo nedodává závadnou vodu. Nikdo nerozšířil infekci ve slepých uličkách a na špinavých cestách. Nikdo neopouští města. Nikdo neplní kriminály, věznicích a nápravných zařízeních. Nikdo není pytlák, zloděj a opilce. Nikdo, to slovo nemá ani teorii, žádnou teorii. Nikdo je ztělesněn jen dvěma slovy—\"Laissez faire\"—Nechte to být. Když byli lidé v Paříži otráveni sádrou, která byla přimíchána do mouky. „Nechte to být\", bylo odpověďí. Když byla \"Cocculus indicus\" použita do piva místo chmele. a muži pak umírali, bylo snadné říct: „Nikdo to neudělal.\" Nechte pracovat ty, kteří mohou zjistit, kdy byli jiní podvedeni: \"Caveat emptor\". Když lidé žijí v nedůstojných obydlích, nechte je. Nechte ubohost dělat svou práci, nezasahujte do práce Smrtky.V roce 1877 byla vyšla kniha \"A Boy's Voyage Round the World\", pro kterou byly základem dopisy, které Smiles napsal ze své námořní plavby, stejně jako deník, který si vedl o své cestě do Austrálie a Ameriky mezi únorem 1869 a březnem 1871.\n\nV roce 1881 tvrdil:Práce je namáhavá a zisk z ní je pomalý. Někteří lidé se rozhodnou žít z práce druhých a od okamžiku, kdy realizují toto rozhodnutí, se stanou nepřáteli společnosti. Není časté, že nouze dohání muže k zločinu. V devíti případech z deseti, to nebyla volba z nutnosti. Morální zbabělost je vystavena na veřejnosti, stejně jako v soukromém životě. Snobismus se neomezuje jen na lísání se k bohatý, ale je také často zobrazován v trápení chudých ... Teď, když „masy“ vykonávají politickou moc, je v nich stále větší tendence planout, lichotit, a neříkat nic, než jen uhlazená prázdná slova. Jim jsou připočítány ctnostmi, o kterých nevědí, že je sami mají. Ve snaze získat jejich přízeň, souhlasí se s jejich názory, jejichž realizace je zhola nemožná. Populární agitátor musí potěšit toho, koho oslovuje, a je vždy velmi potěšující, že naše vlastní já nám říká, že za to, čím trpíme, je vinen někdo jiný. Zřídkakdy se u těchto řečníků objevuje názor, že ti, které oslovují, jsou vinni za to, že trpí, nebo že zneužívají prostředky, které jsou v jejich dosahu, k získání štěstí ... Kapitalista je přeci člověk, který neutrácí vše, co vydělal. \n\nSir George Reid (31. říjen 1841 – 9. únor 1913) byl pověřen namalováním Smilesova portrétu, ten byl dokončený v roce 1877 a nyní ve sbírce Národní galerie v Londýně. Kopie některých jeho rukopisů byly v archivech Rady východního Lothianu (anglicky \"East Lothian Council\").\n\nKdyž se v roce 1892 William Gladstone vrátil v plné síle do politiky a stal se opět ministerským předsedou, představil tzv. druhý návrh zákona ustanovujícího irskou samosprávu, Smiles napsal synovi do Ulsteru: „Nepobuřuj se. Zachovej klid, i když vidíš své jméno mezi agitátory. Tvůj dopis je děsivě alarmující. Gladstone se dostal k moci a nyní jsme ohroženi občanskou válkou. To nemůže být výsledek dobrého státnictví. Přesto tam jsou liberální členové, kteří fandí tomuto maniakovi. Bohužel, bohužel pro liberalismus! Musím ti dát šest měsíců na to, abys stáhl mé půjčky, které jsem poskytl společnosti B.R. Co., protože to málo peněz co mám, chci mít pro manželku a děti, ne pro vyzbrojování Ulsterských\".\n\nSmiles napsal Lucy Smilesové v roce 1893: „Ten zákon je špatný. Jsem docela zděšen tím strašným psem, státníkem uvádějícím lidi v omyl a vtahování země do chaosu. Nechápu, proč tak mnoho lidí v této části Británie následuje tohoto maniaka, jdou za ním jako stádo ovcí. Je to prostě přepínání sebevědomí. Běda! Bohužel pro liberalismus!\"\n\nDne 16. dubna 1904, Samuel Smiles zemřel v Kensingtonu, a byl pohřben na Bromptonském hřbitově. Krátce před jeho smrtí mu bylo nabídnuto povýšení do šlechtického stavu, ale on to údajně odmítl.\n\nMezi jeho vnoučata patřili: Sir Walter Smiles (8. listopad 1883 – 31. leden 1953), člen Ulsterské unionistické strany (anglicky \"Ulster Unionist Party\"). Z této rodové větvě byl také Smilesův pra-pravnuk, Bear Grylls, známý dobrodruh.\n\nPočátky jeho nejslavnější knihy, \"Self-Help\", měly základ v projevu, který pronesl v březnu 1845, v reakci na žádost \"Společnosti pro vzájemné zdokonalování\" (anglicky \"Mutual Improvement Society\"), který byl publikován později jako článek \"Vzdělávání pro pracující třídy\" (anglicky \"The Education of the Working Classes\"):Nemohl bych si to myslet, protože jsem se zmínil o jednotlivcích, kteří se díky sebevzdělávání (anglicky \"self-education\") dostali z chudoby na sociální vrchol, a dokonce získali bohatství, to jsou hlavní témata, na které se máte zaměřit. To by byl velký omyl: \"Znalost\" je sama o sobě jedním z nejvyšších požitků člověka. Neznalý člověk prochází světem pasívně ke všem potěšením, kromě vlastních pudů ... Každá lidská bytost má velké poslání, má v sobě rozvíjet vznešení schopnosti, může dokázat mnoho ve svém životě. Člověk by měl by mít prostředky ke vzdělávání, a úsilí ke svobodnému vykonávání jeho díla jako božského úkolu.Nakladatelství Routledge, které bylo založeno v roce 1851, v roce 1855 odmítlo vydání jeho knihy \"Self-Help\". O dvacet let později, když Smiles seděl vedle George Routledga (23. září 1812 – 13. prosinec 1888), při společenské večeři, Routledg se jej zeptal: „A kdy, Dr. Smilesi, budeme mít čest vydat některou z Vašich knih?\", Smiles mu odpověděl ve smyslu, že pan Routledg už měl tu čest odmítnout jeho knihu \"Self-Help\". Vydavatelství John Murray bylo ochotno vydat \"Self-Help\", ale požadovalo 50% ze zisku. Smiles to odmítl. V 1859, Smiles vydal \"Self-Help\", s tím, že si zachoval autorská práva a vydavatelství John Murray nechal 10% z komisního prodeje. Během jednoho roku se prodalo 20 000 výtisků. Do doby Smilesovy smrti v roce 1904 se prodalo přes čtvrt milionu výtisků. Kniha \"Self-Help\" přinesla Smilesovi popularitu, a doslova „přes noc\" se stal předním expertem v této oblasti a vyhledávám konzultantem. Smilesovy názory se náhle staly módními a on byl ohromen popularitou, např. když byl zván k pokládce základních kamenů, když měl být portrétně malován, nebo předávat ceny osiřelým dětem a hovořit na různých setkáních klubů a spolků, vč. společenských platforem. Prostý člověk by byl s tímto statusem spokojen, ale on to nepřijal. Měl svou práci ... Jeho povinnost se nezaměřovala na nějakou konkrétní veřejnou platformu ... Jeho práce byla v jeho kanceláři.\n\nSmiles zamýšlel v roce 1896 vydat knihu s titulem \"Conduct\". Předložil ji svému vydavateli, ale sir John Murray IV. (1851–1928) knihu odmítl publikovat. V roce 1898 bylo vydání knihy opět zamítnuto.\n\nPo jeho smrti, v roce 1904, byl rukopis této knihy nalezen v jeho psacím stole. Na radu Johna Murraye, byl zničen. Nebylo doloženo, zda existovala kopie rukopisu.\n\nDílo \"Self-Help\", bylo nazýváno „bibli středového Viktoriánského liberalismu“ a přineslo Smilesovi popularitu doslova „přes noc\".\n\nLiberální poslanec anglického parlamentu John Arthur Roebuck (28. prosinec 1802 – 30. listopad 1879), v roce 1862 označil Smilesovo dílo \"Workmen's Earnings, Strikes and Savings\" jako „velmi pozoruhodnou knihu\" a během svých proslovů z ní citoval některé pasáže.\n\nGeorge Bernard Shaw, ve svém díle \"Fabian Essays in Socialism\" (1889), nazval Smilese „moderním Plutarchem”. \n\nAmerický inspirativní spisovatel Orison Swett Marden (1848–1924) byl inspirován Samuelem Smilesem, když v mládí četl knihu \"Self-Help\". O desetiletí později napsal \"Pushing to the Front\" (1894) a stal se profesionálním autorem.\n\nKoncem 19. století a počátkem 20. století došlo ke vzestupu nového Liberalismu, keynesiánské ekonomiky a socialismu, na které zhlížel s nedůvěrou. Noví liberální ekonomové jako John A. Hobson (6. červenec 1858 – 1. duben 1940) a Albert F. Mummery ve svém díle \"Physiology of Industry\" (1889), tvrdili, že úspory mají za následek nedostatečnou výtěžnost kapitálu a využívání práce během deprese. John Maynard Keynes ve svém díle \"General Theory of Employment, Interest and Money\" (1936) se pokoušel nahradit klasickou ekonomii za liberální.\n\nV roce 1905, William Boyd Carpenter (26. březen 1841 – 26. říjen 1918), biskup z Riponu, oceňoval práci Smilese: „Biskup řekl, že si všiml malé tendence v některých čtvrtích, kdy dochází k znevažování životní energie, o které se najednou tak silně přemýšlelo. Vzpomněl si na dílo \"Self-Help\", od Samuela Smilese, který před 40 nebo 50 lety přednášel v Leedsu a povzbuzoval mladé muže, aby se zapojili do sebezdokonalování. Jeho knihy byly čteny s mimořádným zájmem, vznikla škola, která učila o existenci krásna, ale dělala pro jeho uvedení v život málo. Ta škola zneuctila šetrnost, nevěnovala velkou pozornost povaze a snad ani přílišné pozornosti k povinnostem.\"\n\nPoslanec anglického parlamentu, David Grenfell (16. červen 1881 – 21. listopad 1968), v rozpravě \"Transitional Payments (Determination of Need) Bill\" prohlásil, že návrh zákona z roku 1932 „nediskriminoval neohroženost, nečinnost a plýtvání, ale byl proti pracovitým, šetrným lidem, který musel zaplatit vysokou cenu\". Ministr práce pokutoval lidi za soběstačnost. Pohrdal Samuelem Smilesem a všemi jeho pracemi.\"\n\nLiberál Ernest Benn (25. červen 1875 – 17. leden 1954) se v roce 1949 odvolával na Smilese, když vyzdvihoval soběstačnost. \n\nV roce 1962, ředitel \"Britského institutu managementu\" (anglicky \"British Institute of Management\"), John Marsh, řekl že mladí muži, kteří začali pracovat v průmyslu potřebovali smysl pro práci a povinnost; musí se stát „muži charakteru, kteří vědí, jak se správně chovat ve fázích úspěchu“; musí mít sebevědomí v myšlení a chování: „Je to tedy to, co by jím mělo být sděleno dílem Samuela Smilese“.\n\nLiberální ekonom Friedrich Hayek v roce 1976 napsal, že Smiles a jemu podobní, kteří obhajovali svobodné podnikání, v něm později viděli ohrožení pro tržní hospodářství, a že jediná obrana proti němu je tlak široké veřejnosti. Že se svobodné podnikání do značné míry stalo základem sebeúcty podnikatele, často mu dává pocit sebedůvěry, který pak u něj vyvolává větší popularitu.\n\n\n\n\n\n\n\nRůst průmyslové archeologie a obecné historie v Británii, od roku 1960 do současnosti, umožnil opětovné vydání mnoha titulů, jejich seznam je dostupný na internetu, např. na Project Gutenberg.\n\n\n\n\n\n\n"}
{"id": "1502152", "url": "https://cs.wikipedia.org/wiki?curid=1502152", "title": "Statistický úřad Slovenské republiky", "text": "Statistický úřad Slovenské republiky\n\nStatistický úřad Slovenské republiky (ŠÚ SR) je ústřední orgán státní správy Slovenské republiky, který koordinuje sběr a zpracování statistických údajů. Důležitou roli hraje při přípravě voleb a referend a při zpracování jejich výsledků. Hlavní sídlo má v Bratislavě. Roku 2002 bylo do tohoto úřadu začleněno 8 samostatných krajských správ. Předsedou ŠÚ SR je od listopadu 2016 Ing. Alexander Ballek.\n\nOd 16. února 2007 byla předsedkyní ŠÚ SR Ľudmila Benkovičová. V roce 2012 byla do úřadu opět zvolena. Po dvou funkčních obdobích se dne 19. října 2016 vzdala funkce. Novým předsedou úřadu se stal Alexander Ballek. Ballek se funkce ujal po jmenování prezidentem SR Andrejem Kiskou dne 24. listopadu 2016.\n"}
{"id": "1502153", "url": "https://cs.wikipedia.org/wiki?curid=1502153", "title": "Turistická značená trasa 1904", "text": "Turistická značená trasa 1904\n\nTuristická trasa má svůj počátek na náměstí v Horním Jelení na rozcestí se stejně značnou trasou 1903 Holice - Plchůvky, zeleně značenými trasami 4239 Kostelec nad Orlicí - Uhersko a 4241 Vysoké Chvojno - Choceň a žlutě značenou trasou 7326 z Borohrádku do Dobříkova. Trasa 1904 vede na jižní okraj města v souběhu s trasami 4241 a 7326, od hřbitova pak pouze s trasou 7326. Společně vstupují na lesní cestu a stále přibližně jižním směrem vedou na rozcestí \"Jelení les\", kde končí i tento. Trasa 1904 pokračuje samostatně lesní cestou stejným směrem, po opuštění lesa vede poli, kříží silnici I/35 a po její souběžné starší vozovce míjí okraj Týnišťka. Po přejití Loučné pokračuje po staré silnici k nádraží v Zámrsku, prochází podchodem a u staniční budovy končí. Navazuje zde zeleně značená trasa 4291 do Vysokého Mýta.\n\nPřed vybudování podchodu v železniční stanici Zámrsk překonávala trasa železniční trať Kolín - Česká Třebová po silničním nadjezdu západně od ní a poté vedla podél kolejí ke staniční budově.\n\n"}
{"id": "1502154", "url": "https://cs.wikipedia.org/wiki?curid=1502154", "title": "Liam O'Flaherty", "text": "Liam O'Flaherty\n\nLiam O'Flaherty (irsky: \"Liam Ó Flaithearta\"; 28. srpna 1896 Inishmore – 7. září 1984 Dublin) byl irský spisovatel.\n\nNarodil se na Aranských ostrovech. Studoval na kněze, ale seminář opustil. Poté bojoval v první světové válce, a po ní se toulal po světě, cestoval po Jižní Americe, Kanadě, Spojených státech a Středním východě. Na cestách vystřídal spoustu povolání: dřevorubec, vrátný, horník, myč nádobí, bankovní úředník i námořník. Na začátku 20. let se vrátil do Irska a podílel se na protibritském odboji. V roce 1922 se usadil v Anglii, kde začal psát, brzy se ale vrátil do Dublinu. Byl zakladatelem Komunistické strany Irska.\n\nJeho prózy jsou označovány jako naturalistické, psychologické a satirické. Často se věnuje tématům z irských dějin jako je irský hladomor, nebo Velikonoční povstání. K jeho nejslavnějším textům patří \"Udavač\" (1926), román o zradě revolučních ideálů z časů protibritských nepokojů v Irsku ve 20. letech. Román byl roku 1935 zfilmován a přinesl Oscara režisérovi Johnu Fordovi a herci Victoru McLaglenovi. Dalšími oceňovanými romány byly \"Skerrett\" (1932), pojednávající o sporu mezi učitelem a farářem, a \"Hladomor\" (1937). Psal anglicky, ačkoli jeho rodnou řečí byla irština. Irsky napsal jen pár textů (např. \"Dúil\", 1953).\n"}
{"id": "1502155", "url": "https://cs.wikipedia.org/wiki?curid=1502155", "title": "Brandner E-300", "text": "Brandner E-300\n\nBrandner E-300 byl egyptský turbokompresorový motor vyvinutý v 60. letech 20. století pro lehký stíhací letoun Helwan HA-300.\n\nRakouský inženýr Ferdinand Brandner, který se předtím jako válečný zajatec v SSSR podílel na konstrukci turbovrtulového motoru Kuzněcov NK-12, pohánějící bombardér Tupolev Tu-95, v 60. letech přišel do Egypta jako hlava konstrukční skupiny pověřené vývojem pohonné jednotky pro letoun Helwan HA-300, vyvíjený německými konstruktéry pod vedením Willy Messerschmitta.\n\nMotor zahájil statické zkoušky v roce 1963 a poté letové pod křídlem Antonovu An-12, předtím než 29. března 1967 zahájil rychlostní zkoušky v modifikovaném indickém stroji HAL HF-24 Marut. Typ E-300 byl instalován v jeho třetím prototypu, u nějž nahradil jeden z dvojice motorů Bristol Siddeley Orpheus (kterými byly vybaveny předchozí exempláře HF-24 Marut), a nejméně jednou s ním úspěšně vzlétl, ale v květnu 1969 byl další vývoj zastaven po opuštění celého projektu HA-300.\n\n\n\nÚdaje podle\n\n\n\n\n"}
{"id": "1502159", "url": "https://cs.wikipedia.org/wiki?curid=1502159", "title": "Mráz M-2 Skaut", "text": "Mráz M-2 Skaut\n\nMráz M-2 Skaut byl československý cvičný letoun.\n\nM-2 vznikal jako nástupce úspěšného sportovního letounu M-1 Sokol z roku 1946. Stejně jako on byl navržen hlavním konstruktérem inženýrem Zdeňkem Rubličem v bývalém podniku Mráz v Chocni. Podobně jako u M-1 se jednalo o samonosný dolnoplošník s jednoduše kapotovaným pevným příďovým podvozkem celodřevěné konstrukce. Dvoučlenná osádka seděla v kokpitu vedle sebe, pod vzad odsouvatelným průhledným překrytem. Křídlo s dvoudílnými vztlakovými klapkami mělo značné pozitivní vzepětí mírně šípovitých částí vně centroplánu. Zadní část trupu a ocasní plochy byly převzaty z typu M-1. Pohonnou jednotku představoval předválečný plochý čtyřválec Praga D o výkonu 55 kW, pohánějící nestavitelnou dřevěnou vrtuli.\n\nJediný prototyp byl dokončen v roce 1948, kdy byl také s registrační značkou OK-CEB zalétán. Podobně jako současně vznikající design M-3 Bonzo, ani M-2 (po komunistickém převratu přejmenovaný na „Svazáka“) nebyl úspěšný a výroba skončila u jednoho kusu, který byl v 50. letech užíván v aeroklubu ve Vrchlabí. Z rejstříku byl vymazán v roce 1963.\n\nDalší vývoj koncepce vedl k sériově stavěnému celokovovému nástupci Orličan L-40 Meta Sokol z roku 1956.\n\nÚdaje podle\n\n\n\n\n\n"}
{"id": "1502165", "url": "https://cs.wikipedia.org/wiki?curid=1502165", "title": "X-Men: Dark Phoenix", "text": "X-Men: Dark Phoenix\n\nX-Men: Dark Phoenix (ve Spojených státech amerických pouze Dark Phoenix) je americký superhrdinský film z roku 2019 inspirovaný ságou Dark Phoenix z komiksu X-Men od Chrise Claremonta. Jedná se o dvanáctý a zároveň předposlední snímek z filmové série X-Men. Je přímým pokračováním filmu z roku 2016. V roli hlavní postavy Jean Greyové hraje Sophie Turnerová, dále v něm hrají James McAvoy (Profesor X), Michael Fassbender (Magneto), Jennifer Lawrence (Mystique), Nicholas Hoult (Beast), Tye Sheridan (Cyclops), Jessica Chastain (Smith) a další. Režie se ujal Simon Kinberg, který dříve napsal scénáře k filmům , a .\n\nFilm byl premiérově uveden ve Spojených státech amerických 7. června 2019, v českých kinech měl premiéru o den dříve.\n\nPříběh začíná v roce 1975, kdy osmiletá Jean Greyová neúmyslným použitím své telekineze způsobí autonehodu, při níž zahynou její rodiče. Krátce nato ji profesor Charles Xavier vezme do Xavierovy školy pro nadané děti, kde mentálně vytěsní nehodu z jejích vzpomínek a pomáhá jí zdokonalovat psychické schopnosti.\n\nV roce 1992, devět let po celosvětové devastaci způsobené En Sabah Nur, tým X-Menů reaguje na nouzový signál raketoplánu Endeavour, který je kriticky poškozen energií podobnou slunečnímu záření. Zatímco X-Meni zachrání všechny kosmonauty, Jean uvízne a nakonec absorbuje veškerou energii do svého těla. Jean tuto událost přežije a v důsledku její psychické síly velmi zesílí. Současně přestane fungovat její mentální blok, který Xavier vytvořil, a ona po duševním zhroucení nečekaně napadne mutanty, kteří se učí v Xavierově škole. Později odcestuje do svého rodného města Red Hook ve státě New York, když zjistí, že její otec je stále naživu. X-Meni se pokusí odvést Jean zpět, ona však zraní Petera Maximoffa (Quicksilver) a náhodně zabije Raven Darkhölme (Mystique) a X-Menům unikne.\n\nJean odcestuje na mutantní uprchlický ostrov Genosha, aby požádala Erika Lehnsherra (Magneto) o pomoc s ovládáním svých schopností. Erik ji však odmítne kvůli tomu, že se zapojila do boje s americkými vojenskými silami, jejichž úkolem bylo ho zatknout. Jean se setká s Vuk, lídryní mimozemské rasy měňavců známé jako D'Bari, která jí vysvětlí, že ji zachvátila síla kosmické energie, jež před lety zničila planetu obývanou D'Bari. Tato síla zničila všechny, s nimiž se setkala, až Jean jako první její působení přežila. Mezitím se Hank McCoy (Beast), který nesouhlasil s Xavierovou manipulací Jeaniných vzpomínek, připojí k Erikovi a jeho mutantním uprchlíkům, aby společně našli Jean v New Yorku.\n\nKdyž se X-Meni dozvědí o Erikovu záměru zabít Jean, postaví se mu v New Yorku do cesty. Dojde k boji, přičemž Erikovi se podaří proniknout do budovy a konfrontovat Jean. Ta ho však s pomocí svých nových schopností přemůže. Xavier pak vstoupí do budovy spolu se Scottem Summersem (Cyclops). I na ně zprvu Jean zaútočí, Xavierovi se však podaří ji přesvědčit, aby si přečetla jeho vzpomínky - čímž vzkřísí její původní osobnost. Jean v pocitu lítosti požádá Vuk, aby jí odebrala její energii, brzy se však ukáže, že by to Jean zabilo. Xavier a Scott dokážou přerušit proces dříve, než Jean zcela zničí, Poté jsou obě mutantní frakce zajaty americkými vládními silami a umístěny do vlaku směřujícího k tajnému karanténnímu zařízení. Vlak přepadne Vuk a její D'Bariové. Vojáci čelící přesile měňavců zbaví mutanty okovů, aby jim pomohli bojovat s hrozbou. Xavier se v myšlenkách domluví s Jean a dovolí její osobnosti získat kontrolu nad silou v ní ukrytou. Vuk se opět pokusí z Jean vysát všechnu energii, ta však uvolní svůj plný potenciál a Vuk zabije. Poté sama zmizí ve vesmíru.\n\nV důsledku celého incidentu je škola přejmenována na Školu Jean Greyové School pro nadané děti a jejím novým ředitelem se stane Hank. Xavier po desetiletích bojů za práva mutantů odchází do důchodu a usadí se v Paříži. Tam se setká s Erikem a zdráhavě souhlasí, že s spolu zahrají šachovou partii. Když začnou hrát, na obloze se objeví planoucí fénix. Jedna velká epocha mutantů končí.\n\n"}
{"id": "1502166", "url": "https://cs.wikipedia.org/wiki?curid=1502166", "title": "Saab 93", "text": "Saab 93\n\nSaab 93 je osobní třídveřový automobil vyráběný švédskou automobilkou Saab v letech 1956–1963. Poprvé byl představen 1. prosince 1955. Z velké části byl shodný s předchozím typem Saab 92. Model 93 byl také první Saab, který byl vyvezen za hranice Švédska, přičemž většina vývozu směřovala do Spojených států.\n\n2. září 1957 byla představena verze 93B. Původní dvoudílné čelní sklo bylo nahrazeno jednodílným. Koncem roku 1959 byl představen model 93F s dveřmi zavěšenými vpředu ze Saabu GT750. Roku 1960 byl vyroben poslední Saab 93 a nahradil ho Saab 96. Celkem bylo vyrobeno 52 731 kusů Saabu 93.\n"}
{"id": "1502170", "url": "https://cs.wikipedia.org/wiki?curid=1502170", "title": "Katie Moccová", "text": "Katie Moccová\n\nKatie Moccová (* 19. listopadu 1983) je bývalá americká zápasnice – judistka a grapplerka.\n\nPochází ze sportovní rodiny. Od mala se věnovala zápasení (judo, americký školní zápas) společně se starším bratrem Stevem. Na judo se začala specializovat v 18 letech v univerzitním klubu University of Iowa. Později se dostala do tréninkové skupiny Jasona Morrise a od roku 2004 byla členkou americké judistické reprezentace ve váze do 70 kg. \n\nOd roku 2007 přepustila pozici reprezentační jedničky ve střední váze talentované Rondě Rouseyové a startovala ve vyšší polotěžké váze do 78 kg. V roce 2008 měla v rukou zisk panamerické kontinentální kvóty, ale na rozhodujícím kvalifikačním turnaji neuspěla a na olympijských hrách v Pekingu nestartovala. Do Pekingu však nakonec odjela jako fanynka bratra Steva, který reprezentoval Spojené státy v zápasu ve volném stylu.\n\n\n"}
{"id": "1502174", "url": "https://cs.wikipedia.org/wiki?curid=1502174", "title": "AHL 2018/2019", "text": "AHL 2018/2019\n\nSezóna 2018/2019 byla 83. sezónou Americké ligy ledního hokeje.\n\nVítězem Calder Cupu se stal tým Charlotte Checkers , když zvítězil 4:1 na zápasy.\n\n"}
{"id": "1502190", "url": "https://cs.wikipedia.org/wiki?curid=1502190", "title": "První divize 1925/26", "text": "První divize 1925/26\n\nSoutěžní ročník Prima Divisione 1925/26 byl 26. ročník nejvyšší italské fotbalové ligy. Soutěž začala 4. října 1925 a skončila 22. srpna 1926. Účastnilo se jí celkem 44 klubů. Kluby byli rozděleny na dvě skupiny. Na skupinu Lega Nord (severní část Itálie 24 klubů) a na skupinu Lega Sud (jižní část Itálie 20 klubů).\n\nTitul v soutěži obhajoval klub Bologna FC, který v minulém ročníku získal své 1. prvenství v soutěži.\n\nPo skončení šampionátu se Fotbalová federace rozhodla pod nátlakem tehdejšího režimu v Itálii (Fašismus) ukončit tenhle model hraní s novým názvem ligy. \n\n\n\n\n\n\n\n\n\n"}
{"id": "1502193", "url": "https://cs.wikipedia.org/wiki?curid=1502193", "title": "Edhance", "text": "Edhance\n\nEdhance [edhenc] je český startup z Ústí nad Labem, který tvoří digitální vzdělávací obsah a prezentuje jej na základních školách prostřednictvím komplexních edukativních programů za účasti zkušených lektorů. Cílem Edhance je modernizovat výuku ve školách po celé České republice kombinací atraktivních technologií a obsažením témat, která v českých školních osnovách nemají dostatečný prostor.\n\nStudenti se díky Edhance seznamují například se základy finanční gramotnosti, zdravého životního stylu, přípravy občana k obraně státu nebo uplatnění na trhu práce budoucnosti. Programy jsou školám dostupné zdarma.\n\nNad rámec edukativního obsahu stojí Edhance za sérií workshopů TalkEd, v jejichž rámci inspiruje pedagogy i zřizovatele škol k přípravě studentů na reálný život ve 21. století.\n\nStartup Edhance byl také v roce 2018 vybrán Mezinárodním visegrádským fondem jako jeden z účastníků pilotního programu V4 Innovators in Israel Training Program, jehož cílem bylo podpořit začínající podniky napříč V4, které disponují inovačním potenciálem.\n\nDíky lektorským aktivitám se s projekty, které vytváří Edhance setkalo více než 130 000 dětí, více než 3 000 pedagogů a lektoři se opakovaně vracejí na stovky škol po celé České republice. Výsledky a vize společnosti byly v roce 2018 oceněny cenou společnosti Microsoft v rámci soutěže Inovační firma Ústeckého kraje.\n\nDotykové chytré tabule jsou na českých základních školách k dispozici už několik let, většina učitelů ale nedokáže vytěžit potenciál tohoto média na maximum. Interaktivní programy Edhance mají za úkol zaujmout žáky základních škol v průběhu běžné vyučovací hodiny a předat jim informace o daném tématu přirozenou a zábavnou cestou. Aplikace jsou vytvářeny tak, aby se přizpůsobily jakémukoliv počítačovému softwaru a rozlišení. Spouští se skrze jakýkoliv internetový prohlížeč, který má každá škola nainstalovaný v počítači připojenému k interaktivní tabuli, kdy není zapotřebí speciální instalace.\n\nVzdělávací programy Edhance se skládají z několika dílů: aplikace pro interaktivní tabule, manuál pro pedagogy, lektorská aktivita ve školách a doprovodné aktivity. Zásadním dílem je interaktivní aplikace vytvořená pro médium dotykových tabulí.\n\nProgram společnosti Nestlé podporuje vzdělávání dětí v oblasti výživy a zdraví. Edhance pro tento projekt vytvořil výukovou aplikaci pro interaktivní tabule, která je určena žákům 2.-8. tříd ZŠ a motivuje děti k přirozenému osvojení zásad vyváženého stravování a k pohybovým aktivitám. Edhance realizuje lekce pro všechny věkové skupiny, jež jsou zaměřeny například na vyvážený jídelníček, prevenci rizik nevhodné výživy nebo hygienu potravin. V současnosti je k dispozici 6 výukových aplikací. Program má záštitu MŠMT a vznikl za podpory společnosti Nestlé Česko a díky odborné garanci Společnosti pro výživu.V rámci programu jsou také realizovány kurzy s akreditací od MŠMT, kde je cílem naučit pedagogy kriticky smýšlet a vhodně třídit informace v oblasti problematiky zdravé výživy a používat techologie a materiály NPZD aktivně při výuce.\n\nEdhance vytváří komunikaci k projektu Kolínská chytrá klíčenka, který je výsledkem spolupráce města Kolína s partnery v konceptu Smart Cities a těší se prvenství v celé Evropě. V současnosti je tento projekt držitelem ocenění IDC IoT Award – Customer Experience v oblasti rozvoje a zároveň je Klíčenka vítězem 20. ročníku soutěže Zlatý erb v kategorii Smart City a nejlepší elektronická služba.\n\nKolínská chytrá klíčenka byla spuštěna v pilotním provozu v září 2017 a možnost ji využívat měli žáci 6. Základní školy v Kolíně, kde slouží jako elektronický zámek, identifikační průkazka, jízdenka v MHD a lze ji aktivovat i jako platební kartu. Od září 2018 byla Kolínská chytrá klíčenka umístěna do všech základních škol v Kolíně a plánuje se rozšíření o další partnery a funkce této technologie.\n\nCílem projektu je také rozvoj vzdělávání v oblasti finanční gramotnosti.\n\nProgram Peníze pod kontrolou reaguje na nelichotivé statistiky v oblasti finanční gramotnosti, které se stále častěji týkají i mladé generace. Podle dat Exekutorské komory ČR bylo v roce 2017 více než 12 % populace ve věku od 18 do 29 let v exekuci. Cílem projektu je nenucenou a přirozenou formou studentům předat nejen základní znalosti a pravidla ze světa financí, ale také zasvětit je do principů ekonomiky, kritického uvažování a etického jednání.\n\nProjekt byl realizován za podpory a díky odborné garanci společnosti Mastercard a pod záštitou Ministerstva financí, MŠMT a hl. města Prahy. Na školách je realizován profesionálními a proškolenými lektory společnosti Edhance.\n\nProjekt se zaměřuje na kariérové poradenství a je určen žákům 7.-9. tříd ZŠ. Vzdělávací aplikace pro interaktivní tabule nabízí zábavnou formu výuky a zvyšuje motivaci k zodpovědnému výběru dalšího studia a získání povědomí o potřebných kompetencích k budoucímu zaměstnání. Výuková aplikace přibližuje žákům základní principy pracovního trhu na modelovém prostředí maloobchodu, které je cílové skupině dobře známé. Žáci tak získávají potřebné znalosti v praktických souvislostech tak, aby byl zajištěn účinný rozvoj jejich ekonomické gramotnosti.\n\nPOKOS neboli příprava občanů k obraně státu je moderní formou branné výchovy, kdy se děti zajímavou cestou dozvídají informace o důležitých zvratech v historii našeho státu, o historii armády a jejím fungování dnes. Projekt se snaží zaměřit na nejdůležitější témata této problematiky a podat je žákům 2. stupně na ZŠ co nejpoutavěji tak, aby si z hodiny odnesli podstatné znalosti a informace.\n\nProgram informatika je komplexní výukový program, který reaguje na potřeby škol a funguje jako základní stavební prvek tohoto předmětu, který je postupně rozvíjen. Zaměřuje se na nejaktuálnější témata a nové požadavky kompetencí pro život v 21. století. K materiálům vychází pravidelné aktualizace, včetně reflektování revize RVP předmětu Informatika. Jednotlivé lekce se zaměřují na témata jako např. komunikace, digitální identita, šifrování, budoucnost digitálních technologií nebo zdraví a technologie. Cílem je usnadnit výuku pedagogům a nadchnout a motivovat žáky k rozvoji těchto kompetencí.\nSoučástí výukového programu jsou aplikace pro interaktivní tabuli, video materiály a interaktivní cvičení, které motivují žáky ke kreativitě, kritickému myšlení a seberealizaci. Žáci se přirozeným způsobem učí dovednosti, které skutečně v životě upotřebí. Pedagog získá komplexní výukový materiál s metodickým návodem, který reflektuje současné trendy ve vzdělávání. Díky snadnému zadávání a automatickému vyhodnocování testů, cvičení i domácích úkolů navíc pedagog ušetří spoustu času. Od října 2019 vybraných 150 uživatelů získá nadstandardní péči a workshop pod dohledem odborného lektora. \n\nKvalita tohoto výukového programu byla zpochybněna v recenzi na webu Pedagogicke.info. \n"}
{"id": "1502194", "url": "https://cs.wikipedia.org/wiki?curid=1502194", "title": "SMS Kurfürst Friedrich Wilhelm", "text": "SMS Kurfürst Friedrich Wilhelm\n\nSMS \"Kurfürst Friedrich Wilhelm byl predreadnought Německého císařského námořnictva třídy \"Brandenburg\". Roku 1910 byl spolu se svou sesterskou lodí SMS \"Weißenburg\" odprodán Osmanské říši a přejmenován na Barbaros Hayreddin\" na počest osmanského admirála Chajruddína Barbarossy. Loď se zúčastnila bojů první balkánské a první světové války.\n\nPohon obstarávaly dva trojčinné expanzní parní stroje o výkonu 10 200 ihp, kterým obstarávalo páru 12 kotlů. Maximální rychlost lodě činila 16,5 uzlů.\n\nHlavní dělostřelecká výzbroj sestávala ze šesti 280mm děl rozmístěných po dvou kusech na přídi, zádi a uprostřed lodě. Původně byly kryté jen pancéřovým štítem, později umístěné ve třech kupolovitých věžích. Věže na přídi a zádi byly vybaveny děly o délce 40 ráží, zatímco věž uprostřed lodě kratšími kanóny o délce 35 ráží. Dále byla loď vyzbrojena šesti 105mm děly umístěnými po třech v kasematech na bocích lodě, osmicí 88mm děl a šesti 450mm torpédomety. Po modernizaci lodě na začátku 20. století byl zvýšen počet 105mm děl na osm a snížen počet torpédometů na tři.\n\nOchranu lodě tvořil pancéřový pás o tloušťce 400 mm, zužující se na 300 mm na přídi a zádi a 200 mm na spodní straně. Pod ním byla navíc umístěna vložka z teakového dřeva o tloušťce 200 mm. Velitelskou věž a barbety chránil 300mm pancíř, věže pak 50mm na jejich vrchu rozšiřující se na 120mm na jejich stranách. Paluba byla pancéřována pancířem o tloušťce 60 až 65 mm.\n\nLoď byla slavnostně spuštěna na vodu dne 30. června 1891 za přítomnosti německého císaře Viléma II., který ji slavnostně pokřtil po svém slavném předkovi \"Kurfürst Friedrich Wilhelm\".\n\nJako součást 1. divize I. eskadry bitevních lodí byl spolu s predreadnoughty SMS \"Brandenburg\", SMS \"Wörth\" a SMS \"Weißenburg\" nasazen k podpoře německého expedičního sboru, určeného k potlačení boxerského povstání, a v červenci 1900 vyrazil k čínským břehům.\n\nV roce 1904 prošla loď modernizací.\n\nV prosinci 1909 začala jednání mezi Osmanskou říší a Německým císařstvím o odprodeji německých lodí osmanskému námořnictvu. Dohoda byla uzavřena 5. října 1910, kromě \"Kurfürsta Friedricha Wilhelma\" byla prodána jeho sesterská loď SMS \"Weißenburg\" a také čtveřice torpédoborců. \"Kurfürst Friedrich Wilhelm\" byl přejmenován na \"Barbaros Hayreddin\".\n\nSvého prvního ostrého nasazení se lodě dočkaly již v říjnu 1911, kdy Italské království vypovědělo Osmanské říši válku kvůli Libyi. \"Barbaros Hayreddin\" byl spolu s jádrem osmanského loďstva na manévrech, musel se proto vrátit do Istanbulu a zde být připraven na válečný střet. Válku nakonec přečkal při obraně Dardanel před nikdy nepřišedším italským útokem.\n\nK dalšímu nasazení během první balkánské války. Dne 16. prosince 1912 se střetly s řeckou flotilou v čele s obrněným křižníkem \"Georgios Averof\", ale byly nuceny se stáhnout. Loď se také podílela na pozemní podpoře osmanských vojsk. Dne 18. listopadu tak například spolu s pancéřovou lodí \"Mesudiye\" poskytl za první bitvy u Çatalcy dělostřeleckou podporu tureckému I. sboru. Mezi 8. a 10. únorem 1913 pak podporoval námořní výsadek u městečka Şarköy, celkem zde vystřílel 250 105mm a 180 88mm granátů. 26. března pomohl dočasně zastavit útok bulharského pravého křídla v druhé bitvě u Çatalcy a o čtyři dny později poskytl dělostřelecké krytí tureckého protiútoku.\n\nJiž v době prodeje do Turecka byly tyto lodě považovány za zastaralé, hlavně kvůli své nedostatečné rychlosti. Během první světové války neopustily průlivy Bospor a Dardanely, zapojily se však jako plovoucí baterie do obrany průlivů a ostřelování dohodových sil za bojů o Gallipoli. Po vstupu Osmanské říše do války byl na turecké lodě kromě tureckého velitele přidělen také velitel německý. V případě \"Barbaros Hayreddina\" se jednalo o korvetního kapitána Joachima von Arnim.\n\nDne 5. března 1915 došlo k dělostřeleckému souboji mezi \"Barbaros Hayreddinem\" a britským dreadnoughtem HMS \"Queen Elizabeth\". Díky tomu, že střelba probíhala přes pevninu, oba soupeři na sebe přímo neviděli. Výhodu tak měli Turci, kteří dostávali signály od dělostřeleckého důstojníka vyslaného na pevninu a navádějícího palbu. Turecká loď donutila moderní britský dreadnought k ústupu. Druhý den se souboj se stejným výsledkem opakoval. Od 25. dubna do konce května 1915 se spolu s \"Torgut Reisem\" střídaly v bombardování pozic dohodových vojsk na poloostrově Gallipoli a také jejich válečných a transportních lodí.\n\nDne 27. dubna 1915 na \"Barbaros Hayreddina\" a \"Torgut Reise\" neúspěšně zaútočila australská ponorka HMAS \"AE2\". K dalšímu ponorkovému útoku došlo 26. května, tentokráte loď minula dvě torpéda vypálená britskou ponorkou HMS \"E11\". Osudným se tak lodi stal až třetí útok z 8. srpna 1915, opět vedený \"E11\". V pět hodin ráno místního času byl \"Barbaros Hayreddin\" torpédován a potopil se během pouhých sedmi minut, zahynulo 253 či 258 členů její posádky.\n"}
{"id": "1502197", "url": "https://cs.wikipedia.org/wiki?curid=1502197", "title": "Rozchodníkovec", "text": "Rozchodníkovec\n\nRozchodníkovec (\"Hylotelephium\") je rod rostlin z čeledi tlusticovitých (\"Crassulaceae\"). Rod má asi 33 druhů zejména na severní polokouli. Jsou to suchomilné byliny se silně dužnatými listy zadržujícími vodu. Některé druhy jsou oblíbené jako zahradní rostliny.\n\nRod byl dříve řazen do rodu rozchodník (\"Sedum\"), ze kterého byl na základě molekulárních studií vyčleněn do separátního rodu rozchodníkovec, podobně jako rozchodnice.\n\n\n \n"}
{"id": "1502198", "url": "https://cs.wikipedia.org/wiki?curid=1502198", "title": "Svatý Hospic", "text": "Svatý Hospic\n\nSvatý Hospic (také \"Hospicius\"; \"Hospitius\"; \"Hospice\") (na počátku 6. století Egypt - 21. května 581 Cap Ferrat, Galie) byl francouzský světec, asketa, poustevník a divotvorce. V římskokatolické církvi má svátek 21. května.\n\nPodle některých zdrojů se narodil na počátku 6. století v Nice a v mládí odešel do Egypta, ale většinou se soudí, že z této země pocházel. V každém případě v Egyptě dlouhá léta žil a osvojil si zde asketický způsob života, stal se mnichem a poustevníkem. Odíval se hrubým žíněným kajícím rouchem, na holém těle nosil železné řetězy a živil se jen chlebem a ovocem. Poté se usadil ve Francii, kde žil poustevnicky v chátrající věži na poloostrově Cap Ferrat, jenž vybíhá do Středozemního moře, několik kilometrů východně od Nice. Ve dnech čtyřicetidenního půstu se živil jen kořínky egyptských rostlin, které pojídají tamější poustevníci; tyto kořínky mu do Francie dováželi obchodníci. Nejdříve pil šťávu, která se z bylin vyvařila, potom snědl vyvařené kořínky.\n\nVynikal nejen přísným pokáním, ale vykonal i řadu zázraků. Předpověděl ozbrojený vpád Langobardů (574–575) a označil ho za trest Boží. Lid je nevěřící, křivopřísežný, zlodějstvům oddaný, k vraždám vždy pohotový. Chudí nedostávají potravu, nazí se neodívají. Proto přijdou Langobardi a zpustoší sedm měst. Varoval obyvatele, mnichy žijící poblíž jeho věže poslal pryč, sám však zůstal. Když Langobardi přitáhli, ukázal se jim v okně. Ozbrojenci věž obcházeli, ale nemohli najít vchod. Svatý Hospic se totiž po vzoru některých poustevníků nechal ve věži zazdít.\n\nDva ozbrojenci vylezli nahoru a odkryli střechu. Uviděli světce oděného v žíněné roucho a spoutaného řetězy. Domnívali se, že je to nějaký vrah, kterého zde drží v okovech. Zavolali tlumočníka a zeptali se Hospice, co udělal zlého, že musí snášet takový trest. Světec vyznal, že vraždil a že je vinen všemi zločiny. Poté jeden z Langobardů vytrhl meč, aby mu uťal hlavu. Ale Bůh učinil zázrak: jakmile se ozbrojenec rozmáchl k ráně, strnula mu pravice a už s ní nemohl pohnout. Povolil tedy stisk a meč upadl na zem. Když pak Langobardi prosili o smilování, světec požehnal ruku znamením spásy a uzdravil ji. Uzdravený ozbrojenec si nechal ostříhat hlavu a stal se mnichem. Dva z langobardských vojevůdců se na pokyn svatého Hospice bez úhony vrátili do své vlasti. Ti však, kdo jeho příkazem pohrdli, zahynuli bídnou smrtí v kraji, kam vpadli. Mezi dalšími zázraky, které Bůh učinil prostřednictvím sv. Hospice, jsou uváděny uzdravení hluchoněmého, navrácení zraku člověku, jenž byl slepý od narození, vyhnání nečistých duchů z posedlých žen. Světec též předpověděl, kdy zemře. Když se přibližoval den jeho smrti, povolal k sobě probošta blízkého kláštera a nařídil mu, aby dal prolomit zeď věže, ve které byl zazděn, a aby poslal pro biskupa, jenž vykoná pohřební obřady. Oknem bylo vidět, že poustevník je stále spoutaný řetězy a tělo má plné červů. Teprve těsně před smrtí odložil řetězy, pomodlil se a vypustil ducha. A ihned zmizeli všichni červi, kteří provrtávali jeho svaté údy. Potom přišel biskup Austadius, jenž tehdy patrně zastupoval biskupa v Nice, a s největší pečlivostí ho dal pohřbít. Svatý Hospic zemřel 21. května 581.\n\nKrátce po poustevníkově smrti podal zprávu o jeho životě a zázracích svatý Řehoř z Tours v šesté knize svého spisu \"Historiarum libri decem\" [česky vydáno pod názvem \"O boji králů a údělu spravedlivých\"]. V tomto díle již označuje Hospice za světce. V obci Saint-Jean Cap-Ferrat se nachází kaple sv. Hospice; byla vybudována na místě zbořené věže, ve které poustevník žil. Je uctíván hlavně v okolí Nice, tamní katedrální chrám uchovává část jeho ostatků. Částečky ostatků jsou i v chrámech obcí Villefranche-sur-Mer a La Turbie.\n\nSvatý Hospic byl zapsán do Římského martyrologia, oficiálního seznamu světců římskokatolické církve, a je v něm uváděn i po druhém vatikánském koncilu. Jeho liturgická památka připadá na 21. květen.\n\n\n"}
{"id": "1502203", "url": "https://cs.wikipedia.org/wiki?curid=1502203", "title": "Linka (seriál)", "text": "Linka (seriál)\n\nLinka je česká televizní minisérie z roku 2019, která měla premiéru na stanici Prima. Její děj se soustřeďuje na tísňovou linku všech záchranářských složek. Každá epizoda sleduje případy inspirované skutečnými osudy a případů. V hlavních rolích se představili Ivana Chýlková jako hlavní policejní dispečerka komisařka Zuzana Radová a Ondřej Brzobohatý jako mladý policista Filip Mrkvička. Natáčení probíhalo od dubna do května 2019.\n\n"}
{"id": "1502206", "url": "https://cs.wikipedia.org/wiki?curid=1502206", "title": "Ladislav Novák (sochař)", "text": "Ladislav Novák (sochař)\n\nLadislav Novák (17. března 1908 Kladno Motyčín — 28. října 1994 Praha) byl český sochař, malíř, grafik a vysokoškolský pedagog, zasloužilý umělec. Autor mnoha soch ve veřejném prostoru, zejména v Kladně.\n\nVyučený malíř pokojů, studoval na Ukrajinské akademii, do roku 1935 na Akademii výtvarných umění v Praze u Otakara Španiela. V letech 1964–1968 byl profesorem na Střední uměleckoprůmyslové škole (Škole uměleckých řemesel) v Brně. Dále byl nástupcem Karla Lidického na katedře sochařství a plastiky Pedagogické fakulty UK.\n\n\n\n\n"}
{"id": "1502209", "url": "https://cs.wikipedia.org/wiki?curid=1502209", "title": "Alainova věž", "text": "Alainova věž\n\nAlainova věž, lidově zvaná Alainovka, je novogotická stavba na lesní mýtině na jižním svahu podkrkonošského vrchu Tábor v Libereckém kraji, asi 3 km jižně od Lomnice nad Popelkou. Věž byla postavena v 19. století rodem Rohanů a používána do první světové války jako posed v rohanské oboře. Po roce 1945 se stala skladem krmiva pro zvěř a následně byla zcela nevyužívaná. V roce 2009 odkoupilo věž město Lomnice nad Popelkou a v roce 2013 prošla kompletní rekonstrukcí. \nAlainova věž se nachází v oboře na území bývalého panství Lomnice nad Popelkou. Toto panství bylo známo již od středověku a jeho majiteli byli například Morzinové. \n\nOd roku 1834 vlastnili panství Rohanové, kteří se do Čech přestěhovali po Velké francouzské revoluci. V Čechách, kde vlastnili již tři panství, se Charles Alain Gabriel de Rohan usadil na zámku Sychrov. Jeho dědicem se stal Kamil Rohan, který koupil již zmiňované panství Lomnice nad Popelkou a dal postavit Alainovu věž. \n\nAlainova věž byla postavena na počest prince Alaina, synovce Kamila Rohana. V roce 1857 se princ Alain zúčastnil lovu u knížete Mořice Lobkowicze, v oboře u zámku Košťany spadl z koně a později zemřel na následky zranění. V roce 1862 byla stavba dokončena knížecím stavitelem a architektem Josefem Pruvotem. Alainova věž je honosný posed, který vypadá jako kamenná věž, a byla využívána až do 1. světové války k pozorování a lovu lesní zvěře v rozsáhlé rohanské oboře.\n\nPosledním vlastníkem byl JUDr. Antonín Alain Rohan, kterému byl po roce 1945 majetek zabaven na základě Benešovských dekretů a následně vypadl z katastru nemovitostí. Alainova věž byla využívána ještě několik let jak sklad krmení pro zvěř a později byla zcela opuštěna. Postupem času byla zničena dřevěná okna a dveře. Stavba zarostla vegetací, která poničila mimo jiné i zdivo. Věž se postupně začala hroutit a změnila se v ruinu.\n\nV roce 2009 odkoupilo věž město Lomnice nad Popelkou od Lesů České republiky a v roce 2013, kdy byly vyřešeny všechny majetkové spory kolem vlastnictví, začalo město s kompletní rekonstrukcí věže. Díky této rekonstrukci se stala věž konečně plnohodnotnou rozhlednou a památkou přístupnou turistům.\n\nAlainova věž byla původně dvoupatrová, nyní pouze jednopatrová stavba na půdorysu pravidelného osmiúhelníku a její plocha čítá okolo 30 metrů čtverečních. Celková výška je 10,5 metru. \n\nStavba byla původně rozdělena na dvě části, na první patro ve výšce 5,6 metrů, které bylo tvořeno dřevěnou podlahou podepřenou trámy, a na nástavbu o výšce 2,03 metru. V prvním patře se nacházelo osm otvorů ve tvaru lomeného oblouku, vždy jedno na každé straně osmiúhelníku. Tyto otvory mohly sloužit jako střílny či pro pozorování lesní zvěře. Nástavba měla – stejně jako věž – půdorys osmiúhelníku, jen v menším měřítku, a byla využívána hlavně při špatném počasí, kdy nebylo možné využít ochoz. \n\nDo prvního patra věže se dalo vystoupat po levotočivém schodišti o 35 stupních, které vedlo středem stavby. Dále následoval dřevěný desetistupňový žebřík do prostoru nástavby, odkud bylo možné vyjít východem ve tvaru lomeného oblouku na ochoz věže. Ochoz byl obestavěn zábradlím, které bylo stejně jako celá věž postaveno z přírodního neomítnutého kamene.\n\nVstup do přízemí věže byl zajištěn ze dvou světových stran – severní a jižní – a to dřevěnými dveřmi se skleněnou výplní ve tvaru gotického lomeného oblouku. Východní a západní strana byla osazena vysokými okny ve stejném tvaru jako vstupní otvory, taktéž se skleněnou vitráží. Ve čtyřech zbylých částech osmistěnu byly tvary oken pouze imitovány pomocí nik. Na všech osmi nárožích byly opěrné pilíře (polosloupy) čtvercového půdorysu se zešikmenou vrchní hranou.\n\nProtože Alainova věž stojí na nerovném povrchu směrem do kopce, bylo k její východní části přistavěno kamenné schodiště o sedmi stupních.\n\nNad jižním je tabulka s nápisem: „\"Alain Thurm\"“, v překladu „Alainova věž“. Nad severním vchodem byla tabulka s nápisem: „\"Dem Andenken des Durchlauchtigen Prinzen Alain Rohan k.k. Escad Comand…(nečitelné)...ei Lichtenstein Huszaren Gewidmet. Geb. am 8. October 1829, gest. am 28. Sept. 1857\"“, v překladu znamená tento nápis: „Věnována památce nejjasnějšího Prince Alaina…(nečitelné)… Rohanu c. k. veliteli eskadrony jízdy Lichtenštejnových husarů. Narozen 8. října 1829, zemřel 28. září 1857“. \n\nV současnosti je Alainova věž vystavěná z režného kamenného zdiva doplněného červeným pískovcem. V horní části věže byly využity klasické červené cihly. Původní dřevěné patro bylo odstraněno, zůstaly po něm pouze otvory po původních dřevěných trámech, viditelné po celém obvodu věže. Osm malých otvorů původně využívaných jako střílny bylo zachováno a nyní jsou hlavním zdrojem světla ve vyšší části věže. Není však možné se k nim nijak dostat, a tudíž ani plně využít jejich výhledu. \nOsmiboká střešní nástavba v nejvyšší části věže byla zachována a omítnuta. Výstupní otvor ve tvaru lomeného oblouku byl také ponechán a nachází se na východní straně Alainovy věže. Ochoz se stal hlavní turistickou atrakcí a místem, které původní posed změnilo v dnešní rozhlednu. Kamenné zábradlí bylo znovu vystavěno z červeného pískovce, z každé strany se třemi malými otvory (okny) ve tvaru lomeného oblouku a s mřížemi ve tvaru kříže, kvůli bezpečnosti.\n\nZcela obnovené je také sedmistupňové schodiště u jižního vchodu. Vstupy i okna byly zachovány původní, pouze již nejsou doplněny dřevěnými okny, ale jsou ponechány pouze jako otvory, tudíž se stala Alainova věž průchodní a není možné ji žádným způsobem uzavřít. Také pouze imitované lomené oblouky ve zbylých stěnách osmistěnu byly zachovány.\n\nNad každým vstupem je stále umístěna zmíněná tabulka s nápisy, připomínajícími prince Alaina. Obě tabulky jsou původní, tedy skoro nečitelné.\n\nVěž se nachází asi 3 km jižně od města Lomnice nad Popelkou na modré turistické značce, nedaleko rozcestníku se žlutou značkou Pod Alainovou věží. K věži se lze nejlépe dostat z vrcholu vrchu Tábor po pohodlné lesní cestě.\n\n\n"}
{"id": "1502213", "url": "https://cs.wikipedia.org/wiki?curid=1502213", "title": "Mildura", "text": "Mildura\n\nMildura je město v Austrálii. Leží v severozápadní části státu Victoria na levém břehu řeky Murray 550 km od Melbourne. Mildura má obyvatel.\n\nPůvodními obyvateli byly domorodé kmeny Jarijari a Latjilatji, název města znamená v jejich jazyce „červená země“. Od roku 1847 se zde usazovali chovatelé ovcí, osadu založili v roce 1887 kanadští přistěhovalci bratři Chaffeyové. Díky výhodné poloze Mildura rychle rostla, v roce 1922 se stala městem a v roce 1934 získala status \"city\". \n\nMildura je střediskem regionu Sunraysia, vyznačujícího se rovinatým profilem a semiaridním podnebím, místní zemědělství je závislé na zavlažovacím systému. Hlavními produkty města jsou víno, rozinky, citrusy, mandle, pistácie a olivový olej. Významný je i průmysl stavebních hmot, díky celoročně teplému počasí a výborným podmínkám pro vodní sporty je Mildura turistickým letoviskem. Městem prochází významná komunikace Sturt Highway.\n\n"}
{"id": "1502214", "url": "https://cs.wikipedia.org/wiki?curid=1502214", "title": "Fengtianská klika", "text": "Fengtianská klika\n\nFengtianská klika (zjednodušená čínština: 奉系军阀; tradiční čínština: 奉系軍閥; Pchin-jin: \"Fèng Xì Jūnfá\") byla v letech 1911-1928 vojenská klika se sídlem v Mandžusku. Byla pojmenována podle města \"Feng-tchien\" (Mukden), kde se nacházelo její velitelství. \n\nZakladatelem Feng-tianské kliky byl Čang Cuo-lin, také známý jako \"starý maršál\"; a jeho syn Čang Süe-liang, také známý jako \"mladý maršál.\" Čangova vojenská síla vzrostla z malé skupiny banditů v Mandžusku, a o jeho vzestup se patrně přičinili Japonci. Roku 1920 se přesunuli z Mandžuska, aby pomohli Zhiliské klice v boji s An-chuejskou klikou, a začali sdílet moc v Pekingské vládě. Po dvou letech Zhiliská klika vyhnala Čang Süe-lianga z Pekingu a zabraňovala mu vrátit se do Severní Číny až do roku 1924, kdy vedl své vojáky k obnovení moci. Prohlásil se za \"starého maršála\" armády, námořnictva a leteckých sil Čínské republiky. V roce 1927 Čankajšek začal Pochod na sever proti Čangovi a ostatním válečným magnátům. V červnu roku 1928 Národně revoluční armáda dosáhla Pekingu a Čang byl donucen vrátit se do Mandžuska. Avšak Mandžusko už nebylo bezpečným útočištěm, protože Japonci už plánovali nahradit ho jinou loutkou. Zabili Čang Cuo-lina na železnici mezi Pekingem a Mukdenem. Nicméně jeho synovi, Čang Süe-liangovi, se podařilo vrátit do velitelství Fengtianské kliky v Mukdenu, shromáždit své stoupence a převzít ji. 19. prosince 1928 Čang Süe-liang oznámil, že Mandžusko bude začleněno do Číny, a že budou poslouchat nařízení Nankingské vlády. Tato akce znamenala konec válečné éry v Mandžusku.\n\nBěhem vlády severních militaristů (1916−1927) se v Čínské republice odehrály dvě války o kontrolu centrální vlády. Za Vlády severních militaristů vojenští velitelé kontrolovali kraje nebo několik provincií a centrální vláda ztrácela moc v zemi. Sedm nebo osm vojsk militaristů si mezi sebe rozdělily zemi a vedly proti sobě války a vykonávaly vlastní politickou moc svými vojenskými silami. Mezi hlavními mocnostmi byla Fengtianská a Zhiliská klika. Fengtianská klika kontrolovala Mandžusko, vně Velké čínské zdi počítaje provincii Liao-ning, Ťi-lin a Chej-lung-ťiang pod vedením Čang Cuo-lina. Zhiliská klika kontrolovala Severní část Číny, uvnitř Velké čínské zdi počítaje provincii Che-pej, Vnitřní Mongolsko a Che-nan pod vedením maršála Wu Pchej-fua a Cchao Kchuna. Prvni válka mezi Fengtianskou klikou a Zhiliskou klikou proběhla 28.4. - 5.5. 1922. V tu chvíli měla Zhiliská klika podporu od Britů a Američanů a za Fengtianskou klikou stáli Japonci. S podporou centrální vlády Čang Cuo-lin a Tuan Čchi-žuej vytvořili koalici a zaútočili na Zhiliskou kliku. Wu Pchej-fuova strategie v boji proti vojskům Fengtianské kliky byla odříznout jim zásobování a dopravu ze severu. To se mu podařilo a tak byl Čang donucen odvolat své vojáky a Zhiliská klika vyhrála první válku.\n"}
{"id": "1502216", "url": "https://cs.wikipedia.org/wiki?curid=1502216", "title": "Žebříček IIHF 2018", "text": "Žebříček IIHF 2018\n\nŽebříček IIHF 2018 je žebříček národních týmů v ledním hokeji sestavený Mezinárodní federací ledního hokeje pro rok 2018 po Mistrovství světa v ledním hokeji 2018. V tomto roce byl vydán také průběžný žebříček po turnaji na ZOH 2018, který zde není uveden.\n\n"}
{"id": "1502225", "url": "https://cs.wikipedia.org/wiki?curid=1502225", "title": "Viktor Ruban", "text": "Viktor Ruban\n\nViktor Hennadijovyč Ruban (Віктор Геннадійович Рубан, * 24. května 1981 Charkov) je ukrajinský lukostřelec. Je absolventem Charkovské státní akademie fyzické kultury, pracuje u Státní pohraniční služby Ukrajiny a soutěží za klub Dynamo Charkov. Je zasloužilým mistrem sportu a byl mu udělen Řád za zásluhy.\n\nNa Letních olympijských hrách 2004 skončil třináctý v soutěži jednotlivců a získal bronzovou medaili v soutěži družstev, na Letních olympijských hrách 2008 vyhrál soutěž jednotlivců a byl čtvrtý v soutěži družstev, na Letních olympijských hrách 2012 byl sedmý v soutěži jednotlivců a pátý v soutěži družstev a na Letních olympijských hrách 2016 skončil v soutěži jednotlivců na děleném sedmnáctém místě. Na mistrovství světa v lukostřelbě získal v roce 2009 bronzovou medaili ve venkovní soutěži a v roce 2014 byl v halové soutěži první mezi jednotlivci a druhý v závodě družstev. V letech 2009 až 2010 byl v čele mužského žebříčku Světové lukostřelecké federace. \n\n"}
{"id": "1502226", "url": "https://cs.wikipedia.org/wiki?curid=1502226", "title": "Call of Duty: Modern Warfare", "text": "Call of Duty: Modern Warfare\n\nCall of Duty: Modern Warfare je akční FPS střílečka a šestnáctý díl série \"Call of Duty\". Hra byla vývojáři oznámena 30. května 2019 a datum vydání je stanoveno na 25. října 2019.\n\nModern Warfare bude mít zcela nový příběh a pravděpodobně nebude navazovat na události předchozích tří dílů série Modern Warfare. Díl se má více inspirovat současnými světovými konflikty a událostmi. Do hry se ovšem vrátí kapitán Price se \"starými spolubojovníky\". V single-playerové kampani bude hráč hrát za, zatím blíže nespecifikované, členy skupiny Tier One, která bude aktivně spolupracovat s různými armádami a bezpečnostními složkami z jiných zemí. Hra a fiktivní konflikty se budou odehrávat především v Evropě a na Středním východě. Nepřátelská vojska bude reprezentovat Rusko a teroristé.\n\nHra bude obsahovat crossplay, nový engine a nové herní mechaniky. Do hry je přidána možnost nabíjení zbraní během míření a neobjeví se v ní placené \"Season Passy\".\n\n24. října 2019 je jednotka složená z příslušníků CIA a námořní pěchoty vysazena u města Verdansk v Kastovii, aby zabránila žoldákům ruského generála Romana Barkova v převozu chemických plynů do Urzikstánu. CIA provede nálet na základnu, kde se plyn nachází. Na základně se jednotka pod vedením Alexe zmocní vozů s plynem. Krátce po odjezdu je konvoj přepaden teroristy, kteří pobijí většinu týmu a plyn ukradnou. Protože mezi zabitými žoldáky byli i vojáci Specnazu, Rusko mezitím omezilo styky s USA.\n\n25. října provedou teroristé koordinovaný útok na Piccadilly Circus v Londýně. Na místě proběhla přestřelka s policií a SAS. Po bojích na ulici zadrží rukojmí v budově Tanto. Dovnitř je vyslán seržant Kyle Garrick a kapitán John Price. Ti uvnitř najdou civilistu opásaného bombou. Protože však není čas bombu zneškodnit, musí shodit z patra, přičemž detonace nezasáhne další civilisty. K útoku se přihlásí organizace al-Qatala, vedená Omarem Sulamanem, známým spíše jako Wolf.\n\n26. října se setkává Alex s vůdci urzického odboje, Farah a Hadirem. Nacházejí se ve městě okupovaném Barkovovou armádou. Farah s Alexem odpálí ruské helikoptéry ve městě k odlákání vojsk z letiště, na které následně odboj zaútočí. Obsazení letiště omezí ruskou vzdušnou převahu nad Urzikstánem. 27. října objeví SAS sídlo buňky al-Qataly, stojící za útokem v Londýně. Protiteroristická jednotka vedená Garrickem a Pricem zaútočí na obytnou oblast v Camden Townu. Informace získané v objektu uvádí nemocnici v Rammaze jako možnou lokaci Wolfa.\n\n28. října vede útok na nemocnici jednotka USMC Demon Dogs, vedená seržantem Griggsem. Týmu se podaří Wolfa dopadnout a zatknout, když se před kamerou chystal popravit americké zajatce. Je převezen na velvyslanectví Spojených států v Urzikstánu. Před velvyslanectvím se shromáždí fanatický dav, který do budovy vtrhne. Na pomoc je vyslán Garrick s Pricem. Velvyslanectví nakonec padne a velvyslanec je zabit. Skupina se s\nWolfem přemístí do nedalekého sídla velvyslance. Po urputných bojích se al-Qatale podaří Wolfa osvobodit. Následně odboj zaujme pozice ve vesnici nedaleko města, protože věří, že tou cestou bude Wolf odvezen. Když se do boje zapojí ruská armáda, Hadir požádá Alexe o pomoc s vypuštěním výbušnin, které jsou ve skutečnosti ruské chemické zbraně. Toxický plyn ochromí Farah a Alexe, Hadir se přizná, že on vzal chemické zbraně Rusům a utekl.\n\n29. října se tým složený z Garricka, Price, Farah a Alexe vydává najít Wolfa a Hadira ve Wolfově sídle. V podzemních tunelech najde Alex a Farah Wolfa v sebevražedné vestě. Farah Wolfa zabíjí a Alex zneškodní vestu. Americká armáda mezitím, v reakci na Hadirův teroristický útok, označila Farahin odboj za teroristickou organizaci a zakázala s ní spolupracovat.\n\n31. října se kapitán Price s Garrickem přemístili do Petrohradu. Zde za pomoci Priceova spojence Nikolaje vysledovali prvního muže al-Qataly - Butchera, který zná cestu k Hadirovi. Na dvoře před budovou vypukne přestřelka a Butcher začne utíkat a po cestě vraždit civilisty. Na ulici během útěku Butchera srazí autem Nikolaj. Když Butcher není při výslechu ochoten spolupracovat, Nikolaj přiveze jeho ženu a syna, což ho donutí prozradit, že plyn je uložen v divadle Karetka a Hadir se chystá zabít Barkova. Butcher také prozradí, že cílem je vyprovokovat útokem v Rusku světovou válku mezi Ruskem a Západem.\n\n1. listopadu dorazí Price a Garrick do Barkovova sídla v Moldavsku. Tou dobou je již okolí kontrolováno Al-Qatalou. Jakmile dopadnou Hadira, poví jim, že Barkov se poblíž nenachází a že našel lokaci Barkovovy továrny na biologické zbraně. Krátce po střetnutí začnou na sídlo útočit Rusové a Garrick, Price a Hadir utíkají do bezpečí. V bezpečí Garrick odzbrojí Hadira a Hadirje předán Rusku.\n\nPrice a Garrick se vrátí do Urzikstánu, kde přemluví Farah k tomu, aby zničila Barkovovu továrnu ve východní Gruzii, protože\nkdyž je odboj považován za teroristy a není formálně napojen na Západ, jejich akce válku nevyvolá. Celý tým zahájí útok na továrnu. U laboratoří se k týmu připojí Nikolaj s výbušninami. Farah a Alex zaútočí na místnost s pecí, kde následujeboj s obrněným \"juggernautem\". Price je informuje, že Barkov míří k helipadu a snaží se utéct. Alex při postupu zjistí, že detonátor od výbušnin je nefunkční a výbušniny tedy nemohou být odpáleny dálkově. Alex se obětuje a s výbušninami vstupuje k pecím.\nMezitím Garrick a Price podminují potrubí vedoucí do továrny a vidí, že Barkov prchá helikoptérou pryč. Na palubě se marně dožaduje spojení s Moskvou. Na palubě se také nachází Farah, která nakonec Barkova zabíjí. Po usmrcení Barkova dává Farah povel k odpálení továrny, při níž umírá Alex. Farah se helikoptérou vrací do Urzikstánu.\n\nPo incidentu se ruská vláda zřekla Barkova. Kapitán Price získal od generála Shepherda povolení pro vytvoření vlastní \"task force\". Wolfovo místo hodlá zaujmout Victor Zakhaev, syn Imrana Zakhaeva. Z toho důvodu je Priceovi umožněno vytvoření vlastní jednotky \"141\". V té hodlá mít Garricka, přezdívaného \"Gaz\", odstřelovače demoliční čety Johna \"Soap\" MacTavishe a Simona \"Ghost\" Rileyho.\n\nNásleduje scéna, kde jsou ruská vojska masakrována nespecifikovanou armádou. V poslední scéně probíhá evakuace města, kterého se zmocnila mnohem silnější teroristická armáda. Situace si vyžádá spolupráci CIA a FSB, kterou zastupuje seržant Kamarov. CIA a FSB tak zahajují společnou operaci proti al-Qatale a jejímu novému vůdci.\n\nBěhem hry probíhají také dvě retrospektivní mise z mládí Farah a Hadira.\n\nV roce 1999 začala ruská invaze do Urzikstánu. Mladá Farah procitá pod troskami domů vedle své mrtvé matky. Záchranáři ji vytáhli a předali otci. Oba se vydají domů najít Hadira. Po cestě začne Rusko chemicky bombardovat město. Farah s otcem dorazí domů, kde najdou Hadira. Do domu záhy vtrhne ruský voják a jejich otce usmrtí. Když se voják snaží zabít Hadira, Farah ho zastřelí jeho vlastním samopalem. Oba se pak vydají na nezamořený okraj města, aby utekli z nebezpečné zóny. Když zastřelí další vojáky a nastupují do náklaďáku, zajme je generál Barkov.\n\nV roce 2009 je Farah s Hadirem držena v ruském vězení. Během krátkého pobytu Hadir dá Farah klíč od zbrojnice. Vzápětí přichází Barkov a začne Farah mučit a vyslýchat. Během výslechu podniknou rebelové útok na ruské pozice, což donutí Barkova utéct. Společně s ním se podaří utéct i Farah s jejími přívrženkyněmi. Během útěku se do boje připojí jednotka kapitána Price. Tým postoupí do další budovy, kde Barkov vyráběl chemické zbraně a nařídil zbavit se důkazů, včetně svědků. Price s Farah zachrání Hadira z místnosti, kde měl být s ostatními vězni zplynován.\n"}
{"id": "1502231", "url": "https://cs.wikipedia.org/wiki?curid=1502231", "title": "Jaguar I-Pace", "text": "Jaguar I-Pace\n\nJaguar I-Pace je čistě elektrický kompaktní crossover/SUV vyráběný britskou automobilkou Jaguar od roku 2018 ve Štýrském Hradci v Rakousku. Koncept vozu představila automobilka v roce 2016 a o dva roky došlo na autosalonu v Ženevě na odhalení sériové verze. První vozy Jaguar doručil zákazníkům ve druhé polovině roku 2018. Cena v Česku začíná na 2 113 870 korunách včetně DPH.\n\nHistoricky první elektromobil od Jaguaru obsahuje baterii o kapacitě 90 kWh, jež zajišťuje dojezd až 470 km dle cyklu WLTP. Baterii je možné s nabíjecím výkonem 100 kW nabít do 80 % za 45 minut. Jaguar I-Pace využívá dva elektromotory, každý pro jednu nápravu, které dohromady poskytují výkon 400 koní (300 kW), což umožňuje zrychlení z nuly na sto za 4,8 sekundy. Jaguar nabízí I-Pace ve třech výbavových variantách; S, SE a HSE.\n\n"}
{"id": "1502233", "url": "https://cs.wikipedia.org/wiki?curid=1502233", "title": "Dizi", "text": "Dizi\n\nDizi (čínsky 笛子, českou transkripcí čínštiny \"ti-c’\", přepisem pchin-jin dízi, také jen 笛 \"ti\", přepisem pchin-jin \"dí\", nebo 橫笛 \"cheng-ti\", přepisem pchin-jin \"héngdí\") je tradiční čínská bambusová flétna. Patří v čínské hudbě mezi nejoblíbenější nástroje. Vznik této flétny se datuje do 5. století př. n. l.\n\nTělo flétny má šest otvorů pro prsty. Mezi náustkem a otvory pro prsty je ještě jeden otvor, pokrytý tenkou membránou z rákosu. Tato membrána dodává flétně zvučný a jemně bzučivý tón. Tím se nástroj odlišuje od ostatních fléten různých kultur světa, které jsou podobně vyřezávané. Bývá často vyřezána z jediného kusu bambusu, její náustek je lemován korkem.\n\nJsou dva typy této flétny: \n\nPři hraní se flétna drží podobně jako západní příčná flétna.\n\n"}
{"id": "1502236", "url": "https://cs.wikipedia.org/wiki?curid=1502236", "title": "Seznam dílů seriálu Bažináč", "text": "Seznam dílů seriálu Bažináč\n\nToto je seznam dílů seriálu \"Bažináč\". Americký hororový televizní seriál \"Bažináč\" byl zveřejňován v roce 2019 na streamovací službě DC Universe, celkem bylo zveřejněno 10 dílů seriálu.\n\n<onlyinclude></onlyinclude>\n"}
{"id": "1502246", "url": "https://cs.wikipedia.org/wiki?curid=1502246", "title": "Xiao", "text": "Xiao\n\nXiao (簫) je tradiční čínská flétna známá pro svůj jemný a melancholický tón. Patří mezi tradiční čínské nástroje a je velmi podobná například flétně \"shakuhachi\". Flétna xiao patří neodmyslitelně k čínské kultuře a lze ji vidět jako doprovod při nácviku bojového umění.\n\nPoprvé se objevila v dynastii Chan (206 př. n. l. – 220 n. l.) s tím, že ji možná dovezli z oblasti nyní známé jako severozápadní Čína. Před nárůstem oblíbenosti této flétny během dynastie Tang byl termín xiao používán pro nástroj později nazývaný \"pai xiao\" neboli Panova flétna, kdežto píšťaly s jednou trubicí se označovaly di.\n\nVětšina fléten xiao je vyráběna z bambusu, ale můžeme je také najít v porcelánové a slonovinové podobě. Xiao je přibližně 70 až 80 centimetrů dlouhá s pěti otvory na přední straně a s jedním otvorem na palec na zadní straně. Další otvory vespod flétny slouží k ladění, odvětrávání a upevnění ozdobných střapců. Flétna je dvoudílná; její dno je otevřené, horní část je však uzavřena přirozeným uzlem bambusu. Malý otvor, který je připojený k zářezu ve tvaru písmene V či U na horním okraji flétny, umožňuje proudění vzduchu celým nástrojem.\n\nXiao existuje v několika dalších verzích:\n\n\nDalšími flétnami běžně se vyskytujícími v moderním čínském orchestru jsou \"bangdi\" (梆笛), \"qudi\" (曲笛), \"xindi\" (新笛), a \"dadi\" (大笛). Japonská flétna shakuhachi svůj půvood odvozuje právě od čínské flétny xiao.\n\nNa Xiao se hraje vertikálně a zvuk je tvořen o hranu na vrchním konci nástroje. Úhel, který při hře svírá flétna a tělo, je asi 45°. Při hře na xiao musí hráč při vydechování vzduchu do flétny kontrolovat jeho množství. \n\nFlétna se nejčastěji ladí v tónině G, může však být laděna i v F. Jemný zvuk flétny je vhodný pro sólové vystoupení, využití však najde i v malých komorních sborech.\n\n"}
{"id": "1502247", "url": "https://cs.wikipedia.org/wiki?curid=1502247", "title": "Rue Milne-Edwards", "text": "Rue Milne-Edwards\n\nRue Milne-Edwards je ulice v Paříži. Nachází se v 17. obvodu.\n\nUlice spojuje \"Boulevard Pereire\" a \"Rue Jean-Baptiste-Dumas\".\n\nUlice byla otevřena v roce 1892 a v roce 1894 získala své jméno na počest francouzského přírodovědce Henriho Milne-Edwardse (1800–1885).\n\n"}
{"id": "1502250", "url": "https://cs.wikipedia.org/wiki?curid=1502250", "title": "Rok Gallasů a Clam-Gallasů", "text": "Rok Gallasů a Clam-Gallasů\n\nRok Gallasů a Clam-Gallasů (Gallasové a Clam-Gallasové: Noblesa severních Čech) je projekt Národního památkového ústavu, téma Po stopách šlechtických rodů na rok 2019. Za cíl si klade přiblížit šlechtický rod Gallasů, resp. Clam-Gallasů. Nad projektem převzali patronát ministr kultury Antonín Staněk a Nadační fond Clam-Gallas Stiftungsfonds (Christine Edina Kelly a Agathe Maria Széchényi).\n\nKoordinaci akce se ujala NPÚ, Územní památková správa na Sychrově, pod kterou spadají tři hlavní clam-gallasovská sídla v majetku státu (Frýdlant, Grabštejn, Lemberk). Hlavní část přípravných prací probíhala od roku 2018. Řešitelský tým působil ve složení:\n\nHlavní řešitel: PhDr. Miloš Kadlec, ředitel NPÚ, ÚPS na Sychrově\n\nHlavní koordinátorka: Mgr. Lucie Bidlasová (koordinaci převzala na začátku roku 2019, kdy musel ze zdravotních důvodů předat povinnosti spojené s projektem Bc. Jan Rucz)\n\nGrafická spolupráce: MgA. Jáchym Šerých\n\nČlenové realizačního týmu: Ing. arch. Iva Bártová (kastelánka státního hradu Grabštejn), Mgr. Renata Černá (kastelánka státního zámku Lemberk), Mgr. Tomáš Kořínek (NPÚ, ÚPS na Sychrově, od roku 2019 kastelán státního zámku Opočno), PhDr. Jana Pavlíková (kastelánka státního hradu a zámku Frýdlant), Mgr. Adam Rejha (NPÚ, ÚPS na Sychrově), Mgr. Jana Svobodová (NPÚ, ÚPS na Sychrově), Mgr. Vladimír Tregl (NPÚ, ÚPS na Sychrově), Bc. Petr Ťažký (NPÚ, ÚPS na Sychrově).\n\nDo projektu se zapojila tato pracoviště NPÚ:\n\nDalší zapojení:\n\nO rodu Gallasů a Clam-Gallasů (v Čechách) připravil Vladimír Tregl syntetickou práci \"Gallasové / Clam-Gallasové: Noblesa severních Čech\".\n\nK roku 2019 se podařilo uzavřít vědecké projekty spojené s Clam-Gallasy a prezentovat je v rámci Roku Gallasů a Clam-Gallasů. Jedná se zvlášť o projekt Územního odborného pracoviště NPÚ v Liberci a Lesů České republiky věnovaného dokumentaci hraběcích obor v Jizerských horách – výstava měla vernisáž v září 2019 a k ní vyšla doprovodná publikace \"Hraběcí obory\". Liberecký historik Milan Svoboda vydal v roce 2019 česko-německou knihu věnovanou poslednímu mužskému členu rodu Franzi Clam-Gallasovi. Na základě „znovuobjevených“ plánů reprezentačních kočárů Jana Václava Gallase v mobiliárním fondu SHZ Frýdlant byl rekonstruován jednak model (3D tisk modelu prezentován na výstavě Spravedlnost bez bázně) a Martin Krummholz připravil knihu \"Parádní kočáry hraběte Gallase\" o tomto nálezu.\n\n\nV rámci projektu byla na konci roku 2019 uspořádána výstava s názvem Spravedlnost bez bázně, která vznikla ve spolupráci s Oblastní galerií Liberec, vernisáž proběhla 12. prosince, trvá poté do 1. března. Autorem (kurátorem) výstavy byl Vladimír Tregl, pomoc za galerii zajišťovala Anna Habánová, dále spolupracovali na realizacu Lucie Bidlasová, Martin Havlíček, Tomáš Kořínek, Martin Krummholz, Jaromír Náměstek, Jan Rucz, Milan Svoboda, Jana Svobodová, Petr Ťažký, Petr Weiss, Samí Abdul Nour, Luboš Kořínek.\nJádro výstavy tvořily předměty z mobiliářů tří clamgallasovských objektů, včetně rozměrných portrétů z tzv. galerie předků vystavovaných v Rytířském sále SHZ Frýdlant, dále Globicova mapa frýdlantského panství, portrét Františka Antonína Šporka od Petra Brandla ad. Na výstavě byla prezentována i Hejnická madona z kláštera Hejnice.\n\nByly zde také vystaveny plány parádního kočáru Jana Václava Gallase, včetně 3D tisku modelu podle těchto plánů. Frýdlant, Grabštejn a Lemberk byly také prezentovány na haptických plánech a velkými skládacími modely v tzv. edukační zóně.\n\n\n"}
{"id": "1502253", "url": "https://cs.wikipedia.org/wiki?curid=1502253", "title": "Balatoncsicsó", "text": "Balatoncsicsó\n\nBalatoncsicsó (vyslovováno [balatončičó], ) je malá vesnice v Maďarsku v župě Veszprém, spadající pod okres Balatonfüred. Nachází se asi 19 km jihozápadně od Balatonfüredu a asi 6 km od břehu Balatonu. V roce 2015 zde žilo 220 obyvatel. Dle údajů z roku 2011 tvoří 91,8 % obyvatelstva Maďaři, 41,5 % Němci, 0,5 % Bulhaři a 0,5 % Srbové.\n\nSousedními vesnicemi jsou Óbudavár, Szentantalfa a Szentjakabfa.\n"}
{"id": "1502255", "url": "https://cs.wikipedia.org/wiki?curid=1502255", "title": "Balatonfőkajár", "text": "Balatonfőkajár\n\nBalatonfőkajár (vyslovováno [balatonfékajár]) je velká vesnice v Maďarsku v župě Veszprém, spadající pod okres Balatonalmádi. Nachází se asi 5 km jihovýchodně od Balatonkenese, 19 km jihovýchodně od Balatonalmádi a asi 3 km východně od břehu Balatonu. V roce 2015 zde žilo 1 300 obyvatel. Dle údajů z roku 2011 tvoří 85,4 % obyvatelstva Maďaři, 1,8 % Romové a 1,6 % Němci.\n\nKolem vesnice prochází dálnice M7. Sousedními vesnicemi jsou Balatonakarattya, Csajág, Füle, Lepsény a Papkeszi, sousedními městy Balatonfűzfő a Balatonkenese.\n\nNachází se zde účelové letiště Balatonfőkajár Repülőtér.\n"}
{"id": "1502257", "url": "https://cs.wikipedia.org/wiki?curid=1502257", "title": "Váňův kámen (Kladno)", "text": "Váňův kámen (Kladno)\n\nVáňův kámen v Kladně je součást bronzového \"Sousoší Hornictví\" od akademického sochaře Ladislava Nováka z roku 1954 s (buližníkovým) \"Váňovým kamenem\" z roku 1854 na pískovcovém podstavci, v parčíku u gymnázia na náměstí Edvarda Beneše, připomínající první naražení černého uhlí na (tehdejším) území města Kladna prospektorem Janem Váňou (1846). Postavě starého horníka vtiskl sochař podobu svého otce.\n\n\"Když hloubení Vítkovy šachty zastaveno býti musilo, povolal pan Novotný Jana Váňu do Kladna, aby co důlní jeho kutiště spravoval. První pokus učiněn tam, kde nyní tak zvaný Váňův pomník stojí, kdež ale uhlí se nenašlo.\"\n\n\"Asi 500 metrů západně od místa tohoto kutal také na půdě kročehlavské na základě svolení ze dne 30. dubna roku 1846 Jan Jirátko, sadař a zedník z Buštěhradu. ... Pan Novotný ovšem rekuroval a mezi tím, než rekurs byl vy­řízen, nalezl Jan Váňa v tomto Jirátkovu kutišti bud ke konci října aneb na počátku listopadu roku 1846. uhlí.\" \n\n\"Místo, kde Jan Váňa poprvé na Kladně uhlí hledal, bylo mu vždy památné a hleděl také při vhodné příležitosti je oslavit. Dne 24. dubna roku 1854 slavil náš nejmilostivější zeměpán, Jeho cis. král. apoštolské Veličenstvo František Josef I, svůj sňatek s nejjasnější princeznou ba­vorskou Alžbětou. Tento památný den hleděl každý Rakušan oslaviti a zvěčniti. Tak též usmyslil si Jan Váňa.\"\n\n\"Místo, kde prvně kutil, urovnal, zazdil, přichystal pískový kvádr, v němž bylo místo pro plechové pouzdro vydlabáno. Když vše připraveno, přivalen sem byl velký buližníkový kámen, který před hostincem Dvořákovým pod Kročehlavy ležel, a tam jej tak postavili, jak jej Pán Bůh stvořil, beze všeho tesání.\"\n\nVelký buližníkový kámen byl nejprve osazen 24. dubna 1854 na místo již zasypané jámy \"Kateřina-Josefa\", kde Váňa učinil svůj nález. Kvůli rozšiřujícímu provozu železáren se ale kámen musel stěhovat o kus dále. Později byl umístěn na rozcestí silnice do Dubí a Dříně, před bývalým okresním úřadem či na bývalém kladenském hřbitově. Jeho posledním stanovištěm je park u kladenského gymnázia.\n\n"}
{"id": "1502261", "url": "https://cs.wikipedia.org/wiki?curid=1502261", "title": "Brigitte Bierleinová", "text": "Brigitte Bierleinová\n\nBrigitte Bierleinová, nepřechýleně Bierlein (* 25. června 1949 Vídeň) je rakouská právnička a politička. Od června 2019 do 7. ledna 2020 byla rakouskou spolkovou kancléřkou. Vedla úřednickou vládu složenou z nestraníků, jejímž úkolem bylo dovést zemi k předčasným parlamentních volbám v září 2019, respektive setrvat v úřadu do sestavení nového kabinetu. Stala se tak první ženou v tomto úřadu. Jejím nástupcem jako kancléř se stal předseda Rakouské lidové strany (ÖVP) Sebastian Kurz, který byl již jejím předchůdcem v tomto úřadu.\n\nNarodila se v roce 1949 ve Vídni, kde v roce 1967 složila na Spolkovém gymnáziu III maturitu. Rychle vystudovala právo a v roce 1971 získala titul doktora práv na Vídeňské univerzitě. Po přípravě na soudcovskou službu a soudcovské zkoušce v roce 1975 pracovala nejprve jako soudkyně na okresním soudě ve Vídni a poté na trestním soudě tamtéž. V roce 1977 se stala státní zástupkyní pro všeobecné a politické trestní případy. V roce 1986 byla převzata na vídeňské Vrchní státní zastupitelství.\n\nV letech 1990–2002 pracovala na Nejvyšším soudním a kasačním dvoře jako rakouský nejvyšší prokurátorka. Od roku 2003 byla členkou rakouského Ústavního soudu, nejprve jako jeho místopředsedkyně, od roku 2018 jako předsedkyně soudu. Na konci května 2019 po pádu první vlády Sebastiana Kurze oznámil rakouský spolkový prezident Alexander Van der Bellen pověření Brigitty Bierleinové, aby sestavila úřednickou vládu. Tato vláda Brigitte Bierleinové byla jmenována 3. června 2019 a vedla Rakousko do parlamentních voleb na podzim 2019 a ustavení druhé vlády Sebastiana Kurze dne 7. ledna 2020. \n"}
{"id": "1502268", "url": "https://cs.wikipedia.org/wiki?curid=1502268", "title": "Internationaux de Strasbourg 2019 – ženská čtyřhra", "text": "Internationaux de Strasbourg 2019 – ženská čtyřhra\n\nŽenská čtyřhra Internationaux de Strasbourg 2019 probíhala ve druhé polovině května 2019. Do deblové soutěže štrasburského tenisového turnaje hraného na antuce nastoupilo šestnáct dvojic. Obhájcem titulu byl pár Rumunek Mihaela Buzărnescuová a Ioana Raluca Olaruová, jehož členky nestartovaly společně. Buzărnescuová se rozhodla turnaje nezúčastnit. Spoluhráčkou Olaruové se stala Darija Juraková, s níž skončila v semifinále na raketách Gavrilovové a Perezové.\n\nVítězem se stal australský pár Darja Gavrilovová a Ellen Perezová, který do turnaje zasáhl z pozice náhradníka, až po odstoupení turnajových jedniček sester Čanových. Australanky ve finále zdolaly čínskou dvojici Tuan Jing-jing a Chan Sin-jün po dvousetovém průběhu 6–4 a 6–3. Obě šampionky si do žebříčku WTA připsaly 280 bodů a získaly premiérovou společnou trofej. Gavrilovová vybojovala druhý deblový titul na okruhu WTA Tour a pro Perezovou to bylo první takové turnajové vítězství. Debutovou deblovou trofej na Istanbul Cupu 2015 získala Gavrilovová také jako náhradnice v páru se Svitolinovou.\n\n"}
{"id": "1502271", "url": "https://cs.wikipedia.org/wiki?curid=1502271", "title": "Nürnberger Versicherungscup 2019 – ženská čtyřhra", "text": "Nürnberger Versicherungscup 2019 – ženská čtyřhra\n\nŽenská čtyřhra Nürnberger Versicherungscupu 2019 probíhala ve druhé polovině května 2019. Do deblové soutěže norimberského tenisového turnaje hraného na antuce nastoupilo šestnáct dvojic. Obhájcem titulu byl pár Demi Schuursová a Katarina Srebotniková, jehož členky nestartovaly společně. Schuursová měla nastoupit s Annou-Lenou Grönefeldovou, ale dvojice odstoupila před prvním kolem. Spoluhráčkou Srebotnikové se stala Raquel Atawová, s níž skončila v semifinále na raketách Dabrowské a Sü.\n\nVítězem se stal nejvýše nasazený kanadsko-čínský pár Gabriela Dabrowská a Sü I-fan, který ve finále za 1.40 hodiny zdolal kanadsko-americkou dvojici Sharon Fichmanová a Nicole Melicharová. Po dvousetovém průběhu 4–6 a 7–6 rozhodl až supertiebreak poměrem míčů [10–5]. Obě šampionky si do žebříčku WTA připsaly 280 bodů a získaly pátou společnou trofej, respektive každá z nich devátý individuální titul ve čtyřhře okruhu WTA Tour.\n\n"}
{"id": "1502276", "url": "https://cs.wikipedia.org/wiki?curid=1502276", "title": "Geneva Open 2019 – mužská čtyřhra", "text": "Geneva Open 2019 – mužská čtyřhra\n\nMužská čtyřhra Geneva Open 2019 probíhala ve druhé polovině května 2019. Do deblové soutěže ženevského tenisového turnaje hraného na antuce nastoupilo šestnáct dvojic. Obhájci titulu byli Oliver Marach s Matem Pavićem.\n\nVítězem se stal nejvýše nasazený rakousko-chorvatský pár Oliver Marach a Mate Pavić, který ve finále za 74 minut zdolal australsko-švédskou dvojici Matthew Ebden a Robert Lindstedt po dvousetovém průběhu 6–4 a 6–4. Oba šampioni si do žebříčku ATP připsali 250 bodů a od Miami Open 2017, kdy začali hrát jako pár, získali šestou společnou trofej. Marach vybojoval dvacátý druhý deblový titul na okruhu ATP Tour a pro Paviće to bylo čtrnácté takové turnajové vítězství. Jako první pár tak na Geneva Open trofej obhájili.\n\n"}
{"id": "1502277", "url": "https://cs.wikipedia.org/wiki?curid=1502277", "title": "Karel Horáček", "text": "Karel Horáček\n\nKarel Horáček (* 8. prosince 1952, Jihlava) je bývalý český hokejový obránce. \n\nZačínal v týmu Modeta Jihlava. V československé lize hrál za Duklu Jihlava, nastoupil ve 456 ligových utkáních a dal 24 gólů a 102 asistencí. S Duklou Jihlava získal v letech 1974 a 1982-1985 pětkrát mistrovský titul. Za reprezentaci Československa nastoupil v sezóně 1974/1975 v 6 utkáních a dal 1 gól. Dále hrál i v Itálii za SG Cortina a Zoldo USG.\n\n"}
{"id": "1502278", "url": "https://cs.wikipedia.org/wiki?curid=1502278", "title": "Volby do Knesetu 2019", "text": "Volby do Knesetu 2019\n\n"}
{"id": "1502279", "url": "https://cs.wikipedia.org/wiki?curid=1502279", "title": "Lyon Open 2019 – mužská čtyřhra", "text": "Lyon Open 2019 – mužská čtyřhra\n\nMužská čtyřhra Lyon Open 2019 probíhala ve druhé polovině května 2019. Do deblové soutěže lyonského tenisového turnaje hraného na antuce nastoupilo šestnáct dvojic. Obhájcem titulu byl pár Nick Kyrgios a Jack Sock, jehož členové do turnaje nezasáhli. \n\nVítězem se stal druhý nasazený chorvatsko-francouzský pár Ivan Dodig a Édouard Roger-Vasselin, který ve finále zdolal britské turnajové dvojky Kenaa Neala Skupské po dvousetovém průběhu 6–4 a 6–3. Oba šampioni si do žebříčku ATP připsali 250 bodů a, po triumfu na montpellierském Open Sud de France 2019, získali druhou společnou trofej. Dodig vybojoval třináctý deblový titul na okruhu ATP Tour a pro Rogera-Vasselina to bylo osmnácté takové turnajové vítězství.\n\n"}
{"id": "1502280", "url": "https://cs.wikipedia.org/wiki?curid=1502280", "title": "Marina Lambertová", "text": "Marina Lambertová\n\nMarina Lambertová pozdějí Mars Lambert (* 8. dubna 1992) je bývalá americká zápasnice – volnostylařka a judistka.\n\nVyrůstala ve Virginia Beach. Od mala se věnovala různým sportům – gymnastice, zápasení (judo, americký školní zápas) a sebeobraně pod vedením svého ambiciozního otce Melvina. V americké ženské judistické reprezentaci se prosadila již v 15 letech (2007) v polotěžké váze do 78 kg. V roce 2008 neuspěla v kvalifikaci na olympijských hrách v Pekingu, a protože judo není na středních školách ve Spojených státech podporovaným sportem (stipendium) začala se specializovat na americký školní (tradiční) zápas.\n\nPo skončení střední školy Indian River High se připravovala v Tennessee na univerzitě King College v Bristolu. Do americké ženské volnostylařské reprezentce se neprosadila, kvůli své vyšší tělesné hmostnosti. V roce 2011 zápasila v univerzitní zápasnické lize ve váze do 90 kg a nejvyšší váhovou kategorií v ženském olympijském zápasu byla v olympijském roce 2012 váha do 72 kg. V roce 2015 podstoupila změnu pohlaví na muže.\n\n\n"}
{"id": "1502282", "url": "https://cs.wikipedia.org/wiki?curid=1502282", "title": "Octavian Antonín z Collalto a San Salvatore", "text": "Octavian Antonín z Collalto a San Salvatore\n\nOctavian Antonín z Collalto a San Salvatore (5. května 1842 v Brtnici – 29. května 1912 v San Salvatore) byl majitel lombardského panství a c.k. soudní úředník. \n\nOctavian Antonín z Collalto a San Salvatore se narodil jako syn hraběte Alfonsa z Collalta a San Salvatore a Idy, rozené hraběnky z Colleredo-Mannsfeld. Poté, co navštěvoval gymnázium ve Vídni, studoval na Univerzitě v Bonnu. V roce 1862 se stal členem vojenského sboru Borussia Bonn. Jako pán na Collaltu a San Salvatore žil střídavě v San Salvatore, ve Staatzu a Grazu . \n\nHrabě z Collalta a San Salvatore byl komorníkem. Oženil se s Annou princeznou z Solms-Lich. \n\n"}
{"id": "1502291", "url": "https://cs.wikipedia.org/wiki?curid=1502291", "title": "Carrie Chandlerová", "text": "Carrie Chandlerová\n\nCarrie Chandlerová (* 12. července 1981) je bývalá americká zápasnice – judistka a grapplerka.\n\nS judem začínala v útlém dětství v Daltonu v Massachusetts pod vedením svého otce Harryho. V americké ženské judistické reprezentaci se prosazovala od roku 2005 s přestupem z lehké váhy do 57 kg do nižší pololehké váhy do 52 kg. Dlouhodobě však shazování kil nevydržela. V roce 2007 začala trpět luxacemi ramenních kloubů a do olympijského roku 2008 šla opět ve vyšší lehké váze do 57 kg. V červnové americké olympijské kvalifikaci na olympijské hry v Pekingu neuspěla na úkor Valerie Gotayové. Od roku 2010 se judu vrcholově nevěnovala.\n\n\n"}
{"id": "1502293", "url": "https://cs.wikipedia.org/wiki?curid=1502293", "title": "Pavel Dobrý", "text": "Pavel Dobrý\n\nPavel Dobrý (* 1. únor 1976 Klatovy) je bývalý český fotbalový útočník.\n\nV české lize hrál za FC Viktoria Plzeň. Nastoupil v 9 ligových utkáních a dal 1 gól. Dále hrál v nižších soutěžích v Německu za FSV Hoyerswerda, 1. FC Magdeburg, SC Paderborn 07, Holstein Kiel, Dynamo Drážďany, Chemnitzer FC a Heidenauer SV.\n\nV sezoně 1997/98 byl s 26 brankami nejlepším střelcem Divize A.\n\n\n"}
{"id": "1502309", "url": "https://cs.wikipedia.org/wiki?curid=1502309", "title": "Tři hvězdná božstva", "text": "Tři hvězdná božstva\n\nFu (Fu-sing 福星), Lu (Lu-sing 祿星),  Šou (Šou-sing 夀星) jsou známé bytosti z čínského panteonu božstev. Jsou trojicí takzvaných San Xing, Tří Hvězdných bohů štěstí, dlouhověkosti a služební kariéry.  Spojeni jsou se souhvězdím Ursa Minor, Jupiterem a nejjasnější hvězdou souhvězdí Lodního kýlu Canopus. Hvězdná božstva mohou vystupovat ve skupince nebo každý samostatně. Jejich obrázky často najdeme na vnitřních dveřích tradičních domovů, sošky zpravidla zdobí čínské restaurace, ale můžeme je najít všude tam, kde žijí Číňané. Většinou jsou tato božstva vyobrazována jako trojice šťastných staříků se symboly štěstí a nesmrtelnosti, nebo dlouhověkosti.\n\nBůh štěstí, přesněji řečeno Hvězda dobrého osudu (Fu-sing 福星), je dárcem všeho dobra obsaženého ve znaku \"fu\" 福, tedy ne jenom samotného štěstí, ale též bohatství, služebního postupu, radosti, klidného stáří atd. Protože pojem \"fu\" 福 je velice široký, nemá bůh štěstí svá znamení striktně vymezená. Nejčastěji je zobrazován v oděvu v oděvu penzionovaného úředníka-učence, bohatě zdobeném znakem \"fu\" 福, stylizovanými netopýry a motýly. Všechny jeho atributy a symboly mají naznačovat, že je ochoten poskytnout „vše, co nebesa nadělí“. Buď si hraje s květy, nebo nese květinový koš evokující nebeské dary. V jedné ruce může držet malého chlapce, symbol nepřerušené rodové linie, záruku blaženého stáří a posmrtných obětin. Do druhé mu zase dávají lidový umělci krátké, esovitě prohnuté „žezlo všech přání“.\n\nDruhým ze tří hvězdných bohů je Lu. Odnepaměti je spojován se souhvězdím Ursa Major. Bůh kariéry neboli Hvězda služebních prožitků (Lu-sing 祿星) naznačuje cestu k prosperitě přes úřední postavení. Ačkoliv se v Číně bohatství mohlo získat obchodem či díky vlastnictví půdy, společensky akceptovatelný zdroj majetku představovali především příjmy z výkonu úřední funkce, což byl status dosažitelný po dlouhých letech studia, vykonání zkoušek a získání hodnosti, které přinášejí výhody a privilegia. Bůh kariéry je většinou bohatě oděn v zelené úřednické róbě, protože slovo lu (祿), označení pro zelenou barvu, zní podobně jako čtení znaku lu (祿), což doslova znamená „příjmy z úředního postavení\". Na hlavě obvykle nosí obřadní Čapku s křidélky, zvanou kuan (冠). Obrázek boha kariéry mohou doplňovat další atributy a symboly. V některých případech ho dokonce i plnohodnotně zastupují. Jeho nejběžnějším a také velice dekorativním společníkem bývá bohatě kvetoucí keřová pivoňka, oficiálně pojmenovaná mu-tan (牡丹), květ bohatství a vznešenosti.\n\nZe tří hvězdných božstev má zřejmě nejdelší tradici bůh dlouhého života, Hvězda dlouhověkosti (Šou-sing 夀星) někdy též zván Stařec dlouhého věku (Šou-lao 壽老). Představuje ho usměvavý stařík se snadno identifikovatelnými, výraznými črtami. Zpravidla má dlouhou bílou bradu a vousy, dlouhé převislé obočí, velkou protaženou lebku a na vystouplém čele tři vrásky. Jeho oděv je často zdoben půvabnými medailony ze stylizovaného znaku Šou (夀 -dlouhý život). Bývá doprovázen malým chlapcem, symbolem početného potomstva. Většinou na lidových obrázcích či narozeninových pozdravech jeden z nich drží v ruce větvičku z pohádkové broskvoně, která v zahradě Královny matky Západu rozkvétá pouze jednou za deset tisíc let a kouzelné broskve nesmrtelnosti na ní dozrávají až po dalších deseti tisíci letech. Stařík má též často hůl ze sukovitého dřeva, na níž je uvázána lahvovitá tykev, typická nádoba na taoistický elixír nesmrtelnosti. Podle čínských mýtů tento bůh na jižním pólu nebe v zahradě plné hřibů a rostlin poskytujících nesmrtelnost. Právě on určuje délku lidského života, a proto jeho obrazy slouží jako oblíbené narozeninové dary nebo se věší do obytných místností starších členů rodiny. Šouova podobizna je i častou dekorací narozeninových dortů. Snědením takového dortu do sebe člověk dostává kousek ze Šouovi mystické moci.\n\nŠou dle legend ovládá i životní cyklus smrtelníků. Rozhoduje, kdo bude žít a kdo zemře. Pokud má někdo zemřít, Šou jej zapíše na svůj pergamen.\n\n"}
{"id": "1502311", "url": "https://cs.wikipedia.org/wiki?curid=1502311", "title": "Nemocnice Na Františku", "text": "Nemocnice Na Františku\n\nNemocnice Na Františku je fakultní nemocnice v Praze. Nachází se v centru Prahy v městské části Praha 1-Staré Město, na pravém břehu Vltavy.\n\nHistorie pražské lokality Na Františku je spjata s péčí o nemocné nepřetržitě od 14. století. První zdravotnické zařízení zde vzniklo zřejmě již v polovině 14. století. Na vltavském nábřeží Starého Města z této doby je doložena existence špitálu s kaplí založené panem Bohuslavem z Olbramovic. Nedokončenou stavbu nechal dostavět první pražský arcibiskup Arnošt z Pardubic a kapli svatých Šimona a Judy v roce 1354 vysvětil. Jeho nástupce Jan Očko z Vlašimi s podporou císaře Karla IV. v roce 1368 založil nadaci, která zajistila provoz špitálu, tehdy s kapacitou 24 lůžek.\n\nRoku 1620 král Ferdinand II. pověřil správou nemocnice a péčí o nemocné řád milosrdných bratří, kteří si zde zřídili klášter. Ti špitál dále rozvíjeli, rozšířili kapacitu na 55 lůžek a zřídili zde lékárnu. Roku 1703 přibylo jedno poschodí a kapacita stoupla na téměř 90 pacientů.\n\nDalšího rozvoje se Nemocnice Na Františku dočkalo po daru císařovny Marie Terezie. Jako pobočka lékařské fakulty se nemocnice postupně stávala významným vědeckým a výzkumným střediskem. Syn Marie Terezie, Josef II. v roce 1783 schválil plány na další rozvoj nemocnice a do v čele nemocnice stanul prof. Dr. Jan Theobald Held, pozdější děkan fakulty a rektor Univerzity Karlovy.\n\nV roce 1847 byla v nemocnici provedena první amputace končetiny v celkové éterové anestezii v Evropě. Operaci provedl chirurg dr. Celestýn Opitz. \n\nTaké další český panovník, císař František Josef I. s následníkem trůnu Františkem Ferdinandem d'Este, si při své návštěvě Prahy nemocnici prohlédli. Po jejich intervenci stoupla kapacita na 200 lůžek, čímž se nemocnice Na Františku stala největším zdravotnickým zařízením ve středních Čechách.\n\nV roce 1926 byla dokončena nábřežní části objektu nemocnice, zejména díky získání finanční podpory zásluhou T. G. Masaryka, E. Beneše či papeže Pia XI. \n\nV době nacistické okupace Čech a Moravy byl v nemocnici zřízen vojenský lazaret pro piloty Luftwaffe. Po druhé světové válce, roku 1950 byla nemocnice na Františku převedena do majetku státu a administrativně se stala součástí OÚNZ Praha 1. V roce 1965 bylo zřízeno první lůžkové anesteziologicko-resuscitační oddělení v tehdejším Československu.\n\nPo sametové revoluci, roku 1992 se nemocnice osamostatňuje jako nový právní subjekt příspěvková organizace Nemocnice Na Františku, jejímž zřizovatelem je Městská část Praha 1.\n\n\n\n\n"}
{"id": "1502319", "url": "https://cs.wikipedia.org/wiki?curid=1502319", "title": "Dudleja", "text": "Dudleja\n\nDudleja (\"Dudleya\") je rod rostlin z čeledi tlusticovitých (\"Crassulaceae\"). Rod je pojmenován po Williamu Russelovi Dudleyovi, prvním vedoucím katedry botaniky na Stanfordově univerzitě.\n\nJsou to suchomilné byliny se silně dužnatými listy zadržujícími vodu.\n\nRod má 43 druhů, zejména na jihozápadě USA. Kromě rodu \"Sedum\" býval řazen i do rodu \"Echeveria\".\n\n\n\n \n"}
{"id": "1502320", "url": "https://cs.wikipedia.org/wiki?curid=1502320", "title": "Vladimír Drahoš", "text": "Vladimír Drahoš\n\nVladimír Drahoš (3. června 1925 Třebíč – 28. června 1978 Brno) byl český elektrotechnik, pedagog a spisovatel.\n\nNarodil se 3. června 1925 v Třebíči do rodiny obchodníka a v roce 1944 (dle jiných zdrojů v roce 1945) odmaturoval na gymnáziu v Třebíči, následně nastoupil na brněnskou techniku, kde dokončil studium v roce 1949. Vrátil se do Třebíče a oženil se. Později začal pracovat ve výzkumném středisku Tesla Elektronik a v roce 1951 se vrátil na brněnskou techniku, kde se věnoval v rámci dalšího studia elektronové optice, jeho školitelem byl Aleš Bláha. V roce 1954 ukončil studia dizertační prací pod názvem \"Návrh optické soustavy malého elektronového mikroskopu\". Od roku 1954 pracoval jako vědecký pracovník Laboratoře elektronové optiky ČSAV v Brně. V roce 1964 získal vědeckou hodnost doktora věd a vedl oddělení elektronové optiky, roku 1968 pak byl jmenován profesorem oboru měřící techniky. Do důchodu odešel v roce 1978.\n\nOženil se v roce 1950, vzal si Marii Chmelovou, roku 1955 se mu narodil syn Vladimír, ten se později stal lékařem. Hrál na harmoniku a v Ústavu přístrojové techniky vedl orchestr.\n\nPracoval na konstrukci prvního elektronového mikroskopu v Československu, za tuto práci obdržel v roce 1953 Řád práce, později pak byl jedním z navrhovatelů elektronového stolního mikroskopu, ten posléze byl od roku 1957 vyráběn v Tesle Brno. V roce 1958 pak na EXPO v Bruselu získal za tuto práci Zlatou medaili a také Státní cenu Klementa Gottwalda. V roce 1959 také navrhl difraktograf, později i elektronový mikroskop s vysokou rozlišovací schopností (ten byl oceněn zlatou medailí brněnského mezinárodního veletrhu). \n\nByl autorem mnoha publikací, skript a monografií. Přednášel na kongresech, byl členem vědeckých společností. \n\nVladimír Drahoš získal šest patentů.\n\n"}
{"id": "1502322", "url": "https://cs.wikipedia.org/wiki?curid=1502322", "title": "Almost Family", "text": "Almost Family\n\nAlmost Family je americký dramatický televizní seriál natočený podle australského seriálu \"Sisters\". Jeho tvůrkyní je Annie Weisman. Hlavní role hrají Brittany Snow, Megalyn Echikunwoke, Emily Osment, Mo McRae, Mustafa Elzein, Victoria Cartagena a Timothy Hutton. První řada měla premiéru dne 2. října 2019 na stanici Fox.\n\n\nDne 16. října 2018 stanice Fox oznámila výrobu pilotního dílu nového seriálu s názvem \"Sisters\". Scénář k pilotu napsala Annie Weisman. Produkční společnosti zahrnuté do natáčení pilotního dílu byly Universal Television a Fox Entertainment. Dne 13. února 2019 byla oficiálně objednána produkce pilotního dílu.\n\nDne 9. května 2019 stanice objednala první řadu seriálu. O několik dní později bylo oznámeno, že název seriálu byl změněn na \"Not Just Me\". Den nato bylo oznámeno, že seriál bude mít premiéru na podzim roku 2019. V červnu 2019 stanice Fox opět změnila název a to na \"Almost Family.\" První řada měla premiéru dne 2. října 2019.\n\nV únoru 2019 bylo oznámeno, že herečky Brittany Snow a Megalyn Echikunwoke byly obsazeny do hlavních rolí. V březnu 2019 se k obsazení seriálu připojily Emily Osment a Victoria Cartagena.\n\nDne 13. května 2019 stanice Fox zveřejnila první oficiální trailer.\n\n"}
{"id": "1502323", "url": "https://cs.wikipedia.org/wiki?curid=1502323", "title": "BH90210", "text": "BH90210\n\nBH90210 je americký dramatický televizní seriál stanice Fox, který bude mít premiéru dne 7. srpna 2019. Seriál je rebootem původního z roku 1990 a šestým v pořadí ve franšíze \"Beverly Hills, 90210\". Hlavní herci Jason Priestley, Shannen Doherty, Jennie Garth, Ian Ziering, Gabrielle Carteris, Brian Austin Green a Tori Spelling se navrátí do svých původních rolí. \n\nDne 8. května 2019 bylo oznámeno, že seriál měl premiéru 7. srpna 2019 na stanici Fox. \n\n\n\nV prosinci 2018 bylo magazínem \"Deadline Hollywood\" oznámeno, že se pro reboot seriálu \"Beverly Hills 90210\" hledá televizní stanice. Tvůrkyněmi projektu byly Tori Spelling a Jennie Garth a pracovaly na něm ve spolupráci se studiem CBS Television Studios. První náznaky nového seriálu zveřejnila Spellingová na Instagramu v březnu 2018. Do rolí se navrátila většina původního obsazení: Garth, Spelling, Shannen Doherty, Jason Priestley, Ian Ziering, Brian Austin Green a Gabrielle Carteris. Dne 18. prosince 2018 CBS uvedlo, že je seriál v „rané fázi vývoje“. Dodalo: „Nepotvrdíme mnoho detailů kromě toho, že se jedná o netradiční reboot s některými z původního obsazení.“\n\nDne 1. února 2019 Spellingová potvrdila, že je tvorba rebootu v plném proudu. Po Perryho smrti v březnu 2019 prezident společnosti CBS Television Studios David Stapf řekl, že ho nový seriál svým způsobem uctí. Stapf také potvrdil myšlenku Spellingové, že by měl seriál sjednotit původní obsazení.\n\nDne 27. února 2019 bylo oznámeno, že stanice Fox objednala šestidílný seriálový reboot. Dle tiskové zprávy z 26. dubna 2019 se bude jmenovat \"BH90210\" a jeho příběh bude inspirován skutečnými životy a vztahy herců. Dne 8. května 2019 bylo oznámeno, že seriál bude mít premiéru 7. srpna 2019 na stanici Fox.\n\n"}
{"id": "1502324", "url": "https://cs.wikipedia.org/wiki?curid=1502324", "title": "Benedikt Pintér", "text": "Benedikt Pintér\n\nP. Benedikt Michal Pintér, O. Praem. (7. března 1945 Krškany, Slovensko – 13. ledna 2015) byl slovenský římskokatolický kněz, strahovský premonstrát, který působil v České republice.\n\nPůvodně se jmenoval občanským jménem Michal. Když 5. října 1987 vstoupil do premonstrátského řádu do Královské kanonie premonstrátů na Strahově přijal řeholní jméno Benedikt. Trvalé sliby složil 14. prosince 1991 a 26. července 1995 byl vysvěcen na kněze. Jako kněz působil v Praze, dále pak v litoměřické diecézi v Doksanech a ve Štětí nad Labem; v období let 2003–2005, a na sklonku života na Slovensku ve Veľkých Chyndicích a Vráblech. Poslední rozloučení s ním proběhlo 20. ledna 2015 ve farním kostele Preblahoslavenej Panny Márie ve Vráblech a v Kalinčiakovu v okrese Levice, kde byl pak uložen do hrobu na místním hřbitově.\n\n"}
{"id": "1502330", "url": "https://cs.wikipedia.org/wiki?curid=1502330", "title": "James Hoban", "text": "James Hoban\n\nJames Hoban (1762 – 8. prosince 1831 Washington) byl irský architekt. Z jeho nejznámějších prací je Bílý dům ve Washingtonu, sídlo amerických prezidentů.\n\nJako mladý se vyučil tesařem a kolářem. Po Americké válce za nezávislost odešel do Spojených států amerických. Nejprve žil ve Filadelfii, později v Jižní Karolíně. V roce 1792 vyhrál soutěž na stavbu sídla prezidenta (odměna byla 500 dolarů), základní kámen byl položen o rok později a práce skončily v roce 1801. Vzorem stavby byl vévodský palác Leinster House v Dublinu, jež je dnes sídlem irského parlamentu. Dohlížel na rekonstrukci Bílého domu poté, co byl poničen ve válce s Brity roku 1812 a také na výstavbu Kapitolu, jejž navrhl William Thornton.\n"}
{"id": "1502338", "url": "https://cs.wikipedia.org/wiki?curid=1502338", "title": "Kostel svatého Cyrila a Metoděje (Kroměříž)", "text": "Kostel svatého Cyrila a Metoděje (Kroměříž)\n\nKostel svatého Cyrila a Metoděje je katolický kostel stojící v centrální části areálu Psychiatrické nemocnice v Kroměříži zasvěcený zasvěcený svatým Cyrilovi a Metodějovi. Celý areál včetně kostela, postavený v působivém dobovém secesním stylu podle projektu architektů Huberta Gessnera a Josefa Šálka je kulturní památkou České republiky evidovanou v Ústředním seznamu kulturních památek České republiky pod rejstříkovým číslem 15643/7-6017. Konání mše svaté s nedělní platností zde každou sobotu v 16.30 hod zajišťuje Římskokatolická farnost svatého Mořice.\n\nPodle mramorové pamětní desky umístěné ve vestibulu administrativní budovy Zemského léčebného ústavu císaře Františka Josefa I. v Kroměříži (původní název Psychiatrické nemocnice v Kroměříži) se postaral roku 1902 vystavěti tyto budovy ke zdraví strádajícím na mysli Zemský sněm markrabství moravského. Vlastní stavba probíhala v letech 1904–1909. Ústavní kostel (s označením pavilon 28) slavnostně vysvětil v duchu svého biskupského hesla „Chci kráčet ve stopách svatého Cyrila a Metoděje“ olomoucký arcibiskup František Saleský Bauer dne 11. července 1909.\nOd počátku existence kostela až do roku 1920 zde vykonával pastoraci katolický kněz a později biskup pravoslavné církve v Československu Matěj Pavlík.\n\nHubert Gessner navázal na projekt svého učitele profesora Otto Wagnera, který v letech 1902–1904 navrhl kostel svatého Leopolda v ústavu pro duševně choré ve vídeňském 16. okrese (Kirche am Steinhof). Symetrickou stavbu navrhl jako dobově frekventovanou palladiánskou centrálu na půdorysu řeckého kříže s 27 metrů vysokou dvojitou železobetonovou kopulí s lucernou. Původně byla střecha pokryta žlutými glazovanými taškami, které na kopuli přidržovaly drátěné háčky. Místní úsloví: \"Půjdeš pod žlutou báň...\" svědčí o tom, že kostel svým vzhledem dal jméno celému ústavu. Stavba se stala protějškem rotundy v sousední raně barokní Květné zahradě.\n\nKostel má kapacitu 90 míst k sezení a 298 míst k stání. Hubert Gessner navrhoval i vnitřní vybavení kostela v kombinaci mramoru, mosazi a skla. Půlkruhové nadpraží hlavního vstupu a všechna okna jsou opatřeny vitrážemi. V interiéru kostela se v levé části chrámové lodi nalézá kazatelna z růžového, černě žíhaného mramoru, na protilehlé straně dřevěná socha Panny Marie Lurdské stojící na podstavci ze stejného kamene, dále barevná vitráž s postavami klečících andělů a v hlavním oltáři relikvie svaté Florentiny, svatého Aureilia a svatého Inocence. Autorem malířské výzdoby včetně oltářní malby „Příchod věrozvěstů Cyrila a Metoděje na Moravu“ byl akademický malíř Jano Köhler. Byl také autorem mozaik s anděly uctívajícími monstranci na postranních stěnách kostela. Köhlerovu fresku nad oltářem restauroval v roce 1993 akademický malíř a restaurátor František Sysel. Mozaiky po obou stranách hlavního vstupu restauroval v roce 1999 Jaromír Hanzelka.\n\n"}
{"id": "1502340", "url": "https://cs.wikipedia.org/wiki?curid=1502340", "title": "Větrný mlýn (Petrovice)", "text": "Větrný mlýn (Petrovice)\n\nVětrný mlýn holandského typu se nachází v obci Petrovice, okres Blansko. V roce 1964 byl zapsán do Ústředního seznamu kulturních památek ČR.\n\nVětrný mlýn byl postaven v roce 1849 Jakubem Součkem a Antonínem Nečasem. Mlýn se nachází jihovýchodně od obce na kopci v nadmořské výšce 580 m na okraji Drahanské vrchoviny. V roce 1922 byl mlýn modernizován mlynářem Bohuslavem Kremsou z Valchova, který jej vlastnil v letech 1920–1924. Z mlýna byly odstraněny lopatky a mlecí složení, které bylo nahrazeno dvěma válcovými mlecími stolicemi. Pohon zajišťoval plynový motor na koks umístěný v dřevěné přístavbě. Dne 8. března 1964 mlýn vyhořel. V roce 1965 jej odkoupil Alois Souček. V roce 1974 nová majitelka opravila stavbu, přistavěla další budovy a mlýn je využíván jako penzion.\n\nVětrný mlýn je třípodlažní válcová zděná stavba holandského typu postavená z lomového kamene na kruhovém půdorysu. Stavba je zakončena kuželovou plechovou střechou. Vnitřní vybavení se nedochovalo. Objekt postižen přestavbou (okna, plechová střecha s komínem) a přístavbou obytných budov. \n\n"}
{"id": "1502343", "url": "https://cs.wikipedia.org/wiki?curid=1502343", "title": "Multiplex ČRo DAB+", "text": "Multiplex ČRo DAB+\n\nMultiplex ČRo DAB+ je multiplexem digitálního rozhlasového vysílání DAB+ v České republice. Provozuje ho Český rozhlas a obsahuje vysílání médií veřejné služby. \n\nČeský rozhlas zahájil jako první z provozovatelů v Česku vysílání vysokým výkonem, a to v srpnu 2015 z vysílače Praha-Žižkov, které v létě 2017 přešlo ve vysílání řádné.\n\nMultiplex obsahuje všechny celoplošné stanice, digitální a vybrané regionální stanice Českého rozhlasu. 15. ledna 2020 došlo k rozdělení vysílaných stanic na území Čech a Moravy. \n\nEnsemble ID multiplexu je codice_1 (hex), label codice_2.\n\nMultiplex vysílá z následujících vysílačů:\n\nPlánované vysílače:\n"}
{"id": "1502345", "url": "https://cs.wikipedia.org/wiki?curid=1502345", "title": "Godzilla II Král monster", "text": "Godzilla II Král monster\n\nGodzilla II Král monster je americký film z roku 2019. Film režíroval Michael Dougherty, který byl také spoluautorem a je pokračováním filmu Godzilla (2014) a je to 35. film s postavou Godzilly. Godzilla II Král monster měl v kinech ve Spojených státech premiéru 31. května 2019. V České republice měl film premiéru o den dříve, tedy 30. května. Film přijal smíšené recenze od kritiků, kteří chválili vizuální efekty, hudbu, sekvence a akce, naopak ale kritizovali lidské postavy a děj filmu. Pokračování, Godzilla vs. Kong, má mít premiéru 13. března 2020.\n\n"}
{"id": "1502347", "url": "https://cs.wikipedia.org/wiki?curid=1502347", "title": "Kunszentmiklós-Tass", "text": "Kunszentmiklós-Tass\n\nKunszentmiklós-Tass je nádraží nacházející se v Maďarsku na hranici žup Bács-Kiskun a Pešť na území města Kunszentmiklós. Zdejší staniční budova postavena v roce 1880 je dnes chráněna jako památka.\n\n\nNa nádraží končí linky S25 (Budapešť – Kunszentmiklós-Tass) a S250 (Kelebia – Kunszentmiklós-Tass) a zastavují zde přímé osobní vlaky Kelebia – Budapešť, dále 2 páry rychlíků Bělehrad – Budapešť a 1 pár vlaku EuroCity Bělehrad – Budapešť – Vídeň. Osobní vlaky na trati č. 151 momentálně nejezdí a nákladní vlaky jezdí pouze v úseku Kunszentmiklós-Tass – Solt.\n"}
{"id": "1502352", "url": "https://cs.wikipedia.org/wiki?curid=1502352", "title": "Self-Help (kniha)", "text": "Self-Help (kniha)\n\nVlastní silou (anglicky Self-Help; with Illustrations of Character and Conduct) byla kniha vydána Samuelem Smilesem v roce 1859. Druhé vydání knihy bylo v roce 1866. Tato kniha byla označována za „bibli středového Viktoriánského liberalismu” a přinesla Smilesovi popularitu doslova „přes noc\".\n\nKnihy \"Self-Help\" se prodalo v prvním roce 20 000 výtisků. Do doby Smilesovy smrti v roce 1904 se prodalo přes čtvrt milionu výtisků. Kniha \"Self-Help\" přinesla Smilesovi popularitu, a doslova „přes noc\" se stal předním expertem v této oblasti a vyhledávám konzultantem. \n\nKdyž se anglický návštěvník paláců v Egyptě zeptal chediva, kdy vznikly texty (motta) na zdech paláce, dostal od něj odpověď: „Jsou to hlavně texty od Smeelise, měl by jste znát Smeelis! Je lepší než než texty z Koránu!\"\n\nSocialista Robert Tressell (18. duben 1870 – 3. únor 1911) ve svém románu \"The Ragged Trousered Philanthropists\" (česky \"Filantrop v otrhaných kalhotách\") uvedl, že kniha \"Self-Help\" je „vhodná pro čtení osobami, které trpí téměř úplným zničením svých mentálních schopností\".\n\nZakladatel společnosti Toyota Industries Co., Ltd., Sakichi Toyoda (14. únor 1867 – 30. říjen 1930), byl ovlivněn knihou \"Self-Help\". Kopie jeho osobní knihy \"Self-Help\" je ve skleněné vitrině v muzeu, které se nachází v jeho rodném městě Kosai, v prefektuře Shizuoka.\n\nRobert Blatchford (17. březen 1851 – 17. prosinec 1943), socialistický aktivista, prohlásil, že je to „jedna z nejkrásnějších a nejvíce povznášejících knih, se kterými se setkal a rád je četl\", a uvedl, že by se podle ní mělo vyučovat ve školách. Nicméně také poznamenal, že socialisté by se necítili spokojeni s individualizací dle Smilese, ale také poznamenal, že Smiles správně odsuzoval „uctívání moci, bohatství, úspěchu a udržování společenského postavení”. Jeho vedoucí pracovník poradil Blatchfordovi, aby se od něj držel dál a poznamenal: „Je to brutální kniha, měla by být spálena. Smiles je arci-Pelištejský a jeho kniha je apoteóza úctyhodnosti, gigmanity a sobeckých postojů.\" Nicméně, Jonathan Rose poznamenal, že většina dělnických vůdců před rokem 1914, kteří komentovali knihu \"Self-Help\", ji oceňovali a že až teprve po Velké válce se objevila značná kritika tohoto Smilesova díla v dělnických kruzích. Poslanci Labouristické strany William Johnson (1849–1919) a Thomas Summerbell (10. srpen 1861 – 10. únor 1910) jeho práci obdivovali a komunistický předák a vůdce horníků Arthur James Cook (22. listopad 1883 – 2. listopad 1931) „začal s \"Self-Help\"\".\n\nKapitola č. III. pojednává o osobnostech: Bernardovi Palissym (1510–1589), což byl francouzský hugenotský hrnčíř, inženýr hydrauliky a řemeslník, proslulý tím, že šestnáct let bojoval za napodobování čínského porcelánu. Palissy byl znám svými příspěvky k přírodním vědám a byl znám pro objevováním principů geologie, hydrologie a založení teorie o vzniku fosilií. Johannu Friedrichovi Böttgerovi a Josiahovi Wedgwoodovi.\n\n\n\n\n"}
{"id": "1502355", "url": "https://cs.wikipedia.org/wiki?curid=1502355", "title": "Švýcarská Super League 1967/68", "text": "Švýcarská Super League 1967/68\n\nŠvýcarská Super League 1967/68 byla nejvyšší švýcarskou fotbalovou soutěží v sezóně 1967/68. Vítězem se stal a do Poháru mistrů evropských zemí 1968/69 se kvalifikoval tým FC Zürich, který titul získal po dodatečném miniturnaji prvních tří týmů se stejným počtem bodů. Veletržní pohár 1968/69 hrály týmy Grasshopper Club Zürich, Lausanne Sports a FC Basel 1893. Účast v Poháru vítězů pohárů 1968/69 si zajistil tým FC Lugano. Ligy se zúčastnilo celkem 14 celků, soutěž se hrála způsobem každý s každým doma-venku (celkem tedy 26 kol) systémem podzim-jaro. Poslední dva celky přímo sestoupily.\n\nNejlepším střelcem tohoto ročníku se stal Fritz Künzli. Hráč FC Zürich vstřelil 28 branek. \n\n\n"}
{"id": "1502366", "url": "https://cs.wikipedia.org/wiki?curid=1502366", "title": "Never Really Over", "text": "Never Really Over\n\n\"Never Really Over\" je píseň americké zpěvačky Katy Perry. Píseň byla zveřejněna 31. května 2019 Capitol Records.\n\n27. května Universal Music napověděl něco málo o novém projektu, když několik desítek fanoušků bylo pozváno na speciální událost \"Katy Perry Fan Event\", který se konal 29. května 2019 v YouTube Space v Los Angeles. Perry oznámila vydáni písně skrze sociální sítě 28. května 2019. Přebal singlu ukazuje Katy s dlouhými blonďatými vlasy a oranžovými šaty. Po oznámení songu byl dostaní k předuložení na Spotify. Good Morning America poodhalila trochu z písně a videoklipu již den před vydáním.\n\nVideoklip režírovaný Philippem Pricem byl vydaný spolu se singlem 31. května 2019. Upoutávku na videoklip Perry sdílele na svých sociálních sítích 29. května 2019 s popiskem \"Let it go...\" (Nech to jít…).\n"}
{"id": "1502368", "url": "https://cs.wikipedia.org/wiki?curid=1502368", "title": "Pardubické cvičné mosty", "text": "Pardubické cvičné mosty\n\nPojem pardubické cvičné mosty označuje dvojici již dnes neexistujících cvičných železničních mostů Roth-Wagnerovy konstrukce postavených v Pardubicích přes řeku Chrudimku 1. železničním plukem ve dvacátých letech dvacátého století, resp. jejich pozůstatků.\n\nV roce 1919 byl do Pardubic umístěn 1. železniční pluk, jehož úkolem byla výstavba polních a lanových drah a jejich provoz. Území mezi Pardubičkami a Višňovkou bylo pro tento útvar vybráno jako technické cvičiště. Kromě mnoha dalších staveb zde byla vybudována i dvojice železničních mostů sloužících k výcviku montáže a demontáže Roth-Wagnerovy ocelové mostní konstrukce z roku 1900, a to ve variantě s horní i spodní mostovkou.\n\nJižní most byl vybudován na trati normálního rozchodu, která odbočovala ze železniční trati Kolín – Česká Třebová v prostoru mezi ulicemi \"Sladkovského\" a \"Rokycanova\". Toto odbočení bylo zároveň hlavním napojením celého vojenského vlečkového systému, ze kterého dnes existuje již jen torzo. Trať šikmo křížila ulici \"Stanislava Kostky Neumanna\" a začala stoupat na vysoký násep. Ten je dnes částečně zlikvidován z důvodu nové výstavby v ulici \"Pod Vinicí\", a to až do místa prostupů pro plánovanou a nikdy nepostavenou trať na Chrudim a souběžně s ní vedoucí vojenskou úzkorozchodnou dráhou. Odtud násep dosud existuje a pokračuje k rovněž stále stojícím železobetonovým obloukům na obou březích Chrudimky, sloužících k nesení samotné cvičné konstrukce. Za mostem trať pokračovala ještě asi 0,5 km k silnici Pardubičky - Nemošice, kde končila. \n\nPoprvé byl most postaven během polního cvičení v roce 1922 ještě na montovaných podpěrách. Násep a železobetonové oblouky vznikly během let 1924 a 1925. Cvičné montáže a demontáže ocelové konstrukce ustaly v roce 1939 po německé okupaci. Železobetonové oblouky slouží jako vyhlídkové body.\n\nSeverní most vznikl v první polovině dvacátých let jako vratná odbočka z úzkorozchodné železniční stanice v prostoru pardubické nemocnice, která byla koncovou pro trať zvanou \"Špitálka\" přicházející sem z technického cvičiště. Nacházel se jižně od vodojemu na Vinici a východně od pozůstatků jezu na Chrudimce odstřeleného v 70. letech. Sestával se ze dvou pilířů (železobetonového na pravém břehu a ocelového montovaného na železobetonovém základu na břehu levém) a samotné cvičné ocelové mostní konstrukce. Jeho zajímavostí je fakt, že na něj na levém břehu nenavazovala žádná další železniční trať, a tedy končil ve vzduchu. Výcvik zde skončil stejně jako u mostu jižního v roce 1939, kdy německá armáda převzala i komponenty mostních konstrukcí. Do současnosti se dochoval pravobřežní pilíř, který dnes využívají zejména horolezci, a levobřežní základ.\n\n"}
{"id": "1502370", "url": "https://cs.wikipedia.org/wiki?curid=1502370", "title": "Po čertech velký turné", "text": "Po čertech velký turné\n\nPo čertech velký turné bylo koncertní turné české rockové skupiny Kabát, které sloužilo jako oslava 30 let fungování skupiny ve stejné sestavě. Turné vzniklo jako alternativa opakovaného jediného výročního koncertu na pražském Vypichu, konaný v letech 2009 a 2014. Skupina tento argument odůvodnila, aby fanoušci nemuseli za skupinou jezdit, tak za nimi přijede skupina do největších měst České republikyː Praha, Brno, Ostrava, Plzeň a domovské Teplice. K původně pěti naplánovaným koncertům přibyl ještě jeden konaný v Bratislavě na Slovensku na čerstvě otevřeném Národném futbalovém štadionu.\n\nKabát\n\n\n"}
{"id": "1502371", "url": "https://cs.wikipedia.org/wiki?curid=1502371", "title": "OCÚ", "text": "OCÚ\n\nZkratka OCÚ může mít některý z těchto významů:\n\n"}
{"id": "1502372", "url": "https://cs.wikipedia.org/wiki?curid=1502372", "title": "Rozchodník pochybný", "text": "Rozchodník pochybný\n\nRozchodník pochybný (\"Sedum spurium\") je vytrvalá, stálezelená, sukulentní bylina z čeledi tlusticovitých s dužnatými listy a plazivou lodyhou. Rostliny jsou tmavě zelené nebo červeně naběhlé. Roste na výslunných, písčitých či kamenitých stanovištích. Je to nenáročná bylina.\nJe často pěstována jako okrasná rostlina na skalkách. V České republice není původním druhem, pochází z Kavkazu a severozápadního Turecka. Kvete v průběhu června a července. Růžové květy s oblibou navštěvují, čmeláci a jiný hmyz. Plodem je měchýřek (latinsky \"folliculus\"). Rostlina se snadno množí semeny a trsy.\n\n \n"}
{"id": "1502373", "url": "https://cs.wikipedia.org/wiki?curid=1502373", "title": "Rozchodník suchomilný", "text": "Rozchodník suchomilný\n\nRozchodník suchomilný (\"Sedum rupestre\"), také známý jako rozchodník přímý (\"Sedum reflexum\"), je vytrvalá jedovatá bylina z čeledi tlusticovitých. Kvete v červnu až srpnu. Je původní v Evropě. Je používán jako okrasná rostlina. Preferuje slunečné polohy, propustné půdy. Množí se semeny nebo částmi rostlin.\n"}
{"id": "1502381", "url": "https://cs.wikipedia.org/wiki?curid=1502381", "title": "Jaderná elektrárna Laguna Verde", "text": "Jaderná elektrárna Laguna Verde\n\nJaderná elektrárna Laguna Verde (španělsky \"Central Nuclear Laguna Verde\", zkratka LVNPP) je jaderná elektrárna, která se nachází v Mexiku, ve státě Veracruz, na pobřeží Mexického zálivu. Je to jediná mexická jaderná elektrárna. Její výstavba započala v roce 1976 a elektrárna byla dokončena v roce 1990. Má dva varné reaktory, oba o výkonu 810 MW. První blok byl spuštěn v roce 1990, druhý v roce 1995.\n"}
{"id": "1502383", "url": "https://cs.wikipedia.org/wiki?curid=1502383", "title": "Frankopani", "text": "Frankopani\n\nFrankopani také Frankapani nebo Frangepáni byl rod chorvatských knížat, pocházející z ostrova Krk a vládnoucí od poloviny 12. do 17.století v severní Dalmácii. Z jeho řad pocházelo několik chorvatských bánové.\n\nJako zakladatel rodu se uvádí Dujam I., pocházející z ostrova Krk. Jeho potomci ovládali kromě svého ostrova pobřeží Dalmácie a někteří dosáhli i titulu bána (místokrále) Chorvatska podřízeného v 15. století Benátské republiky. 1.ledna 1527 podepsali takzvanou Cetinskou smlouvu, podle níž přijali za chorvatského krále Ferdinanda I. Habsburského. Za Frankopany dokument podepsali Juraj III. Frankopan ze Slunje († 1553), majitel hradu Cetin a Vuk I. Frankopan Tržacký/Brinjský († 1546). Dále byli v habsburské moparchii podřízeni Uherskému království, až do vymření rodu po meči Nikolou X. v roce 1659 a po přeslici Katarínou Zrinskou v roce 1673.\n\n\nSpojili se se Zrinskými a s Hunyadyi.\n\n\n"}
{"id": "1502387", "url": "https://cs.wikipedia.org/wiki?curid=1502387", "title": "Seznam dílů seriálu Swamp Thing", "text": "Seznam dílů seriálu Swamp Thing\n\nSeznam dílů seriálu Swamp Thing může být:\n"}
{"id": "1502390", "url": "https://cs.wikipedia.org/wiki?curid=1502390", "title": "Leonid Petrovič Tatarinov", "text": "Leonid Petrovič Tatarinov\n\nLeonid Petrovič Tatarinov (rusky Леонид Петрович Татаринов; 12. listopadu 1926, Tula – 24. srpna 2011, Moskva) byl ruský paleontolog.\n\nPo dokončení školy byl odveden do armády. V roce 1949 absolvoval biologickou fakultu Moskevské státní univerzity. Kandidátem biologických věd se stal v roce 1953 a doktorem v roce 1970. Od roku 1955 působil v Paleontologickém ústavu a od roku 1973 působil na Institutu evoluční morfologie a ekologie zvířat. V letech 1975 až 1992 byl ředitelem Paleontologického ústavu v Moskvě.\n\nV roce 1974 byl zvolen korespondenčním členem Akademie věd SSSR a v roce 1981 řádným.\n\nJe pohřben na na Trojekurovském hřbitově.\n\nStudoval srovnávací anatomii obratlovců, fylogenezi tetrapodů a obecné problémy evoluce. Je autorem konceptu evoluce savců. Publikoval přes 200 vědeckých prací. Za svou vědeckou a organizační činnost získal řadu vysokých ocenění.\n"}
{"id": "1502392", "url": "https://cs.wikipedia.org/wiki?curid=1502392", "title": "Fluorid chloritý", "text": "Fluorid chloritý\n\nFluorid chloritý je interhalogen s chemickým vzorcem ClF. Je to bezbarvý, jedovatý, korozivní a extrémně reaktivní plyn, který kondenzuje na zeleno-žlutou kapalinu. Sloučenina má potenciál jako složka raketových paliv, při leptání v polovodičovém průmyslu, při zpracování paliva do jaderných reaktorů a v dalších průmyslových procesech.\n\nPoprvé byl připraven roku 1930 fluorací chloru, tato reakce poskytuje také ClF. Směs produktů je následně dělena destilací.\n\nV souhlasu s teorií VSEPR má molekula tvar odpovídající přibližně tvaru písmene T, s jednou kratší vazbou (1,598 Å) a dvěma delšími (1,698 Å).\n\nObvykle se přechovává v měděných nádobách, měď je dostatečně odolná vůči jeho působení, až do teploty 300 °C, ještě odolnější materiály jsou nikl a Monelův kov. ClF lze také přechovávat v křemenných ampulích, ale problémem jsou stopy HF, který pomalu sklo leptá.\n\nJedná se o velice reaktivní látku, dokáže zapálit třeba i azbest a jiné stavební materiály.\n\nReakce s kovy poskytují chloridy a fluoridy, s fosforem získáme chlorid fosforitý a fluorid fosforečný. Prudce reaguje s vodou, kterou oxiduje za vzniku kyslíku nebo difluoridu kyslíku.\n\nTaké dokáže převést řadu oxidů kovů na halogenidy a kyslík nebo difluorid kyslíku.\n\nJedním z hlavních využití ClF je výroba fluoridu uranového fluorací kovového uranu:\n"}
{"id": "1502395", "url": "https://cs.wikipedia.org/wiki?curid=1502395", "title": "Black Widow (film, 2020)", "text": "Black Widow (film, 2020)\n\nBlack Widow je připravovaný americký akční film režisérky Cate Shortlandové, natočený na motivy komiksů z vydavatelství Marvel Comics o superhrdince Black Widow. V titulní roli vycvičené agentky se představí Scarlett Johanssonová, která tuto postavu ztvárnila i v předchozích snímcích, v dalších rolích se objeví Florence Pugh, David Harbour, Rachel Weisz, O-T Fagbenle , Robert Downey Jr. a William Hurt. Bude se jednat o 24. film série Marvel Cinematic Universe.\n\nNatáčení filmu bylo zahájeno 28. května 2019 v Norsku, datum premiéry bylo stanoveno na 1. května 2020.\n\n"}
{"id": "1502398", "url": "https://cs.wikipedia.org/wiki?curid=1502398", "title": "Elena Akácsová", "text": "Elena Akácsová\n\nElena Akácsová (* 1963, Bratislava) je průkopnice slovenské internetové žurnalistiky, novinářka a folkloristka.\n\nNarodila se v roce 1963 v Bratislavě. Absolvovala gymnázium na Grösslingově ulici v Bratislavě a v letech 1980 až 1985 studovala na Ekonomické univerzitě v Bratislavě. Nejprve jako interpretka, později jako taneční pedagožka působila ve folklórních souborech. Po ukončení studií až do Sametové revoluce pracovala v Podniku výpočetní techniky, později v ÚĽUV a v reklamních novinách \"Bonita\". Poté působila v Gratex International. V roce 1999 založila první slovenský internetový magazín \"inZine\". Byla jeho šéfredaktorkou až do jara roku 2004. Poté působila jako šéfredaktorka v časopisech \"T-Station\" (2005–2008) a \"Inland\" (2009). Spolupracovala s více televizemi a časopisy.\n\nOd roku 2010 píše pro týdeník .týždeň.\n\n"}
{"id": "1502402", "url": "https://cs.wikipedia.org/wiki?curid=1502402", "title": "María Félixová", "text": "María Félixová\n\nMaría Félixová, celým jménem María de los Ángeles Félix Güereña (8. dubna 1914 Álamos – 8. dubna 2002 Ciudad de México) byla mexická herečka, zpěvačka a modelka. Pocházela z šestnácti dětí, její rodina měla jakijské kořeny. Patřila k hlavním postavám tzv. zlatého věku mexické kinematografie, který trval od roku 1936 do roku 1959, a byla známá jako \"La Doña\" (Paní) podle svého nejslavnějšího filmu \"Doña Barbara\", natočeného podle stejnojmenného románu Rómula Gallegose. Byla sexuálním idolem své doby, hrála ve 47 filmech v Latinské Americe a jižní Evropě, nabídky na hollywoodské angažmá však odmítala. Vydala autobiografii \"Todas mis guerras\". Získala cenu Zlatý Ariel a Řád umění a literatury. Byla čtyřikrát vdaná, jejím druhým manželem byl hudební skladatel Agustín Lara, který pro ni napsal hit „María Bonita“. Jejím synem byl herec Enrique Álvarez Félix.\n\n"}
{"id": "1502404", "url": "https://cs.wikipedia.org/wiki?curid=1502404", "title": "Eugen Korda", "text": "Eugen Korda\n\nEugen Korda (* 27. října 1949, Bratislava) je slovenský novinář a reportér, známý z televize Nova, STV, z internetové televize deníku SME a časopisu .týždeň.\n\nVystudoval dramaturgii na FAMU v Praze. Krátce pracoval ve federální televizi, poté byl ze Slovenské televize pro své pro-československé postoje vyhozen.\n\nDeset let byl jediným zahraničním reportérem zpráv české televize Nova. Ta za dob vlády Vladimíra Mečiara nebyla závislá od politických tlaků, a proto se i díky Kordovým reportážím stala jedním z mála na Slovensku dostupných elektronických médií, která byla kritická k Mečiarově vládě. Korda se kvůli tomu stal obětí sledování a zastrašování Slovenské informační služby.\n\nPozději tři roky vedl a uváděl investigativní pořad STV \"Reportéři\", odkud po výměně vlády a neshodách s politickým kandidátem Radimem Hrehou odešel. Začal působit jako šéf televizního zpravodajství internetové televize deníku SME. V roce 2012 kandidoval ve volbách na kandidátce strany Obyčejní lidé a nezávislé osobnosti. Z kandidátky však později pro rozpor s lídrem strany Igorem Matovičem spolu s několika dalšími kandidáty odstoupil.\n\nV současnosti působí jako videoreportér v redakci časopisu .týždeň.\n\n"}
{"id": "1502407", "url": "https://cs.wikipedia.org/wiki?curid=1502407", "title": "Kantorovič", "text": "Kantorovič\n\nPříjmení Kantorovič () pochází z hebrejského kantor. Významnými nositeli jsou:\n\n"}
{"id": "1502408", "url": "https://cs.wikipedia.org/wiki?curid=1502408", "title": "Pulujova lampa", "text": "Pulujova lampa\n\nPulujovu lampu sestrojil Ivan Puluj, ukrajinský vynálezce a vlastenec, který se v průběhu svého života zajímal o elektrotechniku. V rámci jedné z jeho prací vytvořil tzv. Pulujovu lampu, která kromě viditelného záření produkovala také rentgenové záření (tehdy nazývané „paprsky X“). Tento vynález byl předveden v roce 1895.\n\nFunkce spočívá ve dvou elektrodách umístěných ve vakuové trubici. Mezi těmito elektrodami je uhlopříčně umístěna antikatoda, ta není vodivě spojená s anodou. Při připojení trubice ke stejnosměrnému proudu katody vypouštějí elektrony, tzv. katodové záření. Elektrony, které dopadnou na antikatodu (antikatoda je pokryta scilitační látkou) změní svou kinetickou energii na energii zářivou. Při tomto procesu vzniká i záření mimo viditelné spektrum, to se označuje jako brzdné záření, které vzniká při dopadu elektronů na atomy pevné látky. Vzniká také tzv. charakteristické záření, která má spojité spektrum a vlnová délka závisí na protonovém čísle materiálu (protonovém čísle) antikatody. Pulujova lampa byla lepším zdrojem rentgenového záření, než měl v roce 1895 Wilhelm Röntgen.\n\n8. listopadu 1895 začal Röntgen pokusy se zářením a 28. prosince napsal předběžnou zprávu „\"O novém druhu paprsků\"“. Poslal ji do žurnálu Würzburgské lékařské společnosti. Toto byla první oficiální a veřejně známá kategorizace rentgenového záření. Röntgen ho označoval paprsky X.\n\nZ tohoto důvodu se do dnešních dní vědci přou, kdo je vynálezcem rentgenu.\n\nIvan Puluj svou práci publikoval v roce 1896, ale podle zdrojů se touto problematikou zabýval již několik let, avšak neoficiálně.\n\n"}
{"id": "1502409", "url": "https://cs.wikipedia.org/wiki?curid=1502409", "title": "Rue de Turenne", "text": "Rue de Turenne\n\nRue de Turenne je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Saint-Antoine\" a končí na křižovatce s \"Rue Charlot\".\n\nUlice vznikla na zakryté stoce, která se nacházela vně městských hradeb Karla V. Trasa tohoto kanálu vedla od \"Rue de la Turenne\" k \"Rue Béranger\" a pokračovala až na začátek \"Rue Montmartre\" a \"Rue du Faubourg-Montmartre\". Poté se přes \"Rue de Provence\" spojila s hlavní kanalizací mimo hradby. Nejprve byla zakryta část u \"Rue Saint-Antoine\" a \"Rue des Francs-Bourgeois\" na počátku 17. století, následovala severní část ulice v polovině 17. století. V roce 1674 se nazývala \"Rue Saint-Louis-au-Marais\", protože vedla k hradební bráně Saint-Louis. Tato brána se objevuje na mapě Paříže kolem roku 1640.\n\n\"Rue Saint-Louis-au-Marais\" spojovala původní ulice \"Rue du Val-Sainte-Catherine\" a \"Rue Saint-Louis\", jichž názvy se také často měnily. Trasu ulice stanovovaly dekrety královské rady z let 1694, 1696, 1698 a 1701.\n\nMinisterská vyhláška z 18. února 1851 spojila \"Rue Boucherat\" s \"Rue Saint-Louis-au-Marais\". Dekretem z 2. října 1865 byla ulice pojmenována po francouzském maršálovi Henrim de La Tour d'Auvergne de Turenne, který měl v ulici palác.\n\nV roce 2007 byla křižovatka mezi \"Rue de Turenne\", \"Rue Charlot\" a \"Rue de Franche-Comté\" přejmenována na \"Place Olympe-de-Gouges\".\n\n\n"}
{"id": "1502411", "url": "https://cs.wikipedia.org/wiki?curid=1502411", "title": "Abhinav Bindra", "text": "Abhinav Bindra\n\nAbhinav Bindra ( ਅਭਿਨਵ ਬਿੰਦਰਾ, * 28. září 1982 Déhrádún) je bývalý indický sportovní střelec soutěžící ve střelbě ze vzduchové pušky. Reprezentoval od roku 1997, jeho trenérkou byla Gabriele Bühlmannová ze Švýcarska. Zúčastnil se pěti letních olympijských her a třikrát postoupil do finále (2004, 2008 a 2016). Stal se prvním indickým olympijským vítězem v individuálním sportu, když získal zlatou medaili v disciplíně 10 m vzduchová puška na LOH 2008 v Pekingu. Vyhrál také mistrovství světa ve sportovní střelbě v Záhřebu v roce 2006 a získal čtyři zlaté medaile na Hrách Commonwealthu. Po letních olympijských hrách v roce 2016, na nichž byl vlajkonošem indické výpravy, oznámil ukončení sportovní činnosti. Vystudoval obchodní administrativu na University of Colorado at Boulder a provozuje obchod se zbraněmi, působí také ve správní radě organizace GoSports Foundation, podporující talentované indické sportovce. Získal cenu Ardžuna, vyznamenání Padma Bhúšán a Modrý kříž Mezinárodní federace sportovní střelby.\n\n"}
{"id": "1502415", "url": "https://cs.wikipedia.org/wiki?curid=1502415", "title": "František Pelikán (manažer)", "text": "František Pelikán (manažer)\n\nFrantišek Pelikán (31. prosince 1855 – 5. září 1921) byl český elektroinženýr a manažer.\n\nPelikán vystudoval elektrotechniku a roku 1878 se stal zaměstnancem Pražských obecních plynáren, které po šesti letech jeho působení v podniku (1884) vybudovaly pokusnou elektrickou stanici. V roce 1894 byl Pelikán jmenován vrchním inženýrem pro oblast elektrotechniky, do jehož gesce spadala správa veřejného pražského osvětlení. O tři roky později (1897) vedlo jím řízené oddělení výstavbu první tramvajové tratě na území Prahy financovanou městem. Dne 1. září 1897 vznikl dopravní podnik nazvaný Elektrické podniky královského hlavního města Prahy a Pelikán byl jmenován jeho prvním vedoucím. Na počátku dvacátého století, roku 1904, se stal ředitelem celého dopravního podniku. Když roku 1906 odcházel do penze, měl za sebou devět let práce pro Elektrické podniky a dalších devatenáct roků elektrotechnické činnosti pro Pražské obecní plynárny.\n\nNa jeho počest pojmenoval Dopravní podnik 1. září 2017 jednu ze svých tramvají typu 15T evidenční číslo 9342 jménem Františka Pelikána.\n"}
{"id": "1502416", "url": "https://cs.wikipedia.org/wiki?curid=1502416", "title": "Balatonszőlős", "text": "Balatonszőlős\n\nBalatonszőlős (vyslovováno [balatonséléš]) je vesnice v Maďarsku v župě Veszprém, spadající pod okres Balatonfüred. Nachází se asi 2 km severozápadně od Balatonfüredu a asi 4 km severozápadně od břehu Balatonu. V roce 2015 zde žilo 624 obyvatel. Dle údajů z roku 2011 tvoří 86,7 % obyvatelstva Maďaři, 1,1 % Němci, 0,5 % Romové, 0,5 % Rumuni a 0,2 % Slovinci.\n\nSousedními vesnicemi jsou Barnag, Pécsely a Tótvázsony, sousedním městem Balatonfüred.\n\n"}
{"id": "1502418", "url": "https://cs.wikipedia.org/wiki?curid=1502418", "title": "Sonáty a partity pro sólové housle", "text": "Sonáty a partity pro sólové housle\n\nSonáty a partity pro sólové housle BWV 1001-1006 jsou cyklem šesti skladeb pro sólové housle Johanna Sebastiana Bacha. Cyklus sestává ze tří sonát a tří partit a je považován za jedno z klíčových děl houslové literatury.\n\nO vzniku a účelu díla nejsou známy žádné informace. Dochoval se pouze krasopisný Bachův rukopis z roku 1720. Již krátce po Bachově smrti se vedly diskuse, zda se jedná o cvičení houslové techniky nebo o skladby určené k veřejnému provádění. Například Bachův syn Carl Philipp Emanuel Bach se ve svém dopisu Bachovu prvnímu životopisci Johannu Nikolausi Forkelovi přiklání spíše k první možnosti.\n\nVe druhé polovině 20. století a ve století 21. patří tento cyklus k repertoáru řady předních houslových sólistů,\n\n\n\n\n\n\n\n\n\n\n"}
{"id": "1502419", "url": "https://cs.wikipedia.org/wiki?curid=1502419", "title": "Kanadská pila", "text": "Kanadská pila\n\nKanadská pila je pila uzpůsobená na hraní hudby. Při hraní hráč pilu drží mezi nohama a druhý konec levou rukou. Pila se rozeznívá třením smyčce o hranu pily. Výška tónů se ovlivňuje zakřivováním pily levačkou.\n"}
{"id": "1502420", "url": "https://cs.wikipedia.org/wiki?curid=1502420", "title": "Dům U Kožešníků (Kadaň)", "text": "Dům U Kožešníků (Kadaň)\n\nDům U Kožešníků (čp. 95) je měšťanský dům stojící na gotických základech v Žatecké ulici (dříve Kovářská) na Starém Městě v Kadani. \n\nDům U Kožešníků v Žatecké ulici (dříve Kovářská) je vystavěn na gotických základech. Ulice, kde se nachází, byla v historii jednou z hlavních dopravních tepen mezi hlavním kadaňským náměstím (nyní Mírové náměstí) a Žateckou branou, ze které se do současné doby zachoval pouze barbakán (předbranní). Od brány vedla cesta k řece Ohři a dále směrem na Žatec a Prahu. V průběhu dějin touto nyní dopravně nevytíženou ulicí putovaly kupecké karavany a pochodovaly spřátelené i nepřátelské armády. Zároveň touto a dále pak Sukovu (dříve Hrnčířskou) ulicí přes Špitálské předměstí procházely průvody s odsouzenci směřující k popravišti za předměstskou Hrnčířskou branou. Kupříkladu dne 22. března 1650 tudy vedl popravčí Hans ze Žatce odsouzeného Noaha, židovského obchodníka, nařčeného z vraždy, jež byla navíc vlivem fanatiků interpretována jako vražda rituální a stala se tehdy antisemitskou a zjevně pochybnou záminkou k diskriminaci a postupné snahy o likvidaci kadaňské židovské komunity. \n\nDům čp. 95 patřil kdysi nejspíše jedné z nejstarších kadaňských měšťanských rodin Kernů. Tento rod se řadil k jistým čtyřiadvaceti starokadaňským měšťanským rodinám. Roku 1896 je jako majitel domu zmiňován Karl Kern, kožešník a kloboučník, který podle historických pramenů nabízel také kožichy, módní čepice, cylindry, elegantní barety a slamáky, domácí pantofle, ale třeba i doplňky k důstojnickým uniformám. Jako vlastník domu je Karl Kern zmiňován i v letech 1916 a 1927 a jeho rodina dům zřejmě vlastnila až do roku 1945. Jeho syn, který se jmenoval také Karl Kern, se v 60. letech 20. století angažoval v Německu ve spolcích vyhnaných kadaňských Němců a roku 1969 dokonce publikoval elegickou báseň při příležitosti k 50. výročí tzv. kadaňského masakru ze dne 4. března 1919. Na přelomu 19. a 20. století v domě navíc fungovala živnost Josefa Fritsche, krejčího, který se podle pramenů specializoval nejen na pánské, ale i chlapecké společenské obleky a na výrobu pánských módních doplňků.\n\nPřesný význam domovního znamení na fasádě domu U Kožešníků zůstává prozatím historikům neznámý. Jedná se o štukatérský reliéf nejspíše ještě z 18. století, dříve pravděpodobně polychromovaný. Nad někdejším výkladcem na fasádě se nachází štít zdobený jakýmsi páskem, dvěma nýty a olistěnou ratolestí. Může se jednat o odkaz na řemeslo platnéřské nebo kovářské, zároveň však s přihlédnutím k řemeslům provozovaným v blízkém okolí je ale možné předpokládat, že znamení zobrazuje výrobek kožený, což by vedlo k předpokladu, že v domě provozoval své řemeslo kožešník. Podle některých teorií je domovní znamení stylizovaný střevíc.\n\nDnešní Žatecká ulice se dříve, a zřejmě už od 15. století, nazývala Kovářská, neboť směřovala skrze Žateckou bránu na Špitálské předměstí, kde svou živnost provozovalo hned několik kovářů, kteří své služby poskytovaly nejen místním, ale především i projíždějícím obchodníkům. Největší kovárna stávala na někdejším Soumarském tržišti neboli Vlašském náměstí. Ta byla zbourána v šedesátých letech 20. století. V horní části ulice měli své dílny a krámky kožešníci. Jednotlivý mistři tohoto řemesla jsou v Kadani zmiňováni již v druhé polovině 15. století a k roku 1530 je v Kadani zmiňován již samostatný cech kožešníků.\n\n"}
{"id": "1502421", "url": "https://cs.wikipedia.org/wiki?curid=1502421", "title": "Wilhelm Feldman", "text": "Wilhelm Feldman\n\nWilhelm Feldman (8. dubna 1868, Zbaraž, dnes Ukrajina – 25. října 1919, Krakov) byl polský literární kritik a historik, publicista, prozaik a dramatik židovského původu, jeden z představitelů období tzv. \"Mladého Polska\". \n\nPocházel z chudé ortodoxní chasidské rodiny, se kterou se roku 1884 názorově rozešel. Žil ve Lvově a v Krakově, sám se vzdělával a provozoval osvětovou činnost v mládežnických demokratických organizacích. Velkou pozornost věnoval židovské otázce, kterou chtěl řešit asimilací. Roku 1895 navštěvoval přednášky na Berlínské univerzitě. \n\nPatřil k zakladatelům studentského časopisu \"Ognisko\" a deníku \"Dziennik Krakowski\" a v letech 1901 až 1914 vydával a redigoval literární a společenský měsíčník \"Krytyka\". Spolupracoval rovněž s redaktorem českého časopisu \"Slovanský přehled\" Adolfem Černým. Politicky byl spjat s haličskými socialistickými reformisty, během první světové války vstoupil do polských legií a podporoval Józefa Piłsudského. V letech 1915-1918 působil s diplomatickým posláním v Berlíně.\n\nJako kritik a publicista byl mluvčím a propagátorem mladopolské literatury, která podle jeho názoru navazovala na romantismus. Psal politické, historické a literárně-kritické studie, je rovněř autorem několika románů a divadelních her.\n\nZemřel na úplavici a byl pochován na Rakowickém hřbitově v Krakově. Těsně před smrtí přijal křesťanství.\n\n"}
{"id": "1502422", "url": "https://cs.wikipedia.org/wiki?curid=1502422", "title": "Balatonvilágos", "text": "Balatonvilágos\n\nBalatonvilágos (vyslovováno [balatonvilágoš]) je velká vesnice a letovisko v Maďarsku v župě Somogy, spadající pod okres Siófok. Nachází se u břehu Balatonu a bezprostředně sousedí se Siófokem. V roce 2015 zde žilo 1 153 obyvatel. Dle údajů z roku 2011 tvoří 81,3 % obyvatelstva Maďaři, 1,5 % Němci, 0,3 % Bulhaři, 0,2 % Romové a 0,2 % Slováci.\n\nSousedními vesnicemi jsou Balatonakarattya, Balatonszabadi a Lepsény, sousedními městy Enying a Siófok.\n\nBalatonvilágos je poměrně mladá vesnice, jelikož vznikla v roce 1961 po odtržení od obce Balatonfőkajár. Až do 1. ledna 2013 patřila župě Veszprém a okresu Balatonalmádi; poté byla přeřazena do župy Somogy a okresu Siófok.\n\nNázev \"Balatonvilágos\" doslovně znamená \"Világoš u Balatonu\". Világoš (maďarsky Világos, rumunsky Șiria) se stal významným sídlem díky kapitulaci u Világoše, která se odehrála 13. srpna 1849.\n\n"}
{"id": "1502423", "url": "https://cs.wikipedia.org/wiki?curid=1502423", "title": "Dům U Kozoroha (Kadaň)", "text": "Dům U Kozoroha (Kadaň)\n\nDům U Kozoroha (čp. 102) je měšťanský dům ve Sládkově ulici (dříve Sladká) na Starém Městě v Kadani.\n\nDům U Kozoroha je původně gotický dům, následně přestavovaný ve stylu renesančním a později barokním. Naposledy dům vyhořel při velkém požáru města Kadaně v roce 1811 a byl poté zásadně rekonstruován. Od roku 1857 dům vlastnila rodina Heinrichových pocházející z obce Jilmová v Krušných horách. Wilhelm Heinrich (1851–1938) je v písemných pramenech zmiňován jako významný obchodník s dobytkem. Kolem roku 1894 se v domě U Kozoroha také objevují záznamy o krejčovské provozovně Kathariny Kowarschik. Od Wilhelma Heinricha dům v roce 1925 koupili manželé Raimund a Anna Puntzetovi, kteří již dříve přišli do Kadaně z Teplicka. Raimund Puntzet byl vyhlášený pekařský mistr k němuž chodila pro pečivo celá Sladká ulice včetně vojáků z kasáren na Kadaňském hradě. Jeho dcera Puntzeta Irmgard, jež se roku 1920 v Kadani narodila, studovala v Praze, kde poté v letech 1939–1940 pracovala jako zdravotní sestra. V domě U Kozoroha bydleli krátce v podnájmu rovněž manželé Ing. Ernst Michalitschke (1891–1969) a Rosa-Ruth Michalitschke, jimž se zde roku 1923 narodila dcera Ingeborg. Ingeborg zůstala i po Druhé světové válce a vyhnání většiny německých obyvatel z pohraničí v Kadani. Po roce 1945 dům chátral, teprve v sedmdesátých letech 20. století by zrekonstruován svými novými majiteli, rodinou Novotných.\n\nNad portálem domu čp. 102 je obdélníkové pískovcové domovní znamení s kozorohem. Koncem sedmdesátých let 20. století jej vytvořil majitel domu Petr Novotný, kadaňský restaurátor a výtvarník. V křesťanské ikonografii měl kozoroh či kozel negativní význam, neboť symbolizoval hříšnou žádostivost a obecně pak společenství zavržených. V renesančním 16. století se díky oblibě antické mytologie a horoskopů stal kozoroh naopak velmi populárním jakožto jedno ze znamení zvěrokruhu. Jako své emblematické zvíře jej například užívali toskánský velkovévoda Cosimo I. Medicejský († 1574) nebo římský císař a český král Rudolf II. († 1612), oba podporovatelé věd a umění.\n\nSládkova ulice, ve které se dům U Kozoroha nachází, ve středověku nesoucí jméno Sladká, byla hlavním kadaňským centrem perníkářů a výrobců koláčů a jiných sladkostí. Na přelomu 16. a 17. století se v pramenech objevuje například koláčník Lorentz Pfefferkorn se svou manželkou Walpurgou, jejichž koláče byly oblíbené i za hranicemi města. Kadaňské cukrářské speciality se tehdy vyvážely do hornických měst českého a saského Krušnohoří, zejména do Přísečnice, Jáchymova, Annabergu a Marienbergu. K roku 1612 se název ulice objevuje v podobě Sladká díra, což mohlo odkazovat k tomu, že v její části přiléhající ke kadaňskému hradu se skutečně nacházel hluboký příkop. Alternativním vysvětlením názvu by mohla také být skutečnost, že se v ulici nacházelo kromě hostinců také mnoho nevěstinců.\n\n"}
{"id": "1502424", "url": "https://cs.wikipedia.org/wiki?curid=1502424", "title": "Balinka (Maďarsko)", "text": "Balinka (Maďarsko)\n\nBalinka () je vesnice v Maďarsku v župě Fejér, spadající pod okres Mór. Nachází se asi 2 km jihozápadně od Bodajku a asi 8 km jihozápadně od Móru. V roce 2015 zde žilo 891 obyvatel. Dle údajů z roku 2011 tvoří 79,6 % obyvatelstva Maďaři, 6,2 % Němci, 0,5 % Rumuni a 0,4 % Bulhaři.\n\nSousedními vesnicemi jsou Bakonycsernye a Nagyveleg, sousedními městy Bodajk a Mór.\n\n"}
{"id": "1502425", "url": "https://cs.wikipedia.org/wiki?curid=1502425", "title": "Seznam brněnských tramvají pojmenovaných po osobnostech", "text": "Seznam brněnských tramvají pojmenovaných po osobnostech\n\nSeznam brněnských tramvají pojmenovaných po osobnostech představuje přehled všech tramvají, jež se Dopravní podnik města Brna rozhodl pojmenovat po některé z osobností. Patronem vozu je navíc zpravidla jedna z brněnských městských částí, popřípadě samotné město.\n\n"}
{"id": "1502430", "url": "https://cs.wikipedia.org/wiki?curid=1502430", "title": "Place du Marché-Sainte-Catherine", "text": "Place du Marché-Sainte-Catherine\n\nPlace du Marché-Sainte-Catherine je náměstí v Paříži ve 4. obvodu.\n\nNáměstí bylo založeno na základě patentu z 15. dubna 1783 na místě bývalého kláštera Sainte-Catherine-du-Val-des-Écoliers. Náměstí nechal vytvořit Henri Lefèvre d'Ormesson.\n\nNáměstí je obklopeno budovami postavenými kolem roku 1787, které tvoří homogenní celek. Uprostřed jsou vysázené bílé moruše z Číny.\n\nKolem náměstí vedou ulice \"Rue Caron\", \"Rue Necker\", \"Rue d'Ormesson\" a \"Rue de Jarente\".\n\n"}
{"id": "1502431", "url": "https://cs.wikipedia.org/wiki?curid=1502431", "title": "Přádelna a barevna bratří Grohmannů", "text": "Přádelna a barevna bratří Grohmannů\n\nPřádelna a barevna bratří Grohmannů se nacházela na Tovární ulici 4 v Bystřanech, okres Teplice. Objekt byl v roce 2010 navržen na prohlášení za kulturní památku ČR. V roce 2014 Ministerstvo kultury ČR ukončilo řízení a objekty za památku neprohlásilo. V roce 2014 byly objekty přádelny bavlny a barevny zbourány.\n\nV roce 1866 získali dva bratři Martin (1840–1914) a Theodor (1844–1919) Grohmannové živnostenské povolení na provoz barvírny v Bystřanech na Teplicku. Do Bystřan donesli technologii barvení příze na červeno. Podnik byl rozšířen na výrobu přízí i jiných barev. V letech 1906–1907 nechali postavit přádelnu na zpracování egyptské bavlny. Projektantem secesní budovy byl Johann David Ferber, stavitel z Teplic. Ocelovou nýtovanou konstrukci dodala firma Franz Zimmermann z Werdau v Sasku. Textilní stroje pocházely od firmy Dobson & Barlow, Bolton, Lancashire. V roce 1910 byla vystavěn přízemní šedový sál barevny a kotelna se zdobným komínem stejným architektem. V roce 1940 závod převzali bratři Fischerové z Varnsdorfu. Po ukončení druhé světové války v roce 1945 byl závod znárodněn a v roce 1950 začleněn do národního podniku KORDA Horní Litvínov. Následně až do devadesátých let 20. století Elektrotechnickým závodům Teplice, pak akciové společnosti ETZ Bystřany. Od roku 2000 byly objekty závodu nevyužívány, vlastníkem se stala akciová společnost Kogresové centrum ILF. V roce 2010 byly zbourány objekty šedový sál a kotelna. V roce 2010 byl podán na Ministerstvo kultury ČR návrh na prohlášení za kulturní památku České republiky pro objekt secesní přádelny. V roce 2014 bylo vydáno rozhodnutí o neprohlášení. V únoru 2014 byla zahájena demolice objektu.\n\nPřádelna byla čtyřpodlažní budova. Konstrukci tvořil ocelový nýtovaný skelet a omítané zdivo. Ve stěnách byly prolomeny pravidelně rozmístěné prosklené plochy. Fasády byly členěny pilastry, nejvíce zdobené geometrickým vzorem bylo vchodové průčelí na severovýchodní straně. Schodišťové rizality ukončovaly dvě výrazné věže. Jedna prašná – sloužila k odvětrávání a v druhé bylo schodiště. Fasády byly bohatě zdobeny štukovou výzdobou. Vnořené sloupy do fasády, které procházely jednotlivými podlažími, vystupovaly nad horní římsu, kde byly ukončeny zdobnou hlavicí. Interiér byl učen výrobními halami v jednotlivých podlažích propojených třemi schodišti v rozích budovy.\n\nU kotelny byl komín postavený v roce 1910 spolu s kotelnou a šedovým sálem. Komín má hranolovou podstavu s pilastry bohatě zdobenými štukovým dekorem. Je postaven z režného cihelného zdiva. Výška komína je 47 metrů, byl vyšší o deset metrů. Byl ukončen zdobnou hlavicí (barevný dekor), která v průběhu let byla ubourána.\n\n"}
{"id": "1502434", "url": "https://cs.wikipedia.org/wiki?curid=1502434", "title": "Andi Mack", "text": "Andi Mack\n\nAndi Mack je americký rodinný komediálně-dramatický televizní seriál vysílaný na Disney Channel. Seriál vytvořila Terri Minsky a první díl měl premiéru 7. dubna 2017.\n\n\n\n"}
{"id": "1502435", "url": "https://cs.wikipedia.org/wiki?curid=1502435", "title": "Martin Hlaváček (politik)", "text": "Martin Hlaváček (politik)\n\nMartin Hlaváček (* 14. ledna 1980 Praha) je český politik, ekonom a manažer, v roce 2012 náměstek ministra zemědělství ČR, od roku 2019 poslanec Evropského parlamentu, nestraník za hnutí ANO 2011.\n\nAbsolvoval Českou zemědělskou univerzitu v Praze (získal titul Ing.), studoval i na univerzitě ve španělské Seville.\n\nPo škole zamířil do diplomacie, působil na české ambasádě v řeckých Aténách, v roce 2005 přešel na Stálé zastoupení České republiky při Evropské unii v Bruselu, kde vedl úsek zemědělství a životního prostředí. Podílel se na vyjednávání společné zemědělské politiky EU nebo zajištění ochrany tradičních českých produktů.\n\nOd ledna do října 2012 byl náměstkem ministra zemědělství ČR Petra Bendla (ODS) pro zemědělskou a rybářskou politiku EU, poté zamířil do soukromého sektoru. V letech 2013 až 2015 působil jako člen představenstva a ředitel vnějších vztahů v tabákové společnosti Philip Morris. \n\nMartin Hlaváček žije v Praze.\n\nVe volbách do Evropského parlamentu v květnu 2019 byl zvolen jako nestraník za hnutí ANO 2011 europoslancem, když figuroval na 3. místě kandidátky hnutí.\n\n25. února 2020 byl pověřen premiérem Andejem Babišem aby hájil pozici ANO, která je dle slov A. Babiše souhlasná s návrhem na zrušení klecových chovů v ČR. Hlaváček do té doby byl naopak píše zastáncem ekonomické varianty chovů. Ještě dne 23.února 2020 byl autorem lobbistického článku pro podporu klecových chovů na serveru iDNES, který spadá pod vydavatelství Marfa ve svěřeneckých fondech A. Babiše.\n"}
{"id": "1502436", "url": "https://cs.wikipedia.org/wiki?curid=1502436", "title": "Martin Hlaváček", "text": "Martin Hlaváček\n\nJméno a příjmení Martin Hlaváček má více nositelů:\n\n"}
{"id": "1502437", "url": "https://cs.wikipedia.org/wiki?curid=1502437", "title": "Převod", "text": "Převod\n\nPřevod je část stroje, která přenáší mechanickou energii a točivý moment z hnacího hřídele na hřídel hnaný, často se změnou rychlosti otáčení. Poměr mezi otáčkami hnacího a hnaného kola se rovná obrácenému poměru průměrů hnaného a hnacího kola, u ozubených převodů také poměru počtu zubů obou kol. Energie se může přenášet třením na obvodě kol, vnějším nebo vzácněji vnitřním ozubením kol nebo koly (řemenicemi) opásanými řemenem. Má-li hnací kolo větší průměr než hnané, je to převod do rychla, má-li naopak hnací kolo menší průměr než hnané, je to převod do pomala (redukce). Oba hřídele mohou být rovnoběžné a převod je pak rovinný, kdežto pokud se jejich osy protínají, je to převod úhlový, nejčastěji s úhlem 90°. Pokud se přenosu účastní dvě kola a dva hřídele, je to převod jednoduchý, převod s více hřídeli a koly je převod složený. Převodový poměr složeného převodu je roven součinu převodových poměrů všech párů kol, které se přenosu účastní. Ozubené převody se často sdružují do převodových skříní čili převodovek, běžné například automobilové převodovky umožňují i stupňovitou změnu převodového poměru. \n\nPři volbě a konstrukci převodů se sledují tyto hlavní parametry:\n\n\n\n"}
{"id": "1502438", "url": "https://cs.wikipedia.org/wiki?curid=1502438", "title": "Kostel svatého Havla (Hošťalovice)", "text": "Kostel svatého Havla (Hošťalovice)\n\nKostel svatého Havla (lat. \"Gallus\") je filiální, raně gotický kostel z doby kolem roku 1300, s věží v historizující podobě přistavěnou roku 1870. Kostel je dominantou obce Hošťalovice v okrese Chrudim v Pardubickém kraji. Památka uměleckohistoricky cenná nejen kvalitou své architektury, ale i gotickými nástěnnými malbami v presbytáři (od roku 1903 zabílenými).\n\nKostel stojí na jižním okraji Hošťalovic při silnici III. třídy 33744 na mírné vyvýšenině, kdysi opatřené příkopem, který je dones patrný na severní straně. Místo, kde kostel stojí, nebylo jeho zřizovateli vybráno náhodně. U západní strany kostela byla křižovatka důležitých stezek. Dnešní silnice vedoucí přes Březinku a Bílý Kamen kopíruje původní středověkou stezku od kostela směrem na západ k Čáslavi, druhá stezka, které se říkávalo \"Ronovačka\", vedla jižním směrem, Vícemilickým průsmykem, přes Licoměřice (tehdy Vícemilice) do Ronova nad Doubravou. Obě tyto stezky tvořily větve důležité obchodní, tzv. Libické stezky, spojující Čechy s jižní Moravou. Od kostela směrem východním vedla další stezka, kterou kopíruje dnešní silnice do Heřmanova Městce. Tato stezka tvořila, s již popsanými stezkami, spojnice mezi Libickou stezkou a nejvýznamnější obchodní, tzv. Českou stezkou, někdy též nesprávně nazývanou Trstenickou stezkou, spojující Čechy, Moravu a navazující na Dunajskou stezku. Stopy toho, že před kostelem byla v minulosti tak významná křižovatka obchodních stezek, však již nejsou patrné. \"Ronovačka\" vzala za své při scelování polí do gigantických lánů a z mapy zmizela kolem roku 1975. Její poslední zbytky jsou patrné jen v lesních porostech v průsmyku nad Licoměřicemi.\n\nJednolodní zděná hladce omítaná stavba s odsazeným pětibokým presbytářem s opěrnými odstupňovanými pilíři nahoře se stříškou. Čtvercová sakristie je na severní straně vedle presbytáře. V jižním boku lodi je lomený portál s ostěním. Východní okno lomené špaletované s profilovaným ostěním. Ostatní okna jsou upravená. Původní zvonice byla dřevěná. Podle půdorysu v indikační skice stabilního katastru z roku 1838 stála u jižního boku lodě. Jiný pramen uvádí, že zvonice byla umístěna ve střeše nad lodí. Dne 24. června 1863 byl položen základní kámen k nové věži na západní straně. Nová věž s bočními přístavky byla dokončena v roce 1864, včetně zavěšení zvonů a umístění věžních hodin. Ty původně sloužily v kostele v Heřmanově Městci, odkud je obec zakoupila za 100 zlatých.\n\nPresbytář je zaklenutý křížovou, žebrovou klenbou. Žebra hruškovitého profilu vycházejí z jehlancových konzol a protínají se ve válcovém, profilovaném svorníku. V presbytáři jsou na stěnách původní gotické kresby, které však byly v roce 1903 zabíleny. Presbytář přechází do lodi triumfálním obloukem. Loď je hladká, s plochým stropem. Sakristie je rovněž zaklenutá křížovou klenbou. Přístavky u věže zřejmě sloužily jako márnice. Nad západním vstupem do lodě byl vybudován dřevěný kůr.\n\nHlavní oltář je dřevěný, vyřezávaný. Původně byl opatřen obrazem malovaným na dřevě, ale v roce 1876 ho nahradil obraz sv. Havla od malíře Müllera z Chrudimi. V roce 1957 byl v lodi kostela instalován u jižní zdi ještě jeden menší, mariánský oltář. V roce 1993 došlo ke vloupání do kostela, při kterém bylo ukradeno šest soch z 18. století.\n\nKostel měl dva zvony. Větší, o průměru 89 cm, byl odlit roku 1557. Dosvědčuje to reliéfní nápis odlitý na zvonu:\n\nMenší zvon o průměru 69 cm pocházel ze zvonařské dílny Ondřeje Ptáčka z Kutné Hory. V koruně byl opatřen nápisem bez data vzniku:\n\nBěhem první světové války byl tento zvon sejmut a roztaven pro válečné účely. Stejný osud měl potkat i větší zvon v době druhé světové války. Byl však zachráněn a po válce opět slavnostně zavěšen.\n\nKostel je obklopen hřbitovem, kde se pohřbívá od nepaměti. Výjimku tvořila léta 1845 až 1877, kdy kostel a hřbitov pustl. Po tyto roky se pohřbívalo v Turkovicích při kostele sv. Martina. Celý areál je obehnán kamennou zdí s brankami na východní a západní straně.\n\nPodle slohu rané gotiky vše nasvědčuje tomu, že byl kostel postaven kolem roku 1300. Přesný rok ani zřizovatele, či stavitele se nepodařilo zjistit. První písemná zmínka je z roku 1390, že \"jmenuje se Petr pleban kostela v Hošfalovicích, který místo své směnil s Mikulášem plebánem kostela v Stusyni u blízkého Ronova\". V dobách husitských válek a pobělohorské době Hošťalovická i Turkovická plebánie zanikly. Kostel pustl a upadal v zapomnění. Až v roce 1720 se snažil majitel podhořanského panství zřídit v Hošťalovicích faru, ale církevní administrativa rozhodla zřídit farní kostel v Turkovicích a kostel v Hošťalovicích se stal kostelem filiálním. V první polovině 19. století kostel opět chátral. Poslední bohoslužba se zde konala v roce 1845. Všechen cenný inventář byl převezen do Turkovic. Rozsáhlé opravy a dostavba proběhly až v druhé polovině 19. století. Za finančního přispění farníků z Hošťalovic, Březinky, Bílého Kamena, Licomělic a Holotína práce realizoval a řídil stavitel Jan Voleník z Choltic. Obnovený kostel byl znovu vysvěcen 23. října 1876. V roce 1901 byla vyměněna značně poškozená původní šindelová krytina za cementové tašky a věž byla opatřena plechovou střechou. Během první světové války ale kostel opět pustl. Katastrofou byla vichřice, která se obcí prohnala 15. srpna 1922. Značně poškodila střechu kostela a zcela strhla střechu věže i s krovy. Díky sbírkám a obětavosti farníku se podařilo kostel opět opravit. K dalším opravám a údržbě došlo až v roce 1957. Opět díky finančním sbírkám byl opraven zcela zpustlý interier. Byla zavedena elektřina, byl pořízen postranní oltář, obrazy křížové cesty, harmonium a byl opět zprovozněn kůr. Nejrozsáhlejší opravy exteriéru i interiéru proběhly v letech 1991-1996. Dne 14. listopadu 1993 byl kostel sv. Havla znovu vysvěcen královéhradeckým biskupem Karlem Otčenáškem.\n"}
{"id": "1502453", "url": "https://cs.wikipedia.org/wiki?curid=1502453", "title": "Igor Müller", "text": "Igor Müller\n\nIgor Müller (* 1969 Nové Město na Moravě) je sklářský mistr, zakladatel sklárny Glass Studio Müller v Holicích.\n\nIgor Müller se narodil v Novém Městě na Moravě. Absolvoval studium na Střední umělecko-průmyslové škole sklářské v Železném Brodě – obor hutní zpracování skla. Pod vedením akademického sochaře Pavla Ježka a sklářského mistra Stanislava Šimůnka získal zkušenosti a dovednosti sklářského mistra. Dále rozvíjel své umění v několika sklárnách v Čechách a na Moravě. V letech 1994–1997 byl angažován v USA ve státě Vermont – Simon Pearce Glass Company. Po návratu do Čech zakládá v roce 1998 vlastní sklárnu Glass Studio Müller v Holicích. Sklárna produkuje repliky secesního a renesančního skla, vlastní uměleckou tvorbu a spolupracuje s umělci a návrháři na výrobě uměleckého skla podle jejich návrhů. Vyrábí i umělecké sklo na zakázku. Drží se ve své tvorbě tradičních technologií a osvědčených postupů. Igor Müller patří v současnosti mezi nejlepší skláře v ČR. Umělecké sklo ze sklárny Glass Studio Müller v Holicích má více než 20letou tradici výroby hutních sklářských výrobků v Čechách. Produkce sklárny je komerčně velice úspěšná a oblíbená. \n"}
{"id": "1502461", "url": "https://cs.wikipedia.org/wiki?curid=1502461", "title": "Hitler Has Only Got One Ball", "text": "Hitler Has Only Got One Ball\n\n\"Hitler Has Only Got One Ball\" (“Hitler má jenom jedno varle”) je britská píseň z druhé světové války, která zesměšňuje nacistické vůdce odkazem na jejich varlata. Existuje více variant textu čítajících čtyři verše k melodii “Colonel Bogey March”. \n\nMnožství existujících verzí, včetně těch obscénních, dokládá nadšení, s nímž byl popěvek přijat britskou armádou. Následně se píseň coby symbol vzdoru proti nacistickému režimu Adolfa Hitlera ujala i v ostatních odvětvích britských ozbrojených sil a mezi civilisty. \n\nJedna z populárnějších variant písně se objevuje i ve filmu \"Tmavomodrý svět\": \n\"Hitler jen jedno varle má, Goring má dvě, však malinká, Himmler je na tom stejně A chudák Goebbels ten žádné nemá.\"\n\nVe filmu \"John Rabe – Ctihodný občan Třetí Říše\" zpívá jednu z variant písně Steve Buscemi.\n"}
{"id": "1502470", "url": "https://cs.wikipedia.org/wiki?curid=1502470", "title": "Roman Lvovič Merklin", "text": "Roman Lvovič Merklin\n\nRoman Lvovič Merklin (rusky Роман Львович Мерклин; 11. srpna 1909, Orša – 15. února 1971, Moskva) byl ruský paleontolog.\n\nV roce 1937 absolvoval biologickou fakultu Leningradské státní univerzity a nastoupil do Paleontologického ústavu Akademie věd SSSR, kde pracoval pod vedením Romana Fjodoroviče Gekkera. Po dobu druhé světové války se účastnil bojů. V roce 1945 se vrátil do Paleontologické ústavu, kde v roce 1948 obhájil kandidátskou práci. Účastnil se výzkumných expedic, v letech 1951 až 1967 vedl práce v Zakaspicku. Vyučoval paleontologii na několika vzdělávacích institucích.\n\nPředmětem jeho výzkumu byli miocénní mlži. Podílel se na asi 80 publikacích, z toho 6 monografiích.\n"}
{"id": "1502472", "url": "https://cs.wikipedia.org/wiki?curid=1502472", "title": "Jim Sheridan", "text": "Jim Sheridan\n\nJim Sheridan (* 6. února 1949 Dublin) je irský filmový režisér, scenárista a producent. Jeho nejúspěšnějším snímkem je drama \"Ve jménu otce\" z roku 1993, za nějž získal Zlatého medvěda na filmovém festivalu v Berlíně. Byl za něj nominován i na cenu BAFTA a na Oscara, za režii i adaptovaný scénář (zpracovávající autobiografickou předlohu Gerry Conlona, který byl odsouzen za terorismus v řadách Irské republikánské armády, ale po patnácti letech ve vězení byl očištěn). Na Oscara byly nominovány i snímky \"Moje levá noha\" (1989) a \"In America\" (2002). Film \"Boxer\" (1997) byl nominován na Zlatý glóbus v kategorii režie. Známé je i filmové drama o milostném trojúhelníku \"Bratři\" z roku 2009. Jeho oblíbeným hercem je Daniel Day-Lewis, který za výkon v Sheridanově snímku \"Moje levá noha\" získal svého prvního hereckého Oscara. Sheridan vystudoval na University College v Dublinu a navštěvoval i New York University film school.\n\n\n \n"}
{"id": "1502474", "url": "https://cs.wikipedia.org/wiki?curid=1502474", "title": "Větrný mlýn (Rudice)", "text": "Větrný mlýn (Rudice)\n\nVětrný mlýn holandského typu se nachází v obci Rudice, okres Blansko. V roce 1964 byl zapsán do Ústředního seznamu kulturních památek ČR.\n\nVětrný mlýn byl postaven v roce 1865 Matějem a Františkou Ševčíkovými. Mlýn se nachází jihovýchodně od obce na kopci v nadmořské výšce 510 m na okraji Drahanské vrchoviny. V roce 1922 byla vyměněna modřínová hřídel. V roce 1925 bylo vichřicí zničeno větrné kolo. Mlýn po havárii byl převeden na elektrický pohon. V období druhé světové války byl mlýn zapečetěn a v roce 1945 zrušeno mlecí právo. V roce 1947 byla střecha pokryta plechem. Od roku 1960 vlastnil mlýn ONV Blansko. Od roku 1968 o zchátralý mlýn se sedmnácti trhlinami ve zdivu a bez zbytků mlecího zařízení se začali starat manželé Vaverkovi z Brna. Mlýn byl opraven. V roce 1973 byl ve střeše obnoven vikýř a později osazen borovicovou hřídelí a větrným kolem. To bylo v roce 1987 zničeno bouří, ale záhy bylo obnoveno. Dne 13. srpna 1994 bylo ve mlýně otevřeno muzeum.\n\nO větrném mlýně v Rudici se vypráví legenda o ženě, která přišla do okolí mlýna pást kozu. Jelikož si ale zapomněla kolík, ke kterému by kozu přivázala, rozhodla se jí přivázat k peruti kola větrného mlýna. Následně se vrátila pro kolík, jenže mezitím začal foukat vítr a jak se kolo otáčelo, zůstala koza viset v nejvyšším bodě otočky kola. I přes snahu vesničanů nebyla koza zachráněna a byla nakonec utracena a snědena.\n\nVětrný mlýn je třípodlažní válcová zděná neomítaná stavba holandského typu postavená z lomového kamene na kruhovém půdorysu. Stavba je zakončena kuželovou šindelovou střechou na dřevěném bedněném věnci ukončenou vodorovným hřebenem. Vnitřní vybavení se nedochovalo. Okna jsou zasazena v hlazených omítkových šambránách. Stropy jsou dřevěné trámové s fošnovým záklopem. \nVe mlýně se nachází muzeum věnované historii obce Rudice, mineralogii, speleologii, železářství a hornictví.\n\nStálá muzejní expozice je rozdělena do tří částí, které se nacházejí v přízemí, v prvním a druhém poschodí.\n\nV přízemí je expozice představující bydlení v 19. a 20. století a videoprojekce s jeskyňářskou tématikou. V prvním poschodí je sbírka minerálií a expozice hutnictví železa a hornictví v Rudici. Druhé poschodí je věnováno speleologii.\n\nV blízkosti mlýna se nachází geopark Rudice s ukázkami hornin Moravského krasu a Drahanské vrchoviny.\n\n"}
{"id": "1502478", "url": "https://cs.wikipedia.org/wiki?curid=1502478", "title": "Třída L&amp;T", "text": "Třída L&amp;T\n\nTřída L&T je třída rychlých hlídkových člunů indické pobřežní stráže. Mezi jejich úkoly patří pobřežní hlídkování, protipašerácké operace a mise SAR. Celkem bylo objednáno 54 člunů této třídy. Zahraničními uživateli třídy jsou Mosambik a Seychely.\n\nPlavidla vyvinula a staví indická loděnice Larsen & Toubro v Bombaji. Dne 22. března 2010 získala první zakázku na 36 plavidel, na kterou 22. ledna 2013 navádala druhá objednávka na 18 plavidel. Celkem tedy bylo objednáno 54 člunů této třídy. Prototypové plavidlo C-401 bylo do služby přijato 20. prosince 2012. Dne 14. června 2018 byl dodán v pořadí čtyřicátý člun C-440.\n\nČluny mají trup ze slitin hliníku. Kromě 13 členů posádky mohou převážet až 10 dalších osob. Jsou vybaveny 4,7metrovým člunem RHIB. Výzbroj tvoří jeden 12,7mm a jeden 7,62mm kulomet. Pohonný systém tvoří dva diesely Caterpillar Marine Power Systems 3516C pohánějící dvě vodní trysky Marine Jet Power (MJP). Nejvyšší rychlost dosahuje 45 uzlů. Dosah je 500 námořních mil při rychlosti 20 uzlů.\n\n\n\n"}
{"id": "1502479", "url": "https://cs.wikipedia.org/wiki?curid=1502479", "title": "Třída Lejtěnant Ilin", "text": "Třída Lejtěnant Ilin\n\nTřída Lejtěnant Ilin (jinak též třída Kapitan Izylmetěv) byla třída torpédoborců ruského carského námořnictva z doby první světové války. Celkem bylo postaveno pět jednotek této třídy, přičemž další tři zůstaly nedokončeny. Nasazeny byly v první světové válce a některé také v druhé světové válce. Zahraničními uživateli třády byly Estonsko a Peru.\n\nRozestavěno bylo osm jednotek této třídy. Do konce první světové války byly dokončeny tři, přičemž ve druhé polovině 20. let byly pro sovětské námořnictvo dostavěny ještě dva torpédoborce. Stavba zbývajících tří torpédoborců byla zrušena roku 1916. Později byly orzebrány.\n\nJednotky třídy \"Lejtěnant Ilin\":\nTorpédoborce \"Rykov\" a \"Karl Libknecht\", dokončené ve 20. letech, byly vyzbrojeny čtyřmi 102mm kanóny, jedním 76mm kanónem, dvěma 7,62mm kulomety Maxim, třemi trojhlavňovými 457mm torpédomety a až 50 minami. Pohonný systém měl výkon 31 500 hp. Tvořily jej dvě parní turbíny Brown-Boveri a pět kotlů Vulkan, pohánějících dva Lodní šrouby. Nejvyšší rychlost dosahovala 34 uzlů. Dosah byl 1800 námořních mil při rychlosti 16 uzlů.\n"}
{"id": "1502484", "url": "https://cs.wikipedia.org/wiki?curid=1502484", "title": "Židovský hřbitov v Lipanech", "text": "Židovský hřbitov v Lipanech\n\nŽidovský hřbitov v Lipanech byl založen v první polovině 19. století. V současnosti se tam nepohřbívá. Hřbitov se nachází v ulici Polná. Je známý i jako nový židovský hřbitov. Podle Památkového úřadu SR vznikl kolem roku 1855.\n\nPřed vznikem tohoto hřbitova místní židovská obec pohřbívala zesnulé na hřbitově v obci Brezovica. Od roku 1840 ve městě působilo pohřební bratrstvo (Chevra kadiša). V roce 2005 provedlo detašované pracoviště Ústředního svazu židovských obcí v Slovenské republice v Banské Bystrici rekonstrukci hřbitova. Obsahuje asi 150 náhrobků, náhrobní kameny pocházejí z poloviny 19. století.\n\n17. července 2000 byl rozhodnutím MK SR-1610 / 99-400 prohlášen za kulturní památku.\n"}
{"id": "1502488", "url": "https://cs.wikipedia.org/wiki?curid=1502488", "title": "Kakogawa (Hjógo)", "text": "Kakogawa (Hjógo)\n\nKakogawa ( \"加古川市\") je japonské město na jihu ostrova Honšú v prefektuře Hjógo. Žije zde přes 266 tisíc obyvatel. Město leží na železniční křižovatce mezi městy Himedži, které je vzdálené zhruba 10 minut jízdy vlakem společnosti Japan Railways Group, Kóbe je pak vzdálené přibližně 30 minut jízdy a Ósaka 50 minut jízdy.\n\n"}
{"id": "1502497", "url": "https://cs.wikipedia.org/wiki?curid=1502497", "title": "Hrvatski telekom Prva liga 2018/19", "text": "Hrvatski telekom Prva liga 2018/19\n\nPrva hrvatska nogometna liga 2018/19 (oficiálně nazvaná podle sponzora Hrvatski telekom Prva liga) byla 28. ročníkem nejvyšší chorvatské fotbalové soutěže. Zúčastnilo se jej deset klubů.\n\n23. dubna 2018 chorvatská fotbalová federace oznámila první vlnu udělení licencí pro ročník 2018-19. Pro tuto sezonu obdrželo nejvyšší licenci pouze 8 klubů: Dinamo Záhřeb, Gorica, Hajduk Split, Inter Zaprešić, Lokomotiva, Osijek, Rijeka a Slaven Belupo. Všechny tyto týmy (až na Goricu) také obdržely licenci pro účast v soutěžích UEFA. Ve druhé fázi rozdávání licencí se kluby, které ji ještě neměly, mohly proti rozhodnutí odvolat.\n"}
{"id": "1502498", "url": "https://cs.wikipedia.org/wiki?curid=1502498", "title": "Jacob Leyssens", "text": "Jacob Leyssens\n\nJacob Leyssens nebo Jacob Lyssens (1661 Antverpy – 1710 Antverpy) byl vlámský malíř a dekoratér. Malovat se učil v Antverpách, poté strávil dlouhou dobu v Římě. Po návratu do Antverp působil jako malíř a dekoratér a spolupracoval tam s prominentními malíři, jako byl Gaspar Peeter Verbruggen mladší nebo Jan Baptista Bosschaert.\n\nJacob Leyssens se učil malovat u Petera Ykense v roce 1674. Jako mladý odcestoval do Říma. Tam je zmiňován v roce 1680. Stal se členem Bentvueghels, sdružení především nizozemských a vlámských umělců pracujících v Římě. Dostal zde přezdívku \"Notenkraker (Louskáček)\". Stal se tak pravděpodobně jedním z nejmladších členů, kteří se kdy stali členy Bentvueghels. Těžká finanční situace jeho otce jej přiměla k návratu do Antverp. Tam byl v roce 1698 přijat jako \"wijnmeester\" (mistr vína) do cechu sv. Lukáše. Tato funkce byla vyhrazena pouze pro syny členů cechu. To dokazuje, že jeho otec byl v té době také členem cechu. V Antverpách působil Leyssens jako malíř a dekoratér v letech 1698–1710.\n\nJe známo jen několik jeho děl, z nichž jedno je ve sbírce Ermitáže v Petrohradě. Pracoval v mnoha prominentních rezidencích a budovách v Antverpách, kde vyzdobil stěny i stropy. Je známo, že spolupracoval i s dalšími uměleckými osobnostmi jako Jan Baptist Bosschaert nebo Gaspar Peeter Verbruggen mladší, který maloval obrazy s květinami a ovocem. Leyssens byl také úspěšným malířem zátiší s ovocem. Nizozemský životopisec Jacob Campo Weyerman uvádí, že Jacob Leyssens byl i malířem obrazů s historickými náměty. Obraz s náboženskou tématikou \"Svatý Josef s malým Ježíšem (St. Joseph with the Child Jesus)\" byl uveden v soupisu majetku po smrti J. J. Moretuse. V roce 1876, když bylo Plantin-Moretus Museum prodáno městu, dostal se tento obraz do Antverp.\n"}
{"id": "1502500", "url": "https://cs.wikipedia.org/wiki?curid=1502500", "title": "Kaple svaté Rodiny", "text": "Kaple svaté Rodiny\n\nKaplí zasvěcených Svaté rodině je více:\n\n"}
{"id": "1502504", "url": "https://cs.wikipedia.org/wiki?curid=1502504", "title": "Abacie", "text": "Abacie\n\nAbacie (\"Abatia\") je biologický rod rostlin sestávající z deseti druhů a patřící do čeledi vrbovitých. Jedná se o stromy se vstřícnými listy, rostoucí ve Střední a Jižní Americe.\n\nListy druhů \"Abatia parviflora\" a \"Abatia rugosa\" jsou v Peru tradičním zdrojem černého barviva.\n\n"}
{"id": "1502508", "url": "https://cs.wikipedia.org/wiki?curid=1502508", "title": "Petra Bryant", "text": "Petra Bryant\n\nPetra Bryant, vlastním jménem Petra Štefanidesová (* Rychnov nad Kněžnou) je anglická herečka, spisovatelka a scenáristka českého původu. Je známá z losangeleské komedie \"For the Love of George\". Je autorkou románu a stejnojmenného televizního seriálu \"Girl on a Rocking Horse\".\nOd roku 1999 žije trvale v Londýně a střídavě hraje v Anglii a USA.\n\nVyrůstala s rodiči a třemi sourozenci v Doudlebech nad Orlicí, kde navštěvovala základní školu, poté navštěvovala Gymnázium F. M. Pelcla v Rychnově nad Kněžnou.\nPo skončení studia na gymnaziu se odstěhovala do Londýna aby si splnila svůj sen stát se herečkou. Vystřídala několik zaměstnání, která měla vliv na její kariéru, pracovala jako Au-pair, prodejce ve firmě Agent Provocateur, průzkumník trhu pro farmaceutický průmysl, dog walker, modelka a bloggerka.\n\nJednou z prvních hereckých zkušeností byla menší role v televizním seriálu stanice BBC 3 \"Snuff Box\", kde hrála po boku Richarda Fulchera a Matta Berryho.\nOd té doby Petra hrála v několika mezinárodních titulech jako jsou \"My Guardian Angel\" (2016), \"Abduct\" (2016) komedii, odehrávající se v Los Angeles \"For the Love of George\".\nV souvislosti s komedií \"For the Love of George\" se v říjnu roku 2017 objevila na obálce časopisu Steppin Out Magazine.\n\nPetra Bryant je též autorkou debutové novely \"Girl on a Rocking Horse\" a napsala a režírovala stejnojmenný pilotní díl v televizi.\n\n\n\n"}
{"id": "1502511", "url": "https://cs.wikipedia.org/wiki?curid=1502511", "title": "Fokker S.IX", "text": "Fokker S.IX\n\nFokker S.IX byl vojenský cvičný letoun vzniklý v Nizozemsku v 30. letech 20. století, podle požadavků Nizozemského královského námořnictva, u nějž měl ve službě nahradit zastaralý Fokker S.III.\n\nJednalo se o konvenční dvouplošník s jednokomorovým systémem vzpěr ve tvaru „N“, a stupněnými křídly o nestejném rozpětí.\nInstruktor a žák seděli v otevřených kokpitech tandemového uspořádání, a pevný podvozek byl ostruhového typu, s nezávislými nohami hlavních kol. Křídla byla dřevěné konstrukce, a trup byl svařen z ocelových trubek a celý stroj byl potažen plátnem. \n\nNámořnictvo projekt schválilo a objednalo 27 kusů, později zakázku snížilo na 15. Armádní letectvo objednalo 20 kusů s odlišnou pohonnou jednotkou, později následovaných objednávkou na dalších 20. Tato pozdější dodávka již nestačila být realizována před německým vpádem do země v roce 1940. 14. května toho roku několik přeživších armádních S.IX, spolu s některými staršími S.IV uniklo do Francie, ale zde již nikdy nevzlétly.\n\nPo válce charterová společnost Frits Diepen Vliegtuigen objednala tři další exempláře, které užívala k pilotnímu výcviku až do 50. let.\n\n\n\nÚdaje platí pro variantu S.IX/1\n\n\n"}
{"id": "1502516", "url": "https://cs.wikipedia.org/wiki?curid=1502516", "title": "Kaple svatého Františka Xaverského (Brno)", "text": "Kaple svatého Františka Xaverského (Brno)\n\nKaple svatého Františka Xaverského byla kaple, která stála v dnešní ulici Údolní v Brně, přibližně u domu čo. 30. \n\nNa křižovatce úvozové cesty vedoucí ze Starého Brna na Tivoli (dnes přibližně ulice Úvoz) s cestou vedoucí ze Švábky (dnes Údolní) byla již 14. října 1680 vysvěcena kaple, která měla být postavena jako poděkování konce jedné z morových ran Brna. Kaple byla následně mezi lety 1755–1758 přestavěna jezuity podle návrhu Františka Antonína Grimma. Stavba je zachycena na prvním vojenském mapování. Za jozefínských reforem ztratila kaple roku 1784 svoji sakrální funkci a za pět let začala sloužit jako mýtnice. Kaple byla zbořena roku 1896, jiné zdroje uvádí 1888.\n\n"}
{"id": "1502527", "url": "https://cs.wikipedia.org/wiki?curid=1502527", "title": "Besna Kobila", "text": "Besna Kobila\n\nBesna Kobila je hora v Pčinjském okruhu na jihovýchodě Srbska, 40 km od města Vranje. Je součástí Rilsko-rodopského masivu a její výška se udává jako 1922 nebo 1923 metrů nad mořem. Hora tvoří rozvodí mezi Jižní Moravou a Strumou, jejím vrcholem procházela státní hranice mezi Srbskem a Bulharskem až do roku 1919, kdy Bulhaři přišli o Zapadni pokrajnini.\n\nNázev hory znamená v srbštině „vzteklá kobyla“ a souvisí s legendou o dceři místního pastevce Feji, která proslula jako odvážná jezdkyně; jednou však její klisnu kousl vzteklý pes, klisna se splašila, dívka spadla z jejího hřbetu a zmrzačila se. Je podle ní pojmenována také nedaleká vesnice Kriva Feja.\n\nNa úpatí hory se nacházejí termální lázně Vranjska Banja. Hora je tvořena převážně žulou, těží se zde olovo, zinek, kobalt a kadmium. Besna Kobila patří k nejvýznamnějším srbským střediskům vysokohorské turistiky, kde se provozuje lyžování, cyklistika i lov zvěře. V nadmořské výšce 1480 m byla vybudována horská chata. \n\n"}
{"id": "1502528", "url": "https://cs.wikipedia.org/wiki?curid=1502528", "title": "Grace Jividenová", "text": "Grace Jividenová\n\nGrace Lilian Jividenová (* 12. června 1964 Buffalo) je bývalá americká zápasnice – judistka.\n\nVyrůstala ve španělském Madridu, kde začala s judem po boku starších bratrů. Po skončení střední školy St. Mary's High v Colorado Springs v roce 1982 šla studovat do rodného Buffala na Canisius College sportovní medicínu. V roce 1984 se porpvé dostala do reprezentačního výběru trenéra Jima Hrbka jako náhradnice za Christine Penickovou ve střední váze do 66 kg. O pozici reprezentační jedničky tvrdě bojovala po celou sportovní kariéru. V roce 1992 vyhrála americkou olympijskou kvalifikaci na olympijské hry v Barceloně před talentovanou Liliko Ogasawaraovou. V Barceloně prohrála v úvodním kole na body (yuko) s pozdější vítězkou Kubánkou Odalis Revéovou. V opravném pavouku se do bojů o medaile neprobojovala a obsadila dělené 7. místo.\n\nOd roku 1993 přestoupila do vyšší polotěžké váhy do 72 kg, ve které v roce 1996 neuspěla v americké olympijské kvalifikaci na domácí olympijské hry v Atlantě na úkor Sandy Bacherové. V roce 1998 došlo k změnám váhových limitů a startovala v nově definované střední váze do 70 kg. V roce 2000 se opět do amerického olympijského týmu nevešla na úkor Bacherové. V 37 letech se rozhodla pokračovat v nižší polostřední váze do 63 kg. V roce 2004 prohrála ve finále americké olympijské kvalifikace na olympijské hry v Athénách s o generaci mladší Rondou Rouseyovou a vzápětí ukončila sportovní kariéru. Věnuje se trenérské práci.\n\n\n"}
{"id": "1502529", "url": "https://cs.wikipedia.org/wiki?curid=1502529", "title": "DebConf", "text": "DebConf\n\nDebConf je označení každoroční konference vývojářů linuxové distribuce Debian. Její součástí jsou především přednášky, ale probíhá na ní diskuse o dalším rozvoji tohoto operačního systému. Počínaje konferencí v Oslu v roce 2003 je součástí konference i prostor pro společné vyvíjení operačního systému.\n\nNa první konferenci v roce 2000 bylo jen přibližně 30 lidí, ale k roku 2011 jejich počet narostl na zhruba tři stovky.\n\n"}
{"id": "1502549", "url": "https://cs.wikipedia.org/wiki?curid=1502549", "title": "Osmanské námořnictvo", "text": "Osmanské námořnictvo\n\nOsmanské námořnictvo () byla námořní složka ozbrojených sil Osmanské říše. Po zániku Osmanské říše a nástupu Turecké republiky na ně navázalo turecké námořnictvo. Osmanské námořnictvo sehrálo důležitou roli při turecké expanzi, ať už při obléhání Konstantinopole, dobývání středomořských ostrovů jako byl Rhodos či Kypr, nebo při střetech s nepřáteli na Středozemním a Černém moři.\n\nVe 40. letech 14. století vstoupili řečtí \"gasmuloi\" z Gallipoli po propuštění z loďstva byzantského císaře Jana VI. Kantakuzena do služeb osmanských sultánů a vytvořili jádro posádek první velké osmanské flotily.\nRoku 1480 se osmanské loďstvo podílelo na obležení Rhodu, ovládaného rhodskými rytíři, vojsky Mesih Paši. Kromě samotného transportu Osmanů na ostrov se přímo zúčastnilo obléhacích bojů. Několik galér bylo zbaveno veškerého plachtoví a stěžňů a na vybudované platformy na přídi i zádi bylo rozmístěno dělostřelectvo a vojáci. Takto upravené lodě zaútočily na pobořenou věž sv. Mikuláše bránící vjezd do přístavu Mandraki. Jedna z nich byla potopena nepřátelskou palbou, ostatním se podařilo vyložit turecké vojáky na pobřeží. Útok byl však odražen. Útok se ještě dvakrát opakoval, se stejným úspěchem. V noci z 18. na 19. června podnikla turecká vojska kombinovanou operaci; ze západu věže byl nasazen pontonový most, na východě se vylodili vojáci ze 30 lodí. Obránci proti výsadku nasadili zápalné lodě a potopili čtyři galéry a několik transportních lodí. Ani tento útok neuspěl. Celé tažení nakonec skončilo neúspěchem a Osmané z ostrova odpluli. Na ostrov Rhodos se Turci vrátili roku 1522. Role námořnictva se při této kampani prakticky omezila na transport jednotek a blokádu města Rhodu. Ani ta nebyla stoprocentní a několik řádových lodí dokázalo proniknout skrz a dopravit skrovné posily a zásoby.\n\nNa přelomu 17. a 18. století se na obzoru objevil nový protivník. Bylo jím Ruské impérium. Ruský imperátor Petr I. Veliký roku 1696 obsadil přístav Azov, čímž si otevřel přístup k Azovskému moři a tím pádem i k moři Černému. Nechal také vybudovat loděnici ve Voroněži, kde se stavěly první ruské plachetnice a galéry ohrožující tureckou nadvládu nad těmito moři. Po prohrané válce byl však přinucen zřeknout se tohoto přístavu, ruská přítomnost tak na chvíli polevila.\nRusové se do oblasti Černého moře vrátili trvalejším způsobem až za vlády Kateřiny II. Veliké. Za rusko-turecké války z let 1768 až 1774 utrpěla osmanská flotila o síle 16 řadových lodí a 6 fregat z rukou svého ruského protějšku roku 1770 drtivou porážku v bitvě u ostrova Chios (Česmy) v Egejském moři. Následným mírem z července 1774 bylo Turecko nuceno postoupit Azov, Kerč a pevnosti na Krymu (Jenikale) a v ústí řeky Dněpr (Kinburn), povolit Rusku svobodnou plavbu na Černém moři a vzdát se své nadvlády nad Krymským chanátem, který Rusové brzy ovládli.\n\nAni v následující válce s Ruskem se osmanské námořnictvo příliš nevyznamenalo. V bitvě u ostrova Fidonisi z roku 1788 bylo tureckých 15 řadových lodí a 8 fregat zahnáno na útěk mnohem slabším bránícím se protivníkem. V létě roku 1790 mělo námořnictvo provést výsadek vojsk na Krymu, avšak ruský admirál Fjodor Fjodorovič Ušakov rozehnal 8. září tureckou flotilu admirála Husajn Paši u Tenderské kosy a potopil dvě jejich řadové lodě. Také v bitvě u mysu Kaliakra z 11. srpna 1791 byly donuceny osmanské lodě k ústupu.\n\nDne 6. dubna 1821 vypuklo povstání Řeků proti osmanské nadvládě. Řekové měli k dispozici silné obchodní loďstvo, které se sice nemohlo přímo postavit turecké flotě, ale bylo sto napadat turecké zásobování na moři. Na jaře 1822 se řečtí povstalci pokusili obsadit ostrov Chios. Po připlutí osmanské flotily o síle 46 lodí pod velením admirála Kara Aliho dne 30. března se povstalci stáhli z ostrova. Turečtí námořníci poté povraždili několik desítek tisíc chijských obyvatel. Dne 7. června téhož roku se však Řekové pomstili. Zápalná loď pod velením Konstantina Kanarise najela pod příkrovem tmy do Aliho vlajkové lodi, následná exploze zabila na 2 tisíce tureckých námořníků včetně samotného admirála.\nDo zuřícího konfliktu nakonec zasáhly světové mocnosti. Na základě londýnské dohody z roku 1827 vyzvaly Velká Británie, Francie a Rusko k zastavení bojů a uznání Řecka jako autonomní součásti Osmanské říše. Turci dohodu odmítli. Britská eskadra pod velením admirála Edwarda Codringtona dostala za úkol přerušit přísun posil z Egypta po moři. Turecko-egyptské loďstvo o síle 3 dvojpalubních řadových lodí, 7 dvojpalubních fregat, 10 jednopalubních fregat a 58 menších lodí vyplulo dne 5. srpna 1827 z Alexandrie a 8. září zakotvilo v zálivu Navarino na Peloponésu. Britská eskadra záhy dorazila na místo a požadovala po Turcích vyvarování se vojenských akcí proti Řekům. To se však nestalo, turečtí námořníci začali vypalovat okolní vesnice. Mezitím na místo dorazily francouzská a ruská eskadra a 20. října spojená britsko-francouzsko-ruská flotila vplula přímo do zálivu s úmyslem zakotvit naproti tureckým lodím. Malá šarvátka mezi loděmi na jednom z křídel přerostla v generální bitvu. Osmanské loďstvo bylo prakticky anihilováno, ztratilo 70 ze 78 svých lodí. Válka nakonec vyústila v uznání řecké nezávislosti a ustanovení Řeckého království.\nDalší z řady rusko-tureckých válek byla vyhlášena v říjnu 1853 po obsazení Valašska a Moldavska ruskými vojsky. Dne 30. listopadu pak ruská eskadra o síle 6 řadových lodí, 2 fregat a 3 parníků zastihla a rozstřílela osmanskou flotilu (7 fregat, 3 korvety, 2 parníky) admirála Osman Paši v Sinopu; uprchnout se podařilo pouze jedinému parníku. Tato porážka však přiměla ostatní mocnosti, aby zasáhly do konfliktu a zabránily Rusku získat důležité koncese na úkor uvadající Osmanské říše. Rusko bylo nakonec roku 1856 nuceno uznat svou porážku. Mírová smlouva z Paříže mj. požadovala demilitarizaci Černého moře.\n\nOsmanská říše dlužila po sérii povstání několika mocnostem kompenzace za škody na majetku jejich občanů. Dle dohod část těchto kompenzací mohla proběhnout formou zakázek pro loděnice poškozených států. Roku 1899 tak byla zadána modernizace \"Mesudiye\" z bateriové lodě na loď vybavenou dělostřeleckými věžemi v italských loděnicích; dokončena byla roku 1903. Modernizována byla také stařičká pancéřová loď \"Asar-ı Tevfik\". U Italů bylo dále zakoupeno devět torpédových člunů třídy \"Akhisar\" a \"Antalaya\". U německých firem byly objednány dva torpédové křižníky třídy \"Peyk-i Şevket\", u francouzských čtyři torpédovky třídy \"Demirhisar\". Britové postavili chráněný křižník \"Hamidiye\", Američanům připadl kontrakt na chráněný křižník \"Mecidiye\". Až na výjimku obou chráněných křižníků se nejednalo o příliš výhodné akvizice.\nDalší kolo modernizace osmanské flotily bylo vyvoláno nákupem 8 moderních torpédoborců řeckým námořnictvem u německých a anglických loděnic. Turci kontrovali objednávkou čtyř francouzských torpédoborců třídy \"Samsun\". Na Egejském moři se rozjela spirála závodů ve zbrojení. Řekové koupili pancéřový křižník \"Georgios Averof\", dalece převyšující turecké lodě. Osmané se tak dostali do nezáviděníhodné situace a ohlíželi se po silnější lodi. Jednání s Angličany nevedlo k dohodě, novou loď pro Turecko postavit nechtěli a dva nabízené predreadnoughty třídy \"Royal Sovereign\" považovala turecká admiralita za zastaralé. Obrátili se proto na německou vládu se zájmem zakoupit jejich lodě. Ti jim nabídli nově postavený pancéřový křižník \"Blücher\", ale cena se Turkům zdála příliš vysoká. Neuspěli ani se zájmem o rozestavený bitevní křižník SMS \"Goeben\", spokojili se proto s dvojicí modernizovaných predreadnoughtů třídy \"Brandenburg\" a čtyřmi torpédoborci.\n\nKlíčovou lodí k vybojování nadvlády nad přilehlými moři se však měl stát moderní dreadnought. Anglická vláda se po turecko-německém obchodu zalekla ztráty potenciálního zákazníka v oblasti a uvolila se pro osmanské námořnictvo postavit bitevní loď \"Reşadiye\" vyzbrojenou deseti 343mm děly. To vyvolalo nejen patřičnou řeckou reakci, znepokojení nad narušením rovnováhy v Černém moři zavládlo i v ruském námořnictvu. Turecko se proto ještě rozhodlo zakoupit brazilskou rozestavěnou bitevní loď \"Rio de Janeiro\" přejmenovanou na \"Sultan Osman I\". Těsně před vypuknutím první světové války došlo k uzavření kontraktu s anglickými loděnicemi na stavbu třetího dreadnoughtu \"Mehmed Fatih\". Vstup Velké Británie do války znamenal pro turecké dreadnoughty katastrofu. Dostavěny byly \"Reşadiye\", zařazená do britského královského námořnictva pod jménem HMS \"Erin\", a \"Sultan Osman I\", v britských službách jako HMS \"Agincourt\". Stavba \"Mehmed Fatiha\" byla zrušena.\n\nOsmanské námořnictvo bylo před svým vstupem do války v žalostném stavu kvůli zanedbané údržbě svých lodí. Disponovalo třemi predreadnoughty (\"Mesudiye\", \"Barbaros Hayreddin\" a \"Torgut Reis\"), párem chráněných křižníků (\"Hamidiye\" a \"Mecidiye\"), devíti torpédoborci a dalšími menšími loděmi. Vítaným posílením tak bylo připlutí moderního německého bitevního křižníku SMS \"Goeben\" a lehkého křižníku SMS \"Breslau\" v srpnu 1914 do Istanbulu a jejich následný formální odprodej Osmanské říši. Lodě byly přejmenovány na \"Yavuz Sultan Selim\" a \"Midilli\", nadále však de facto zůstaly německými loděmi. Nedošlo k výměně námořníků ani důstojnického sboru, který byl nadále výhradně německý.\n\nHlavním úkolem námořnictva se stala ochrana námořních tras na severním pobřeží Malé Asie ohrožovaných Ruskem. Skrze moře probíhala velká část zásobování tureckých jednotek na frontu na Kavkaze, z přístavu Zonguldak bylo pak do Istanbulu dopravováno uhlí nezbytné pro provoz válečných lodí. Vázalo taktéž určité britsko-francouzské síly v Egejském moři. Přesto došlo v letech 1915 a 1916 k ohromným ztrátám na obchodní plavbě, nedostatek uhlí ochromil akce námořnictva. Např. bitevní křižník \"Goeben\" během roku 1917 nevyplul kvůli nedostatku paliva na moře. Po vypuknutí říjnové revoluce v listopadu 1917 však ruský Černomořský flot přestal provádět bojové akce a situace na Černém moři se uklidnila.\n\nTurci během války ztratili dvě své řadové lodě, obě padly za oběť torpédům britských ponorek. \"Mesudiye\" se potopila 13. prosince 1914, \"Barbaros Hayreddin\" 8. srpna 1915. Podařilo se jim však potopit britský predreadnought HMS \"Goliath\" (13. květen 1915 torpédy torpédovky \"Muâvenet-i Milliye\"). Kromě řadových lodí ztratili také chráněný křižník \"Mecidiye\", potopený 3. dubna 1915 na mině u Oděsy, a lehký křižník \"Midilli\", ztracený 12. května 1918 v Egejském moři taktéž na mině, 3 torpédoborce, 3 torpédovky, 1 ponorku, 7 dělových člunů a 2 pomocné minonosky.\n"}
{"id": "1502551", "url": "https://cs.wikipedia.org/wiki?curid=1502551", "title": "Běloruská státní pedagogická univerzita Maksima Tanka", "text": "Běloruská státní pedagogická univerzita Maksima Tanka\n\nBěloruská státní pedagogická univerzita Maksima Tanka ( – \"Belaruski dzjaržaŭny pedahahičny ŭniversitet ima Maksima Tanka\", – \"Belorusskij gosudarstvennyj pedagogičeskij universitět imeni Maksima Tanka\") je univerzita v Minsku, hlavním městě Běloruska.\n\nPůvod univerzity sahá do roku 1914, kdy byla otevřena jako učitelský ústav, jehož cílem bylo vzdělávání pedagogických pracovníků v tehdejší Minské gubernii ruského impéria. Po roce 1920 byla začleněna do Běloruské státní univerzity, ale k roku 1931 z ní byla opět vyčleněna. V roce 1936 byla přejmenována k poctě Maxima Gorkého, k přejmenování k poctě Maksima Tanka došlo v roce 1995.\n\n"}
{"id": "1502554", "url": "https://cs.wikipedia.org/wiki?curid=1502554", "title": "GameMaker Studio", "text": "GameMaker Studio\n\nGameMaker Studio (do roku 1999 Animo, Game Maker do roku 2011, GameMaker do roku 2012 a GameMaker: Studio do roku 2017) je multiplatformový herní engine vyvinutý společností YoYo Games. \n\nGameMaker pojme vytvoření multiplatformových a multi-žánrových videoher pomocí vlastního drag-and-drop vizuálního programovacího jazyka nebo skriptovacího jazyka známého jako Game Maker Language, který lze použít k vývoji pokročilejších her, které nemohly být vytvořeny. pomocí drag-and-drop jazyka. GameMaker byl původně navržen tak, aby umožnil začínajícím programátorům vytvářet počítačové hry bez větších znalostí programování. Nedávné verze softwaru se také zaměřují na oslovení pokročilých vývojářů. \n\nGameMaker je primárně určen pro vytváření her s 2D grafikou, umožňující použití rastrové grafiky, vektorové grafiky (přes SWF), a 2D kosterních animací (přes Spine). Zatímco software umožňuje omezené použití 3D grafiky ve formě vertex bufferu. \n\nEngine používá Direct3D na Windows, UWP a Xbox One; OpenGL na macOS a Linuxu; OpenGL ES na Androidu a iOS, WebGL nebo 2d canvas na HTML5 a proprietární API na konzolích. \n"}
{"id": "1502556", "url": "https://cs.wikipedia.org/wiki?curid=1502556", "title": "Lorenz Oken", "text": "Lorenz Oken\n\nLorenz Oken, původním jménem Lorenz Okenfuß (1. srpna 1779 Offenburg – 11. srpna 1851 Curych) byl německý přírodovědec, přední představitel proudu naturfilosofie, snažícího se o poznání světa metodami přírodních a humanitních věd.\n\nPocházel ze selské rodiny. Vystudoval Freiburskou univerzitu a Würzburskou univerzitu a od roku 1805 byl soukromým docentem Göttingenské univerzity, později vyučoval na vysokých školách v Jeně, Mnichově a Curychu, kde se stal roku 1835 rektorem. Od roku 1818 byl členem Německé akademie věd Leopoldina.\n\nJeho badatelské metody vycházely z gnozeologie Friedricha Schellinga. Vytvořil „vertebrální teorii“, podle níž lebka vznikla z metamorfovaných obratlů. Jeho pojetí přírody vycházelo z klíčového významu pětice smyslů, podle nichž rozdělil živočišnou říši do pěti základních tříd. Okenovo zkoumání zákonitostí, podle nichž se mění životní formy, stálo u zrodu evoluční teorie. Výsledky svých výzkumů shrnul v díle \"Allgemeine Naturgeschichte für alle Stände\".\n\nOd roku 1816 vydával v Jeně vědecký časopis \"Isis\", jehož obsah mu vynesl nepřátelství konzervativních kruhů. Byl zakladatelem Společnosti německých přírodovědců a lékařů, která na jeho počest uděluje od roku 1984 Medaili Lorenze Okena. Je po něm pojmenován kráter na Měsíci, rod hvozdíkotvarých rostlin \"Okenia\" a minerál okenit.\n\n"}
{"id": "1502559", "url": "https://cs.wikipedia.org/wiki?curid=1502559", "title": "Lynn Roethkeová", "text": "Lynn Roethkeová\n\nLynn Joyce Roethkeová (* 22. června 1961) je bývalá americká zápasnice – judistka.\n\nS judem začínala v rodném West Bendu ve státě Wisconsin pod vedením Jona Sanfilippa. V americké ženské reprezentaci se pohybovala od roku 1981 v polostřední váze do 61 kg. Po úspěšném roce 1987 reprezentovala Spojené státy v ukázkové disciplíně ženského juda na olympijských hrách v Soulu v roce 1988, kde prohrála až ve finále s Britkou Diane Bellovou. \n\nV roce 1992 uhájila v americké olympijské kvalifikaci pozici reprezentační jedničky před mladou Liliko Ogasawaraovou. Na olympijských hrách v Barceloně se však nepotkala s formou, když ji hned v úvodním kole vybodovala na koku Birgit Blumová z Lichtenštejnska. Od roku 1993 startovala v nižší lehké váze do 56 kg. V roce 1996 neuspěla v americké olympijské kvalifikaci na domácí olympijské hry v Atlantě na úkor Corinny Brozové. \n\nOd roku 1997 se judu vrcholově nevěnovala, v roce 2000 a 2004 se účastnila americké olympijské kvalifikace. Sportovní kariéru ukončila v roce 2005. Věnuje se trenérské práci ve Fond du Lacu (Wisconsin).\n\n\n"}
{"id": "1502562", "url": "https://cs.wikipedia.org/wiki?curid=1502562", "title": "Nejlepší hráči na mistrovství světa juniorů v ledním hokeji", "text": "Nejlepší hráči na mistrovství světa juniorů v ledním hokeji\n"}
{"id": "1502563", "url": "https://cs.wikipedia.org/wiki?curid=1502563", "title": "Nejproduktivnější hráči na mistrovství světa juniorů v ledním hokeji", "text": "Nejproduktivnější hráči na mistrovství světa juniorů v ledním hokeji\n"}
{"id": "1502564", "url": "https://cs.wikipedia.org/wiki?curid=1502564", "title": "Nejužitečnější hráči na mistrovství světa juniorů v ledním hokeji", "text": "Nejužitečnější hráči na mistrovství světa juniorů v ledním hokeji\n\nvyhlašováno od 2002\n"}
{"id": "1502565", "url": "https://cs.wikipedia.org/wiki?curid=1502565", "title": "All-star týmy na mistrovství světa juniorů v ledním hokeji", "text": "All-star týmy na mistrovství světa juniorů v ledním hokeji\n"}
{"id": "1502568", "url": "https://cs.wikipedia.org/wiki?curid=1502568", "title": "Národní park Vatnajökull", "text": "Národní park Vatnajökull\n\nNárodní park Vatnajökull je rozlehlé chráněné území v jižní části Islandu. Kromě samotného stejnojmenného ledovce Vatnajökull je součástí parku i okolní sopečná krajina. Vznikl v roce 2008 sloučením dvou národních parků (Skaftafell a Jökulsárgljúfur) a dalších přilehlých území. Zdejší jedinečná krajina je utvářena řekami, ledovci, ale i vulkanickou a geotermální činností. V době svého vyhlášení měl rozlohu 12 000 km², následně byl rozšiřován o další území. Je druhým největším národním parkem v Evropě po ruském parku Yugyd Va. Národní park byl 5. července 2019 na zasedání v Baku zapsán na seznam světového dědictví UNESCO.\n\n"}
{"id": "1502580", "url": "https://cs.wikipedia.org/wiki?curid=1502580", "title": "Jekyll &amp; Hyde (album)", "text": "Jekyll &amp; Hyde (album)\n\nJekyll & Hyde je devatenácté studiové album skupiny Arakain, které oficiálně vyšlo 17. května 2019. Na online platformách, Spotify a iTunes, bylo uveřejněné 1. června 2019.\n\n"}
{"id": "1502653", "url": "https://cs.wikipedia.org/wiki?curid=1502653", "title": "Zpívat může každý", "text": "Zpívat může každý\n\nZpívat může každý je televizní soutěžní pořad TV Barrandov vysílaný v roce 2019.\n\nModerátorem pořadu je Petr Novák z hudební kapely Maxim Turbulenc. Pořad je obdobou soutěže televize Nova \"DO-RE-MI\". V každém díle vystupuje 6 různých amatérský zpěváků (případně skupin amatérských zpěváků), kteří zazpívají píseň. Následně je hodnotí 5 porotců z řad diváků. Šestým porotcem je speciální host, který se v každém díle mění a jeho hodnocení je neveřejné (neví se tedy, kolik bodů od něj soutěžící obdržel). Hodnocení se pohybuje na škále od 1 do 10 (1 = nejhorší, 10 = nejlepší). Soutěžící, který získá nejvíce bodů, se stává vítězem dílů, a vyhraje tak 10 000 Kč.\n\nPořad byl vysílán během roku 2019 v sobotu večer po 20.00 na TV Barrandov.\n\n"}
{"id": "1502659", "url": "https://cs.wikipedia.org/wiki?curid=1502659", "title": "Hanavští", "text": "Hanavští\n\nHanavští neboli knížata z Hanau byla morganatická linie hesensko-kasselského panovnického rodu. 1831 hraběcí titul (s predikátem von Schaumburg) s predikátem Osvícenost (\"Erlaucht)\", 1853 hesensko-kasselský knížecí stav (s predikátem von Hanau), 1855 uznání knížecího stavu v Rakousku (s predikátem von Hanau und zu Horzowitz), 1862 hesenská konfirmace tohoto kroku a udělení predikátu Jasnost (\"Durchlaucht)\" pro všechny členy rodu spolu se stanovením zásady rovnorodého sňatku, 1877 rakouské potvrzení predikátu Jasnost \"(Durchlaucht)\", 1887 uznání titulu  hrabat von Schaumburg v Bavorsku, 1930 resp. 1931 povoleno bavorskými soudy Friedrichu Wilhelmovi hraběti von Schaumburg a jeho potomkům užívat jména kníže (princ) von Hanau.\n\nKnížata z Hanau pocházejí z nerovnorodého sňatku hesenského kurfiřta Fridricha Viléma I. (1802–1875) s Gertrudou rozenou Falkensteinovou (1803–1882). Svazek byl ve své době společenskou senzací, protože Gertruda nejen nepocházela ze šlechtické rodiny, ale byla i rozvedená (jejím prvním manželem byl pruský hulánský poručík Karl Lehmann). V Hesensku však krok Fridricha Viléma takovou pozornost nevzbudil. O poměru se jednak vědělo, jednak ke stejnému kroku přistoupil i princův otec kurfiřt Vilém II. (vládl 1821–1847), který se svou milenkou a později druhou manželkou Emilií Ortlöppovou (1791–1843) zplodil řadu dětí – pozdějších hrabat von Reichenbach-Lessonitz. \n\nFridrich Vilém se Gertrudou oženil okamžitě, jak to bylo možné – krátce nato, co byl jmenován spoluvladařem svého otce (1831). Hned po  sňatku upravil postavení své ženy u dvora. Povýšil ji na hraběnku von Schaumburg s predikátem Osvícenost (\"Erlaucht\") a udělil jí erb starobylé říšské rodiny hrabat von Holstein-Schauenburg, jež vymřela v 15. století. \n\nNedlouho po svém nástupu na kurfiřtský trůn (1847) pak využil svého práva suverénního vladaře a roku 1853 udělil Gertrudě a svým dětem titul hanavských knížat (von Hanau). Jeho udělení bylo jakýmsi „historickým políčkem“ kurfiřtovým příbuzným v Hesensko-Darmstadtsku. Spor o Hanavsko sahal až hluboko do 18. století. Tehdy – roku 1736 – zde vymřela domácí dynastie hrabat von Hanau-Lichtenberg. Nároky Hesensko-Kasselska a Hesensko-Darmstadtska na toto území vedly k tzv. válce o hanavské dědictví, která skončila kompromisním rozdělením sporného území a nezapomenutelným pocitem křivdy v obou rodech. Svým krokem tedy kurfiřt „demonstroval“ svůj historický nárok na toto území. \n\nFridrich Vilém byl velmi konzervativní panovník. Již krátce po svém jmenování spoluvladařem zahájil ostré tažení proti parlamentu a ústavě (1832) a v této politice pokračoval i po nástupu na trůn. Revoluce roku 1848 znamenala pouze dočasný konec konzevativního kurzu. Roku 1850 obnovil Fridrich Vilém svou osobní vládu a o dva roky později odstranil s pomocí rakouské a bavorské armády ústavní režim úplně. Teprve po krachu neoabsolutismu rakouského císaře Františka Josefa přistoupil k vydání vlastní oktrojované ústavy (1860), která ovšem nebyla žádnou demokratickou konstitucí, ale dokumentem zajišťujícím především pravomoci panovníka. Situace v zemi se začala rychle radikalizovat a vnitropolitická nestabilita umožnila zákrok Pruska, které po toužilo po ovládnutí této strategicky významné části německého prostoru. Panovník byl přinucen ustoupit a v kurfiřtství byl obnoven právní stav z roku 1831. Fridrich Vilém byl postupem Berlína velmi pobouřen a nepřekvapí proto, že ve válce roku 1866 stál na straně rakouského císaře. Události se však nevyvíjely podle jeho představ. Země byla obsazena Prusy, on sám zajat a uvězněn ve Štětíně. Pražským mírem (1866) se pak Hesensko-Kasselské kurfiřtství stalo součástí Pruska. Jeho bývalý panovník byl propuštěn teprve o rok později, když uzavřel s pruským králem Vilémem I. dohodu a zbavil své někdejší poddané slibu věrnosti. Od té doby žil většinou v Praze nebo na zámku v Hořovicích. Se ztrátou trůnu se však nikdy nesmířil a z exilu ostře Prusko napadal. Na jeho útoky Berlín reagoval konfiskací jeho hesenského majetku, jenž byl spolu s titulem „královská Výsost“ postoupen kurfiřtovu příbuznému hesenskému landkraběti Friedrichu Wilhelmovi (1820–1884). \n\nJiž v den svého sňatku si kurfiřt nepochybně uvědomoval, že jeho děti s největší pravděpodobností nikdy neusednou na hesensko-kasselský trůn. Snažil se je proto majetkově zajistit. Roku 1852 koupil od Dominika hraběte Vrbna česká panství Hořovice, Jince a Komárov, ze kterých vytvořil rodový fideikomis. Pro budoucnost rodu v habsburské monarchii bylo důležité i rakouské potvrzení knížecího stavu, jež bylo jeho ženě a potomkům uděleno spolu s novým predikátem z Hanau a Hořovic (von Hanau und zu Horzowitz) roku 1855. Postavení urozené rodiny muselo ovšem odpovídat i reprezentativní sídlo. V letech 1856–1868 proto hořovický zámek prošel radikální přestavbou podle kurfiřtových představ. Autorem projektu byl hesenský dvorní architekt Gottlob Engelhardt. Během úprav byl zámek rozšířen a upraven k pohodlnému obývání. Zámecká kaple byla přemístěna a na jejím původním místě vznikl reprezentativní sál, který dnes nese jméno slavného houslisty Jana Slavíka. Fridrich Vilém, který před rokem 1866 na zámek zajížděl pouze sporadicky, pobýval i po vyhnání ze své země většinou v Praze. Zámek se však stal oblíbeným sídlem jeho potomků knížat z Hanau, kteří zde později provedli řadu dalších změn. \n\nFridrich Vilém na jedné straně usiloval o zajištění vysoké prestiže svých potomků, na straně druhé budoucnost rodiny závažným způsobem ohrozil. Řád císařského dvora ve Vídni byl velmi přísný a přístup k některým úřadům byl vyhrazen pouze nejvyšším šlechtě – té, která měla několik generací šlechtických předků (a to jak ze strany otcovy, tak matčiny). Snad proto kurfiřt uzákonil, že pouze ten, kdo se ožení podle svého stavu (přinejmenším s hraběnkou), může nosit titul knížete (hlava rodu) resp. prince (ostatní členové) z Hanau, v opačném případě bude hrabětem ze Schaumburgu (von Schaumburg) bez nároku na rodový majetek. Tím ovšem bezděky málem způsobil vymření knížecí větve rodu již v první generaci.\n\nRodinným zákonem byl postižen hned nejstarší syn kurfiřta, princ Friedrich Wilhelm (1832–1889), který se roku 1856 v Anglii morganaticky oženil s Augustou (1837–1862), dcerou herce dvorního divadla v Kasselu Carla Birnbauma, a vyvolal rodinný skandál. I když se s ní později rozvedl, ani hrozba vyobcování z rodiny jej nepřinutila ke sňatku podle otcových představ. Jeho druhou manželkou se tak stala dcera luteránského pastora Ludovika Gloede, matka jeho jediného syna Friedricha Augusta (1864–1940). Friedrich Wilhelm se tak vyloučil z následnictví a dědictví hořovického fideikomisu a odešel do Bavorska, kde mu byl potvrzen titul hraběte von Schaumburg (1887). \n\nPrvním knížetem z Hanau se stal druhorozený Moritz (1834–1889). Nikdy se ale neoženil a titul zdědil třetí syn Wilhelm (1836–1902), který byl sice ženat dvakrát, děti však neměl. Za něj došlo v letech 1889–1896 k posledním významným úpravám hořovického zámku v duchu novobaroka a novoklasicismu – mj. prostoru zámecké kaple. Pro pražskou Jubilejní výstavu roku 1891 pak nechal ve svých komárovských železárnách podle projektu vídeňského architekta Karla von Hasenauer vyrobit tzv. Hanavský pavilon, který dodnes zdobí Letenské sady. \n\nV držení knížecího titulu pokračovali jeho bratři Karl (1840–1905) a Heinrich (1842–1917), jediný kurfiřtův syn, který přestoupil od luteránství ke katolické víře. Ale také on porušil otcovo nařízení, když se necelý měsíc před svou smrtí oženil s neurozenou Martou Riegelovou. Oba však byli bezdětní. Hanavské statky osiřely, protože de jure nebyl nikdo, kdo by po čtvrtém knížeti mohl dědit. Také nejmladší z bratrů Philipp (1844–1914) totiž uzavřel nerovný sňatek a dědictví se na jeho potomky nevztahovalo. \n\nKdyž proto roku 1917 kníže Heinrich zemřel, byl hanavský majetek zestátněn a v hořovické rezidenci byl umístěn zajatecký tábor. Po vzniku Československa zámek převzala politická správa a roku 1919 sem umístila učitelský ústav. \n\nPád Rakousko-Uherska ale neznamenal jen konec monarchie, ale také zrušení fideikomisů (1924). Tento nový stav byl příznivý i pro morganatické linie hanavského rodu. Hrabě Heinrich (1900–1971), vnuk kurfiřtova nejstaršího syna Friedricha Wilhelma, se proto krátce po převratu přihlásil o své dědictví a po dlouhém soudním sporu mu byl roku 1921 rozhodnutím československého soudu rodový majetek vrácen. O devět let později mu bavorský soud přiznal i právo na jméno von Hanau a Heinrich se stal pátým knížetem. Po matce, uherské šlechtičně hraběnce Hildegardě Almássy de Zsádany et Török-Szent-Miklos, byl katolíkem a založil novou knížecí linii. Oženil se (1921) s Marií Theresií (*1899), dcerou Karla knížete Fuggera von Babenhausen, se kterou měl tři syny a dceru. Krátce po sňatku nechal pro svou rodinu modernizovat podle projektu mnichovských architektů Emila Haflinga a Ernsta Haigera interiéry hořovického zámku. Tehdy vznikla novoklasicistní podoba Slavíkova sálu, pozoruhodná oválná knihovna a výzdoba jižní části zámku. Severní polovina budovy však nadále zůstávala v nuceném pronájmu a sloužila veřejným účelům a bydlení. Přepychový zámek byl bohužel roku 1945 byl zámek vydrancován Rudou armádou a část inventáře rozkradena nebo zničena. Krátce nato byly všechny české statky knížete zabaveny a Heinrich se natrvalo přestěhoval do Německa, kde rod žije dodnes.\n\n"}
{"id": "1502667", "url": "https://cs.wikipedia.org/wiki?curid=1502667", "title": "Otto M. Urban", "text": "Otto M. Urban\n\nOtto M. Urban (* 9. února 1967 Praha) je historik umění, výtvarný kritik, kurátor, redaktor, vysokoškolský pedagog, ředitel Sbírky umění 19. století a klasické moderny v Národní galerii Praha. \nOtto M. Urban je synem historika prof. PhDr. Otty Urbana, CSc. (1938–1996). V letech 1985–1989 vystudoval dějiny umění a estetiku na katedře dějin umění Filozofické fakulty Univerzity Karlovy v Praze (prof. Petr Wittlich) a obhájil zde diplomovou práci \"Moderní revue a česká výtvarná kritika 1894–1905\". V letech 1989–1990 byl interním aspirantem Ústavu dějin umění AV ČR v Praze. Poté na katedře dějin umění FF UK pracoval jako asistent a absolvoval doktorské studium, zakončené roku 2000 obhajobou disertační práce \"Podoby a kontexty české dekadence\" (Ph.D.) V letech 1994–1999 působil v redakci časopisu Umění/ Art (ÚDU AV ČR).\n\nOd roku 1993 do roku 1999 externě přednášel dějiny českého moderního umění v kurzech \"Council on International Educational Exchange (CIEE)\", organizovaných The School of the Art Institute in Chicago (2003–2008) a FF UK Praha. V letech 1995–2001 působil jako pedagog \"East and Central European Studies (ECES)\" na FF UK Praha. Od roku 1998 je rovněž pedagogem \"New York University Prague\", v letech 2000–2004 pedagog \"American University in Prague\". V letech 1999, 2001, 2003 a 2005 přednášel dějiny moderního českého umění na University of Texas v Austinu a v roce 2007 na \"School of the Art Institute in Chicago\".\n\nV letech 2012–2016 byl vedoucím Katedry teorie a dějin umění na Akademii výtvarných umění v Praze. Od roku 2017 byl kurátorem a od roku 2018 ředitelem Sbírky umění 19. století a klasické moderny v Národní galerii Praha. Po odvolání Jiřího Fajta z místa generálního ředitele Národní galerie oznámil Otto M. Urban 15. května 2019, na protest proti nekompetentnímu řízení rezortu kultury ministrem Staňkem, svou rezignaci.\nOtto M. Urban se od počátku 90. let zabývá českým a světovým uměním z přelomu 19. a 20. století, zejména symbolismem a malířskou dekadencí. Byl autorem nebo spoluautorem řady výstav a publikuje odborné studie o dekadenci a symbolismu ve vědeckých časopisech doma i v zahraničí (\"Umění, Dossier de l´Art, Umělec, Iluminace, Revue des études slaves, Posel z Budče, Slovo a smysl\"). Je autorem hesel v Nové encyklopedii českého výtvarného umění (1995) a Dějinách českého výtvarného umění VI/2. (2007).\n\nJeho kniha \"V barvách chorobných. Idea dekadence a umění v českých zemích 1880–1914\" byla nominována na cenu Magnesia Litera 2007 v kategorii naučné literatury. Za tuto knihu a za monografii \"Edvard Munch: Být sám (obrazy, deníky, ohlasy)\" byl autor navržen na cenu F. X. Šaldy pro rok 2007 a 2008. Výstava \"V barvách chorobných. Idea dekadence a umění v českých zemích 1880–1914\" byla následně oficiální součástí prezentace české kultury v době českého předsednictví Evropské unii.\n\nVěnuje se také současným autorům jako Jiří Petrbok, Josef Bolf, Martin Gerboc, Jakub Španiel, Jan Hísek, Mark Ther, Jakub Janovský, Jan Vytiska, Marek Škubal nebo Hynek Martinec. Připravil i samostatné výstavy Joela Petera Witkina (Brno 2010), Gilberta a George (Praha 2010), Davida LaChapella (Praha 2012, https://www.galerierudolfinum.cz/cs/vystavy/archiv-vystav/tak-pravil-lachapelle/), Jakea a Dinose Chapmaopvých (Praha 2013, http://jakeanddinoschapman.com/). Spolupracoval na výstavě Mata Collishawa (Praha 2018, https://matcollishaw.com/exhibitions/rudolfinum/). \n\n"}
{"id": "1502668", "url": "https://cs.wikipedia.org/wiki?curid=1502668", "title": "Lopado­temacho­selacho­galeo­kranio­leipsano­drim­hypo­trimmato­silphio­parao­melito­katakechy­meno­kichl­epi­kossypho­phatto­perister­alektryon­opte­kephallio­kigklo­peleio­lagoio­siraio­baphe­tragano­pterygon", "text": "Lopado­temacho­selacho­galeo­kranio­leipsano­drim­hypo­trimmato­silphio­parao­melito­katakechy­meno­kichl­epi­kossypho­phatto­perister­alektryon­opte­kephallio­kigklo­peleio­lagoio­siraio­baphe­tragano­pterygon\n\nLopado­temacho­selacho­galeo­kranio­leipsano­drim­hypo­trimmato­silphio­parao­melito­katakechy­meno­kichl­epi­kossypho­phatto­perister­alektryon­opte­kephallio­kigklo­peleio­lagoio­siraio­baphe­tragano­pterygon (starořecky: λοπαδο­τεμαχο­σελαχο­γαλεο­κρανιο­λειψανο­δριμ­υπο­τριμματο­σιλφιο­καραβο­μελιτο­κατακεχυ­μενο­κιχλ­επι­κοσσυφο­φαττο­περιστερ­αλεκτρυον­οπτο­κεφαλλιο­κιγκλο­πελειο­λαγῳο­σιραιο­βαφη­τραγανο­πτερύγων) je název fiktivního jídla (resp. více jídel), který použil Aristofanes ve své komedii \"Ženský sněm\", datované do roku 392 před Kr.. V originále sestává ze 170 písmen (78 slabik), po přepisu do latinky má slovo 182 písmen. \"Guinnessova kniha rekordů\" ho eviduje jako nejdelší slovo použité v literatuře.\n\nV českém překladu komedie od Augustina Krejčího z roku 1915 je toto slovo přeložené jako:\n"}
{"id": "1502671", "url": "https://cs.wikipedia.org/wiki?curid=1502671", "title": "Česká matematická společnost", "text": "Česká matematická společnost\n\nČeská matematická společnost (zkratka ČMS) je dobrovolné oborové sdružení odborných a vědeckých pracovníků v matematice. Profesionálních matematiků, učitelů matematiky i zájemců o matematiku z řad veřejnosti. Formálně je ČMS jednou ze čtyř sekcí (pobočných spolků) Jednoty českých matematiků a fyziků (JČMF), členství v ČMS je tedy podmíněno členstvím v JČMF.\n\nČMS je řízena dvanáctičlenným výborem, který je volený všemi členy společnosti. Výbor ze svého středu volí předsedu ČMS, kterým je v současné době (od března 2018) prof. RNDr. Luboš Pick, CSc., DSc.\n\nSpolečnost vznikla v roce 1972 původně pod názvem Matematická vědecká sekce (zkratka MVS). V roce 2004 došlo k přejmenování MVS na současný název.\n\nČeská matematická společnost organizuje řadu aktivit, zejména:\n\n"}
{"id": "1502672", "url": "https://cs.wikipedia.org/wiki?curid=1502672", "title": "Seznam dílů seriálu Andi Mack", "text": "Seznam dílů seriálu Andi Mack\n\nToto je \"'seznam dílů seriálu \"Andi Mack\".\n"}
{"id": "1502673", "url": "https://cs.wikipedia.org/wiki?curid=1502673", "title": "Ondřej Kovařík", "text": "Ondřej Kovařík\n\nOndřej Kovařík (* 21. srpna 1980 Kyjov) je český diplomat a politik, od roku 2019 poslanec Evropského parlamentu, nestraník za hnutí ANO 2011.\n\nVystudoval mezinárodní obchod a mezinárodní studia a diplomacii na Fakultě mezinárodních vztahů Vysoké škole ekonomické v Praze (získal titul Ing.). Později absolvoval mezinárodní program v oblasti managementu veřejné správy, regionálního rozvoje a programů EU na prestižní škole École nationale d'administration (ENA) ve Štrasburku a v Paříži.\n\nV letech 2003 až 2010 působil na Ministerstvu zahraničních věcí v Praze v sekci ekonomických vztahů a na ZÚ v Ottavě, kde řídil úsek ekonomické diplomacie. V letech 2007 až 2009 se pro Úřad vlády věnoval předsednictví ČR v EU, kde se zabýval oblastí bezpečnosti, dopravy a koordinace s rezorty. Od roku 2010 na Ministerstvu obrany ČR řídil kancelář 1. náměstka ministra obrany ČR a později zastupoval ČR při Evropské obranné agentuře.\n\nOd října 2015 působil jako hlavní poradce poslanecké delegace hnutí ANO 2011 v Evropském parlamentu a jako asistent europoslankyně Dity Charanzové.\n\nVe volbách do Evropského parlamentu v květnu 2019 byl zvolen jako nestraník za hnutí ANO 2011 europoslancem, když figuroval na 6. místě kandidátky hnutí.\n\nPůsobí v parlamentních výborech: \n\n\nPůsobí v delegacích: \n\n\n"}
{"id": "1502674", "url": "https://cs.wikipedia.org/wiki?curid=1502674", "title": "Lidové komuny", "text": "Lidové komuny\n\nLidové komuny (čínsky 人民公社; pinyin \"rénmín gōngshè\") byly administrativní celky, které byly zakládány především na venkově v Čínské lidové republice mezi léty 1958–1983, hlavně však v období Velkého skoku. Termín \"komuna\" pochází z latinského \"communia\", znamenající velké shromáždění lidí sdílejících společný život. V komunách se kolektivně realizovalo zemědělství, průmysl, obchod, vzdělávání a armáda. Současně byly i hlavními společenskými jednotkami bez třídních rozdílů. Čínská lidová komuna se v mnoha ohledech lišila od Pařížské komuny, která byla spíše revoluční politické zřízení.\n\nUsnesení o zakládání lidových komun bylo schváleno na zasedání politbyra v přímořském letovisku Beidaihe 29. srpna 1958 (zveřejněno 10. září). Jelikož se předešlá koncepce organizace do zemědělských družstev neosvědčila, Mao Ce-tung přišel s koncepcí založení ještě větších organizačních prvků, lidových komun, které měly zahrnovat všechny výrobní i nevýrobní sféry a měly tvořit základní společenskou jednotku.\n\nJeště před schválením druhé pětiletky a spuštěním tzv. Velkého skoku vpřed byly v komunistické Číně \"skokově\" realizovány velké pracovní celky, které byly předzvěstí následujícího zakládání lidových komun. Stalo se tak při hromadném budování vodních děl a výstavbě tzv. místního průmyslu mezi léty 1957–1958. Největší z těchto pracovních skupin vznikla v Chayashanu v provincii Che-nan, kde se přibližně 9 400 domácností sloučilo do jednoho administrativního celku. Inspiraci lidových komun však lze sledovat už dříve, a to v okresu Xushui (asi 100 km jižně od Pekingu). Tam se místnímu správci Zhang Guozhongovi podařilo nabrat 100 000 mužů na budování zavlažování této oblasti. Tuto pracovní sílu rozčlenil po vojenském vzoru na prapory, brigády a čety, které přebývaly v provizorních kasárnách a stravovaly se ve společných jídelnách. Tento projekt byl velice úspěšný a brzy se o něm doslechlo vedení KS Číny v čele s Mao Ce-tungem, který prohlásil, že tento úspěch by měl být široce podporován. Mao se poté rozhodl navštívit provincie Che-pej, Šan-tung a Che-nan, kde pochválil kádry, kteří se rozhodli slučovat farmáře do vojenských celků. Následkem byl hromadný entuziasmus stranických kádrů, který vyústil v kolektivizaci celého venkova do celkem 26 000 komun, z nichž některé čítaly až 20 000 domácností.\n\nNadšení pro zakládání lidových komun a jejich posvěcení na zasedání v Beidaihe v roce 1958 bylo bezpochyby ovlivněno i hospodářskými úspěchy uplynulého roku, kdy byla v Číně mimořádně dobrá úroda. Toho využila oficiální propaganda, která tuto úrodu přičetla zbudování vodních děl, sběru hnojiva, hlubší orbě atd. To mezi lidmi zřejmě pomohlo vzbudit dojem, že se jedná o jev trvalý, a že Čína konečně objevila cestu, jak dostihnout nejvyspělejší země a rychle dosáhnout komunismu. Komuny byly také schváleny politbyrem složeným hlavně z bezmezných podporovatelů předsedy Maa. Plánu se nedostalo kritiky také proto, že lidé, kteří by jej mohli odborně posoudit, byli politicky eliminováni v průběhu předešlé Kampaně proti pravičákům mezi léty 1957–1958.\n\nPřibližně rok po fungování komun je kritizoval tehdejší ministr národní obrany Peng Dehuai, za což byl zbaven funkce a později označen za pravičáka.\n\nKomuna byla v pořadí třetí nejvyšší administrativní úroveň v tehdejší struktuře kolektivizace. Běžný rolník měl tehdy nad sebou šest úrovní (řazeno vzestupně) – výrobní družstvo, brigáda, komuna, újezd, okres a provincie. V komunách bylo zavedeno skupinové vlastnictví veškerého majetku, v radikálních případech i většiny osobního majetku. Všechno vybavení domácností včetně zvířat bylo kolektivizováno a o jeho dalším využití rozhodovala komuna. V důsledku zavedení bezplatného stravování bylo lidem zabaveno vybavení jejich kuchyně včetně nábytku, čímž byly vytvořeny velké skupinové jídelny, kde bylo jídlo vydáváno na příděl. Toto byl jeden z důvodů pozdějšího Velkého hladomoru, kdy kvůli nízké úrodě a současně vysokým odvodům sklizně do měst lidem v komunách nezbyly žádné potraviny. Pro zvýšení průmyslové produkce byla v některých případech lidem stržena obydlí a cihly byly zkonfiskovány pro účely zbudování malých vysokých pecí pro tavení železa.\n\nVýznamným prvkem byla militarizace komun. Lidé do práce na poli nastupovali za zvuku bubnů, gongů a propagandistické hudby v organizovaných zástupech vedenými místními kádry. Zveličováno bylo také nebezpečí války a národ byl vyzván k přípravě na ni zakládáním lidových milicí. To mělo výhodu v lepší organizaci práce a také v důsledné kontrole aktivit jednotlivců.\n"}
{"id": "1502676", "url": "https://cs.wikipedia.org/wiki?curid=1502676", "title": "Převod (rozcestník)", "text": "Převod (rozcestník)\n\nPřevod může znamenat:\n\n\n"}
{"id": "1502678", "url": "https://cs.wikipedia.org/wiki?curid=1502678", "title": "Přádelna bavlny a barevna bratří Grohmannů", "text": "Přádelna bavlny a barevna bratří Grohmannů\n\nPřádelna bavlny a barevna bratří Grohmannů se nacházely v Benešově nad Ploučnicí, okres Děčín.\n\nÚspěšní podnikatelé bratři Martin (1840–1914) a Theodor (1844–1919) Grohmannové rozšířili své působiště mimo Bystřany na Teplicku (přádelna a barevna) a v roce 1876 postavili v Benešově nad Ploučnicí v blízkosti nádraží barevnu příze tureckou červení. V roce 1883 byla k podniku připojena barevna firmy Pietschmann. V roce 1882 byla postavena přádelna bavlny a v roce 1889 byla postavena druhá přádelna. Přádelny řídil ředitel Franz Schubert-Spiegel (1844–1913) až do roku 1910. V období krize v roce 1930 byl provoz zastaven. V roce 1940 byl provoz obnoven říšskými úřady, kdy byla továrna spojena s firmou Mattausch. V období druhé světové války byli v závodech nuceně nasazeni Italové, kteří zde i bydleli. Po ukončení války komplex přešel pod národní podnik Benar, závod 02. Provoz byl ukončen v roce 2006.\n\nV roce 1888 bratři Grohmannové koupili velkostatek a Dolní zámek od jeho poslední majitelky hraběnky Aloisie Černínové. Zámek sloužil jako obytný dům pro úředníky a kanceláře. \n\nPřádelnu tvořila čtyřpodlažní budova, která měla kapacitu 12 000 vřeten. Byla postavena v anglickém stylu to je s vlastní strojovnou, která byla napojena na novou kotelnu. Ve své době to byla největší textilní budova v Evropě. Po rozšíření v roce 1910 byla kapacita 56 000 vřeten. Textilní stroje poháněly čtyři parní stroje s celkovým výkonem 1 400 koňských sil. Od roku 1891 byla uvedena do provozu dynama, která zabezpečovala osvětlení provozu. V roce 1894 bylo uvedeno do provozu protipožární sprinklerové zařízení. V areálu stojí cihlový komín, vysoký 46 metrů, postavený v druhé polovině 19. století. Oktagonální dřík s hlavicí stojí na čtvercovém hranolovém podstavci, který je dělen římsami ve třech úrovních.\n\n"}
{"id": "1502683", "url": "https://cs.wikipedia.org/wiki?curid=1502683", "title": "Grohmannové", "text": "Grohmannové\n\nGrohmanové byla podnikatelská rodina, která podnikala v textilním, důlním a železářském průmyslu.\n\nNejstarší písemný záznam rodu Grohmannů pochází z roku 1583 z okolí Krásné Lípy. Z roku 1640 je doložen hajný z rodu Grohmanů, který zastřelil dva vlky u Zadní Doubice a na jejich památku tam umístil pamětní desku. Jako prodejce nití a sítí Valentin Grohmann (1702–1779) začínal podnikat v textilním průmyslu a jeho podnik se začal v rodině dědit. Na počátku 19. století se rodina i podnikání rozdělilo mezi dva bratry Antona a Karla (1809–1874). Antonín převzal po svém otci Josefu Franzovi (1779–1851) podnik ve Slezsku a Karel v severních Čechách.\n\nKarel se oženil s Augustou, dcerou Ignace Martinse z Martinstalu u Cvikova. Sňatkem získal bohaté věno a později i tchánův podnik. V Lindavě vznikla firma Karel Grohmann a syn a v Bystřanech založili Martin (1840–1914) a Theodor (1844–1919) firmu Bratři Grohmanové. V roce 1876 rozšířili své podnikání do Benešova nad Ploučnicí, kde později vlastnili dně barvírny a dvě přádelny bavlny. V roce 1888 bratři Grohmannové koupili velkostatek a Dolní zámek od jeho poslední majitelky hraběnky Aloisie Černínové. Zámek sloužil jako rodinný dům a obytný dům pro úředníky a kanceláře.\n\nMartin Grohman zemřel v dubnu 1914 a jeho bratr Theodor 24. února 1919. Jejich nástupci byli Martin, Theodor a Arwed Grohmannové.\n\nV letech 1891–1892 získali důlní míry v Kundraticích, Podhůří, Vysoké Peci, Drmalech a Dřínově. V roce 1892 založili hnědouhelný hlubinný důl Grohmann (po roce 1958 důl Maršál Koněv).\n\nDalší z Grohmanů Jan (Johan) Josef (1792–1873) se stal podílníkem firmy Weis a Rössler. Jeho praděd byl Valentin, jeho otec pocházel z druhého manželství Valentina Grosmanna s. Josef v roce 1812 vstoupil do společnosti Josef Grohmann (1792–1873) a s jeho podílem v roce 1817 vznikla firma Weiss, Röessler & Co. Spojení nebylo jen kapitálové. Josef Grohmann se oženil s neteří a chovankou Ferdinanda Rösslera Amálií Rösslerovou (1798–1845), se kterou měl 13 dětí. V roce 1821 firmu opustil Ferdinand Röessler a přenechal podnik a dům v Josefu Grohmannovi. V roce 1845 Nastupuje do podniku nejstarší syn Quido (1820–1874). V roce 1846 byl změněn název firmy na Weiss und Grohmann. Pod tlakem konkurence v roce 1847 vznikla mechanická továrna na nitě. V roce 1883 byla firma rozdělena na Weiss und Co. se sídlem ve Vídni vedená následníky rodu Weissových. Továrnu na nitě ve Vrbně přebrali v roce 1883 vdova Emma a Emil nejmladší syn Quida Grohmanna a založili firmu Rodina Grohmannů vedla továrnu až do roku 1945.\n\nGrohmannové byli významní podnikatelé ve Vrbně pod Pradědem, kteří vlastnili továrny ve Vrbně, Pochni, Markvarticích, v rumunském Temešváru a v maďarské Rákospalotě.\n\nKarel Grohman (1838–1901), předposlední syn Josefa a Amálie, vlastnil od roku 1867 železárnu Jemné válcovny Karl Grohman v Markvarticích, od roku 1884 společník jeho druhorozený syn Robert. S železářským podnikem Adolf Grohmann a syn se spojili s obchodníky Tlach a Kiela z Ratiboře a založili akciovou společnost \"Moravskoslezská\" pro drátěnou výrobu a vystavěli v roce 1896 drátovnu v Bohumíně. Výroba drátu pak byla z Vrbna přeložena do Bohumína, kde od roku 1906 vyráběla pozinkovaný drát, v roce 1913 přibyla produkce ocelových a měděných lan. Po znárodnění v roce 1945 pokračoval další rozvoj výroby a v roce 1958 byla spojena s železárnami do jednoho podniku, který nesl název Železárny a drátovny Bohumín.\n\n"}
{"id": "1502684", "url": "https://cs.wikipedia.org/wiki?curid=1502684", "title": "Kostel Božího Spasitele (Podbořany)", "text": "Kostel Božího Spasitele (Podbořany)\n\nKostel Božího Spasitele v Podbořanech je novorománský kostel postavený v roce 1902 německými luterány. Od roku 1945 jej spravuje Husův sbor Podbořany. Kostel je kulturní památkou.\n\nProtestantismus v Podbořanech zcela vymizel v době po Bitva na Bílé hoře (1620). Ještě v roce 1864 se k protestantskému vyznání v celém soudním okrese Podbořany hlásilo pouhých 11 osob. Dva protestanti žili tehdy v Blšanech a ve Vroutku, po jednom v Podbořanech, Kašticích, Libořicích, Nepomyšli, Očihovci, Oplotech a Železné. Evangeličtí věřící (augsburské konfese) na Podbořansku podléhali superintendentuře pro Čechy se sídlem v Opatovicích na Čáslavsku, a pastorátu v severočeských Teplicích. Věřící kalvínského vyznání české superintendentuře (helvetské konfese) v Čermné na Lanškrounsku a seniorátu i pastorátu v Nebuželích u Mělníka.\n\nK určité kvantitativní proměně náboženských poměrů došlo až po vydání demokratické Ústavy v 60. letech 19. století a v souvislosti s přílivem několika rodin podnikatelů z Německa, které byly evangelického vyznání. Mezi nimi přední místo zaujímala rodina Martinova, zakladatelů porcelánky v Hlubanech. Tito nově příchozí se v 70. letech rozhodli spojit se svými spoluvěřícími v Žatci a založit kazatelskou stanici. Ta vzrostla do roku 1889 natolik, že byla 1. listopadu téhož roku povýšena na evangelickou filiální obec. První evangelický kostel v okolí byl dokončen 8. prosince 1898 v Žatci.\n\nEvangelická obec v Podbořanech vzrostla postupně natolik, že se od žatecké oddělila a založila vlastní kazatelskou stanici. Na základě rozhodnutí okresní školní rady dostala k dispozici kreslírnu měšťanské školy ke konání prvních novodobých evangelických bohoslužeb v Podbořanech, které se zde konaly dne 7. května 1899. Jednalo se však o provizorium nepostačující narůstajícímu počtu věřících a obec začala pomýšlet na vybudování vlastního kostela. Za tímto účelem vznikl 16. února 1900 Německý evangelický spolek pro stavbu kostela. Již v listopadu téhož roku se mu podařilo zakoupit potřebný pozemek. Vlastní výstavba začala 13. května 1901, 6. června byl slavnostně položen základní kámen a již 9. listopadu 1902 mohl být kostel vysvěcen.\n\nOd roku 1904 působil v Podbořanech evangelický vikář Walter Reinhard. Pastorem byl Ernst Piesch z Chomutova. Zřejmě v souvislosti s výstavbou kostela došlo na počátku 20. století k výraznému nárůstu počtu osob hlásících se k evangelickému vyznání. V Podbořanech se k evangelickému vyznání hlásilo na konci roku 1900 celkem 26 protestantů, zatímco počet evangelíků v celém politickém okrese Podbořany, a to podle sčítání lidu v roce 1900, byl 126 osob, k 1. červenci 1904 jich bylo už 495, o rok později 530 a v roce 1910 celkem 567 osob augsburské konfese a 23 kalvínského vyznání. Na začátku 1. světové války žilo v samotných Podbořanech 60 protestantů. Evangelické kazatelské stanice se tehdy nacházely také v Libořicích, Širokých Třebčicích, Oráčově a Hořovičkách, kde byl postaven další evangelický kostel.\n\nNěmečtí luteráni kostel využívali do roku 1945. Po druhé světové válce začala kostel s přílivem českého obyvatelstva využívat Církev československá husitská, která jej 3. dubna 1951 získala do své správy. Českobratrská církev evangelická však využívala kostel k bohoslužbám také, a to až do roku 1968, kdy koupila vlastní budovu s modlitebnou. Ale i poté využívala kostel příležitostně nebo zde probíhaly společné ekumenické bohoslužby.\n\nV polovině 50. let začali probíhat jednotlivé stavební opravy a úpravy. Nejprve se v interiéru kostela nahradily německé nápisy českými. V roce 1956 proběhla oprava střešních žlabů včetně svodů. Během válečného období přišel tento kostel i o zvony a teprve v květnu 1959 byl ve věži osazen nový zvon dovezený z Kadaně. Výměna střešní krytiny byla dokončena v roce 1960 (kolaudace 17.8.1960). V první polovině 80. let se již objevily závady na okapech, oplechování střechy, opadávání vnější fasády i nepřijatelná elektroinstalace. V roce 1982 byla řešena problematika s holubem obecným, který roznášel holubí trus do prostoru věže a do podkroví. Dále v roce 1985 byla realizována oprava poškozené střešní krytiny kostela, vyčištění střešních žlabů a okapů, oplechování štítu a říms na věži včetně zabezpečení veškerých otvorů proti náletu holuba obecného. Vítr opět poškodil střešní krytinu v roce 1986. Po dvou letech byla provedena oprava střechy u sakristie a zimní modlitebny. V roce 1993 byla realizována nová přípojka vody a o rok později byla provedena střecha u modlitebny a sakristie. Kompletní oprava střechy a věže včetně vnější omítky byla realizována v roce 1995.\n\nDne 15.9.1975 zde byl v tomto kostele pokřtěn knězem Františkem Mocem (kmotr Michael Moc) místní rodák, současný plzeňský biskup Církve československé husitské, Filip Michael Štojdl (Filip Štojdl).\n\nV kostele probíhají bohoslužby pouze příležitostně. Prostor slouží občanům města Podbořany pro pořádání kulturně společenských akcí, jako jsou koncerty, besedy, přednášky, výstavy apod. Zahrada u kostela je přístupná veřejnosti.\n\nKostel Božího Spasitele byl postaven německými luterány Luteránství žijícími ve městě Podbořany (Podersam) a okolí začátkem 20. století. Základní kámen byl slavnostně položen 6. června 1901. Jedná se o pseudorománskou stavbu ze začátku 20. století, kterou projektoval stavební rada Victor Schwerdtner, profesor Státní živnostenské školy v Plzni. Provedení kostela zajistil podbořanský stavitel Ferdinand Schindler. Hotová novostavba byla vysvěcena 9. listopadu 1902. Ženský spolek Gustava Adolfa ze Šlesvicka-Holštýnska daroval vyřezávaný oltář, který spolu s kazatelnou vyrobilo umělecké řezbářství Franze Grobla z Kadaně. Čtyři okna se zobrazením Matouš (evangelista), Marek Evangelista, Svatý Lukáš a Jan Evangelista darovali členové podbořanské a žatecké evangelické obce, stejně jako obě prostřední okna hlavní kostelní lodi s medailony, na kterých je vyobrazen Martin Luther a Filip Melanchton. Vyrobil je ateliér firmy E. L. Turck ze Žitavy a v Hrádku nad Nisou. Původní zvon, během válečného období roztavený a použitý pro válečné účely, pocházel ze slévárny Franze Schillinga z Apolda v Durynsku.\n\nTechnické parametry kostela:<br>\nzastavěná plocha – 300 m²<br>\npůdorysný rozměr – 12 x 25 m<br>\nvýška kostela – 18 m<br>\nvýška věže – 35 m<br>\nmateriál – pálená cihla klasického formátu<br>\npodlahová plocha hlavní lodě – 200 m²<br>\npodlahová plocha sakristie – 30 m²<br>\npodlahová plocha 1 místnosti s chodbou – 20 m²<br>\npodlahová plocha kůru – 50 m²<br>\nstrop – rovný, dřevěný<br>\n\n"}
{"id": "1502694", "url": "https://cs.wikipedia.org/wiki?curid=1502694", "title": "Zatočilové z Löwenbrucku", "text": "Zatočilové z Löwenbrucku\n\nZatočilové z Löwenbrucku byli český šlechtický rod usazený v Praze. Jeho členové jsou známi od začátku 17. do konce 18. století. Několik z nich se stalo vyššími úředníky staroměstské městské správy.\n\nNejstarším známým předkem rodu byl sedlčanský rychtář a lobkovický poddaný Václav Zatočil. Oženil se s dcerou bývalého sedlčanského primátora Markétou Zlouže, s níž měl syna Jana Norberta, který se narodil kolem roku 1630.\n\nJan Norbert absolvoval v Praze nižší i vyšší studia a 5. května 1648 zde byl promován bakalářem filozofie. Za obležení pražských měst roku 1648 bojoval jako mušketýr ve studentské legii a vyznamenal se v bojích na Karlově mostě i při posledním velkém švédském útoku 25. října na novoměstských hradbách. Po uzavření míru studoval na právnické fakultě a v Praze již zůstal. Roku 1651 byl knížetem Václavem Eusebiem z Lobkovic propuštěn z poddanství a vstoupil do služeb Starého Města pražského, kde získal úřad radního písaře. Roku 1652 zde za 850 zlatých koupil dům čp. 424 U tří schůdků (též U Fukáčků) ve Svatohavelské čtvrti.\n\nZa zásluhy prokázané při obraně pražských měst byl 5. července 1659 Leopoldem I. povýšen do českého šlechtického stavu s predikátem \"z Löwenbrucku\" (). Na Starém Městě později dosáhl úřadu syndika a roku 1678 dokonce kancléře. Roku 1684 vydal své vzpomínky na obranu Prahy roku 1648 s názvem „\"Leto- a dennopis, tj. celého královského Nového a Starého měst Pražských léta 1648 patnácte neděl trvajícího obležení švédského pravdivé a ubezpečlivé vydání“\", které se dočkaly několika vydání a byly záhy přeloženy do němčiny. Zemřel roku 1691 na Starém Městě pražském ve čtvrti sv. Martina.\n\nJan Norbert Zatočil z Löwenbrucku byl třikrát ženatý. Z jeho potomků známe syny Ignáce Felixe (1665 – po 1704), který byl od roku 1694 ženat s Lidmilou Kučerovou z Ostenberka a v roce 1699 se stal staroměstským radním, a Václav (†1724). Potomkem jednoho z nich byl Jan Václav (asi 1688–1775), v letech 1733–44 přísedícím staroměstského soudu a v letech 1748–49 perkmistr hor viničných. Jeho syn Jan Václav (1728/33–1794) se stal duchovním. Roku 1766 je připomínán jako farář u sv. Haštala, roku 1772 u sv. Martina, roku 1780 u Matky Boží na Louži a od roku 1785 na Novém městě pražském u sv. Jindřicha. V roce 1786 byl zvolen vyšehradským kanovníkem a zemřel roku 1794 jako poslední člen rodu.\n\nZatočilové nikdy nezískali deskové statky a svou existencí byli spojeni s pražskými městy. Proto také nikdy nepronikli do řad rytířského stavu a nedisponovali plnými šlechtickými právy.\n\n\"V modrém štítě se vidí most se dvěma oblouky, kterými protéká řeka, na jehož pravé straně stojí dvě košatiny. Za mostem vyrůstá zlatý dvojocasý korunovaný lev, který v pravé tlapě drží meč a levou má položenou na levé košatině. Na štítě stojí korunovaná turnajská přílba s černo-zlatými a červeno-stříbrnými přikrývadly. Klenotem jsou dvě křídla, pravé červené se třemi šikmými stříbrnými břevny, levé černé se třemi kosmými zlatými břevny. Mezi nimi vyrůstá lev ze štítu držící v pravé tlapě zelený vavřínový věnec, ve kterém se vidí zlaté litery L. I.\"\n\n"}
{"id": "1502699", "url": "https://cs.wikipedia.org/wiki?curid=1502699", "title": "ITV4", "text": "ITV4\n\nITV4 je britská bezplatná televizní stanice, která zahájila vysílání 1. listopadu 2005. Je vlastněna společností ITV Digital Channels Ltd, divizí ITV plc, a je součástí sítě ITV. Kanál je zaměřený na sport, americké komedie a drama, vysílá ale také klasické akční seriály ze 60. a 70. let.\n\nKoncem října 2008 bylo oznámeno, že do konce roku bude spuštěna verze s časovým posunem (+1) ITV4. ITV4 +1 byla spuštěna na obrazovkách dne 1. prosince 2008, na Freesat dne 9. prosince 2008 a na společnosti Virgin Media dne 25. března 2010. Dne 11. ledna 2011 byl kanál ze Sky odstraněn z důvodu spuštění ITV +1, který zabírá prostor v EPG; kanál byl stále k dispozici na Freesat a Virgin.\n\nV současné době je ITV4 +1 vysíláno pouze od 05:00 do 07:00 ráno.\n\nKanál zahájil vysílání dne 15. listopadu 2010. Než byl dne 14. března 2013 přidán do služby Virgin Media, byl k dispozici prostřednictvím služby Sky. Obsah ITV4 HD s vysokým rozlišením zahrnuje filmy a sportovní akce, jako je například mistrovství \"Britských cestovních vozů\", 2010–11 Ashes Series, Tour de France, Finále hráčů, finále Evropské ligy UEFA a Indické kriketové indické ligy Premier.\n\n\n"}
{"id": "1502710", "url": "https://cs.wikipedia.org/wiki?curid=1502710", "title": "Aša (mytologie)", "text": "Aša (mytologie)\n\nAša, avestánsky „pravda“, je zarathuštrický koncept představující nejen pravdu ve smyslu souladu slova se skutečností, ale především podstatu ideálního řádu vesmíru, obce i rodiny. V zarathuštrickém dualismu je jeho opozicí Drudž „lež, klamství“, zatímco stoupenec Drudže vyznává falešné náboženství, \"ašavan\" „stoupenec Aše“, tedy zarathuštrista, vyznává náboženství pravé.\n\nV gáthách, nejstarší části Avesty, je Ahura Mazda otcem a stvořitelem Ašy, s kterým sdílí jednu vůli. Vše, co Ahura Mazda stvořil, je „stvořeními Ašy“ či „světem Ašy“, protože Aša existoval již od počátku stvoření a jím byly stanoveny dráhy slunce, měsíce a hvězd. Jednou je nazýván Aša Vasišta „nejlepší pravdivost“, jindy je titulován \"chvénvant\" „sluneční, slunci podobný“, \"sraéšta\" „nejkrásnější“ a \"vohu\" „dobrý“ a zdá se, že je ztotožňován s ohněm. Jako Aša Vasišta byl později počítán mezi Ameša Spenty „nesmrtelné svaté“. Ve středoperských textech se objevuje pod jménem Artvahišt či Ardvahišt.\n\nAvestánské substantivum \"aša\" a védské \"ṛtá\" vychází z indoíránského \"*ṛtá\". V avestánštině též existuje adjektivum \"haithija\", z indoíránského \"*sātya\", stejně jako védské \"sátja\", s významem „pravdivý“ ve smyslu „skutečný, existující“, zatímco \"aša\" znamená spíše „pravda spočívající ve správném spojení, vnitřně správný“. Tomu odpovídá i praindoevropská etymologie obou slov, zatímco aša vychází z \"*ar\" „(správně) spojit“, tak \"haithija\" ze \"*sat\" „existující“. Z tohoto důvodu se tak získal i význam kosmického řádu.\n\nZnámo je též slovo \"ašavan\" „mající pravdu“, které označuje vyznavače pravého, tedy Zarathuštrova náboženství, přeneseně pak člověka, který díky svému ctnostnému bytí vstoupil po smrti do ráje. Zároveň je ašavanem nazýván sám Ahura Mazda a další božské bytosti. Opakem tohoto slova je \"dregvant drvant\" - „mající lež“ - označující bytosti, které si v boji dobra a zla zvolily špatnou stranu. \nVe staroperštině slovu aša odpovídá \"ạrta\" a slovu \"ašavan\" \"aṛtāvan\". Obě jsou doložena pouze z takzvaného „daivovského nápisu“ z doby vlády Xerxe I. Ve středoperštině se \"aṛtāvan\" objevuje jako \"ahlaw\" či ardāv, přičemž znovu jde o výše zmíněné pojetí \"ahlawa\" jako ctnostného mrtvého povýšeného mezi nebeské bytosti.\n\n"}
{"id": "1502711", "url": "https://cs.wikipedia.org/wiki?curid=1502711", "title": "30 Hudson Yards", "text": "30 Hudson Yards\n\n30 Hudson Yards, nebo taktéž Severní věž, je kancelářský mrakodrap ležící na západní straně Manhattanu (West Side, New York), v blízkosti předměstí Hell's Kitchen, Chelsea a hlavní železniční stanice Pennsylvania Station. Tato 386,5 metrů vysoká budova je ikonickou součástí developerského projektu pracujícího na rozvoji nové městské čtvrti Hudson Yards, podél řeky Hudson. Od dubna roku 2019 jde o v pořadí třetí po střechu nejvyšší budovu New Yorku. \n\nPro návrh budovy byla vybrána americká architektonická firma Kohn Pedersen Fox Associates (KPF). Slavnostní zahájení stavby proběhlo 4. prosince 2012. Úvodní práce byli zaměřeny na podzemní platformu vybudovanou z vodotěsné opěrné konstrukce, jejímž zprostředkovatelem se stala jedna z největších dodavatelských stavebních firem v USA Tutor Perini Corporation. Vstupní hala mrakodrapu (foyer) bude obohacena 11 nerez ocelovými, síťově řešenými koulemi visícími ze stropu, reprezentující globální jednotu a kulturní rozmanitost. Autorem tohoto díla je španělský umělec Jaume Plensa. \n\nNa vrchol budovy bude umístěna vyhlídková plošina trojúhelníkového tvaru vyčnívající ze 101. podlaží, ve výšce 335 metrů nad zemí. Bude se jednat o vůbec nejvyšší nekrytou vyhlídkovou promenádu na západní polokouli, která nabídne nevšední výhled na panorama jihovýchodní části Manhattanu, okolních čtvrtí a New Jersey.\n\n"}
{"id": "1502734", "url": "https://cs.wikipedia.org/wiki?curid=1502734", "title": "Rohlík (rozcestník)", "text": "Rohlík (rozcestník)\n\nSlovo rohlík nebo Rohlík (variantně též rohlik či Rohlik) může mít tyto významy: \n\n"}
{"id": "1502739", "url": "https://cs.wikipedia.org/wiki?curid=1502739", "title": "Lego (rozcestník)", "text": "Lego (rozcestník)\n\nLego může znamenat:\n\n\n\n"}
{"id": "1502745", "url": "https://cs.wikipedia.org/wiki?curid=1502745", "title": "Colleen McDonaldová", "text": "Colleen McDonaldová\n\nColleen Nichole McDonaldová (provd. Dravesová) (* 1974) je bývalá americká zápasnice – judistka.\n\nS kroužkem juda začala ve 4 letech po vzoru staršího bratra Chrise v Pembroke Pines na předměstí floridského Hollywoodu. Na základní a střední škole McArthur High byla roztleskávačkou. Judu se začala aktivně věnovat od 16 let pod vedením Evelio Garcíi. Od roku 1993 se prosadila do americké ženské reprezentace v polostřední váze do 61 kg. V roce 1996 neuspěla v americké olympijské kvalifikaci na domácí olympijské hry v Atlantě na úkor Celity Schutzové. Od roku 1997 startovala v nižší lehké váze do 57 kg, ve které v americké olympijské kvalifikaci v roce 2000 a 2004 neuspěla.\n\n\n"}
{"id": "1502750", "url": "https://cs.wikipedia.org/wiki?curid=1502750", "title": "Fluorid chlorný", "text": "Fluorid chlorný\n\nFluorid chlorný je interhalogen s chemickým vzorcem ClF. Je to bezbarvý plyn, který je stabilní i za vysokých teplot. Při teplotách pod -100 °C kondenzuje na světle žlutou kapalinu. Mnoho jeho vlastností se pohybuje mezi hodnotami pro chlor a fluor.\n\nFluorid chlorný je velmi účinné fluorační činidlo, dokáže převést kovy i nekovy na jejich fluoridy za vývoje chloru. Například dokáže fluorovat wolfram a selen:\n\nDokáže vystupovat i jako chlorační činidlo, většinou dochází zároveň i k oxidaci:\n"}
{"id": "1502756", "url": "https://cs.wikipedia.org/wiki?curid=1502756", "title": "Svitačová dolina", "text": "Svitačová dolina\n\nSvitačová dolina je údolí v Lúčanské Malé Fatře, nedaleko obce Kunerad u Rajeckých Teplic. Protéká jí Kuneradský potok a je dlouhá asi 6 km.\n\nTáhne se východním směrem od Kuneradského zámku k úpatí hory Vidlica. Od zámku vede dolní částí údolí žlutá turistická značka, která údolí v jeho poslední třetině opouští a končí na vrcholu Veterné.\n"}
{"id": "1502766", "url": "https://cs.wikipedia.org/wiki?curid=1502766", "title": "Corinna Westová", "text": "Corinna Westová\n\nCorinna Westová (roz. Brozová) (* 13. března 1974) je bývalá americká zápasnice – judistka.\n\nS judem začala v 11 letech v Kansas City v klubu Welcome Mat pod vedením Steva Scotta. Vrcholově se připravovala v Colorado Springs v olympijském tréninkovém centru. V americké ženské judistické reprezentaci se pohybovala od roku 1993 v lehké váze do 56 kg. Do této váhy obtížně shazovala. V roce 1996 však uspěla v americké olympijské kvalifikaci na domácí olympijské hry v Atlantě, když ve finále porazila Lynn Roethkeovou. Před olympijskými hrami se stihla vdát za dlouholetého přítele Billa, do Atlanty si však formu nepřivezla. Vypadla v úvodním kole na ippon technikou o-soto-gari s Číňankou Liou Čchuang. \n\nOd roku 1997 startovala ve vyšší polostřední váze do 63 kg, ve které se však neprosazovala. Trenéři ji v médiích popisovali jako ambiciózní a velice horlivou sportovkyni, která trávila hodiny v posilovně zvedáním činek. Snad tyto její povahové vlastnosti s nesplněním vlastního očekávání u ní vedly k návštěvám psychiatrů. Ti u ní diagnostikovali schizofrenii a další duševní poruchy, se kterými bojuje jako blogerka, youtuberka a influencerka.\n\n\n"}
{"id": "1502767", "url": "https://cs.wikipedia.org/wiki?curid=1502767", "title": "Ferganasaurus", "text": "Ferganasaurus\n\nFerganasaurus byl rod sauropodního dinosaura. Dosahoval délky okolo devíti metrů a byl býložravý. Žil v období callov ve střední juře (před 166 až 163 miliony lety). Byl objeven roku 1966 v lokalitě Balabansaj v Kyrgyzstánu a pojmenován podle starobylého města Fergana. Popsali ho v roce 2003 Vladimir Aliferov a Alexandr Averjanov, jediným známým druhem byl \"Ferganasaurus verzilini\".\n"}
{"id": "1502768", "url": "https://cs.wikipedia.org/wiki?curid=1502768", "title": "Schönererové", "text": "Schönererové\n\nSchönererové (\"Ritter von Schönerer\") byla rakouská podnikatelská a v letech 1860-1888 šlechtická rodina.\n\nVzestup rodiny je spojen se jménem Mathiase Schönerera (1807–1881). Narodil se roku 1807 ve Vídni jako syn malířského a natěračského mistra. Jeho předkové pocházeli ze Štýrska a po generace se živili jako rolníci a drobní řemeslníci, takže Mathias jako první z rodiny získal vyšší vzdělání. Po ukončení reálné školy absolvoval v letech 1822–1824 na vídeňské polytechnice studium fyziky, matematiky, praktické geometrie a kreslení. Další znalosti získal u Franze Antona rytíře Gerstnera, který jej později jmenoval svým spolupracovníkem. Oba se ale rozešli ve zlém. Když roku 1828 během prací na koněspřežné železnici z Českých Budějovic do Lince utratil rytíř Gerstner předpokládaný rozpočet již v necelé polovině stavby, což vzbudilo nelibost investorů, Schönerer se nabídl jako jeho nástupce. Nabídka byla přijata a Schönerer pak zcela samostatně v  letech 1834–1835 vybudoval trať z Lince do Gmundenu. Tehdy šlo ještě o koňskou dráhu, ale krátce nato se Schönerer specializoval již jen na stavbu železnic pro parní lokomotivy.\n\nMathias si záhy získal jméno předního rakouského odborníka v této oblasti a roku 1834 jej dokonce Rothschildové požádali o radu, zda mají svůj velký projekt Severní dráhy koncipovat jako parní nebo koňskou železnici. Protože ve druhé čtvrtině 19. století byla rakouská železniční doprava ještě v plenkách, rozhodl se Schönerer získat zkušenosti v zahraničí. Odjel proto do Spojených států, kde studoval železniční inženýrství, a do Vídně se vrátil, bohatší o řadu zkušeností, až roku 1838. Ze zámoří přivezl i parní lokomotivu tehdy v USA oblíbeného typu \"Philadelphia\", která se stala vzorem pro výrobu domácích rakouských strojů. Následně založil první továrnu na výrobu lokomotiv a vagónů, aby Rakousko zbavil závislosti na zahraničním vybavení, a povolal americké techniky, kteří se podíleli na výcviku rakouských strojvůdců. V průmyslovém odvětví, jež vyžadovalo úzkou spolupráci mezi inženýry a bankéři, si Schönerer vybudoval vynikající pracovní vztahy s velkými finančními magnáty. Ať to bylo díky jeho diplomatickému talentu nebo jeho nepostradatelnosti coby stavitele železnic, byl schopen pracovat se oběma zarytými rivaly rakouského světa vysokých financí – s rodinou Rothschildů na straně jedné a s baronem Simonem Sinou, který na svých železničních projektech často spolupracoval s rodinami Arnsteinů a Eskelesů, na straně druhé.\nPři příležitosti dokončení Dráhy císařovny Alžběty vedoucí z Vídně do Salcburku vyznamenal císař František Josef I. Mathiase Schönerera 12. srpna 1860 Řádem železné koruny III. třídy, na jehož základě Schönerer o dva měsíce později požádal o udělení rytířského titulu. Získal jej listinou ze 16. prosince 1860 a nadále se psal rytíř Schönerer (něm. Ritter von Schönerer). Na rozdíl od řady jiných, stejně odměněných osob nezůstal v Mathiasově případě titul prázdnou ozdobou „pracujícího šlechtice“, protože nashromážděný majetek dovolil novopečenému rytíři zakoupit si odpovídající sídlo na venkově. Roku 1868 získal velkostatek a zámek Rosenau u dolnorakouského Zwettlu nedaleko českých hranic a začal se zabývat i podnikáním v zemědělství. Proslul také jako dobrodinec a ve své závěti odkázal 100 000 zlatých na dobročinné účely.\n\nAni v další generaci neupadla rodina do bezvýznamnosti. Mathias Schönerer měl s Marií Rehmann (1819–1884) celkem pět dětí, čtyři dcery a syna. Z dcer se nejvíce proslavila Alexandrine (1850–1919), herečka a režisérka. Roku 1884 si pronajala vídeňské divadlo \"Theater an der Wien\" a od roku 1889 zde zastávala funkci ředitelky. V její éře zde bylo uvedeno mnoho zcela nových oper a divadlo patřilo mezi přední scény monarchie. Roku 1900 svá práva na \"Theater an der Wien\" postoupila Leonu Dorerovi, Emilu rytíři Kubinskému a Josefu šlechtici Simonovi a o pět let později se vzdala i místa ředitelky. Po svém odchodu byla jako první herečka mimo Dvorní scénu (\"Hoftheater\") vyznamenána zlatým Záslužným křížem s korunou. Její vztah ke staršímu bratru Georgovi byl rezervovaný, protože Alexandrine, pohybující se v uměleckém a nábožensky velmi liberálním prostředí, odmítala jeho militantní antisemitismus.\n\nSyn Georg (1842-1921) byl původně určen pro dráhu velkostatkáře. Po absolvování odborných zemědělských škol a praxi, kterou absolvoval na českých panstvích knížete Schwarzenberga a moravsko-slezských statcích arcivévody Albrechta, se roku 1869 ujal řízení otcova velkostatku v Rosenau a záhy proslul jako vynikající hospodář. Byl také velkorysým mecenášem: financoval zřízení cca 200 hasičských sborů, založil 25 lidových knihoven, věnoval cvičební nářadí k posílení selské mládeže a podporoval chudé a nemocné.\n\nPřelom v jeho životě přinesl rok 1866 a porážka Rakouska v bitvě u Hradce Králové. Podobně jako mnozí další němečtí Rakušané vnímal i Schönerer vytlačení své země z německého prostoru jako potupu a odmítal je přijmout jako něco definitivního. Jeho představy však byly nejen v ostrém rozporu s oficiální linií podunajské monarchie, ale zaváněly dokonce vlastizradou. Patřil totiž k nikoli nepočetné skupině těch, kteří považovali sjednocení všech Němců připojením německých částí Rakouska k Německé říši (či lépe k Prusku) za něco zcela přirozeného. Schönerer se v této době navíc stal horlivým obdivovatelem pruského ministerského předsedy Otty von Bismarck.\nSchönerer-politik prošel zajímavým vývojem, na jehož počátku antisemitismus rozhodně nestál. Mezi jeho blízké spolupracovníky původně patřili i Židé a židovští konvertité, jako pozdější sociálnědemokratický předák Victor Adler a historik a novinář Heinrich Friedjung, kteří se podíleli na vypracování stranického kodexu, Lineckého programu z roku 1882. Ten požadoval sociální reformu zahrnující starobní a úrazové pojištění, omezení práce žen a dětí, demokratizaci a svobodu tisku a shromažďování. Jedním z hlavních cílů zároveň ale byla zásadní přeměna monarchie a zajištění vůdčí role Němců ve státě. Uhersko mělo být prakticky samostatné, s Předlitavskem spojené pouze personální unií. Korunní země s největším podílem neněmeckého obyvatelstva (Halič a Bukovina) měly být ze svazku vyčleněny, Dalmácie, Bosna a Hercegovina připojeny k Uhrám, kde měly později vytvořit spolu s Chorvatskem zárodečné jádro jihoslovanské říše. Německé nacionalisty Adlera s Friedjungem nakonec vyhnal ze Schönererovy strany dodatečně zavedený \"arijský\" paragraf z roku 1885. Oba byli sice pokřtění, ale měli židovské rodiče.\n\nSchönerer roku 1884 vystoupil proti nejbohatšímu Židovi monarchie, baronu Rothschildovi, hlavnímu akcionáři Severní dráhy císaře Ferdinanda, jehož rodina dříve úzce spolupracovala s jeho otcem Mathiasem. V Říšské radě navrhl smlouvu s Rothschildem zrušit a vysoce výnosnou železnici zestátnit. Plán sice zcela nevyšel, ale akce přesto slavila úspěch. Rothschild totiž musel městu Vídni zaplatit za prodloužení smlouvy mnohem více, než se předpokládalo.\n\nNejvýraznější triumfy Schönerer zažil v osmdesátých letech a to díky rozsáhlé kampani proti liberálnímu vídeňskému tisku, jehož zástupci se s ním zprvu pokoušeli polemizovat nebo jej zesměšňovat, později však přešli k důstojnému mlčení. Schönerer jim předhazoval, že slouží židovskému kapitálu, klamou německý národ a všude zastupují pouze zájmy „židovstva“. Protože valná část redaktorů byla židovského původu, což bylo obecně známo, měla kritika značný ohlas. Boj Všeněmců proti „židovskému tisku“ vyvrcholil v březnu 1888, když Schönerer a jeho druzi násilím vnikli do redakce \"Neues Wiener Tagblatt\" a  surově zbili redaktory holemi. Důvodem byla předčasná zpráva o smrti jedenadevadesátiletého císaře Viléma I. vydaná novinami o několik hodin dříve.\n\nTentokrát však následovalo exemplární potrestání. Rytíř Schönerer byl postaven před soud a za veřejné násilí odsouzen ke čtyřem měsícům těžkého žaláře, ztrátě politických práv na pět let a odejmutí šlechtického titulu. Přišel také o svůj mandát v Říšské radě. Pobyt ve vězení a následný trest, vynucená politická absence. vedly spolu s nadměrnou konzumací alkoholu k oslabení Schönererovy strany, která byla na konci 80. let vytlačena ze svých pozic dvěma novými politickými subjekty: sociální demokracií Victora Adlera a křesťanskými sociály Karla Luegera.\n\nGeorg von Schönerer se roku 1878 oženil s Philippine šlechtičnou von Gschmeidler (1848–1918), se kterou měl syna Georga a tři dcery. Za první světové války sloužil Georg mladší v c. a k. armádě. Protože na něj ale otec, který byl v této době již vážně nemocný, přenesl správu panství Rosenau, byl demobilizován a odjel do Vídně, aby se mohl ujmout majetku. Po příjezdu do císařské metropole se však nakazil španělskou chřipkou a ještě před rozpadem Rakousko-Uherska zemřel. Stejné nemoci podlehla i jeho matka. Smrtí Georga staršího roku 1921 tak rod vymřel po meči.\n\n\"V modrém štítě zlaté, stříbrně okřídlené kolo. Na štítě stojí dvě korunované turnajské přílby s modro-stříbrnými přikrývadly. Klenotem jsou na každé přílbě tři pera, vpravo stříbrné mezi modrými, vlevo modré mezi stříbrnými. Pod štítem je modrá páska se stříbrným heslem “recta sequi”.\"\n\n"}
{"id": "1502776", "url": "https://cs.wikipedia.org/wiki?curid=1502776", "title": "Třída Orfej", "text": "Třída Orfej\n\nTřída Orfej (jinak též třída Pobeditěl) byla třída torpédoborců ruského carského námořnictva z doby první světové války. Celkem bylo postaveno osm jednotek, přičemž další tři zůstaly nedokončeny. Nasazeny byly v první světové válce a některé také v druhé světové válce.\n\nCelkem bylo postaveno osm jednotek této třídy.\n\nJednotky třídy \"Orfej\":\nTorpédoborce (\"Letun\", \"Děsna\", \"Azard\", \"Samson\") byly vyzbrojeny čtyřmi 102mm kanóny, dvěma 7,62mm kulomety Maxim, třemi trojhlavňovými 457mm torpédomety a až 80 minami. Pohonný systém měl výkon 30 000 hp. Tvořily jej dvě parní turbíny AEG a pět kotlů Vulkan, pohánějících dva lodní šrouby. Nejvyšší rychlost dosahovala 35 uzlů. Dosah byl 1800 při rychlosti 16 uzlů.\n"}
{"id": "1502777", "url": "https://cs.wikipedia.org/wiki?curid=1502777", "title": "Třída Gavril", "text": "Třída Gavril\n\nTřída Gavril byla třída torpédoborců ruského carského námořnictva z doby první světové války. Celkem byly postaveny tři jednotky, přičemž další tři zůstaly nedokončeny. Nasazeny byly v první světové válce a v ruské občanské válce. Všechny tři byly v boji potopeny.\n\nCelkem byly postaveny tři jednotky této třídy. Stavba druhé trojice byla přerušena.\n\nJednotky třídy \"Gavril\":\nTorpédoborce byly vyzbrojeny čtyřmi 102mm kanóny, jedním 76mm kanónem, dvěma 7,62mm kulomety Maxim, třemi trojhlavňovými 457mm torpédomety a až 80 minami. Pohonný systém měl výkon 30 000 hp. Tvořily jej dvě parní turbíny AEG a čtyři kotle Vulkan, pohánějících dva lodní šrouby. Nejvyšší rychlost dosahovala 34 uzlů. Dosah byl 1800 při rychlosti 16 uzlů.\n"}
{"id": "1502778", "url": "https://cs.wikipedia.org/wiki?curid=1502778", "title": "Třída Izjaslav", "text": "Třída Izjaslav\n\nTřída Izjaslav byla třída torpédoborců ruského carského námořnictva z doby první světové války. Celkem byly postaveny tři jednotky, přičemž další dvě zůstaly nedokončeny. Nasazeny byly v první světové válce a v druhé světové válce. Dva byly v boji potopeny. Jeden po první světové válce získalo Estonsko, které jej později prodalo Peru.\n\nCelkem byly postaveny tři jednotky této třídy. Stavba dalších dvou byla přerušena.\n\nJednotky třídy \"Izjaslav\":\nTorpédoborce byly vyzbrojeny pěti 102mm kanóny, jedním 76mm kanónem, třemi trojhlavňovými 457mm torpédomety a až 80 minami. Pohonný systém měl výkon 32 700 hp. Tvořily jej dvě parní turbíny Brown-Boveri a pět kotlů Normand, pohánějících dva lodní šrouby. Nejvyšší rychlost dosahovala 35 uzlů. Dosah byl 1568 při rychlosti 16 uzlů.\n"}
{"id": "1502780", "url": "https://cs.wikipedia.org/wiki?curid=1502780", "title": "Třída Kerč", "text": "Třída Kerč\n\nTřída Kerč (jinak též třída Gadžibej, nebo třída Fidonisi) byla třída torpédoborců ruského carského námořnictva z doby první světové války. Celkem bylo postaveno sedm jednotek této třídy, přičemž osmá nebyla dokončena. Nasazeny byly v první světové válce, ruské občanské válce a v druhé světové válce. Po druhé světové válce jeden provozovalo Bulharsko.\n\nCelkem bylo postaveno sedm jednotek této třídy, přičemž stavba osmé nebyla dokončena.\n\nJednotky třídy \"Kerč\":\nTorpédoborce byly vyzbrojeny pěti 102mm kanóny, jedním 76mm kanónem, třemi trojhlavňovými 457mm torpédomety a až 80 minami. Pohonný systém měl výkon 32 700 hp. Tvořily jej dvě parní turbíny Brown-Boveri a pět kotlů Normand, pohánějících dva lodní šrouby. Nejvyšší rychlost dosahovala 35 uzlů. Dosah byl 1568 při rychlosti 16 uzlů.\n"}
{"id": "1502781", "url": "https://cs.wikipedia.org/wiki?curid=1502781", "title": "Abbadia Lariana", "text": "Abbadia Lariana\n\nAbbadia Lariana je historické městečko v Itálii, v regionu Lombardie, v provincii Lecco, leží pod vrchem San Martino v masivu dolomitických vápenců s množstvím jeskyní, v zálivu jezera Como. V minulosti byla proslulá výrobou hedvábí.\n\nNejstarší doklady osídlení pocházejí z doby římské a galo-románské, patří k nim fragmenty dvou kamenných sarkofágů. Obec vyrostla jako klášterní ves benediktinů kláštera San Pietro di Mandello, který zde v letech 770–772 založil lombardský král Desiderio, předrománské stavby pocházely převážně z 9. století. Od italského označení opatství je odvozen název obce Abbazia. Benediktini klášter ve 13. století opustili a nastěhovali se do něj servité, kteří kostel zasvětili sv. Vincenci a Anastáziovi a odešli roku 1788. Středověké stavby postupně zanikly a na místě původního kostela byl v 17. století založen současný kostel farní. V obci se od 18. století rozvinulo domácké pěstování bource morušového a zpracování jeho kokonů na hedvábí v místní manufaktuře, kterou založil roku 1817 Pietro Monti a po roce 1833 ji rozšířili jeho nástupci. Továrna byla roku 1818 vybavena třípatrovým hydraulickým přadláckým strojem, poháněným vodním kolem, který se dochoval, stejně jako další vybavení dílen. Obec se v té době rozrostla na městečko také díky těžbě kamene.\n\n\nBallabio, Brumano (BG), Erve, Galbiate, Garlate, Lecco, Malgrate, Mandello del Lario, Morterone, Pescate, Valmadrera, Vercurago\n\n\n\n"}
{"id": "1502795", "url": "https://cs.wikipedia.org/wiki?curid=1502795", "title": "Ondřej Knotek", "text": "Ondřej Knotek\n\nOndřej Knotek (* 31. srpna 1984 Sušice) je český politik a průmyslový manažer, od roku 2019 poslanec Evropského parlamentu, v letech 2014 až 2018 zastupitel (a do roku 2016 také radní) města Mariánské Lázně, dříve člen Pirátů, nyní člen hnutí ANO 2011.\n\nOd dětství žil v Mariánských Lázních, ve městě také absolvoval gymnázium. Následně vystudoval chemické inženýrství na Vysoké škole chemicko-technologické v Praze (promoval v roce 2009 a získal titul Ing.). Poté působil rok u Policie ČR, nejprve jako hlídkový policista a poté jako kriminalista v protidrogovém oddělení.\n\nNásledující dva roky působil v oddělení kvality a validací ve farmaceutické firmě v Praze. Před zvolením europoslancem pracoval jako manažer kvality ve strojírenské firmě v Tachově.\n\nV letech 2015 až 2016 působil rovněž jako člen dozorčí rady Nemocnice Mariánské Lázně.\n\nOndřej Knotek žije od roku 2012 opět ve městě Mariánské Lázně na Chebsku, konkrétně v části Hamrníky. Ve volném čase se věnuje sportu (běh, horské kolo, plavání, snowboarding), hudbě (bubeník kapely \"Řetězová reakce\") a kultuře (divadlo, koncerty).\n\nNa konci roku 2012 se stal členem Pirátů, když spoluzaložil místní sdružení strany v Mariánských Lázních, jemuž také předsedal. V komunálních volbách v roce 2014 byl z pozice lídra pirátské kandidátky zvolen zastupitelem města Mariánské Lázně. V listopadu 2014 se navíc stal radním města. V červnu 2015 však kvůli „hodnotovému rozkolu“ Piráty opustil a několik měsíců poté vstoupil do hnutí ANO 2011. V březnu 2016 rezignoval na post radního města. Ve volbách v roce 2018 tedy obhajoval mandát zastupitele města jako člen hnutí ANO 2011, ale neuspěl (skončil jako druhý náhradník).\n\nVe volbách do Evropského parlamentu v květnu 2019 byl zvolen za hnutí ANO 2011 europoslancem, když figuroval na 5. místě kandidátky hnutí.\n"}
{"id": "1502796", "url": "https://cs.wikipedia.org/wiki?curid=1502796", "title": "Biggles – Bouře nad Německem", "text": "Biggles – Bouře nad Německem\n\nBiggles – Bouře nad Německem (v originále \"Comrades in Arms)\" je dobrodružná povídková kniha od autora W. E. Johnse z roku 1947. V Česku vyšla v roce 1999, kdy ji vydalo nakladatelství Toužimský & Moravec v Praze.\n\nJedná se o několik povídek od různých hrdinů z knih W. E. Johnse, z nichž jeden byl právě James Bigglesworth (Biggles). Dále v příbězích vystupují: kapitán Lorrington King (Gimlet), major Joan Worralsová a další.\n\nKapitán Lorrington King (známý též jako Gimlet) byl pověřen úkolem, aby spolu se svými přáteli odnesli speciálně upravená semena kaučukovníku (\"Hevea brasiliensis\"), která by se dala pěstovat v Anglii. Místo jejich uložení bylo v jednom hotelu v sousedství Barmy a Siamu v Indočíně. Jejich úkol byl ztížen tím, že oblast z velké části obklopovali Japonci. Gimletova parta (říkalo se jí Kingova koťata) byla letadlem (jejichž posádku tvořila zase Bigglesova parta) převezena do Indočíny. Zde se Gimletovi a jeho skupině podařilo se dostat do hotelu Oriente, v němž byla údajně semena ukryta v sošce slona. Avšak po jejím prohledání je nenašli. Mezitím si Gimletovi party všiml mladík jménem Chang Chu, který jim pověděl, že semena někam jinam ukryl jeho strýc Charla Song. Po delším bádaní nakonec společně usoudili, že semena zřejmě ukryl v okolí svého domu a tak je tam Chang zavedl a začali je hledat. Po delší době hledání je nakonec nalezli už zasazené a vyrostlé poblíž uměle vytvořeného rybníčku. Mezitím k domu přijeli japonští vojáci a začala přestřelka, ve které Gimletova parta zvítězila a jejich autem poté uprchli směrem k moři. Tam je po delší době naložil Biggles a odletěl s nimi nazpět do Anglie.\n\nMajor Joan Worralsová společně se svou kamarádkou nadporučíkem Betty Lovellovou (známá více pod přezdívkou „Freckles“, česky „Pihatka“) řeší na požádání vojína Normy Dayové, záhadnou smrt Doris Marchantové, která se utopila v řece Ouse. Worralsová se společně s Betty a Normou vydala na místo nalezení mrtvoly a objevily zde veliký dům. Jednalo se o Farmu Gresham. Už od začátku měly o domě velké pochybnosti, protože na střeše budovy viděly postavu muže, který se rychle schoval. Podezření se vyvinulo ve fakt, že v domě sídlí tajná, špionážní, německá organizace, neboť nad domem několikrát prolétlo německé letadlo typu Messerschmitt Bf 109 a navíc ze střechy domu viděly vzlétnout podivný balón. Pochopily, že se jedná o způsob jejich tajné komunikace s domovem. Dříve však, než to stačily oznámit, vyšlo z domu několik lidí a nakonec začala přestřelka. Na pomoc jim přispěchalo komando generála Raymonda a tak nakonec zvítězili. Vraha Doris zastřelila samotná Norma a pomstila tak smrt své kamarádky.\n\nKdyž Biggles seděl zrovna v kanceláři brigádního generála Raymonda, přišel za nimi chlapec jménem Peter Masters s naléhavou zprávou, že objevil tajné vojenské skladiště paliva. Pověděl jim o tom celý příběh, jak při venčení psa v Německu (Peter tam nějaký čas žil) objevil ve Schwarzwaldu (Černém lese) veliké skladiště paliva, které vypadalo jako prostá farma pro slepice s falešnými kurníky. Jednalo se o oblast u města Karlsruhe a Biggles hned naplánoval útočnou akci. Celkem letěli tři letadla typu de Havilland Mosquito a celkem šest lidí. Algy, Biggles a Bertie byli kapitáni a jako pozorovatelé letěli Ginger, Tug Carrington a Masters. Společně po dlouhém letu se dostali až do Schwarzwaldu, kam je navedl Masters. Objevili skladiště a za pomocí bomb ho úspěšně zlikvidovali. Cestou zpátky do Anglie potkali smečku Messerschmittů a Fw 190. Za pomocí pilotů Spitfirů F.Mk.V se jim ale podařilo uniknout a bezpečně přistát v Anglii.\n\nSedmnáctiletý Jack Carrington se chtěl dát do armády, avšak bránil mu v tom jeho věk, a tak trávil válku na ostrově Trinidad. Okolo Trinidadu se začali čím dál častěji potápět britské obchodní lodě a bylo jasné, že na vině je německá ponorka. Jack se společně s pilotem Halem (přezdívaným \"Drobeček\") několikrát pokoušel ponorku najít, avšak bezúspěšně. Až jednou si Jack jen tak z nudy vyjel na svůj oblíbený ostrov jménem Porpoise Island nasbírat kokosové ořechy a ke svému velkému šoku zde objevil ponorku i s posádkou. Ta si ho sice všimla, ale Jackovi se podařilo schovat v jeskyni. Počkal na noc a doplaval k ponorce, kde k ní nenápadně přivázal plechovku oleje a na svém člunu se vrátil zpátky domů. Tam o tom všem podal zprávu kapitánu Vaneovi. Pak se společně s ním a Drobečkem vydali ponorku hledat a díky olejové skvrně jí objevili. Označili její polohu torpédoborcům, kteří ji zničili za pomocí hlubinných náloží. Ukázalo se, že Němci používali Porpoise Island jako tajnou základnu pro ponorky, kde tankovali palivo. Během několika dalších týdnů došlo ke zničení dalších tří ponorek a Jack Carrington byl přijat do činné služby v královském námořnictvu.\n\nNadporučík Lance Lorimer dostal za úkol zničit železniční tunel poblíž města Linzberg. Pro tento úkol si vybral svého přítele z dětství Kaziho Mahometa jako společníka. Bez velkých problému se jim podařilo se dostat až k tunelu kde Kazi zaměstnal stráže u železničního domku a Lance rychle položil nálož k tunelu. Po odpálení se exploze ještě více vystupňovala, neboť mezitím přijel k tunelu vlak naložený municí. Na útěku od místa výbuchu byli pronásledováni několika vojáky, avšak podařilo se jim uniknout a vzlétli se svým letadlem směrem do Anglie. Cestou narazili na protiletadlovou palbu a několik německých stíhaček, ale podařilo se jim schovat v mracích a unikli. K jejich smůle byla poškozena palivová nádrž letadla a museli tedy přistát v moři. Zachránil je anglický hlídkový člun a oba se tak šťastně dostali domů.\n\nPoručík Nigel Steer zahlédl v moři poblíž Sicílie malý člun, na který z nenadání začalo útočit italské letadlo. Nigel ho dokázal sestřelit a vytáhl z moře posádku člunu, kterou tvořil jen chlapec jménem Hubert Fairfax. Po jeho zachránění jim chlapec pověděl o tajné ponorkové základně umístěné u Casagrande. Řekl jim také, že v táboře Castelvero vězní jeho otce. Začala se tedy plánovat akce na zničení základny a osvobození Hubertova otce, kterou vedl slavný plukovník Buster Brown společně se svým komandem, kterému se říkalo \"Busterovi buldoci.\" Společně s nimi šel do akce i Hubert, neboť tuto oblast dobře znal. Potom co se dostali na Casagrande se jim podařilo osvobodit všechny vězně z Castelvera a u ponorkové základny vypukla velká bitva. Busterovi buldoci společně s bojujícími vězni zvítězili a krátce po odplutí vyhodili základnu do povětří. Hubert se na palubě lodi šťastně shledal se svým otcem a Brown celou akci zhodnotil jako naprosto běžnou všední operaci.\n\n\n\n\n\n"}
{"id": "1502797", "url": "https://cs.wikipedia.org/wiki?curid=1502797", "title": "Ilocos", "text": "Ilocos\n\nIlocos nebo také Region I je jeden ze sedmnácti správních regionů, na něž se dělí Filipínská republika. Nachází se v severozápadní části ostrova Luzon a má rozlohu 13 013 km². Hlavním městem je San Fernando, region se dělí na čtyři provincie a 116 obcí. Ilocos má okolo pěti milionů obyvatel, z nichž okolo dvou třetin tvoří Ilokánci, v jižní části regionu žijí Pangasinanové. Většinu obyvatel tvoří katolíci anebo příslušníci místní církve Aglipayan.\n\nRegion sousedí na západě a severu s Jihočínským mořem, na východě s regionem Cagayan Valley a s Kordillerským administrativním regionem a na jihu s regionem Střední Luzon. Území tvoří přímořská nížina, která směrem do vnitrozemí přechází do pohoří Cordillera Central. Nejvýznamnější řekou je Agno. V Lingayenském zálivu se nachází Národní park Sto ostrovů.\n\nV roce 1973 rozhodl diktátor Ferdinand Marcos, rodák z ilokánského města Sarrat, že se region rozšířel o provincii Pangasinan. Naproti tomu v roce 1987 byly provincie Abra a Benguet připojeny k nově vytvořenému Kordillerskému administrativnímu regionu.\n\nIlocos je převážně zemědělským regionem, kde jsou hlavními plodinami rýže, cukrová třtina a tabák, chovají se prasata a buvoli, významným artiklem jsou také ryby, především chanos stříbřitý. Centrem průmyslu a obchodu je Dagupan, z turistického ruchu profituje především Vigan, který byl díky zachované koloniální architektuře zařazen mezi Světové dědictví. Nedaleko Bangui byla vybudována první větrná elektrárna v jihovýchodní Asii. Index lidského rozvoje dosahuje 0,705 a je čtvrtý nejvyšší z filipínských regionů.\n"}
{"id": "1502798", "url": "https://cs.wikipedia.org/wiki?curid=1502798", "title": "Natálie Kotková", "text": "Natálie Kotková\n\nNatálie Kotková (* 11. února 1994) je česká modelka a blogerka.\n\nNatálie Kotková se narodila 11. února 1994. V roce 2016 se stala Českou miss World. Měří 173 cm a váží 47 kg. Její míry jsou 85-60-89 (v centimetrech). Její přítel je zpěvák skupiny Slza, Petr Lexa. Mezi její koníčky patří jóga, street dance, cestování, longboarding, snowboarding a surfaření.\n"}
{"id": "1502807", "url": "https://cs.wikipedia.org/wiki?curid=1502807", "title": "Amálie Hilgertová", "text": "Amálie Hilgertová\n\nAmálie Hilgertová (* 4. září 1997 Brandýs nad Labem) je česká vodní slalomářka specializující se na disciplínu kajak (K1).\n\nNarodila se do vodácké rodiny. Strýc Luboš a jeho žena Štěpánka byli úspěšnými českými reprezentanty ve vodním slalomu. Disciplíně kajak (K1) se věnuje od svých 12 let pod vedením Jiřího Prskavce staršího na vodním kanále v pražské Tróji. Je zaměstnankyní Vysokoškolského sportovního centra při MŠMT ČR.\n\nV české ženské reprezentaci se pohybuje od sezony 2015. V roce 2016 využila nabídku stát se předjezdkyní na olympijském kanále Deodoro na olympijských hrách v Riu. V roce 2019 získala titul mistryně Evropy na kanále Pau-Pyrénées ve Francii.\n\n"}
{"id": "1502823", "url": "https://cs.wikipedia.org/wiki?curid=1502823", "title": "Veselka (hra)", "text": "Veselka (hra)\n\nVeselka (\"Wesele\") je veršovaná divadelní hra o třech jednáních polského dramatika, básníka a malíře Stanisława Wyspiańského. Premiéru měla 16. března roku 1901 v Městském divadle (Teatr Miejski) v Krakově. Jedná se o stěžejní dramatické dílo polského uměleckého hnutí Mladé Polsko z přelomu 19. a  20.  století, které autora proslavilo. \n\nHra vznikla na základě skutečné události. Wyspiański se roku 1900 zúčastnil v Bronovicích nedaleko Krakova na statku svého přítele, malíře Włodzimierze Tetmajera, svatby dramatika Lucjana Rydela se selskou dívkou Jadwigou Mikołajczykównou. Svatby se zúčastnili na jedné straně představitelé krakovského uměleckého a intelektuálního života (umělci, spisovatelé, žurnalisté i členové vážených rodin), na straně druhé vesničtí příbuzní a přátelé nevěsty. Za okázalým bratřením měšťanské smetánky a sedláků (chlopů) Wyspiański objevil pouze vnitřní prázdnotu a faleš. Svatba se pro něho stala podobenstvím vyprázdněného národního programu, který nevede k cíli, protože se realizuje pouze slovy a gesty. \n\nZ tohoto autorova pocitu vznikla novátorská umělecká vize, symbolická tragikomedie \"Veselka\", ve které její autor konfrontuje velké polské národní ideály se skutečným životem. V hořké satiře na skutečné politické poměry v Polsku a s využitím naturalistických postupů Wyspiański odhaluje sebeklam mýtu o polské národní jednotě a velké minulosti. Ve hře zobrazuje rozpor mezi idealizovanou minulostí a reálnou existecí národa zbaveného samostatnosti a iluzornost jednoty lidu a šlechticko-intelektuální elity projevující se v různých sociálních zájmech. \n\nPři tvorbě hry se Wyspiański inspiroval formou báchorky (prolínání reálných a fantastických motivů) a tzv. šopky, což byla původně lidová jesličková hra, do které postupně pronikl politický obsah a grotesknost.\n\nHru vystavěl na principech Aristotelovy trojí jednoty, tj. jednoty děje, místa a času. Jediný děj (svatba) se odehrává na jednom místě (na venkovském statku ženichova přítele) a v jediném dni (od večera do rána). Hra je rozdělana na tři dějství. První předvádí reálnou skutečnost, druhé spojuje reálný svět se světem nadpřirozeným a třetí se sice opět vrací do reality, která je však již poznamenána předcházejícím setkáním s iracionálnem.\n\nFantastikou, zobrazením rozporů mezi aristokracií a prostým lidem a poukazem na selhávání elity národa v rozhodujících chvílích navazuje Wyspiański na některá významná polská romantická dramatická díla (především na \"Dziady\" Adama Mickiewicze, \"Komedii ne božskou\" Zygmunta Krasińského nebo na \"Kordiana\" Julia Słowackého) a formou diskuze, které se zúžastní žijící i historické a mytologické postavy, tuto problematiku domýšlí. Tím a využitím hudby, tance i výtvarného umění přeměnil klasické drama v modernistické dílo.\n\nJména postav jsou převzata jednak z překladu Ericha Sojky, jednak z \"Dějin polské literatury\" od Karla Krejčího (viz reference k článku).\n\nPrvní jednání slouží především k představení jednajících postav, ke kterému dochází pomocí drobných výstupů v rámci svatebního veselí. Jednotliví svatební hosté zde vystupují tak, že skoro každou postavu dramatu je možno přesně pojmenovat, což vyvolalo při premiéře skandál.\nTak lze například v postavě Hospodáře, majitele statku, kde se svatba odehrává, poznat malíře Włodzimierze Tetmajera, nadšeného přívržence sblížení sedláků s měšťany, ve kterém vidí rozhodující sílu ovlivňující další osudy Polska. Hospodyní je Tetmajerova žena Anna, starší sestra Nevěsty Jadwigy Mikołajczykówny. Ženichem je dramatik Lucjan Rydel, propagující sblížení šlechty a měšťanstva. Básník je hospodářův bratr Kazimierz Przerwa-Tetmajer, pasivní dekadentní umělec naříkající nad slabostí své generace. K dalším postavám patří několik městských slečen a důstojných starších paní (matrón) a Žurnalista, jeden z redaktorů krakovského deníku \"Czas\", nepovažující rolnictvo za významnou národní sílu a jeho pocity zoufalství, smutku a tragického vlastenectví jsou vyumělkované. \n\nKe krakovské smetánce je nutno přiřadit postavy vesnické (chlopské). Kromě nekomplikovaných mládenců a děvčat je to především Čepec, energický a uvědomělý chlop v plné síle vždy připravený k boji, dále starý Otec Nevěsty Jacek Mikołajczyk, zamýšlející se nad krvavým roke 1846, kdy se sedláci mstili šlechtickým předkům dnešních měšťanských svatebních hostů, Žid, hostinský z Bronowic, a Kněz, jeho partner v podnikání, mající na mysli hlavně svou kariéru. Především Žid nemá žádné iluze o možnostech sblížení inteligence a rolníků. Ví, že jejich setkání na svatbě je příležitostné a že vesničané jsou kvůli svým zvykům a mentalitě městskými hosty považováni za poněkud nepochopitelné a téměř exotické společenství.\nNa závěr prvního jednání, když je celá společnost kolem půlnoci ve velmi povznesené náladě, otevře Nevěsta na vybídnutí jednoho z hostů okno do ztemnělé zahrady a pozve na svatbu Chochola, tedy slaměný vích, který chrání před zimním mrazem růže, s tím,že si může vzít sebou každého, koho bude chtít.\n\nBlíží se půlnoc a účastnící svatby, opojení vínem a unavení tancem, napolo usínají. Tu se na svatbě objeví Nevěstou pozvaný Chochol, který sebou přivádí další přízračné hosty s tím, že každému se zjeví ten, kterým se zaobírá ve svých myšlenkách. Hosté se pak z reálného rozhovoru s jiným účastníkem svatby dostanou do fiktivního rozhovoru s přeludem. \n\nTak se Žurnalistovi zjeví šašek polských králů z počátku 16. století Stančík (Stańczyk), který odsuzuje pasivitu polského národa a lživé vlastenectví. Žurnalistu, který formuje veřejné mínění, odhaluje jako slabou osobnost, která má problémy s vlastní identitou a která ztratila víru v cokoliv. \n\nK Básníkovi přichází Černý rytíř (Záviš Černý z Garbowa, hrdina Bitvy u Grunwaldu, o kterém Básník právě píše hru) a dokazuje mu, že jeho dekadentní představy o odvaze a cti neodpovídají realitě stejně jako staré polské mýty. \n\nPřed Ženichem se objeví Hetman (hejtman) Franciszek Ksawery Branicki, ovšem ne tak, jak jej Ženich uhlazeně zobrazil ve své pohádkové hře, ale jako symbol lži a národní zrady, jako osoba, která pro udržení svých stavovských privilegií zaprodala čest i vlast. Starému Otci se jako Upír zjeví rychtář Jakub Szela, jeden z vůdců tzv. haličské řeže (vraždění polské šlechty roku 1846). Tyto dva přízraky reprezentují krajní póly historie soužití polského lidu a šlechty, které tak vypadá zcela jinak než bujná zábava na svatbě. \n\nNakonec se Hospodáři zjeví ukrajinský potulný pěvec Vernyhora (Wernyhora), který podle pověstí předpověděl, že Polsko znovu získá samostanost. Přichází s velkým poselstvím. Předává Hospodáři zlatý lovecký roh a vyzývá jej, aby svolal na cestu ke Krakovu sedláky ozbrojené kosami, kteří zde mají počkat na povel k povstání. Hospodář, plný nadšení nad chystanou velkou národní akcí, pošle jednoho ze svých podruhů se zlatým rohem po okolních vsích. Následně poslední přízrak zmizí.\n\nTřetí jednání se odehrává ráno po svatební noci. Unavení svatebčané ospale a s kocovinou bloudí po sednicích statku. Náhle jsou překvapeni tím, že se kolem statku shromáždily skupiny sedláků ozbrojených kosami. Hospodář si však pouze matně pamatuje, proč je vlastně svolal. Hospodářův podruh dokonce ztratil Vernyhorův zlatý roh, když se na své cestě po okolních vesnicích sehnul pro svou čapku s péry. která mu upadla. Sedláci tak marně čekají na Hospodářův povel k boji. Jsou ochotni bojovat, avšak v rozhodující chvíli nejsou jejich domnělí vůdcové schopni rozhodného činu. Do této rozpačité scény najednou vstupuje Chochol a začne hrát na housle jakousi uspávající melodii, na jejíž rytmus se všichni dají do pomalého hypnotického tance. Ze všech velkých cílů zůstala jen čapka s péry a slaměných vích.\n\n"}
{"id": "1502828", "url": "https://cs.wikipedia.org/wiki?curid=1502828", "title": "Dluhové poradenství", "text": "Dluhové poradenství\n\nDluhové poradenství je službou odborného poradenství osobám, kteří se dostali do těžko řešitelných problémů s vlastním zadlužením. \n\nZpravidla se jedná o osoby v tzv. dluhové spirále, kdy nejsou schopni takovou situaci sami vyřešit. Velmi často se u dlužníků jedná o velký počet menších úvěrů, jejichž splácení je postupně pro takového člověka silně zatěžující a při ztrátě zaměstnání, nemoci či rodinným problémům dochází k výpadku příjmu a následnému nesplácení stávajících závazků. \n\nZdaleka se nejedná pouze o nízkopříjmové skupiny obyvatel. Jelikož se také jedná o velmi právně složitou oblast, celá řada osob si není schopna sama z takové situace pomoci. Zde přichází na řadu služby dluhového poradenství, které jsou poskytovány u důvěryhodných institucí zdarma a obvykle s podporou státu.\n\n"}
{"id": "1502829", "url": "https://cs.wikipedia.org/wiki?curid=1502829", "title": "Balogunyom", "text": "Balogunyom\n\nBalogunyom (vyslovováno [baloguňom], ) je velká vesnice v Maďarsku v župě Vas, spadající pod okres Szombathely. Vznikla v roce 1949 spojením dvou obcí Balogfa a Nagyunyom. Nachází se asi 5 km jižně od Őriszentpéteru. V roce 2015 zde žilo 1 106 obyvatel. Dle údajů z roku 2011 tvoří 87,1 % obyvatelstva Maďaři, 1,6 % Němci a 0,6 % Chorvati.\n\nSousedními vesnicemi jsou Ják a Kisunyom, sousedním městem Szombathely.\n"}
{"id": "1502831", "url": "https://cs.wikipedia.org/wiki?curid=1502831", "title": "Větrný mlýn (Klobouky u Brna)", "text": "Větrný mlýn (Klobouky u Brna)\n\nVětrný mlýn sloupového typu se nachází v obci Klobouky u Brna, okres Břeclav. V roce 2000 byl Ministerstvem kultury ČR prohlášen kulturní památkou ČR.\n\nV Kloboukách u Brna stávalo šest větrných mlýnů. Postupem let se jejich počet snížil, takže v roce 1936 zůstal jediný, nejstarší z roku 1748. I jeho osud se zdál být naplněn. Majitel mlýna neměl peníze k jeho údržbě a chtěl jej rozebrat a dříví prodat. Do záchrany se zapojil Muzejní spolek v Kloboukách a na to i Památkový úřad v Brně. Mlýn odkoupila Občanská záložna v Kloboukách a provedla jeho opravu. V roce 1940 byl mlýn slavnostně otevřen. V dubnu roku 1945 byl zničen postupující Rudou armádou.\n\nNa místo původního mlýna ve vrchovině Ždánický les v nadmořské výšce 295 m byl v roce 1982 přenesen do Klobouk u Brna dřevěný větrný mlýn, který byl postaven v roce 1825 v Pacetlukách u Kroměříže. V období 1982–1984 byl podroben rekonstrukci. Dne 1. června byl zpřístupněn veřejnosti.\n\nVětrný mlýn je sloupového (také německého, beraního) typu, ukončen sedlovou zvalbenou střechou krytou šindelem. Mlýn stojí na čtvercovém půdorysu. Hlavní hřídel má průměr 0,45 metrů a délku 6 metrů. Polečné kolo s 96 palci má průměr tři metry. Ve mlýně je jedno složení s mlýnskými kameny o průměru 1,1 metr a výškách 15 a 30 centimetrů.\n\n"}
{"id": "1502833", "url": "https://cs.wikipedia.org/wiki?curid=1502833", "title": "Balotaszállás", "text": "Balotaszállás\n\nBalotaszállás (vyslovováno [balotasáláš], ) je velká vesnice v Maďarsku v župě Bács-Kiskun, spadající pod okres Kiskunhalas. Nachází se asi 8 km jihovýchodně od Kiskunhalasu. V roce 2015 zde žilo 1 499 obyvatel. Dle údajů z roku 2011 tvoří 95,3 % obyvatelstva Maďaři, 3,9 % Romové, 0,6 % Němci a 0,3 % Rumuni.\n\nSousedními vesnicemi jsou Ásotthalom, Domaszék, Kelebia, Kisszálás, Öttömös, Pusztamérges a Zákányszék, sousedními městy Kiskunhalas, Mórahalom, Mélykút a Tompa.\n"}
{"id": "1502834", "url": "https://cs.wikipedia.org/wiki?curid=1502834", "title": "Dominique Monamiová", "text": "Dominique Monamiová\n\nDominique Monamiová (* 31. května 1973 Verviers) je bývalá belgická tenistka.\n\nTenisu se věnovala od osmi let, profesionálně hrála v letech 1991 až 2000. Jejím nejlepším umístěním na žebříčku WTA bylo deváté místo v říjnu 1998, kdy se stala historicky první Belgičankou v první světové desítce. Vyhrála čtyři turnaje WTA ve dvouhře a čtyři ve čtyřhře a osm turnajů ITF ve dvouhře a jeden ve čtyřhře. Byla čtvrtfinalistkou singlu na Australian Open 1997 a 1999 a spolu s Els Callensovou semifinalistkou deblu na US Open 2000. Na Letních olympijských hrách 2000 získaly Monamiová s Callensovou pro Belgii bronzovou medaili ve čtyřhře. \n\nV roce 1998 získala cenu pro belgickou sportovkyni roku. V letech 1995 až 2003 byla provdána za trenéra Barta van Roosta a vystupovala pod jménem Dominique van Roostová. Po ukončení kariéry působila jako mentální koučka, vydala autobiografii \"Een kwestie van karakter\". V letech 2016 až 2018 byla nehrající kapitánkou belgického fedcupového družstva. \n\n\n"}
{"id": "1502839", "url": "https://cs.wikipedia.org/wiki?curid=1502839", "title": "Bezenye", "text": "Bezenye\n\nBezenye (vyslovováno [bezeně], , , ) je velká vesnice s velkou chorvatskou menšinou v Maďarsku v župě Győr-Moson-Sopron, spadající pod okres Mosonmagyaróvár. Nachází se asi 8 km severozápadně od Mosonmagyaróváru. V roce 2015 zde žilo 1 302 obyvatel. Dle údajů z roku 2011 tvoří 80,2 % obyvatelstva Maďaři, 30,5 % Chorvati, 9 % Slováci, 4,4 % Němci, 0,2 % Bulhaři a 0,2 % Ukrajinci.\n\nV blízkosti vesnice prochází dálnice M15. Sousedními vesnicemi jsou Hegyeshalom a Rajka, sousedním městem Mosonmagyaróvár.\n"}
{"id": "1502844", "url": "https://cs.wikipedia.org/wiki?curid=1502844", "title": "Polar Security Cutter", "text": "Polar Security Cutter\n\nPolar Security Cutter (PSC) je označení třídy připravovaných těžkých ledoborců Pobřežní stráže Spojených států. Celkem je plánována stavba až tří jednotek. Mezi jejich úkoly bude zajištění operací v Arktidě, prosazovní práva, monitoring životního prostředí, nebo mise SAR. Dodání prvního ledoborce je plánováno na rok 2024.\n\nProgram stavby nové třídy těžkých ledoborců pro americkou pobřeží stráž původně nesl označení Heavy Polar Ice Breaker (HPIB). Pobřežní stráž provozuje pouze starý těžký ledoborec \"Polar Star\" z roku 1976 a jeden střední \"Healy\", přičemž pro své potřeby potřebuje alespoň tři těžké ledoborce. Díky akvizici nových plavidel pobřežní stráž výrazně posílí své schopnosti. Soutěž na vývoj plavidel PSC byla vypsána v březnu 2018. Kontrakt na vývoj a stavbu prototypového ledoborce získala v dubnu 2019 americká loděnice VT Halter Marine v Pascagoule ve státě Mississippi. Hodnota tohoto úvodního kontraktu je 745,9 milionů dolarů. Jeho součástí je opce na dvě sesterské lodě. V případě jejího využití hodnota kontraktu stoupne na 1,9 miliardy dolarů. Zahájení stavby prototypu je plánováno na rok 2021 a jeho přijetí do služby na rok 2024. Druhá a třetí jednotka by mohly být dodány do roku 2027.\n\nNávrh loděnice VT Halter Marine vychází z německého ledoborce \"Polar Stern II\".Plavidlo bude schopné plout ledem silným více než dva metry. Na palubě budou kajuty pro 196 osob. Na zádi bude přistávací plocha a hangár pro vrtulníky. Vytrvalost plavidla bude 90 dnů. Pohonný systém bude diesel-elektrický, s diesely Caterpillar, azipody ABB a příďovým dokormidlovacím zařízením.\n"}
{"id": "1502846", "url": "https://cs.wikipedia.org/wiki?curid=1502846", "title": "Ondřej Zapoměl", "text": "Ondřej Zapoměl\n\nOndřej Zapoměl (* 24. července 1980), chybně uváděný jako Ondřej Zapomněl, je český podnikatel a bývalý prvoligový fotbalový záložník.\n\nOd srpna 2016 je členem výboru Tělocvičné jednoty Sokol Křimice. Od stejného roku je také předsedou fotbalového oddílu TJ Sokol Křimice. \n\nOd žákovského věku byl hráčem Škody/Viktorie Plzeň, v jejímž dresu také debutoval v domácí nejvyšší soutěži a vstřelil všechny své tři prvoligové góly. Poslední dva starty v I. lize si připsal během hostování v Bohemians Praha. Ve II. lize nastupoval za Českou Lípu a Plzeň. Na jaře 2004 a v ročníku 2004/05 hrál v ČFL za klub SK Buldoci Karlovy Vary-Dvory. V sezoně 2006/07 hostoval v Sokolu Křimice a po jejím skončení do tohoto klubu přestoupil.\n\n"}
{"id": "1502851", "url": "https://cs.wikipedia.org/wiki?curid=1502851", "title": "František Navrkal", "text": "František Navrkal\n\nFrantišek Navrkal (* 15. září 1992 Děčín) je český politik a datový analytik, od června 2019 poslanec Poslanecké sněmovny PČR, člen Pirátů.\n\nV roce 2012 maturoval na Gymnáziu Děčín, následně vystudoval obor aplikace softwarového inženýrství na Fakultě jaderné a fyzikálně inženýrské Českého vysokého učení technického v Praze (získal titul Bc.).\n\nOd podzimu 2016 do března 2019 pracoval jako datový inženýr a IT analytik pro různé firmy. Profesně se obecně zabývá datovým modelováním a analýzou. Od jara 2019 svoje zkušenosti a znalosti využívá v rámci Poslaneckého klubu Pirátů.\n\nFrantišek Navrkal žije ve městě Děčín, konkrétně v části Václavov. Mezi jeho zájmy patří počítačové hry, jízda automobilem, informační technologie, politika a obecně poznávání světa. Mluví plynně anglicky.\n\nOd července 2012 je členem Pirátů, ve straně se zabývá hlavně předpisy, administrativou a politickým programem. V letech 2013 až 2016 byl s několika krátkými přestávkami členem republikového výboru strany, od dubna 2016 je předsedou krajského sdružení strany v Ústeckém kraji a od října 2016 členem rozhodčí komise strany.\n\nV komunálních volbách v roce 2014 kandidoval za Piráty do Zastupitelstva města Děčín (na kandidátce \"\"Piráti za Děčín\"\"), ale neuspěl. Nepodařilo se mu to ani ve volbách v roce 2018.\n\nV krajských volbách v roce 2012 kandidoval za Piráty do Zastupitelstva Ústeckého kraje, ale neuspěl. Nepodařilo se mu to ani ve volbách v roce 2016 na kandidátce subjektu \"\"Piráti a Strana zelených\"\".\n\nVe volbách do Poslanecké sněmovny PČR v roce 2013 kandidoval za Piráty v Ústeckém kraji, ale neuspěl. Ve volbách v roce 2017 sice opět nebyl zvolen, ale stal se prvním náhradníkem. Když pak na začátku června 2019 rezignoval na svůj poslanecký mandát Mikuláš Peksa, jelikož byl zvolen poslancem Evropského parlamentu, nahradil jej právě Navrkal.\n"}
{"id": "1502860", "url": "https://cs.wikipedia.org/wiki?curid=1502860", "title": "Juan Ignacio Londero", "text": "Juan Ignacio Londero\n\nJuan Ignacio Londero (* 15. srpna 1993 Jesús María, Córdoba) je argentinský profesionální tenista. Ve své dosavadní kariéře na okruhu ATP Tour vyhrál jeden singlový turnaj. Na challengerech ATP a okruhu Futures získal šest titulů ve dvouhře a sedm ve čtyřhře. \n\nNa žebříčku ATP byl ve dvouhře nejvýše klasifikován v březnu 2019 na 64. místě a ve čtyřhře pak v červenci 2017 na 209. místě. Trénuje ho Andrés Schneiter.\n\nV argentinském daviscupovém týmu neodehrál do listopadu 2019 žádné utkání.\n\nV rámci hlavních soutěží událostí okruhu Futures debutoval v červnu 2010, když na turnaj v argentinském Neuquenu obdržel divokou kartu. V úvodním kole podlehl krajanu Nicolasi Pastorovi a ve čtyřhře postoupil s Diegem Schwartzmanem do čtvrtifnále. Premiérový singlový titul na challengerech si odvezl ze CDMX Open 2018 v Mexico City po finálovém vítězství nad Ekvádorcem Robertem Quirozem. Druhou trofej přidal na Marburg Open 2018. \n\nVe dvouhře okruhu ATP World Tour debutoval na červencovém úvodním ročníku Claro Open Colombia 2013 v Bogotě. Jako postoupivší kvalifikant vypadl v prvním kole dvouhry s pozdějším vítězem Ivem Karlovićem z Chorvatska. Následně prohrál úvodní zápasy na Claro Open Colombia 2014 a bastadském Swedish Open 2018. \n\nPremiérový vyhraný zápas v rámci túry ATP dosáhl až na únorovém Córdoba Open 2019, kde celý turnaj ovládl. Stal se tak prvním hráčem od Belgičana Steva Darcise a jeho triumfu v Amersfoortu 2007, jenž do zisku titulu nevyhrál ani jedno utkání na předchozích turnajích ATP. V argentinské Córdobě startoval na divokou kartu z pozice 112. muže žebříčku. Po semifinálovém vítězství nad krajanem Federicem Delbonisem zdolal v závěrečném duelu dalšího Argentince Guida Pellu po třísetovém průběhu. Přes nepříznivý vývoj zápasu, při poměru gamů 3–6 a 2–4, dokázal jeho průběh otočit. Bodový zisk jej poprvé posunul do elitní světové stovky na 69. místo žebříčku ATP.\n\nDebut v hlavní soutěži nejvyšší grandslamové kategorie zaznamenal v mužském singlu French Open 2019. V prvním kole přehrál gruzínskou turnajovou patnáctku Nikoloze Basilašviliho, ve druhém Francouze Richarda Gasqueta a poté v pětisetové bitvě Corentina Mouteta, startujícího na divokou kartu. V osmifinále však nenašel recept na světovou dvojku a dvojnásobného obhájce titulu Rafaela Nadala.\n\n"}
{"id": "1502866", "url": "https://cs.wikipedia.org/wiki?curid=1502866", "title": "Gavaṙ", "text": "Gavaṙ\n\nGavaṙ () je hlavní město Gegharkuniku, jedné z provincií Arménie. K roku 2009 v něm žilo přes dvaadvacet tisíc obyvatel.\n\nGavaṙ leží v Geghamských horách západně od jezera Sevan.\n\nNa kopci nad městem jsou zbytky starověké pevnosti vybudované v 8. století za krále Rusy I. vládnoucího Urartské říši. \n\nSamotný Gavaṙ založili v roce 1830 arménští přistěhovalci z města Bayazit (tehdy v Osmanské říši, v modernější době v Turecku) a nazývali ho původně \"Nor Bayazet\" (, – \"Novo-Bajazet\"), tedy \"Nový Bayazet\". V roce 1850 získal status újezdního města v tehdejší Jerevanské gubernii ruského impéria. Za éry Sovětského svazu se město v letech 1959–1996 nazývalo \"Kamo\" k poctě gruzínského revolucionáře arménského původu Simona Ter-Petrosjana přezdívaného \"Kamo\". \n\n"}
{"id": "1502875", "url": "https://cs.wikipedia.org/wiki?curid=1502875", "title": "Anne Enrightová", "text": "Anne Enrightová\n\nAnne Teresa Enrightová (* 11. října 1962 Dublin) je irská spisovatelka. Ve svých prózách se zaměřuje na život žen, hlásí se také k feminismu. Je rovněž známa svými silně proimigračními a multikulturalistickými postoji. V roce 2007 získala Man Bookerovu cenu za román \"Shledání\" (\"The Gathering\"). Vystudovala filozofii a angličtinu na Trinity College v Dublinu a tvůrčí psaní na University of East Anglia (kde ji vedli např. Angela Carterová nebo Malcolm Bradbury). Poté pracovala pro irskou veřejnoprávní televizi, od roku 1993 se věnuje jen literatuře. Dlouhodobě se potýká s depresí. Její sloupky vycházejí mj. v denících \"The Guardian\", \"The Irish Times\" a \"The New York Times\".\n\n \n"}
{"id": "1502879", "url": "https://cs.wikipedia.org/wiki?curid=1502879", "title": "CO / KDYBY", "text": "CO / KDYBY\n\nCO / KDYBY (v anglickém originále What/If) je americká thrillerová webová televizní minisérie streamovací televize Netflix, jejíž první řada byla vydána 24. května 2019. Tvůrcem seriálu je Mike Kelley. Hlavní role hrají Renée Zellweger, Jane Levy, Blake Jenner, Daniella Pineda, Keith Powers, Samantha Ware, Dave Annable, Saamer Usmani, John Clarence Stewart a Louis Herthum. \n\n\n\n\nDne 17. srpna 2018 Netflix oznámil produkci první řady seriálu. Do produkce byly zapojené společnosti Page Fright, Atlas Entertainment, Compari Entertainment a Warner Bros. Television. \n\nDne 23. dubna 2019 bylo oznámeno, že seriál bude mít premiéru dne 24. května 2019. \n\nS oznámením produkce seriálu byl oznámeno, že hlavní roli si zahraje Renée Zellweger. V srpnu 2018 bylo oznámeno, že Jane Levy a Blake Jenner se objeví v hlavních rolí. V září 2018 se připojili Samantha Ware, Juan Castano, Keith Powers, Saamer Usmani, Dave Annable a Louis Herthum. V prosinci 2018 se připojili Daniella Pineda, Tyler Ross, Derek Smith, Nana Ghana, Monique Kim, a Marissa Cuevas. \n\n"}
{"id": "1502883", "url": "https://cs.wikipedia.org/wiki?curid=1502883", "title": "Claude Papi", "text": "Claude Papi\n\nClaude Papi (16. dubna 1949 Porto-Vecchio – 28. ledna 1983 Porto-Vecchio) byl francouzský fotbalista, záložník.\n\nHrál v francouzské lize za tým SC Bastia. Za Bastii nastoupil ve 410 utkáních a dal 115 gólů. V roce 1981 získal s týmem Francouzský fotbalový pohár. V Poháru vítězů pohárů nastoupil ve 4 utkáních a v Poháru UEFA nastoupil ve 12 utkáních a dal 7 gólů. Za francouzskou reprezentaci nastoupil v letech 1973–1978 ve 3 utkáních. Na Mistrovství světa ve fotbale 1978 nastoupil v utkání proti Maďarsku. \n\n"}
{"id": "1502896", "url": "https://cs.wikipedia.org/wiki?curid=1502896", "title": "Nekatolické řády a vyznamenání", "text": "Nekatolické řády a vyznamenání\n\nToto je seznam řádů a vyznamenání udělovaných jinými křesťanskými církvemi než katolickou. Oproti ní nemají nekatolické, ortodoxní ani pravoslavné církve tak výjimečné právní postavení a vždy podléhaly světské moci. Z tohoto důvodu nikdy nedosáhly (jako např. papežství) státní suverenity a jimi udílené řády a vyznamenání mají charakter čestných, nikoli státních, ocenění. Tyto řády jsou udíleny držitelem příslušného církevního úřadu, který se podle současné terminologie označuje jako velmistr (). \n\nV současnosti se zvyšuje počet řádů a vyznamenání spadajících pod jurisdikci církví mimo církev římskokatolickou – v prvé řadě ortodoxních (pravoslavných) a církve anglikánské. Mezinárodní komise rytířských řádů (\"The International Commission on Orders of Chivalry\") proto po jistém váhání zahrnula do svého seznamu také tyto dekorace. \n\nJisté nesrovnalosti zůstávají ohledně termínu „řád“ a „rytířský řád“, které komise považuje za oprávněné jen v případě západní církve, s čímž ovšem patriarchové východní pravoslavné církve nebo hlavy autokefálních či autonomních církví tohoto ritu nejsou srozuměni. \n\nDůvodem tohoto postupu Komise je fakt, že žádné ortodoxní biskupství a ani arcibiskup z Canterbury nedisponují státní svrchovaností jako např. papež či Řád maltézských rytířů. Vzhledem k tomu, že se ani jiné rytířské řády (zejména rodinné, ale i Řád sv. Lazara apod.) nemohou státní suverenitou zaštítit, je tento argument sporný. Navíc některé rytířské řády (v prvé řádě Řád sv. Lazara) jsou od poloviny 19. století ekumenické a mají i pravoslavné členy. \n\nKomise také nezahrnula do soupisu řády a vyznamenání, jež vznikly ze soukromé iniciativy jednotlivých osob či společností a byly následně akceptovány některým z pravoslavných partriarchátů či arcibiskupství, či získaly jejich záštitu. \n\nNásleduje seznam nekatolických řád, rozdělený dle církve a patriarchátu, platný k roku 2016.\n"}
{"id": "1502901", "url": "https://cs.wikipedia.org/wiki?curid=1502901", "title": "Miloš Novák", "text": "Miloš Novák\n\nMiloš Novák (* 5. června 1952) je bývalý český hokejový útočník. \n\nV československé lize hrál za Duklu Jihlava. S Duklou Jihlava získal 4 mistrovské tituly. Reprezentoval Československo na mistrovství Evropy juniorů do 19 let v roce 1971, kde tým skončil na 3. místě. V nižší soutěži hrál i za TJ ŽĎAS Žďár nad Sázavou. \n\n"}
{"id": "1502906", "url": "https://cs.wikipedia.org/wiki?curid=1502906", "title": "Otranto", "text": "Otranto\n\nOtranto je město v Itálii na poloostrově Salento. Patří k provincii Lecce v kraji Apulie. Žije zde obyvatel. Otranto je nejvýchodnějším městem Itálie a od Albánie je odděleno Otrantským průlivem, širokým okolo 80 km. Je také sídlem Otrantské arcidiecéze, pro svou polohu bývá nazýváno „brána Orientu“. \n\nMěsto založili Řekové pod názvem Ὑδροῦς, což se v římských dobách polatinštilo na \"Hydruntum\". Ve středověku bylo součástí Byzantské říše a většina obyvatel mluvila řecky, žila zde také významná židovská komunita. V roce 1480 Otranto dobyli Turci, které vedl Gedik Ahmed Paša, a povraždili okolo osmi set místních obyvatel, kteří odmítli přijmout islám. Oběti byly roku 2013 kanonizovány jako mučedníci z Otranta. O strategický přístav se bojovalo za napoleonských válek, za první světové války i druhé světové války. Dne 28. března 1997 se nedaleko města potopila albánská loď \"Kateri i Radës\" a zahynulo okolo osmdesáti osob.\n\nOtranto je členem sdružení historických měst I borghi più belli d’Italia. Významnou památkou je Otrantská katedrála zasvěcená Zvěstování Panny Marie, postavená v období normanské nadvlády a vysvěcená roku 1088. V katedrále se nachází největší mozaiková dlažba v Itálii. Za pozornost stojí rovněž pevnost Aragonců z konce 15. století, \"Chiesa di San Pietro\", která je jediným dochovaným chrámem z byzantských dob na Apeninském poloostrově, a nedaleký klášter \"San Nicola di Casole\". Oblíbenými výletními cíli v okolí jsou maják Faro di Punta Palascia, bauxitové jezírko a jeskyně Grotta Romanelli, nachází se zde také řada pláží. Podnebí je středozemní.\n\nMěsto proslavil gotický román Horace Walpolea \"Otrantský zámek\" z roku 1764, známý i z filmového zpracování Jana Švankmajera.\n\n"}
{"id": "1502908", "url": "https://cs.wikipedia.org/wiki?curid=1502908", "title": "Římskokatolická farnost Počátky", "text": "Římskokatolická farnost Počátky\n\nŘímskokatolická farnost Počátky je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie v městečku Počátkách se poprvé písemně připomíná k roku 1359. V roce 1685 byla místní farnost povýšena na děkanství a od téhož roku jsou vedeny matriční záznamy. V letech 1575–1773 měli patronát nad místní farností jezuité z koleje v Jindřichově Hradci (stejně, jako vykonávali patronát v nedaleké farnosti v Žirovnici). \n\nFarnost měla do roku 2017 sídelního duchovního správce. Od uvedeného roku je spravována ex currendo z Horní Cerekve.\n\n"}
{"id": "1502909", "url": "https://cs.wikipedia.org/wiki?curid=1502909", "title": "Gornja Brela", "text": "Gornja Brela\n\nGornja Brela historicky správněji Brela Gornja je vesnice v Chorvatsku, v Splitsko-dalmatské župě, v opčině Brela. V roce 2011 měla 128 obyvatel. \n\nVesnice je zmiňována roku 950 jako Berulia. \n\nCentrem opčiny je novější Brela (dříve Donja Brela) ležící na pobřeží. Vesnice Gornja Brela se člení na 5 částí:\nTéměř celý katastr vesnice se nachází v přírodním parku Biokovo. Vesnice je vzdálena 7 km od exitu 29 - Šestanovac chorvatské dálnice A1 ze Záhřebu na Split.\n\n"}
{"id": "1502915", "url": "https://cs.wikipedia.org/wiki?curid=1502915", "title": "Maeve Binchyová", "text": "Maeve Binchyová\n\nMaeve Binchyová (28. května 1939 Dublin – 30. července 2012 Dublin) byla irská spisovatelka. Její díla byla přeložena do 37 jazyků a dosáhla souhrnného nákladu 40 milionů výtisků. Většinou se odehrávala na irském maloměstě a vyznačovala se laskavým humorem, ona sama svou literaturu označovala za „únikovou“. Od roku 1969 pravidelně přispívala svými vtipnými sloupky do deníku \"The Irish Times\". Do literatury vstoupila jako dramatička, svůj první román vydala roku 1982 (\"Light a Penny Candle\"). Její manžel Gordon Snell byl spisovatelem knih pro děti.\n"}
{"id": "1502918", "url": "https://cs.wikipedia.org/wiki?curid=1502918", "title": "Suwon Samsung Bluewings", "text": "Suwon Samsung Bluewings\n\nSuwon Samsung Bluewings ( 수원 삼성 블루윙즈) je jihokorejský fotbalový klub, který sídlí ve městě Suwon v provincii Kjonggi.\n\nKlub byl založen v roce 1995 a je vlastnictvím firmy Samsung. Jeho název znamená „modrá křídla“ a symbolizuje touhu po rozletu. Klubové barvy jsou modrá, bílá a červená a ve znaku Bluewings je suwonská pevnost Hwasong, která patří mezi Světové dědictví. Domácí zápasy tým hraje na stadionu Suwon World Cup Stadium z roku 2001 zvaném \"Big Bird\", ležícím na východním předměstí Suwonu, který má kapacitu 43 959 míst.\n\nOd roku 1996 je nepřetržitě účastníkem nejvyšší soutěže K League 1, kterou vyhrál v letech 1998, 1999, 2004 a 2008. Korejský fotbalový pohár Suwon vyhrál v letech 2002, 2009, 2010, 2016 a v letech 1996, 2006 a 2011 byl finalistou. Je také šestinásobným vítězem ligového poháru (Adidas Cup 1999, Daehan Fire Insurance Cup 1999, 2000, 2001, 2005 a 2008) a trojnásobným vítězem superpoháru (1999, 2000 a 2005).\n\nNa mezinárodní scéně klub vyhrál Ligu mistrů AFC i Superpohár AFC v letech 2001 a 2002 a také poslední ročník panpacifického mistrovství v roce 2009.\n\nOd roku 2007 klub také provozuje mládežnickou akademii, která získala mistrovský titul v letech 2010 a 2012. \n\n"}
{"id": "1502925", "url": "https://cs.wikipedia.org/wiki?curid=1502925", "title": "Eileen Grayová", "text": "Eileen Grayová\n\nEileen Grayová, rodným jménem Kathleen Eileen Moray Smithová (9. srpna 1878 Enniscorthy – 31. října 1976 Paříž), byla irská výtvarnice, designérka a architektka. \n\nVystudovala výtvarné umění na Slade School v Londýně (1898-1902). Poté se přestěhovala do Paříže a začala se zde věnovat zejména navrhování nábytku, k nejznámějším patří její pohovka Piroga nebo židle Bibendum. V roce 1922 otevřela v Paříži Galerii Jean Désert. Zde podporovala kubistické malíře a funkcionalistické architekty. Ve svých pracích nejprve preferovala zdobnost, později se přiklonila ke strohému modernismu, mj. pod vlivem svého manžela, rumunského architekta Jeana Badoviciho. Společně navrhli a postavili unikátní, vzorově funkcionalistickou vilu v Roquebrune-Cap-Martin na francouzské Riviéře. Hlásila se k bisexualitě.\n"}
{"id": "1502927", "url": "https://cs.wikipedia.org/wiki?curid=1502927", "title": "Klášter milosrdných bratří (Praha)", "text": "Klášter milosrdných bratří (Praha)\n\nKlášter milosrdných bratří Na Františku s kostelem svatých Šimona a Judy je někdejší konvent řádu milosrdných bratří (Hospitálský řád sv. Jana z Boha) na Starém Městě pražském, v lokalitě zvané Na Františku.\n\nKlášter v pražské lokalitě zvané Na Františku je již od svého vzniku spojen s charitativním zdravotnickým zařízením, historicky je přímo spjat s dnešní nemocnicí Na Františku. První zdravotnické zařízení zde vzniklo zřejmě již v polovině 14. století. Na vltavském nábřeží Starého Města z této doby je doložena existence špitálu s kaplí. Ty založil pan Bohuslav z Olbramovic a po něm nechal stavbu dokončit první pražský arcibiskup Arnošt z Pardubic a v roce 1354 kapli svatých Šimona a Judy vysvětil.\n\nPůvodní špitál ze 14. století zanikl v průběhu 16. století. V roce 1615 zdejší pozemky zakoupil Václav Vilém z Roupova pro českobratrský sbor a vedle původního kostela začala výstavba sborového chrámu. Během stavby však v roce 1617 došlo k provalení klenby, čímž se výstavba značně zdržela a chrám tak mohl být vysvěcen až 14. června 1620. Z důvodu politických událostí té doby však utrakvisté kostel využívali jen necelý rok. Starší kostel byl v roce 1618 upraven pro německé luterány.\n\nŘád milosrdných bratří areál převzal od krále Ferdinanda II. na Štědrý den roku 1620. Špitální bratři velmi brzy započali s výstavbou zcela nového chrámu a klášterního komplexu. Nový kostel vznikl jako goticko-renesančních jednolodní chrám. Bratři se zjevně při výstavbě snažili vymezit vůči husitským uživatelům původního českobratrského sboru. Z něho byla zachována jen severní loď, kterou od nového kostela oddělovala zeď. Starý gotický kostel byl prakticky pohlcen novými budovami kláštera.\n\nKlášter milosrdných bratří přibližně v dnešní podobě s nemocnicí vznikal postupně v letech 1620–1653 v místě zaniklého špitálu a nový klášterní kostel svatých Šimona a Judy byl postaven na místě dřívějšího českobratrského kostela.\n\nPřibližně v letech 1700–1730 proběhla rozsáhlá barokní přestavba celého kláštera.\n\nDalší přestavby nemocničních křídel proběhly ve 20. století.\n\n\n"}
{"id": "1502936", "url": "https://cs.wikipedia.org/wiki?curid=1502936", "title": "Primera División 1967/68", "text": "Primera División 1967/68\n\nPrimera División 1967/68 byla nejvyšší španělskou fotbalovou soutěží v sezoně 1967/68. \n\nVítězem se stal a do Poháru mistrů evropských zemí 1968/69 se kvalifikoval tým Real Madrid, Veletržní pohár 1968/69 hrály týmy Valencia CF, Real Zaragoza, Atlético Madrid a Athletic Bilbao. Účast v Poháru vítězů pohárů 1968/69 si zajistil vítězství v Copa del Generalísimo tým FC Barcelona. Ligy se zúčastnilo celkem 16 celků, soutěž se hrála způsobem každý s každým doma-venku (celkem tedy 30 kol) systémem podzim-jaro. \n\n"}
{"id": "1502941", "url": "https://cs.wikipedia.org/wiki?curid=1502941", "title": "Polanka (chata)", "text": "Polanka (chata)\n\nHotel Chata Polanka se nachází u křižovatky silnic II. třídy 357 a 358 v katastru obce Nové Hrady na jihovýchod od centra obce ve Svitavské pahorkatině. Restaurace je otevřená denně od 11 hodin a kromě nápojů, studených a teplých jídel zajišťuje také rauty, svatby a firemní akce. Ubytování je zajištěno v jedno až šestilůžkových pokojích.\n\nJiž koncem 19. století stála v místě dnešní chaty hájovna téhož jména. Díky klubu Českých turistů byla tato přeměněna na hostinec, ze kterého postupem času vzniklo ubytovací zařízení.\n\nChata je dostupná autem:\n"}
{"id": "1502946", "url": "https://cs.wikipedia.org/wiki?curid=1502946", "title": "1st American Tour 1965 (The Rolling Stones)", "text": "1st American Tour 1965 (The Rolling Stones)\n\n1st American Tour 1965 bylo koncertní turné britské rockové skupiny The Rolling Stones, které sloužilo jako propagace studiového alba \"The Rolling Stones, Now!\" Turné bylo zahájeno koncertem v Montréalu v Kanadě a bylo zakončeno v New York City v New Yorku.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1502951", "url": "https://cs.wikipedia.org/wiki?curid=1502951", "title": "&quot;Still Life&quot; (American Concert 1981)", "text": "&quot;Still Life&quot; (American Concert 1981)\n\n\"Still Life\" (American Concert 1981) je koncertní album britské rockové skupiny The Rolling Stones, které vyšlo v roce 1982. Skladby byly nahrávány na americkém turné skupiny v roce 1981. Obal alba vytvořil japonský umělec Kazuhide Yamazaki, který pro skupinu vytvořil také scénografii pódia pro turné v letech 1981 a 1982.\n\nThe Rolling Stones\n\nDoprovodní členové\n"}
{"id": "1502954", "url": "https://cs.wikipedia.org/wiki?curid=1502954", "title": "Seznam leteckých nehod a incidentů v civilním letectví", "text": "Seznam leteckých nehod a incidentů v civilním letectví\n\nToto je seznam leteckých nehod a incidentů dopravních letadel v civilním letectví. Je řazen chronologicky a seskupen podle jednotlivých let, ve kterých se letecká nehoda nebo incident staly. \n"}
{"id": "1502957", "url": "https://cs.wikipedia.org/wiki?curid=1502957", "title": "Lilia Khousnoutdinova", "text": "Lilia Khousnoutdinova\n\nLilia Khousnoutdinova (* 1988) se dlouhodobě věnuje ženské, partnerské a reprodukční tematice. Pochází z tatarské rodiny, vyrůstala v Česku, ve Francii, ve Velké Británii a v USA. Je spoluautorkou několika knih a kolekce šperků. Zaměřuje se na kulturu Bhútánu, kam organizuje výpravy a vypomáhá s několika projekty v rozvojovém a charitativním sektoru. Je členkou správní rady Nadace Šťastné Česko a v roce 2016 iniciovala vznik Spolku přátel Bhútánu v České republice.\n\nV letech 2005–2008 vystudovala politologii a moderní historii na Oxfordské univerzitě, kde získala titul BA (Hons) a následně MA. V letech 2014–2015 absolvovala magisterský obor Gender, Globalisation & Development (gender, globalizace a rozvoj) na London School of Economics and Political Sciences, se zaměřením na programy Sexual and Reproductive Health (sexuální a reprodukční zdraví), kde obdržela titul M.Sc. Přednášela v rámci projektů TEDx Prague Women, Ženy Ženám, Inspired Women, Světový týden respektu k porodu a pro Českou asociaci dul. \n\nOd roku 2015 je členkou správní rady a zakládajícího týmu Nadace Šťastné Česko a v roce 2016 iniciovala vznik Spolku přátel Bhútánu v České republice. Je spoluzakladatelkou prvního výcviku ceremonialistek v ČR, a zaměřuje se na rozvíjení ženského potenciálu, archetypy ve slovanské mytologii a výuku novodobých rituálů a ceremonií. Jako certifikovaná instruktorka SUNDOOR provází firewalking, glasswalking a další přechodové rituály.\n\nVede projekt Cesta Extáze a Ženské příběhy, kde provází ženy na cestě k pochopení a uctění svého těla a jeho cyklů ve všech fázích reprodukčního života a uchopení své jedinečnosti. \n\nPodporuje projekt Ať stojí, který napomáhá vzniku porodních domů a center, a jiné iniciativy a organizace (např. Českou asociaci porodních asistentek). Je absolventkou výcviku pro duly s Dr. Michelem Odentem a Lilianou Lammers. Je členkou Active Birth Center v Londýně, kde prošla kurzy pod vedením Janet Balaskas. V oblasti partnerských a ženských témat absolvovala výcviky a kurzy pod vedením zejména Barbary Carellas, Davida Deidy, Kathy Jones, Shakti Malan, a Margot Anand. \n\nK jejím dalším projektům patří kolekce šperků na téma kolem reproduktivní svobody žen a módní řada založená na tradičních bhútánských textiliích a indických sárí ve stylu vintage pod značkou Ecstatic Travel.\n\nJe spoluautorkou tří knih s ženskou tematikou.\n\n\nAktivně se věnuje ženským, partnerským a porodním tématům. Je držitelkou mnoha certifikací v oboru porodní kvalifikace, provází novodobými ženskými rituály. \n\nJe rozvedená, z dřívějšího vztahu má syna. V roce 2017 uzavřela buddhistický sňatek s Karlem Janečkem a v květnu 2018 se jim narodila dcera Isabela, žije v Praze. \n\n"}
{"id": "1502961", "url": "https://cs.wikipedia.org/wiki?curid=1502961", "title": "Jaromír Uždil", "text": "Jaromír Uždil\n\nJaromír Uždil (1915 Náchod – 2006 Praha) byl český pedagog, básník a malíř. Patřil k předním osobnostem české výtvarné výchovy a České sekce INSEA (Mezinárodní společnosti pro výchovu uměním).\n\nProf. PhDr. Jaromír Uždil, DrSc., se narodil v roce 1915 v Náchodě. \n\nNa Českém vysokém učení technickém v Praze vystudoval architekturu a později získal profesuru kreslení, jež byla dobovou obdobou dnešní vysokoškolské přípravy výtvarných pedagogů. Byl posluchačem filozofické fakulty v Praze a v Brně a během studia se specializoval na dějiny umění, pedagogiku a estetiku. V letech 1945–1947 studoval jako stipendista na pařížské Sorbonně a na École Nationale Superieure des Arts Décoratifs u François Desnoyera. Po válce spolupracoval pod přímým vedením Otokara Chlupa na zakládání pedagogických fakult (1947) v Československu. \n\nOdborné působení profesora Uždila bylo spojeno s pražskými vysokoškolskými pracovišti, kde byl po čtyři desetiletí významnou akademickou osobností. Působil na Pedagogické fakultě Univerzity Karlovy, na Akademii výtvarného umění a na Vysoké škole uměleckoprůmyslové v Praze. Přednášel převážně dějiny umění, teorii výtvarné výchovy a nauku o barvě. \n\nK odkazu Jaromíra Uždila se hlásí rovněž Česká sekce INSEA, národní sekce mezinárodní organizace, již Jaromír Uždil založil a vedl. Předsedou Československého komitétu INSEA, který uvedl v život, byl od počátku po tři volební období, tedy v letech 1967 až 1984. Založení tehdejšího Československého komitétu INSEA předcházela celosvětová výstava výtvarného projevu dětí v Praze (U Hybernů), již v roce 1964 Uždil připravil a jež měla velký mezinárodní ohlas. Po tomto úspěchu Uždil v Praze zorganizoval světový kongres INSEA (1966), akci, jež je svým významem pro obor výtvarná výchova dosud nepřekonaná. V roce 1990 byl Jaromír Uždil vyznamenán světovou cenou The Edwin Zieglfeld Award za zásluhy o výtvarnou výchovu, kterou uděluje americká USSEA. In memoriam byl Jaromír Uždil oceněn Cenou Herberta Reada, již uděluje světová InSEA těm nejvýznamnějším osobnostem.\n\nZa dobu svého odborného působení napsal Jaromír Uždil na 300 větších prací, z toho 12 knižních. Mezi jeho hlavní díla patří tyto tituly: Estetická výchova (1960); Výtvarný projev a výchova (1975); Čáry, klikyháky, paňáci a auta (1984); Mezi uměním a výchovou (1988). Ve spolupráci s Igorem Zhořem vznikly publikace Výtvarné umění ve výchově mládeže (1964), metodické sešity pro výtvarnou výchovu na mateřských a národních školách (60. léta) a Pracovní sešity z výtvarné výchovy (90. léta). \n\n"}
{"id": "1502962", "url": "https://cs.wikipedia.org/wiki?curid=1502962", "title": "Označník", "text": "Označník\n\nOznačník je objekt (například cedule, sloupek nebo značka, případně nástroj), kterým se něco označuje. V praxi se tento výraz používá například v těchto případech: \n"}
{"id": "1502965", "url": "https://cs.wikipedia.org/wiki?curid=1502965", "title": "Hornoklasec", "text": "Hornoklasec\n\nHornoklasec (\"Orostachys\") je rod sukulentních rostlin z čeledi tlusticovitých, z nichž některé jsou podobné netřeskům.\n\nVytváří přízemní růžice krátkých dužnatých listů. Jsou to rostliny víceleté, avšak po vykvetení rostlina odumře (patří mezi monokarpické rostliny). Jedná se převážně o horské rostliny Asie. Hornoklasce se v poslední době stávají oblíbenými zahradními rostlinami, zejména do skalek.\n\nRod zahrnuje celkem 13 druhů. Je rozšířen v Eurasii od východních oblastí evropského Ruska přes Střední Asii a Sibiř až po Ruský Dálný východ, Japonsko a Čínu.\nV České republice tato rostlina neroste. \n\n"}
{"id": "1502969", "url": "https://cs.wikipedia.org/wiki?curid=1502969", "title": "Netřeskovec", "text": "Netřeskovec\n\nNetřeskovec (\"Jovibarba\") je rod sukulentních rostlin z čeledi tlusticovitých, příbuzný netřeskům, ze kterých byl tento rod však vyčleněn.\n\nVytváří přízemní růžice krátkých dužnatých listů. Jsou to rostliny víceleté, avšak po vykvetení rostlina odumře (patří mezi monokarpické rostliny). Netřeskovce jsou oblíbenými zahradními rostlinami, zejména do skalek.\n\nTypickým znakem netřeskovce je pomalejší růst než u netřesku. Netřeskovec také na rozdíl od netřesků, jež mají růžové až červenofialové květy, kvete žlutě, květy obou rodů se také liší četností.\n\nNetřeskovce jsou endemické hornatým oblastem jihovýchodní Evropy. V České republice se vyskytuje pouze jediný zástupce rodu, netřeskovec výběžkatý (\"Jovibarba globifera\") neboli nechrastec.\n\nPublikace \"Flora Europaea\" uznává v tomto rodě pouze tři druhy:\n\n"}
{"id": "1502978", "url": "https://cs.wikipedia.org/wiki?curid=1502978", "title": "Konfederace nezávislých systémů", "text": "Konfederace nezávislých systémů\n\nKonfederace nezávislých systémů (anglicky \"Confederacy of Independent Systems\", zkráceně CIS), též Separatistická aliance (anglicky \"Separatist Alliance\"), Separatistický stát (\"Separatist State\"), zkráceně jen Konfederace nebo jednoduše Separatisté, je krátkodobě existující vesmírné společenství separatistů ve fiktivním světě Star Wars. Tvoří jej tisíce planet a souhvězdí a bylo založeno separatistickým hnutím vedeném hrabětem Dooku, to mělo za cíl definitivně se oddělit od Republiky z důvodů nepřiměřenému zdanění a rostoucí korupce v Galaktickém senátu.\n\nKonfederace se zformovala oddělením mnoha tisíců planetárních a sektorových vlád od Republiky včetně velkých mega-korporací jako byly Obchodní federace, Techno Unie, Maloobchodní klub, InterGalactiktický bankovní klan, Komerční cech a Korporátní aliance, tvořící si vlastní Separatistický senát. Ve skutečnosti jsou Separatisté a jejich konflikt s Republikou pouhými nástroji tajemných aktérů působícími v pozadí, jejichž skutečným cílem je oslabit Republiku a uchvátit veškerou moc pro sebe.\n\nPolitická krize nakonec dle připraveného scénáře vygradovala v otevřenou občanskou válku mezi Separatisty a Republikou nazývanou jako Klonové války, za jejíž počátek se považuje (první) bitva o Geonosis. Obě strany byly ve válce střídavě úspěšné. Po sérii mnoha bitev se stále dominantní Republikou se šance na vítězství Separatistů ztenčovaly, až byli Separatisté, navzdory svým úspěchům, definitivně poraženi. Některé přeživší izolované skupinky Separatistů pokračovaly v odporu i po Klonových válkách, a později, po přebudování Republiky na Impérium, přispěly svým dílem ke zformování Aliance rebelů. Klonové války nicméně zapříčinily dle očekávání pád Republiky, když v Senátu zvolený kancléř Sheev Palpatine na základě tlaku a korupce obdržel od zasedání „zvláštní pravomoci“, které pak využil k jeho rozpuštění a vyhlášení Impéria roku 19 BBY, sám se pak prohlásil za prvního císaře.\n"}
{"id": "1502981", "url": "https://cs.wikipedia.org/wiki?curid=1502981", "title": "Serial Killer", "text": "Serial Killer\n\nSerial Killer je mezinárodní český festival televizní a online seriálové tvorby. Jedná se o první akci tohoto druhu ve střední a východní Evropě.\n\nFestival, který se koná v Brně, má za cíl ukazovat současné a kvalitní evropské seriály. Většina projekcí, které probíhají v kinosálech nebo divadlech, se skládá z pilotního a druhého dílu určitého seriálu. Každý ročník se zaměřuje na seriálovou tvorbu konkrétní země. Zatímco v roce 2018 to bylo Dánsko, v roce 2019 se chtějí organizátoři věnovat norské tvorbě.\n\nPilotní ročník festivalu se odehrál v roce 2018 v kině Scala, v Divadle Bolka Polívky a v Divadle Husa na provázku. Celou akci zahájila premiéra prvních dvou dílů českého seriálu \"Most!\". Mezinárodní porota na konci festivalu ocenila chorvatský seriál \"Cuvar dvorca\" (\"Strážce Hradu\") cenou za nejlepší televizní seriál. Čestné uznání poroty obdržel estonský seriál \"Pank\" (\"Banka\"). V kategorii Nejlepší online seriál zvítězil český seriál \"Lajna\".\n\n"}
{"id": "1502988", "url": "https://cs.wikipedia.org/wiki?curid=1502988", "title": "Mastaba AS 54", "text": "Mastaba AS 54\n\nMastaba AS 54 je starověká egyptská hrobka (mastaba) z období 3. dynastie. Nachází se v jižním Abúsíru. Byla objevena a odkryta v letech 2009 až 2010. Není jisté, kdo byl v mastabě pohřben.\n\nMastaba byla po svém dokončení velká přibližně 100 × 200 metrů. Celá stavba byla vystavěna ze sušených cihel. Ve východní fasádě mastaby poblíž severovýchodního rohu se nacházela nika s dvěma ústupky. Původně křížová kaple stojící v jihovýchodní polovině nadzemní části mastaby byla později změněna na kultovní kapli obdélníkového půdorysu s nepravými dveřmi v západní stěně. Podél východní fasády stála silná ohradní zeď ze sušených cihel, která byla zdobená nikami. Pohřební komora se nacházela v severní části a vcházelo se do ní chodbou, jenž začínala u dna 13 metrů hluboké šachty. Komora byla vytesaná do nekvalitního vápencového podloží a vchod do ní byl zakryt vápencovým blokem. V západní stěně komory byl výklenek, ve kterém byl uložen pohřeb. V substruktuře mastaby bylo nalezeno mnoho kamenných nádob včetně magnezitové mísy s nápisem: \"král Horního a Dolního egypta, Hunej\". Na základě tohoto nálezu existují domněnky, že zde byl faraon Hunej pohřben, žádné přímé důkazy pro tuto teorii však neexistují a jméno majitele hrobu proto dosud zůstává neznámé. V jižní straně hrobky byla nalezena dřevěná loď. Toto plavidlo měří 18 metrů na délku a 2 metrů na šířku. Loď byla zavátá pískem a její stáří se odhaduje na 4500 let. Její konstrukce je z prken, které jsou pospojovány čepy.\n"}
{"id": "1502991", "url": "https://cs.wikipedia.org/wiki?curid=1502991", "title": "Balsa (Maďarsko)", "text": "Balsa (Maďarsko)\n\nBalsa (vyslovováno [balša]) je vesnice v Maďarsku v župě Szabolcs-Szatmár-Bereg, spadající pod okres Ibrány. Nachází se asi 6 km severovýchodně od Rakamazu a asi 14 km severozápadně od Ibrány. V roce 2015 zde žilo 838 obyvatel. Dle údajů z roku 2001 tvoří 98 % obyvatelstva Maďaři a 2 % Romové.\n\nV blízkosti Balsy prochází řeka Tisa, přes kterou zde ale chybí most, což značně komplikuje komunikaci Balsy s vesnicí na protějším břehu, Kenézlő, a k nejrychlejší dopravě je nutné použít trajekt. Sousedními vesnicemi jsou Gávavencselő a Szabolcs, sousedním městem Rakamaz.\n"}
{"id": "1502996", "url": "https://cs.wikipedia.org/wiki?curid=1502996", "title": "Tatra 13", "text": "Tatra 13\n\nTatra 13 byl užitkový automobil vyráběný mezi roky 1925 a 1933 v kopřivnickém podniku Tatra. Továrna vyrobila celkem 762 těchto vozidel, a to v úpravě dodávky, desetimístného autobusu nebo sanitního vozu. Automobil poháněl dvouválcový motor o výkonu dvanácti koní, který umožňoval dosažení rychlosti 45 km/h při spotřebě třinácti litrů paliva. Vozidlo v dodávkové úpravě mělo hmotnost 980 kilogramů, nicméně umožňovalo převézt náklad o hmotnosti jedné tuny. Po ukončení výroby Tatry 13 byl tento model nahrazen Tatrou 43, který umožňovat převézt náklad až do výše půldruhé tuny.\n\n"}
{"id": "1502998", "url": "https://cs.wikipedia.org/wiki?curid=1502998", "title": "Aliona Bolsovová", "text": "Aliona Bolsovová\n\nAliona Bolsovová Zadoinovová (rusky: Алёна Вадимовна Большова-Задойнова, \"Aljona Vadimovna Bolšova-Zadojnova\", * 6. listopadu 1997 Kišiněv) je španělská profesionální tenistka, která do zisku španělského občanství v roce 2013 reprezentovala rodné Moldavsko. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do srpna 2019 šest titulů ve dvouhře a osm ve čtyřhře. \n\nNa žebříčku WTA byla ve dvouhře nejvýše klasifikována v červenci 2019 na 88. místě a ve čtyřhře pak v květnu téhož roku na 347. místě. Na juniorském kombinovaném žebříčku ITF figurovala nejvýše v květnu 2014 na 4. místě. Trénují ji Ana Alcázarová a Lourdes Domínguezová Linová.\n\nVe španělském fedcupovém týmu debutovala v roce 2015 buenosaireskou baráží 2. světové skupiny proti Argentině, v níž vyhrála s Medinaovou Garriguesovou závěrečnou čtyřhru. Španělky zvítězily 4:0 na zápasy. Do roku 2020 v soutěži nastoupila k jedinému mezistátnímu utkání s bilancí 0–0 ve dvouhře a 1–0 ve čtyřhře.\n\nNarodila se roku 1997 v moldavské metropoli Kišiněvě jako nejstarší potomek do sportovně založené rodiny, sovětských atletů, kteří po rozpadu Sovětského svazu reprezentovali Moldavsko. Otec Vadim Zadojnov se jako překážkář na 400 metrů účastnil mezinárodních soutěží. V letech 1992, 1996 a 2000 startoval na letních olympijských hrách. Matka Olga Bolșovová se věnovala skoku do výšky a v závěru kariéry také trojskoku. Letní olympiády se zúčastnila čtyřikrát v letech 1992, 1996, 2000 a 2004. \n\nVe dvou letech emigrovala s rodiči do Španělska, kteří usilovali o lepší životní podmínky potomků. Rodina se usadila v katalánském Palafrugellu. Pro tenis se rozhodla po zhlédnutí triumfu Šarapovové ve Wimbledonu 2004. Raketu vzala poprvé do ruky v šesti letech. Na střední škole získala jako čtrnáctiletá roční tenisový stipendijní pobyt do floridského Port St. Lucie, kde hrála v Clubu Med Tennis Academy. Následně se vrátila dokončit středoškolské vzdělání do Španělska. Poranění nohy vyžadující operaci si přivodila v roce 2015, ve věku sedmnácti let. V kombinaci s tlakem otce na její výkonnost zvažovala ukončení rozvíjející se tenisové dráhy. \n\nNový impuls do hry přišel ve Spojených státech, kam odjela studovat vysokou školu. Akademický rok 2016–2017 strávila na Oklahomské státní univerzitě, kde hrála v rámci soutěží NCAA. Za hlavní obor si zvolila módní návrhářství. Zápasová bilance dvouhry činila 31–7 a čtyřhry 25–7. Další rok přestoupila na Florida Atlantic University, kde změnila obor na historii. Na celoamerickém univerzitním žebříčku dvouhry vystoupala na 2. příčku. Bakalářský stupeň nedokončila a po návratu do Španělska začala dálkově studovat historii, geografii a dějiny umění na Universitat Oberta de Catalunya.\n\nV rámci hlavních soutěží událostí okruhu ITF debutovala v říjnu 2012, když na turnaj v portugalské Coimbře s dotací 10 tisíc dolarů obdržela divokou kartu. Ve dvouhře i čtyřhře skončila jako poražená finalistka. Premiérový singlový titul v této úrovni tenisu vybojovala v září 2013 na lleidském turnaji s rozpočtem deset tisíc dolarů. Ve finále přehrála Egypťanku Mayar Sherifovou, která ji v úvodní sadě uštědřila „kanára“.\n\nNa okruhu WTA Tour debutovala během dubnového Volvo Car Open 2019, probíhajícího na zelené antuce v jihokarolínském Charlestonu. Na úvod dvouhry zdolala americkou kvalifikantku Francescu Di Lorenzovou, což znamenalo první vyhraný zápas. Ve druhém kole ji vyřadila jedenáctá nasazená Američanka Danielle Collinsová ve dvou setech. \n\nDebut v hlavní soutěži nejvyšší grandslamové kategorie přišel v ženském singlu French Open 2019 po zvládnuté tříkolové kvalifikaci. V jejím závěrečném kole přehrála Maďarku Tímeu Babosovou. Singlovou soutěží pak z pozice 137. hráčky žebříčku prošla do čtvrtého kola, když na její raketě postupně dohrály bývalá světová dvojka Věra Zvonarevová, Rumunka Sorana Cîrsteaová a osmapadesátá žena žebříčku Jekatěrina Alexandrovová. V osmifinále však nenašla recept na americkou tenistku Amandu Anisimovovou. Bodový zisk jí zajistil první posun do elitní světové stovky. \n\n"}
{"id": "1503000", "url": "https://cs.wikipedia.org/wiki?curid=1503000", "title": "Bálványos", "text": "Bálványos\n\nBálványos (vyslovováno [bálváňoš]) je vesnice v Maďarsku v župě Somogy, spadající pod okres Siófok. Nachází se asi 18 km jihozápadně od Siófoku. V roce 2015 zde žilo 541 obyvatel. Dle údajů z roku 2011 tvoří 90,9 % obyvatelstva Maďaři, 1,5 % Němci, 0,5 % Arméni, 0,2 % Srbové a 0,2 % Rusíni.\n\nSousedními vesnicemi jsou Kereki a Kőröshegy.\n"}
{"id": "1503006", "url": "https://cs.wikipedia.org/wiki?curid=1503006", "title": "Tiszalúc", "text": "Tiszalúc\n\nTiszalúc (vyslovováno [tisalúc]) je velká obec v Maďarsku v župě Borsod-Abaúj-Zemplén, spadající pod okres Szerencs. Nachází se asi 14 km jihozápadně od Szerencse. V roce 2015 zde žilo 5 064 obyvatel. Dle údajů z roku 2011 tvoří 96 % obyvatelstva Maďaři a 4 % Romové.\n\nSousedními vesnicemi jsou Hernádnémeti, Kesznyéten, Köröm, Taktaharkány a Tiszadob.\n"}
{"id": "1503015", "url": "https://cs.wikipedia.org/wiki?curid=1503015", "title": "Zemské volby v Braniborsku 2019", "text": "Zemské volby v Braniborsku 2019\n\nZemské volby v Braniborsku v roce 2019 se budou konat 1. září, tedy v řádném termínu přibližně pěti let po volbách v roce 2014 a ve stejném termínu jako zemské volby v sousedním Sasku. Voleno bude 88 poslanců do braniborského zemského sněmu zasedajícího v Postupimi.\n\nVe volbách v roce 2014 přesvědčivě vyhrála Sociálnědemokratická strana Německa (\"SPD\", 31,9 % hlasů, 30 mandátů), jejíž zemský vůdce Dietmar Woidke po volbách složil koalici s třetí v pořadí Levicí (18,6 %, 17 mandátů) a jeho druhá vláda Dietmara Woidkeho vládla plných pět let. Hlavní opoziční stranou byla po volbách v roce 2014 Křesťanskodemokratická unie (\"CDU\", 23 %, 21 mandátů) a v zemském sněmu byly ještě zastoupeny Alternativa pro Německo (\"AfD\", 12,2 %, 11 mandátů), Svaz 90/Zelení (6,2 %, 5 mandátů) a Svobodní voliči (2,7 %, 3 mandáty).\n\nZhruba od začátku roku 2018 až do počátku léta 2019 ukazovaly předvolební průzkumy vyrovnaný souboj na prvních místech, kde se v pásmu mezi 16 % a 23 % střídaly na různých pozicích SPD, CDU, AfD a Levice – což by znamenalo oproti roku 2014 především výrazný propad SPD a výrazný nárůst AfD.\n"}
{"id": "1503017", "url": "https://cs.wikipedia.org/wiki?curid=1503017", "title": "Subtropická zahrada v Abbotsbury", "text": "Subtropická zahrada v Abbotsbury\n\nSubtropická zahrada v Abbotsbury (anglicky: \"Abbotsbury Subtropical Gardens\") je botanická zahrada a turistická atrakce v blízkosti vesnice Abbotsbury, Dorset, jihozápadní Anglie. Zahrada je vedena v Národním registru historických parků a zahrad (\"National Register of Historic Parks and Gardens\").\n\nZahrada pochází z roku 1765. Koncem 18. století rodina Fox-Strangeways (hrabata z Ilchestru) postavila nový dům, který v roce 1913 vyhořel. Rodina se pak vrátila do rodinného sídla v Melbury. Zámecká zahrada zůstala ve vlastnictví rodiny a je stále udržována. Rozrostla se na 8 ha zvláště přispěním 4. hraběte z Ilchestru a díky úsilí horlivého botanika Williama Fox-Strangwayse byla osázena v té době mnoha nově objevenými druhy exotických rostlin. Zahrada se rozkládá na ploše cca 15 ha. V roce 1912 měla více než 5000 exemplářů různých druhů rostlin. Zahrada se člení na zahrady formální i neformální, některé ohrazené, a jsou tam i lesy s pěšinami. Navíc se dělí na zóny, ve kterých jsou rostliny z různých zeměpisných oblastí.\n\nZahrady se nacházejí v zalesněném chráněném údolí, které vede k moři k pláži Chesil (Chesil Beach) a jímž protéká potok. V údolí se vytváří mikroklima, v němž se daří teplomilnějším rostlinám, než jaké se v jižní Anglii obvykle pěstují, a které by jinak musely být ve skleníku. Navzdory příznivé poloze bývají rostliny vystaveny tuhým zimám a mrazu; například v roce 1990 silné bouře poškodily mnoho vzácných exemplářů. Potok, přes který vede šest mostů, spojuje tři rybníky: Horní, Střední a Dolní.\n\nV roce 2010 umělec Matthew Crabb z dvě stě let starého dubu, který se vyvrátil pod náporem silných větrů v roce 2009, vyřezal skulpturu plastik (hon na lišku).\n\nV roce 2012 zahrada získala ocenění Historic Houses Association/Christie’s Garden.\n\n<noinclude>\n"}
{"id": "1503024", "url": "https://cs.wikipedia.org/wiki?curid=1503024", "title": "Kunmadaras", "text": "Kunmadaras\n\nKunmadaras (vyslovováno [kunmadaraš]) je velká obec v Maďarsku v župě Jász-Nagykun-Szolnok, spadající pod okres Karcag. Nachází se asi 17 km severozápadně od Karcagu. V roce 2015 zde žilo 5 356 obyvatel. Dle údajů z roku 2011 tvoří 95 % obyvatelstva Maďaři a 5 % Romové.\n\nSousedními vesnicemi jsou Berekfürdő, Tiszaderzs, Tiszaörs, Tiszaszentimre a Tomajmonostora, sousedními městy Karcag a Kunhegyes.\n\nNachází se zde účelové letiště Kunmadaras.\n\nV roce 1946 se odehrál takzvaný Kunmadaraský pogrom, inspirovaný krevní pověrou, která tvrdí, že Židé z dětí vyrábějí klobásy. Dva Židé při něm byli zabiti a patnáct jich bylo zraněno.\n"}
{"id": "1503025", "url": "https://cs.wikipedia.org/wiki?curid=1503025", "title": "SPOLU – občianska demokracia", "text": "SPOLU – občianska demokracia\n\nSPOLU - občianska demokracia, zkratka SPOLU, je slovenská liberálně-konzervativní politická strana, zaregistrovaná v lednu 2018 politiky Miroslavem Beblavým (dříve SDKU-DS, #SIEŤ) a Jozefem Mihálem (dříve SaS).\n\nBeblavý a Mihál oznámili vznik nové strany 17. listopadu 2017. Strana se hlásí k hodnotám umírněného středopravého politického spektra a prezentuje se jako proevropská strana s ambicí prosazovat moderní ekonomiku, dostupné zdravotnictví a fungující školství.\n\nZakladateli a členy přípravného výboru strany byli nezařazení poslanci NR SR, kteří odešli ze stran #SIEŤ, OĽaNO a SaS: Oto Žarnay, Jozef Mihál, Simona Petrík, Viera Dubačová, Miroslav Beblavý, Katarína Macháčková a advokát Pavel Nechala (Transparency International Slovensko).\n\nZa partnera strany považoval Miroslav Beblavý po jejím vzniku hnutí Progresívne Slovensko s tím, že spolupráci si umí představit i s dalšími parlamentními stranami s výjimkou SMER-SD a LS Naše Slovensko. Za problematické považoval i strany SME RODINA a SNS s Andrejem Dankem v čele.\n\nUstavující sněm strany se konal 14. dubna 2018 v Popradu. Předsedou byl zvolen Miroslav Beblavý, který získal 172 ze 174 hlasů delegátů. Za místopředsedy shodným počtem hlasů (170) Jozef Mihál a Katarína Macháčková. Třetím místopředsedou se stal ochranář známý iniciativou \"My jsme les\" Erik Baláž se 161 hlasy. Do předsednictva byli dále zvoleni: Vladimír Bilčík, Richard Jánoš, Pavol Nechala, Simona Petrík, Viera Dubačová, Jaroslava Lukačovičová, Martin Pekár a Juraj Petrovčík. Etické komisi předsedá Oto Žarnay.\n\nVolební preference strany v procentech podle agentury FOCUS.\n\nTučně vyznačené preference znamenají překročení hranice 5% potřebné na vstup do NR SR.\n\nV únoru 2019 oznámili, že do evropských voleb v květnu 2019 půjdou v koalici se stranou Progresívne Slovensko. Na společné tiskové konferenci to oznámili představitelé Miroslav Beblavý a Ivan Štefunko. Lídrem do eurovoleb za SPOLU byl Vladimír Bilčík a za PS Michal Šimečka. Podle průzkumu Focusu z ledna 2019 mohly strany v koalici nasbírat 10,4 % hlasů.\n\nKoalice se stala vítězem voleb se ziskem 198 255 (20,11 %) hlasů a čtyř mandátů.\n\n"}
{"id": "1503026", "url": "https://cs.wikipedia.org/wiki?curid=1503026", "title": "Klimov TV3-117", "text": "Klimov TV3-117\n\nKlimov TV3-117 je sovětský turbohřídelový motor. Používá se ve většině nákladních, užitkových a útočných vrtulníků navržených konstrukčními kancelářemi Mil a Kamov. Jeho vývoj byl dokončen v roce 1974 a později byl montován na 95 % všech vrtulníků vyráběných Milem a Kamovem. Vznikl v mnoha variantách.\n\n\n\n\n"}
{"id": "1503027", "url": "https://cs.wikipedia.org/wiki?curid=1503027", "title": "Třída Jan Mayen", "text": "Třída Jan Mayen\n\nTřída Jan Mayen je připravovaná třída arktických hlídkových lodí norské pobřežní stráže. Celkem je plánována stavba tří jednotek této třídy, které mají být dokončeny v letech 2022–2024. Ve službě nahradí třídu \"Nordkapp\".\n\nV září 2016 norská vláda odsouhlasila záměr stavby tří arktických hlídkových lodí. Do soutěže na jejich stavbu se zapojily tři loděnice, ze kterých byla v říjnu 2017 vybrána loděnice Vard Langsten (součást koncernu Fincantieri). Neuspěly loděnice Kleven a Westcon. Konstrukci navrhuje společnost LMG Marin. Kontrakt ve výši 617 milionů dolarů na stavbu tří jednotek byl podepsán v červnu 2018. Samotné platformy postaví rumunská pobočka loděnice Vard Tulcea. Dodány budou v letech 2022–2024. \n\nJednotky třídy \"Jan Mayen\":\nPlavidla mají zesílený trup pro operace v zaledněných oblastech. Jsou vybavena ubikacemi pro 100 osob a palubní nemocnicí. Přehledový radar TRS-3D na ně bude přesunut z třídy \"Nordkapp\". Nesou bojový řídící systém Saab 9LV a systém řízení palby Ceros 200. Výzbroj tvoří jeden kanón na přídi, doplněný několika kulomety. Jsou vybavena přistávací plochou a hangárem pro dva vrtulníky NH90. Nesou dva čluny RHIB. Pohonný systém je diesel-elektrický. Nejvyšší rychlost dosáhuje 22 uzlů.\n"}
{"id": "1503029", "url": "https://cs.wikipedia.org/wiki?curid=1503029", "title": "Novalja", "text": "Novalja\n\nNovalja () je město a přímořské letovisko v Chorvatsku v Licko-senjské župě. Nachází se na severozápadě ostrova Pag a po městě Pag je druhým největším městem na ostrově. Je též největším městem na části Pagu připadající Licko-senjské župě. V roce 2001 žilo ve městě 2 078 obyvatel, v celé opčině pak 3 335 obyvatel.\n\nKromě hlavního města Novalja připadají k opčině i vesnice Caska, Gajac, Kustići, Lun, Metajna, Potočnica, Stara Novalja, Vidalići a Zubovići.\n\nNovalja je známá především díky své pláži Zrće, která získala modrou vlajku a je známá po celé Evropě díky diskotékám, které se zde často pořádají. Mezi sporty zde patří vodní lyžování, wakeboarding, bungee jumping či jízda na vodním skútru.\n"}
{"id": "1503031", "url": "https://cs.wikipedia.org/wiki?curid=1503031", "title": "Bernoulliho–Navierova hypotéza", "text": "Bernoulliho–Navierova hypotéza\n\nBernoulliho–Navierova hypotéza (také Navierova–Bernoulliho hypotéza či Eulerova–Bernoulliho hypotéza) je v mechanice pružnosti a pevnosti předpoklad pro ohýbaný prvek. Tato hypotéza předpokládá, že průřez, který je před deformací rovinný, zůstává rovinný i po deformaci, resp. průřezy po deformaci zůstávají kolmé na deformovanou střednici prutu. Hypotéza je pojmenována po Jacobu Bernoullim, Danielu Bernoullim a Claude-Louisi Navierovi, případně po Leonhardu Eulerovi.\n\nHypotéza obecně platí pro dostatečně štíhlé pruty, naopak pro prvky, u nichž je výška průřezu řádově podobně velká jako délka, je nutno použít pokročilejší teorie deformace (Mindlin, Timošenko). Platnost je dále omezena na izotropní (či ortotropní) materiály, které jsou lineárně pružné; zároveň musejí být pruty v daném průřezu homogenní (a po délce příliš neměnit svůj průřez). Vzniklá přetvoření na prutu taktéž musejí být malá.\n\nPokud jsou předešlé podmínky splněny, pro průhyb formula_1 platí:\n\nDruhá derivace průběhu průhybu prutu podle délky formula_3, vyjádřená jako křivost prutu, je rovna zlomku, kde formula_4 je Youngův modul pružnosti, formula_5 je moment setrvačnosti průřezu a formula_6 je vnitřní ohybový moment.\nPro nosník, který je vyroben z homogenního materiálu po celé své délce a má navíc konstantní průřez, lze za použití Schwedlerovy věty z předchozí rovnice získat závislost průhybu formula_1 na spojitém zatížení formula_8:\n\nZákladní vzorec pro výpočet normálového napětí od působícího ohybového momentu, který platí díky BN hypotéze, je následující:\n\nPoužité veličiny:\n\nU deskových konstrukcí je rozšíření Bernoulliho–Navierovy hypotézy nazýváno jako Kirchhoff–Loveho teorie.\n\n"}
{"id": "1503034", "url": "https://cs.wikipedia.org/wiki?curid=1503034", "title": "Bahnička mokřadní", "text": "Bahnička mokřadní\n\nBahnička mokřadní (\"Eleocharis palustris\") je vytrvalá, trsnatá, vlhkomilná bylina rostoucí v mírném podnebném pásu severní polokoule. Je jedním ze šesti druhů rodu bahnička vyskytujících se v české přírodě, kde je původním druhem.\n\nRostlina s rozlehlým areálem, v Evropě roste od severních oblastí na Islandu až po Kanárské a Azorské ostrovy na západě a až po Kavkaz a Ural na východě, doma je také v partiích severní Afriky přiléhajících k Evropě. V Asii se vyskytuje téměř v celém mírném pásmu, od západní Sibiře a severní Číny až po Japonsko, včetně převážně tropického indického subkontinentu. Dále je rozšířena téměř po celé Severní Americe, od Aljašky až po jihozápad Spojených států amerických.\n\nV České republice roste poměrně hojně, a to od nížin až do podhorských oblastí, nejčastěji na březích rybníků, v rákosinách, na zaplavovaných loukách nebo v pravidelně zavodňovaných příkopech.\n\nDruh je odolnou a rychle rostoucí bylinou, vyskytuje se na okrajích močálů, na bahnitých březích řek, v příkopech nebo na zamokřených rašelinných a slatinných loukách. Nejlépe jí vyhovují slunná či polostinná místa, hlavně stanoviště trvale nebo sezónně zaplavená, s hloubkou vodního sloupce do 20 cm, voda může byt i slabě brakická. V místech, kde se povrchová voda v létě ztrácí, rostlina do podzimu přežívá, pokud je půda pod povrchem dostatečně vodou prosycená. Obvykle roste na půdách bahnitých, hrubých či jemně strukturovaných s vysokým podílem organických látek. Nejlépe prosperuje v půdách kyselých, ale toleruje i alkalické, snáší pH od 4,0 až po 8,0.\n\nVyskytuje se od nížin do horského stupně. Kvete v závislosti na stanovišti, obvykle v období počínaje květnem, a zralá, krátce životná semena pak vypadávají z květenství od srpna. Počet chromozomů 2n = 16, stupeň ploidie x = 4.\n\nVytrvalá, trsnatá, od 10 do 80 cm vysoká bylina s četnými tuhými, přímými, asi 3 mm hrubými, tmavě zelenými lodyhami, uvnitř vertikálně žebrovatými, na průřezu okrouhlými a podélně rýhovanými. Lodyha mívá v dolní části dvě lesklé, 3 až 7 cm dlouhé, žlutohnědé až červenohnědé, nahoře prasklé listové pochvy, které jsou ale bez listů, fotosyntézu obstarává lodyha. Rostlina má dlouhé, plazivé, až 4 mm tlusté, šupinaté oddenek, které se jen málo větví.\n\nU rostliny starší dvou až tří let vyrůstá na vrcholu lodyhy podlouhlý nebo kuželovitý, špičkou zakončený, vrcholový klas dlouhý 0,5 až 2,5 cm obsahující větší počet květů, může jich být 50 až 70. Jednotlivé květy v kláscích, o 5 až 10 květech, vyrůstají z úžlabí hnědých, vejčitých plev se zeleným páskem na hřbetní straně a s blanitým lemem,vespod klásků bývají dvě až tři bezkvěté plevy. Ostatní oboupohlavné květy mají redukovaná okvětí tvořená pouze čtyřmi až šesti štětinkami a dále mají tři tyčinky s nažloutlými prašníky a dvě čnělky se štětičkovými bliznami.\n\nPo opylení větrem se vytvoří suchý plod, asi 2 mm dlouhá, čočkovitá nažka světle hnědé barvy se zbytkem vytrvalé čnělky.\n\nBahnička mokřadní je hemikryptofyt, jenž je nejvíce rozšířen v oblastech s mírným podnebím na severní polokouli, kde přežívá v zimním období pokles teploty až k -40 °C. Pro růst, kvetení a vytvoření semen však potřebuje minimálně 100 bezmrazých dnů, Rostlina se rozmnožuje převážně vegetativně rozrůstáním oddenků, kterými často vytváří jednodruhové kolonie. Oddenky, jejich úlomky, případně i celé rostliny bývají také roznášeny vodním přívalem.\n\nSemena slouží k náhodnému šíření na větší vzdálenost a jsou rozptylována hlavně vodou, ale také větrem nebo zvířaty (hlavně v žaludcích vodních ptáků), klíčí ve stojaté vodě od jara do časného léta. Rostliny sice vyprodukují velké množství semen, ale ta mají nízkou životaschopnost.\n\nStává se významnou rostlinou, pokud roste po okrajích zarybněných nádrží, kde poskytuje útočiště rybímu potěru a dalším živočichům. Semena jsou pokrmem vodních ptáků, nejvíce kachen. Rostliny svými navzájem propletenými kořeny zpevňují břehy. Jsou také vysazovány jako okrasné rostliny do přírodních jezírek. Pokud se rozrostou v odvodňovacích kanálech, snižují jejich průtočnost.\n\n"}
{"id": "1503044", "url": "https://cs.wikipedia.org/wiki?curid=1503044", "title": "Pavel Fried", "text": "Pavel Fried\n\nPavel Fried (13. června 1930 Třebíč – 2. června 2019) byl český konstruktér, manažer a podnikatel. Byl vězněn v koncentračním táboře Terezín.\n\nPavel Fried se narodil v roce 1930 v Třebíči, jeho otcem byl majitel drobného obchodu. V květnu roku 1942 byl Pavel deportován s rodiči a starší sestrou do terezínského koncentračního tábora, osvobozen byl až v květnu roku 1945. Sestra a její manžel zemřeli v táboře v březnu roku 1944. Po válce se rodina vrátila zpět do Třebíče, otci Pavla Frieda byl navrácen obchod. \n\nMezi lety 1946 a 1950 Pavel Fried vystudoval Průmyslovou školu strojní v Brně, po roce 1950 začal pracovat jako konstruktér. Následně pak v roce 1951 narukoval k Pomocným technickým praporům, kde pracoval při stavbě letišť (budoval letiště v Plzni a Čáslavi). Po absolvování základní vojenské služby opět pracoval jako konstruktér, při práci vystudoval Vysoké učení technické v Brně, promoval v roce 1968. Během Pražského jara byl povýšen do pozice ekonomického náměstka, v roce 1972 pak byl v rámci normalizace z pozice sesazen. Po roce 1989 se spolu s kolegy začal věnovat soukromému podnikání, stal se ředitelem nově založené společnosti. \n\nPo Sametové revoluci se začal věnovat Rotary Clubu a také Židovské obci Brno, kdy byl po čtyři roky členem představenstva a následně byl osm let předsedou brněnské židovské obce. Věnoval se též rozvoji židovské čtvrti v Třebíči. V roce 2017 byl navrhovatelem pojmenování náměstí Rabína Ingbera v třebíčské čtvrti Zámostí. V červenci roku 2018 mu bylo uděleno čestné občanství města Třebíče. Žil v Brně-Židenicích. Zemřel 2. června 2019, pohřben byl 4. června na židovském hřbitově v Třebíči.\n\n"}
{"id": "1503046", "url": "https://cs.wikipedia.org/wiki?curid=1503046", "title": "Psychické zneužívání", "text": "Psychické zneužívání\n\nPsychické zneužívání, psychické násilí nebo citové týrání je forma zneužívání charakterizovaná osobou, která podrobuje nebo vystavuje jinou osobu chování, které může mít za následek psychické trauma, včetně úzkosti, chronické deprese nebo posttraumatické stresové poruchy. Je často spojeno se situacemi nerovnováhy moci v zneužívajících vztazích; může zahrnovat citovou šikanu, psychické domácí násilí, různé formy šikany na pracovišti nebo ve společenské skupině a psychickou či emocionální manipulaci jako např. tzv. „gaslighting“. Mimo kontext osobních vztahů psychické zneužívání rovněž může být pácháno osobami, které provádějí mučení, jiné násilí, akutní nebo dlouhodobé porušování lidských práv, jako je zadržení bez soudního řízení, falešná obvinění, falešná odsouzení a hanobení.\n\nPsychické zneužívání má negativní dopad na stav duševního zdraví cílené osoby. Psychologové Rogers a Follingstand popisují psychické zneužívání jako „řadu averzivních chování, která mají za následek ublížení jednotlivci skrze donucování, kontrolu, verbální zneužívání, monitorování, izolaci, ohrožení, žárlivost, ponížení, manipulaci, zacházení s člověkem jako podřadného, vytváření nepřátelského prostředí, zranění osoby v oblasti jejich sexuality a/nebo věrnosti, ignorování a vyhýbání se partnerovi emocionálně a/nebo fyzicky.\n\n"}
{"id": "1503053", "url": "https://cs.wikipedia.org/wiki?curid=1503053", "title": "Zneužití", "text": "Zneužití\n\nZneužití nebo zneužívání je špatné nebo nesprávné zacházení s člověkem, zvířetem, systémem, pravomocí nebo objektem. Mezi zneužití patří:\n\n\n\n"}
{"id": "1503055", "url": "https://cs.wikipedia.org/wiki?curid=1503055", "title": "Mistrovství Československa silničních motocyklů 1976", "text": "Mistrovství Československa silničních motocyklů 1976\n\nMistrovství Československa silničních motocyklů 1976 se konalo v objemových třídách do 50 cm³, do 125 cm³, do 250 cm³ a do 350 cm³.\n\n\n\nZapočítávají se 4 nejlepší výsledky.\n\n\nZapočítávají se 4 nejlepší výsledky.\n\n\nZapočítávají se 4 nejlepší výsledky.\n\n\nZapočítávají se 4 nejlepší výsledky.\n\n\n"}
{"id": "1503063", "url": "https://cs.wikipedia.org/wiki?curid=1503063", "title": "Maizuru", "text": "Maizuru\n\nMaizuru () je město v prefektuře Kjóto v Japonsku. K roku 2018 v něm žilo přibližně osmdesát tisíc obyvatel.\n\nMaizuru leží na severním pobřeží největšího japonského ostrova Honšú na břehu Japonského moře. Na východě hraničí s Takahamou v sousední prefektuře Fukui, zbylé hranice jsou v rámci prefektury Kjóto: Na severozápadě s Mijazu, na západě s Fukučijamou a na jihu s Ajabe.\n\nMaizuru má nádraží na síti Západojaponské železniční společnosti. \n\nJe zde významný přístav a také jedna z hlavních základen Japonských námořních sil sebeobrany.\n\nJako současný správní celek existuje Maizuru od 27. května 1943.\n\n"}
{"id": "1503069", "url": "https://cs.wikipedia.org/wiki?curid=1503069", "title": "Národní divize 1926/27", "text": "Národní divize 1926/27\n\nSoutěžní ročník Divisione Nazionale 1926/27 byl 27. ročník nejvyšší italské fotbalové ligy. Soutěž začala 3. října 1926 a skončila 10. července 1927. Hrálo se prvně pod novým názvem Divisione Nazionale. A také se jednalo o šampionát pořádaný na národní úroveň (Lega Nord a Lega Sud se spojili). Účastnilo se jí 20 klubů. Kluby byly rozděleny na dvě skupiny. Z každé skupiny první 3 kluby z tabulky postupovaly do finálové skupiny o mistrovský titul. Poslední 2 kluby z každé tabulky sestupovaly do druhé ligy. V mistrovské skupině kluby hrály systémem každý s každým 2 krát. Vítěz skupiny vyhrál titul.\n\nTitul v soutěži obhajoval klub FC Juventus, který v minulém ročníku získal své 2. prvenství v soutěži.\n\nTitul získal klub FC Turín. Jenže na podzim roku 1927 klubu byl titul odebrán za podplácení. Došlo tomu v utkání s rivalem FC Juventus.\n\n\n"}
{"id": "1503070", "url": "https://cs.wikipedia.org/wiki?curid=1503070", "title": "Miroslav Šiška", "text": "Miroslav Šiška\n\nMiroslav Šiška (5. října 1952 Varnsdorf) je český publicista. a redaktor deníku Právo. Ve svých článcích a knihách se zabývá tématy moderních dějin.\n\n\n\n\n\n\n\n\n\n"}
{"id": "1503085", "url": "https://cs.wikipedia.org/wiki?curid=1503085", "title": "Eric Johansson", "text": "Eric Johansson\n\nJméno a příjmení Eric Johansson má více známých nositelů:\n\n\n"}
{"id": "1503112", "url": "https://cs.wikipedia.org/wiki?curid=1503112", "title": "Massimo Pilotti", "text": "Massimo Pilotti\n\nMassimo Pilotti (1. srpna 1879, Řím – 29. dubna 1962, tamtéž) byl italský právník a diplomat.\n\nV letech 1952 až 1958 působil jako předseda Soudního dvora Evropského společenství uhlí a oceli.\n\n"}
{"id": "1503114", "url": "https://cs.wikipedia.org/wiki?curid=1503114", "title": "Kim Ir-senova univerzita", "text": "Kim Ir-senova univerzita\n\nKim Ir-senova univerzita ( – \"Kim Il-sŏng džonghap tähak\") je univerzita v Pchjongjangu, hlavním městě Severní Koreji. Sídlí v obvodě Täsŏng na severním břehu Tedongu a je nejstarší a nejvýznamnější severokorejskou univerzitou. Založena byla z rozhodnutí Korejské strany práce v roce 1946 a pojmenována byla k poctě severokorejského vůdce Kim Ir-sena. V průběhu korejské války začátkem padesátých let dvacátého století sídlila v Pchjongsongu.\n"}
{"id": "1503122", "url": "https://cs.wikipedia.org/wiki?curid=1503122", "title": "Iljušin Il-80", "text": "Iljušin Il-80\n\nPočátkem 80. let 20. století začalo nové kolo soupeření mezi SSSR a USA. V souvislosti s intervencí sovětských vojsk v Afghánistánu dosáhlo napětí mezi velmocemi nové maximum, které bylo srovnatelné s obdobím karibské krize. Důsledkem složité politické a diplomatické situace byla nová etapa závodů ve zbrojení, jakož i zvýšené nebezpečí, že studená válka přejde do \"horké\" fáze.\n\nProto se Generální štáb ozbrojených sil SSSR rozhodl vytvořit letadlo, ze kterého by bylo možné zajišťovat velení vojskům i v podmínkách jaderné války.\n\nVývojem tohoto letadla byla pověřena konstrukční kancelář Iljušin. Ta si jako základ pro nový stroj vybrala civilní dopravní letadlo Il-86. Důvodem byl fakt, že Il-86 měl dostatečně široký trup k umístění potřebného rádiového vybavení a palubní elektroniky. Prototyp nového letadla se poprvé vznesl do vzduchu 29. května 1985. Letové zkoušky s požadovaným palubním vybavením však začaly až o dva roky později 25. března 1987. Zavedení Il-80 do služby se konalo v roce 1992. Celkově byly postaveny čtyři 4 letadla tohoto typu, která jsou dodnes ve výzbroji ruského letectva.\n\nIl-80 je dolnoplošník s jednou svislou ocasní plochou. Od Il-86 se odlišuje absencí oken, aby se snížil vliv škodlivých faktorů jaderného výbuchu. Na vnitřních stranách křídel jsou přídavné gondoly se dvěma elektrickými generátory (délka 9,5 m, průměr 1,3 m), které zásobují energií speciálně palubní vybavení. Součástí letadla je i nástavec pro tankování ve vzduchu. V zadní části Il-80 je instalována nízkofrekvenční anténa, která slouží ke komunikaci s ponorkami.\n\nHlavní předností Il-80 jsou vlastnosti vhodné pro roli letadla \"soudného dne\". Díky zvýšené ochraně před možnými účinky jaderného výbuchu, jakož i možnosti doplňování paliva ve vzduchu, je schopno vykonávat své primární úlohy v téměř jakýchkoliv podmínkách. Velkým plusem je i spolehlivost Il-80 a jeho stabilita ve vzduchu.\n\nIl-80 má však i několik nevýhod, které zdědil od Il-86. Jednou z hlavních nevýhod je velká hmotnost, což má za následek, že pro nezkušeného pilota je velmi obtížné zvednout letadlo do vzduchu. Právě z tohoto důvodu vyžaduje Il-80 delší vzletovou dráhu, což zároveň vylučuje možnost provozu letadla z někerých letišť. Další nevýhodou letadla je jeho morální zastarání, protože Il-86 byla vyvinuta a šla do sériové výroby v polovině 70. let 20. století.\n\n\n\n\n"}
{"id": "1503134", "url": "https://cs.wikipedia.org/wiki?curid=1503134", "title": "Jan Steinbrener", "text": "Jan Steinbrener\n\nJan Steinbrener (17. července 1835 Vimperk – 6. května 1909) byl zakladatel tiskárny Vimperk, knihkupec a vydavatel.\n\nNarodil se 17. července 1835 ve Vimperku a vyučil se knihařství v Českém Krumlově. V roce 1860 se oženil s Annou, se kterou měl dva syny, Jana (* 1863) a Ruprechta (* 1866), a pět dcer.\n\nV roce 1855 Jan Steinbrener založil ve Vimperku knihařskou dílnu. Ta byla postupně rozšířena na světoznámé tiskárny vydávající především modlitební knihy včetně koránu a lidové kalendáře a počet zaměstnanců stoupl z původních tří na počet v roce 1930 převyšující jeden tisíc. Knihy byly vydávány ve 30 jazycích a distribuovány do celého světa.\n\nKdyž Jan Steinbrener 6. května 1909 zemřel, podnik vedli jeho synové, kteří jej od roku 1905 spoluvlastnili.\n\nJihočeské muzeum uspořádalo o osobnosti vimperského rodáka ve dnech 17. dubna – 27. října 2019 výstavu nazvanou \"Johann Steinbrener: příběh vimperského knihtisku\".\n"}
{"id": "1503137", "url": "https://cs.wikipedia.org/wiki?curid=1503137", "title": "Katie Taylorová", "text": "Katie Taylorová\n\nKatie Taylorová (* 2. července 1986 Bray) je irská boxerka. Získala zlatou olympijskou medaili v lehké váze na hrách v Londýně roku 2012. Krom toho je pětinásobnou amatérskou mistryní světa (2006, 2008, 2010, 2012, 2014). V současnosti boxuje v profesionálním ringu a drží titul mistryně světa ve všech čtyřech hlavních asociacích: WBA, IBF, WBO i WBC. Na olympijských hrách v Londýně byla vlajkonoškou irské výpravy na slavnostním zahájení.\n"}
{"id": "1503140", "url": "https://cs.wikipedia.org/wiki?curid=1503140", "title": "Altovitiové", "text": "Altovitiové\n\nAltovitiové (italsky Altoviti) jsou prominentní šlechtickou rodinou ve Florencii. Od středověku byla rodina Altovitiů jednou z nejvýznamnějších italských rodin, její členové byli jmenováni do nejvyšších úřadů republiky Florencie. Věnovali se bankovnictví a měli i velký politický vliv. Přátelili se s mnoha umělci, byli patrony nejen Vasariho, Raffaela a Michelangela, ale také Galileo Galilea. Díky promyšlené sňatkové politice založili spojenectví s dynastií papežské šlechty Medici, Cybo, Aldobrandini, Rospigliosi, Sacchetti a Corsini. Od čtrnáctého století měli blízký osobní vztah s papeži. Tři papežové jsou pokrevně spřízněni s rodinou Altovitiů: Innocent VIII., Klement IX. a Klement XII. Papež Innocent VIII. byl strýcem \"La Papessa Dianora Altoviti\". Její syn Bindo Altoviti se stal jedním z nejvlivnějších papežských bankéřů a patronem umění renesance. Dům Altovitiů stále existuje a vlastní titul markýze.\n\nPapež Pius II. předpokládal, že rodina Altovitiů má římský původ. Ve Fiesole byla nalezena hrobka s římským nápisem:\n\n\"Furio Cammillo Altovita vnuk Furio Camillo, generál, státník a jeden z nejslavnějších hrdinů rané římské republiky, poctěný titulem druhého zakladatele Říma pro jeho vítězství nad Galy v bitvě u Allia za galského obležení Říma\".\n\nPodle rodinné legendy, stříbrný italský vlk na černém pozadí odkazuje na římský původ rodiny. Mýtický vlk \"Lupa Capitolina,\" měl chránit zakladatele dynastie Furia Camillo pohlcením jeho nepřátel.\n\nRodina přišla do Florencie ve dvanáctém století. Zabývala se obvyklou směsí kultury, obchodu (hlavně s vlnou a solí), bankovnictví a politikou. Mnozí byli respektovanými diplomaty či soudci na královských a papežských dvorech. Patřili k pro-papežské frakci Guelfů a Ghibelinů. V rodině se udržovala vojenská tradice, mnoho jejích členů statečně bojovalo v bitvách Republiky Florencie. Proto někteří historici věří, že heraldický znak vlka rodině udělil císař Svaté říše římské Fridrich II. Štaufský, jako odměnu za jejich statečnost.\n\n\nAntonio Altoviti se oženil s Dianorou Altovitiovou a její strýc se stal papežským mistrem mincovny na dvoře Inocence VIII. Stejně jako ostatní florentské bankovní rodiny i Altovitiové poskytovali papežům půjčky výměnou za práva z papežských příjmů.\n\nSyn Antonia Altovitiho Bindo Altoviti byl jmenován generálním depozitářem a hlavním bankéřem papežského státu. Byl také hlavním výběrčím daní, určených především na rekonstrukci Baziliky Sv. Petra v Římě. Po smrti Agostina Chigi (Agostino Andrea Chigi [1466–1520], italský bankéř a podporovatel umění) a po vyplenění Říma v roce 1527 mělo jen několik bohatých bank kapitál, aby bylo možno zabránit ekonomickému chaosu. V soutěži s ostatními bankovními domy, jako byli janovští bankéři, němečtí Fuggerové a Welserové; florentští Strozzi a Salviati, byli Altovitiové úspěšní. Stali se florentskými a papežskými bankéři, kteří měli možnost účastnit se velkých úvěrových transakcí a kontrolovat rozšiřující se oblast papežských financí.\n\nBindo Altoviti postupně rozšiřoval a diverzifikoval své finanční aktivity \"Altoviti Bank\" na zahraničních peněžních trzích ve Francii, Nizozemsku a Anglii. Mezi jeho klienty patřil vévoda Karel III. Savojský (1486–1553) a francouzský král Jindřich II. Bindo Altoviti využil své finanční prostředky na rozsáhlé renovace nemovitostí zděděných po svém otci a ve své příměstské vile u Tibery uspokojoval svou vášeň pro umění. Stal se patronem umění, jeho přáteli byli Vasari, Cellini, Raffael Santi a Michelangelo. Michelangelo měl Binda Altovitiho v takové úctě (zatímco pohrdal Agostinem Chigim), že mu věnoval kresbu \"Požehnání Noema\", připravenou pro klenbu Sixtinské kaple, kresba je ztracená stejně jako design Venuše, kolorovaný Vasarim. Ve Florencii na náměstí Piazza del Limbo měli Altovitiové palác s velkým rodinným znakem na fasádě a byli ochránci jednoho z nejstarších florentských kostelů \"Santi Apostoli\". Byl to právě Michelangelo, kdo přesvědčil Binda, že kostel není nutno přestavět, ale zachránit. Vasari namaloval pro rodinnou kapli obraz \"Alegorie neposkvrněného početí.\"\n\nVasari v Římě zůstal a vytvořil v Palazzo Altoviti fresku \"Triumf Ceres\". Když byl palác Altoviti zbourán, aby se vytvořil prostor pro nábřeží řeky Tibery, fresky byly zachráněny a nyní jsou uchovány v Palazzo Venezia. Pro Bindovu příměstskou vilu Vasari vytvořil na lodžii velkou fresku \"Vinobraní\", zdobenou sochami a mramorem z Hadrianovy vily. Andrea Sansovino věnoval Bindovi jako dar terakotový model sochy sv. Jakuba, který připravoval pro florentskou katedrálu Santa Maria del Fiore. Bindo Altoviti byl pohřben v kostele Trinità dei Monti v Římě a malíř Giovanni Battista Naldini byl pověřen namalovat cyklus fresek o Janu Křtiteli.\nKoncem 16. století se Giovanni Battista Sacchetti, obchodní partner rodiny Barberiniů, ze které pocházel papež Urban VIII., oženil s Francescou Altovitiovou. Následkem manželství bylo převedení majetku rodiny Altovitiů na rodinu Sacchettiů, včetně některých sbírek rodiny, zisků z vazeb na kurie a z klientských vztahů, které si již Altovitiové vytvořili. Jejich syn Giulio Cesare Sacchetti byl vlivný kardinál, zastánce Galileo Galilei a byl dvakrát zahrnutý ve francouzském seznamu přijatelných kandidátů (papežská konkláve 1644 a papežská konkláve 1655) na pozici papeže. Jejich další syn Marcello Sacchetti se stal papežským pokladníkem Urbana VIII. a jeho uměleckým agentem. Pokračoval v rozšiřování rodinné sbírky a stal se jedním z nejrespektovanějších sběratelů baroka a patrona Nicolase Poussina, Guida Reniho a Pietra da Cortony. Rodinná sbírka obsahovala přes 800 obrazů a později se stala základem Kapitolského muzea v Římě.\n\nV 18. století byl Giovambattista Altoviti schopen rozšířit svou sbírku, když zdědil na žádost svého přítele Pietra Paola Avily jeho palác v Římě spolu s prestižní uměleckou sbírkou a jméno Avila bylo spojeno se jménem Altovitiů. Když se v 19. století prodávaly části sbírky, portrét Binda Altovitiho byl prodán Ludvíku I. Bavorskému spolu s vilou Adiana Borghese.\n\nPalác Altoviti se nazýval \"dei Viscacci\" a byl plný portrétů slavných osobností Floencie, jako byli Amerigo Vespucci, Francesco Guicciardini a portrét Danteho v průčelí, na chodbách byly fresky od Lorenza del Moro a Tommaso Redi. Od roku 1978 je palác domovem florentské zednářské lóže \"Grande Oriente d'Italia\".\n"}
{"id": "1503143", "url": "https://cs.wikipedia.org/wiki?curid=1503143", "title": "Volby do Knesetu 2019 (září)", "text": "Volby do Knesetu 2019 (září)\n\nVolby do 22. Knesetu jsou předčasné parlamentní volby, které se v Izraeli uskutečnily 17. září 2019. K vypsání voleb došlo koncem května 2019 poté, co selhaly pokusy Benjamina Netanjahua o sestavení vlády na základě parlamentních voleb v dubnu 2019. Šlo o první případ v dějinách státu Izrael, kdy se během jednoho kalendářního roku odehrály dvoje parlamentní volby. Skončily těsným vítězstvím strany Kachol lavan (Modrobílá) Bennyho Gance nad Likudem předsedy vlády Benjamina Netanjahua. \n\nKoncem roku 2018 se rozklížila pravicová vládní koalice (čtvrtá vláda Benjamina Netanjahua), když z ní odešla strana Jisra'el bejtenu Avigdora Liebermana. Zbylé pravicové strany disponovaly již jen nejtěsnější parlamentní většinou. Bylo proto ujednáno vypsat předčasné parlamentní volby. Tyto volby do Knesetu v dubnu 2019 pak skončily vítězstvím pravicového bloku, tvořeného stranami Likud, Šas, Sjednocený judaismus Tóry, Jisra'el bejtenu, Ichud miflagot ha-jamin a Kulanu s 65 mandáty (ze 120 křesel v Knesetu). Na opačném pólu politického spektra uspěla centristická strana Kachol lavan Bennyho Gance, která obdržela stejný počet mandátů jako vítězný Likud (35), ale nedisponovala spolu s dalšími menšími opozičními stranami většinou. \n\n17. dubna 2019 pověřil prezident Izraele Re'uven Rivlin předsedu Likudu Benjamina Netanjahua sestavením vlády. V květnu 2019 Netanjahu požádal prezidenta o prodloužení měsíční lhůty pro sestavení koalice o další dva týdny. Uváděl zdržení způsobená státními a židovskými svátky, jakož i vlnu raketových útoků z Pásma Gazy počátkem května. V té době již se objevovaly některé programové a personální komplikace okolo formování nové vlády. Nejzásadnějším se nakonec ukázal spor mezi stranou Jisra'el bejtenu Avigdora Liebermana a dvěma ultraortodoxními náboženskými stranami (Šas, Sjednocený judaismus Tóry). Lieberman trval na přijetí dříve rozpracované legislativy, zavádějící postupný nárůst odvodů ultraortodoxních Židů do izraelské armády (včetně finančních sankcí pro náboženské vzdělávací instituce při neplnění odvodových kvót). Ultraortodoxní strany oproti tomu odmítaly beze změn převzít legislativní návrhy z předchozího volebního období a hodlaly zamýšlená pravidla pro povinné odvody do armády změnit a změkčit.\n\nS tím, jak se blížil Netanjahuův termín pro předložení nové vlády (středa 29. května), začaly na politické scéně úvahy o nutnosti vypsání předčasných voleb. V pondělí 27. května prošel návrh na rozpuštění čerstvě zvoleného Knesetu prvním čtením. Netanjahu se mezitím snažil o utvoření koalice a to jednak pokračujícími jednáními mezi oběma znesvářenými bloky stran, jednak pokusy o nalezení jiné parlamentní většiny. Šéf Likudu vedl tajná jednání s předsedou levicové Strany práce Avi Gabajem, kterému nabízel významné vládní posty, ale poslanecký klub Strany práce nabídku odmítl. Jednání byla vedena i s některými poslanci hlavní opoziční strany Kachol lavan (rovněž bez výsledku). Ve středu 29. května se pak Kneset sešel na dlouhém zasedání, během kterého byl nakonec, krátce před půlnocí (před vypršením lhůty pro sestavení koalice) odhlasován ve druhém i třetím čtení návrh na rozpuštění Knesetu a vypsání předčasných voleb na 17. září. Návrh podpořily zejména pravicové strany, které tak chtěly předejít možnosti, že by prezident Rivlin mohl pověřit sestavením vlády někoho z opačného politického tábora (například předsedu Kachol lavan Bennyho Gance). Uvnitř pravice se ale vedly ostré debaty ohledně toho, kdo je vinen selháním koaličních rozhovorů. Zatímco Lieberman zdůrazňoval, že trvá na svých programových tezích a že hájí sekulární charakter izraelského politického systému, z Likudu zněla kritika jeho neústupnosti. \n\nIhned po ohlášení nových voleb začaly politické strany řešit strategii pro volební kampaň. Strana Likud uzavřela ještě koncem května dohodu o integraci s menší pravicovou stranou Kulanu, jejíž politici měli získat 4 posty na kandidátní listině Likudu. Lídrem strany Likud zůstal Benjamin Netanjahu. Beze změn byl i post lídra strany Kachol lavan Bennyho Gance, kde bylo oznámeno že v platnosti zůstává spojenectví Gance a strany Ješ atid. \n\nIntegrační procesy probíhaly i mezi menšími stranami. O spolupráci začaly nejprve jednat dva pravicové subjekty, které se těsně ve volbách v dubnu 2019 do parlamentu nedostaly: ha-Jamin he-chadaš (Nová pravice) Naftaliho Beneta a Zehut Mošeho Feiglina. Nakonec ale každý z těchto subjektů zamířil do jiného spojenectví. Ha-Jamin he-chadaš se spojila s Ichud miflagot ha-jamin (Unie pravicových stran) do volební aliance Jamina, čímž se bývalí konkurenti z dubnových voleb opět sešli na jedné kandidátní listině. Šlo ale o technickou alianci, nikoliv o fúzi jednotlivých stran. Naopak strana Zehut na konci srpna zrušila svou kandidaturu poté, co uzavřela dohodu s Benjaminem Netanjahuem, podle které měl Moše Feiglin získat po volbách ministerský post a Likud měl do svého programu zahrnout liberalizaci trhu s lékařským konopím (jeden z hlavních programových rysů strany Zehut). Stranou integračních procesů na pravici zůstala radikálně národovecká Ocma jehudit, která nakonec kandidovala samostatně.\n\nNa levici se zase nejprve zvažovala společná kandidátní listina Strany práce a strany Merec. I zde ale výsledný integrační proces měl poněkud jinou podobu. Izraelská strana práce (Avoda) pod vedením (staro)nového předsedy Amira Perece se spojila s menší, sociálně a centristicky orientovanou stranou Gešer, kterou založila Orly Levyová před dubnovými volbami, ve kterých ovšem strana nepřekročila práh pro vstup do Knesetu. Do zářijových voleb pak šla aliance pod názvem Avoda-Gešer. Naopak Merec se spojil s veteránem izraelské politiky Ehudem Barakem a jeho novou politickou stranou Demokratický Izrael (Jisra'el demokratit) a dále s malou formací ha-Tnuʿa ha-jeruka (Zelené hnutí) okolo bývalé poslankyně za Stranu práce Stav Šafirovou. Výsledná aliance šla do voleb pod názvem Demokratický tábor. Změna oproti volbám v dubnu proběhla i mezi arabskými stranami, které překonaly dubnové rozdělení do dvou konkurenčních kandidátek a opět nastoupily do voleb jako jedna kandidátní listina (Sjednocená kandidátka), tvořená ovšem čtyřmi samostatnými politickými stranami.\n\nV základních obrysech se kampaň neodlišovala o kampaně před dubnovými volbami. Významným tématem pro levici a centristickou opozici byla nadále osoba Benjamina Netanjahua a údajné riziko omezování demokratických institucí, zejména justice. Vzhledem k příčinám selhání koaličních jednání po dubnových volbách se ovšem ještě více do kampaně promítl vztah mezi sekulární a ultraortodoxně orientovanou částí společnosti. Avigdor Lieberman, předseda Jisra'el bejtenu, šel do voleb otevřeně s tím, že nepodpoří na post předsedy vlády automaticky ani Netanjahua ani Bennyho Gantze a že preferuje velkou koalici se sekulární agendou. \n\nV závěru kampaně Netanjahu prohlásil, že po případném volebním úspěchu jeho vláda okamžitě provede anexi (fakticky „\"rozšíření izraelské suverenity\"”, popřípadě „\"rozšíření izraelské jurisdikce\"”) osad v údolí Jordánu a v oblasti severního břehu Mrtvého moře (nejvýchodnější část Západního břehu) a následně i všech ostatních osad na Západním břehu. Pro pravici bylo velkým tématem zamezit dalším teritoriálním ústupkům Palestincům, které by údajně hrozily po případném vítězství levice. Samotná pravice se ovšem neshodovala, jak reagovat na chystaný Mírový plán Donalda Trumpa pro Izrael a Palestince. Naftali Benet krátce před volbami varoval, že Trumpův plán počítá s předáním rozsáhlých oblastí Západního břehu Jordánu pod palestinskou správu, čímž se mnohé izraelské osady mají ocitnout v pozici izolovaných enkláv, obklopených palestinským územím. Pravice také v kampani použila téma údajné státní neloajality u části izraelských Arabů a neúspěšně se snažila prosadit zákon, který by umožnil natáčet členům volebních komisí na kameru dění ve volební komisi. Šlo o návaznost na kontroverzi z dubnových voleb, kdy členové Likudu ve volebních komisích v mnoha arabských volebních okrscích byli vybaveni kamerovým zařízením, které mělo údajně dokumentovat možné pokusy o falšování voleb. Tato praxe byla následně soudně zakázána a pravice se nyní neúspěšně pokusila soudní zákaz zvrátit pomocí nové legislativy.\n\nHlasování skončilo 17. září v 10 hodin večer izraelského času. Okamžitě byly publikovány tři exit polly (stanice 13, Kan a Chadašot). Podle všech tří projekcí výsledků neměla ani pravice ani opozice jasnou parlamentní většinu a obě nejsilnější strany měly podobný výsledek nad 30 mandáty. To se v hrubých obrysech potvrdilo i při sčítání samotných hlasů v následujících dnech. \n\nKonečné výsledky byly zveřejněny 25. září 2019. Vítězem se stal \"Kachol lavan\", těsně následovaný \"Likudem\". Třetím nejsilnějším uskupením jsou arabské strany, které na rozdíl od předchozích voleb kandidovaly společně. \"Ocma jehudit\" nepřekročila hranici 3,25 % a do Knesetu se nedostala.\n\n\n"}
{"id": "1503144", "url": "https://cs.wikipedia.org/wiki?curid=1503144", "title": "Krattigen", "text": "Krattigen\n\nKrattigen je obec v kantonu Bern, v distriktu Frutigen-Niedersimmental. V prosinci 2018 žilo v obci 1 132 obyvatel.\n\nObec je poprvé zmiňována roku 1300 jako Krattingen. Tradiční místní ekonomika byla založena na zemědělství a sezónním alpském pastevectví. V 18. století byl v blízkosti obce otevřen sádrový důl, který je dnes součástí továrny na výrobu sádry v Leissigenu. \n\nObec je situována na kopci s výhledem na Thunské jezero. Je tvořena místními částmi Krattigen, Stuhlegg a Örtlimatt. \n\nV roce 2011 žilo v obci 5,5 % cizích státních příslušníků. Podle údajů z roku 2000 mluvilo 95,0 % obyvatel německy. Ke švýcarské reformované církvi se hlásilo v roce 2000 68,6 % obyvatel.\n\n\n"}
{"id": "1503145", "url": "https://cs.wikipedia.org/wiki?curid=1503145", "title": "František Sobol", "text": "František Sobol\n\nFrantišek Sobol (* 26. srpna 1943) je bývalý český silniční motocyklový závodník. \n\nV místrovství Československa startoval v letech 1969–1976. V celkové klasifikaci skončil nejlépe na třetím místě ve třídě do 50 cm³ v roce 1969, kdy byla tato třída poprvé vypsána. Jezdil na motocyklu Tatran. Nejlépe skončil na 2. místě závodu v Prievidzi v roce 1969.\n\n\n"}
{"id": "1503146", "url": "https://cs.wikipedia.org/wiki?curid=1503146", "title": "Muhamed Ševket Kurt", "text": "Muhamed Ševket Kurt\n\nMuhammed Ševket-efendija (ev. Muhamed Šefket) Kurt (srpen či září 1879/šauvál 1298 Travnik, Bosna a Hercegovina – 21. července 1963 Tuzla Federativní lidová republika Jugoslávie) byl bosenskohercegovský islámský duchovní bosňáckého původu.\n\nRodina Kurt (turecky \"vlk\") pochází z Mostaru. Nejnovější genealogická bádání ukazují, že Kurtové do Mostaru příšli kolem roku 1700 z Liky, konkrétně obce Perušić, poté co oblast zabrala habsburská monarchie.\n\nV rodném městě navštěvoval mekteb, islámskou základní školu (do 1888), a medresu, kde vyučoval jeho otec Fadil (1845–1893). Po otcově smrti se vydal za studiem do Mostaru, kde pobýval jeho děd hadži Ahmet (1810–1895), a tam absolvoval ruždii (1895) a navštěvoval přednášky místního muftího Ali Fehmi-efendiji Džabiće. Po dědově smrti odešel za vzděláním do Sarajeva, kde rok navštěvoval Kuršumli medresu a po roce odcestoval do Istanbulu. V cizině strávil deset let, mj. kratší čas pobýval v Damašku, kde se zdokonaloval v arabštině. Roku 1908 se vstáil do vlasti a nato získal místo imáma a hatiba, kazatele, v Ali-begově mešitě v Travniku a učitele, muderrise, v místní medrese.\n\nDne 29. dubna 1914 Mehmed Šefket byl jmenován muftím v Banja Luce. Dne 2. srpna 1925 byl pověřen vedením úřadu muftího v Tuzle. Coby vysoce postavený duchovní podpořil zavedení královské diktatury roku 1929 i sjednocení všech islámských náboženských obcí v Jugoslávii do jediné. Dne 1. března 1933 se stal členem nejvyšší duchovní rady, ulema-medžlisu, Islámské náboženské obce v Jugoslávii se sídlem v Sarajevu. Dne 1. března 1936, kdy byla obnovena samospráva Islámského společenství v Bosně a Hercegovině, byl penzionován.\n\nRoku 1942 se aktivně podílel na záchraně stovek pravoslavných Srbů v Tuzle, kteří měli být zavražděni v rámci odplaty za smrt ustašovských vojáků. Po roce 1945, kdy v Jugoslávii chopili moci komunisté, byl aktivní v orgánech Islámského společenství.\n\nMuhamed Šefket se oženil s Arifou Turalić (1883–1959) z Tešnje. Do roku 1914 rodina žila v Travniku, kde přišli na svět synové Fadil (1910–1945), Nurija Asim (1911) a Alija Kemal (1912–1984). Poté se manžele s dětmi přestěhovali do Banja Luky, kde se jim narodily další děti Enver (1914–1943), Fadila (1915–1968), Asim (1917–1943), Halima (1918–1969) a Nedžatija Muhamed (1925–1991).\n\nDuchovní zemřel 21. července 1963. Pohřbu v Tuzle 23. července se zúčastnily desítky tisíc lidí. Zádušní mši vedl tehdejší reisu-l-ulema Sulejman-efendija Kemura.\n"}
{"id": "1503148", "url": "https://cs.wikipedia.org/wiki?curid=1503148", "title": "Adyton", "text": "Adyton\n\nAdyton (, ) je označení malé vnitřní části (obvykle mezi cellou a opistodomem) starořeckého nebo starořímského chrámu, kam byl výrazně omezen přístup. Často se právě zde nalézala modla a směli sem vstoupit pouze kněží nebo věštci. Typicky se jednalo o malý prostor, například v Delfách měl rozměry 2,7×3,7 metru.\n\nPříbuzný koncept nepřístupné části chrámu v řecké pravoslavné církvi se označuje slovem abaton ().\n\n"}
{"id": "1503151", "url": "https://cs.wikipedia.org/wiki?curid=1503151", "title": "Bosvigo gardens", "text": "Bosvigo gardens\n\nBosvigo Gardens je dům a zahrada v Truro, hrabství Cornwall, jihozápadní Anglie.\n\nNázev Bosvigo znamená \"dům Vigo\". Byl postaven ve 12. století jako jádro středověkého statku. V období 1600–1650 byl přestavěn na patrový, v roce 1780 přistavěna křídla a ve viktoriánském období rozšířen o postranní křídlo a oranžérii. V roce 1969 dům koupili manželé Wendy a Michael Perry a zrekonstruovali jej. V roce 1979 bylo ubouráno viktoriánské křídlo, zůstaly z něj obvodové zdi a oranžérie. \n\nZahrada má rozlohu asi 1,2 ha (3 akry) a obklopuje dům. Je rozdělena na několik částí. \n\n\n\n\nV Bosvigo Gardens jsou každý rok v únoru pořádány tzv. Hellebores, \"Dny čemeřice\". Sazenice čemeřice jsou vypěstovány ze semínek a jsou prodávány návštěvníkům. Výtěžek ze vstupného a prodeje rostlin je dávána na charitu.\n\n"}
{"id": "1503153", "url": "https://cs.wikipedia.org/wiki?curid=1503153", "title": "Juniorská liga 2017/18", "text": "Juniorská liga 2017/18\n\nJuniorská liga 2017/18 byl šestý ročník soutěže, jež byla určena juniorským týmům sestávajícím především z hráčů do 21 let. Soutěže se účastnilo 20 týmů, k týmům z minulého ročníku se do juniorské ligy vrátily FC Baník Ostrava, SK Sigma Olomouc a 1. FC Slovácko, první sezónu v juniorské lize odehrál FC Fastav Zlín. Ročník, ve kterém tým FK Mladá Boleslav obhajoval mistrovský titul, odstartoval 30. července 2017 a poslední zápasy sezony byly odehrány 29. května 2018.\n\nVzhledem k rozšíření ze 16 na 20 týmů došlo ke změně formátu. Liga byla rozdělena geograficky na dvě části - Čechy (12 týmů) a Moravu (8 týmů). V české skupině hrály týmy se soupeři vždy jednou doma a jednou venku (celkem 22 kol), v moravské části hráli spolu soupeři třikrát (2x doma a 1x venku, nebo 1x doma a 2x venku - celkem 21 kol). Po odehrání základní části se tabulky rozdělily napůl a vytvořily se dvě nadstavbové skupiny: skupina \"vítězů\" (6 českých a 4 moravské kluby z horní poloviny tabulky po základní části) a skupina \"poražených\" (zbylých 10 týmů). V obou nadstavbových skupinách se odehrálo 9 kol (jednou každý s každým), která určila celkové pořadí.\n\nTitul získal celek FK Teplice.\n\nZeleně označené týmy postoupily do nadstavbové skupiny \"vítězů\", červeně označené do skupiny \"poražených\".\n\nZeleně označené týmy postoupily do nadstavbové skupiny \"vítězů\", červeně označené do skupiny \"poražených\".\n\nAktualizováno: 4. června 2019\nZdroj: Juniorská liga 2017/18\n\n"}
{"id": "1503161", "url": "https://cs.wikipedia.org/wiki?curid=1503161", "title": "Fluorid bromný", "text": "Fluorid bromný\n\nFluorid bromný je nestabilní interhalogen s chemickým vzorcem BrF. Připravuje se reakcí fluoridu bromitého (nebo fluoridu bromičného) s bromem. Sloučeninu je možné detekovat, ale ne izolovat.\n\nZa laboratorní teploty disproporcionuje na fluorid bromitý, fluorid bromičný a brom.\n"}
{"id": "1503163", "url": "https://cs.wikipedia.org/wiki?curid=1503163", "title": "Chelsea FC 2019/20", "text": "Chelsea FC 2019/20\n\nTento článek se podrobně zabývá událostmi ve fotbalovém klubu Chelsea FC v období sezony 2019/20 a jeho působení v Premier League, FA Cupu, EFL a evropských pohárech. Pro Chelsea se jedná o 114. sezonu v historii klubu\n\nVýdaje: £40,500,000\n\n"}
{"id": "1503165", "url": "https://cs.wikipedia.org/wiki?curid=1503165", "title": "Juniorská liga 2018/19", "text": "Juniorská liga 2018/19\n\nJuniorská liga 2018/19 byl sedmý ročník soutěže, jež byla určena juniorským týmům sestávajícím především z hráčů do 21 let. Soutěže se účastnilo stejných 20 týmů jako v předchozí sezoně 2017/18. Ročník, ve kterém tým FK Teplice obhajoval mistrovský titul, odstartoval 22. července 2018 a poslední zápasy sezony byly odehrány 27. května 2019.\n\nLiga byla rozdělena geograficky na dvě části – Čechy (12 týmů) a Moravu (8 týmů). V české skupině hrály týmy se soupeři vždy jednou doma a jednou venku (celkem 22 kol), v moravské části hráli spolu soupeři třikrát (2× doma a 1× venku, nebo 1× doma a 2× venku – celkem 21 kol). Po odehrání základní části se tabulky rozdělily napůl a vytvořily se dvě nadstavbové skupiny: skupina \"vítězů\" (6 českých a 4 moravské kluby z horní poloviny tabulky po základní části) a skupina \"poražených\" (zbylých 10 týmů). V obou nadstavbových skupinách se odehrálo 9 kol (jednou každý s každým), která určila celkové pořadí.\n\nTitul získal celek SK Sigma Olomouc.\n\nZeleně označené týmy postoupily do nadstavbové skupiny \"vítězů\", červeně označené do skupiny \"poražených\".\n\nZeleně označené týmy postoupily do nadstavbové skupiny \"vítězů\", červeně označené do skupiny \"poražených\".\n\nAktualizováno: 4. června 2019\nZdroj: Juniorská liga 2018/19\n\n"}
{"id": "1503167", "url": "https://cs.wikipedia.org/wiki?curid=1503167", "title": "Michael Carruth", "text": "Michael Carruth\n\nMichael Carruth (* 9. července 1967 Dublin) je bývalý irský boxer. Získal zlatou medaili na olympijských hrách v Barceloně roku 1992, v lehké střední váze. Krom toho má bronz z mistrovství světa amatérů z roku 1989. Po roce 1994 to zkoušel i mezi profesionály, nepříliš úspěšně. V současnosti je masérem týmu galského fotbalu Westmeath GAA.\n"}
{"id": "1503174", "url": "https://cs.wikipedia.org/wiki?curid=1503174", "title": "Jaderná elektrárna Chashma", "text": "Jaderná elektrárna Chashma\n\nJaderná elektrárna Chashma (zkratka CHASNUPP) je jaderná elektrárna, která se nachází ve středním Pákistánu, v provincii Paňdžáb. Výstavba započala v roce 1993 a elektrárna byla dokončena v roce 2000. Má čtyři tlakovodní reaktory o celkovém výkonu 1330 MW. \nPlánuje se také postavit pátý blok (CHASNUPP-5), ve spolupráci s Čínou. Měl by mít výkon 1100 MW.\n"}
{"id": "1503177", "url": "https://cs.wikipedia.org/wiki?curid=1503177", "title": "→", "text": "→\n\n→, -> může odkazovat na:\n\n"}
{"id": "1503178", "url": "https://cs.wikipedia.org/wiki?curid=1503178", "title": "Zlatý pohár CONCACAF 2019", "text": "Zlatý pohár CONCACAF 2019\n\nZlatý pohár CONCACAF 2019 byl 15. turnajem Zlatého poháru CONCACAF a 25. kontinentálním mistrovstvím zemí sdružených fotbalovou asociací CONCACAF a byl pořádán od 15. června do 7. července 2019 v USA, Kostarice a Jamajce. Titul obhajoval národní tým Spojených států, který porazil ve finále výběr Jamajky 2:1.\n\nVítězný tým turnaje měl hrát proti vítězi Zlatého poháru CONCACAF 2017 (Spojené státy americké) o Pohár CONCACAF 2019 a zároveň o místo na Konfederačním poháru FIFA 2021. Vzhledem k tomu, že FIFA zrušila od roku 2018 Konfederační pohár kvůli navýšení počtu týmů na Mistrovství světa a kvůli novému rozšířenému Mistrovství světa klubů, vítězství na turnaji poprvé neznamená postup do žádného dalšího turnaje.\n\nDle rozhodnutí CONCACAF z února 2018 poprvé startovalo na závěrečném turnaji 16 týmů.\n\nVítězem se stal tým Mexika, který ve finále porazil obhájce z USA.\n\nKvalifikační systém doznal pro ročník 2019 změn a také skončilo rozdělování na středoamerickou a karibskou zónu. Mezi 16 týmů hlavního turnaje se 6 kvalifikovalo napřímo jako země, které se zúčastnily \"Hexagonalu\" – poslední, páté fáze kvalifikace na Mistrovství světa ve fotbale 2018. Zbylých 10 míst bylo připraveno pro týmy, které si účast vybojovaly v Lize národů CONCACAF.\n\nÚčast na hlavním turnaji si vybojovaly tyto týmy:\n\nV březnu 2018 CONCACAF potvrdil, že se zápasy odehrají i ve střední Americe a v Karibiku, což bude pro tento region znamenat první zápasy Zlatého poháru v historii. Všechny dosavadní ročníky se odehrály v USA, Kanadě nebo Mexiku. \n\nV květnu 2018 potvrdil CONCACAF 15 stadiónů, na kterých se odehrají zápasy Zlatého poháru. Pro finále byl 27. září 2018 vybrán stadión Soldier Field v Chicagu.\n\n26. listopadu 2018 oznámil CONCACAF, že se v Kostarice odehrají dva zápasy základní skupiny B dne 16. června 2019. Místem konání bude stadión Estadio Nacional de Costa Rica v San José.\nDne 2. dubna 2019 oznámil CONCACAF, že i Jamajka bude hostit dva zápasy, a to ze základní skupiny C dne 17. června 2019. Odehrají se na stadiónu Independence Park v Kingstonu.\nCONCACAF oznámil dne 31. srpna 2018, že nejlepší 4 týmy z CONCACAF Ranking Index k září 2018 budou nasazené do skupinové fáze finálového turnaje.\n\nSkupiny a celý program zápasů byl odhalen a představen 10. dubna 2019 v Los Angeles.\n\n\"Všechny časy začátků zápasů jsou uvedeny ve středoevropském letním čase ().\"\n\n"}
{"id": "1503182", "url": "https://cs.wikipedia.org/wiki?curid=1503182", "title": "Osman Kulenović", "text": "Osman Kulenović\n\nOsman-beg Kulenović (15. prosince 1889 Rajinovci, okres Kulen Vakuf, Bosna a Hercegovina – 7. června 1947 Záhřeb, Federativní lidová republika Jugoslávie) byl bosenskohercegovský právník a politik bosňáckého původu.\n\nNarodil se do bohaté statkářské muslimské rodiny, kterou tvořil Muhamed Kulenović Bajbutović zvaný Pašabeg nebo Pašaga a Meleća Sulejmanbegović. Ti společně přivedli na svět osm dětí, syny Mustaj-bega/Mustafu-bega, Ahmed-bega, Smail-bega, Ali-bega, Osman-bega (1889) a Džafer-bega (1891) a dcery Ajiše a Zumret. Paša-beg (1868–1926) byl v letech 1910 a 1915 poslancem bosenského zemského sněmu, saboru.\n\nVyšší gymnázium navštěvoval v Tuzle a Mostaru (maturoval 1910). Již v mladickém věku přilnul k chorvatské nacionální ideologii, jak ji formuloval Ante Starčević. Ve studiích pokračoval na Právnické fakultě Univerzity v Záhřebu, vysokoškolský diplom (1917) a doktorát získal ve Vídni. Začátkem 20. let 20. století působil jako chotárský (okresní) náčelník v Kotor Varoši. Roku 1923 si otevřel právnickou kancelář v Bihaći.\n\nPo německé invazi do Jugoslávie roku 1941 podpořil vznik fašistického Nezávislého státu Chorvatsko (NDH) a zapojil se do jeho struktur. V období od 16. dubna do 7. listopadu 1941 byl místopředsedou vlády, než toto místo zaujal jeho bratr Džafer. Na konci druhé světové války společně s celým vedením NDH uprchl do Rakouska, ale zde byl zadržen a poté v říjnu 1946 vydán zpět do Jugoslávie. Nový komunistický režim jej uznal vinným za válečné zločiny a popravil.\n"}
{"id": "1503190", "url": "https://cs.wikipedia.org/wiki?curid=1503190", "title": "Džafer Kulenović", "text": "Džafer Kulenović\n\nDžafer-beg Kulenović (17. února 1891 Rajinovci, okres Kulen Vakuf, Bosna a Hercegovina – 3. října 1956 Damašek, Syrská republika) byl bosenskohercegovský a jugoslávský právník a politik bosňáckého původu.\n\nNarodil se do bohaté statkářské muslimské rodiny, kterou tvořil Muhamed Kulenović Bajbutović zvaný Pašabeg nebo Pašaga a Meleća Sulejmanbegović. Ti společně přivedli na svět osm dětí, syny Mustaj-bega/Mustafu-bega, Ahmed-bega, Smail-bega, Ali-bega, Osman-bega (1889) a Džafer-bega (1891) a dcery Ajiše a Zumret. Paša-beg (1868–1926) byl v letech 1910 a 1915 poslancem bosenského zemského sněmu, saboru.\n\nV Kulen Vakufu navštěvoval základní školu, poté studoval na gymnáziích v Sarajevu a Tuzlu. Z tuzlanského gymnázia byl vyloučen, a proto nakonec maturoval v Mostaru (1909). Již v mladickém věku přilnul k chorvatské nacionální ideologii, jak ji formuloval Ante Starčević. Roku 1910 se zapsal na lékařskou fakultu ve Vídni, ale pro chabé zdraví se vrátil na Balkán a vystudoval právnickou fakultu v Záhřebu. Na stejné univerzitě získal i doktorát.\n\nPo vzniku Království Srbů, Chorvatů a Slovinců na podzim roku 1918 vstoupil do Jugoslávské muslimské organizace (JMO) a za tuto stranu získal poslanecký mandát ve volbách roku 1920 do ústavodárného shromáždění. Jako jediný ve své straně hlasoval proti schválení Vidovdanské ústavy. Poslanecký mandát si udržel v řádných volbách roku 1923, 1925 a 1927. Po vyhlášení královské diktatury a zákazu politických stran roku 1929 se stáhl do ústraní a udržoval kontakty s ustašovskou opozicí. Po částečném rozvolnění královské diktatury byl roku 1935 a znovu 1938 zvolen poslancem, a to nejprve na Mačekově kandidátce a poté coby představitel Jugoslávského radikálního společenství. Na přelomu let 1938 a 1939 byl ministrem bez portfeje ve třech vládách (od 14. 5. 1938 do 26. 8 1939). Po smrti Mehmeda Spaha v půli roku 1939 byl vedením strany zvolen za předsedu JMO a kooptován do Senátu Jugoslávie. V této době se ostře stavěl proti tzv. Dohodě Cvetković-Maček, na jejímž základě vznikla Chorvatská bánovina, a požadoval vznik samosprávné Bosenské bánoviny v rámci Jugoslávie.\n\nPo německé invazi do Jugoslávie roku 1941 zůstal ve vlasti. I přes opakované nabídky se odmítl kompromitovat spoluprací s fašistickým Nezávislým státem Chorvatsko (NDH), nicméně jeho bratr Osman nové poměry uvítal. Osman dokonce v období od 16. dubna do 7. listopadu 1941 působil jako místopředseda vlády NDH. Džafer nakonec tlaku neodolal a po svém bratrovi převzal místo místopředsedy vlády. Krátký čas na podzim roku 1943 vedle toho vedl ministerstvo spravedlnosti a kultu. Na konci druhé světové války společně s celým vedením NDH uprchl do Rakouska, ale zde byl zadržen. Roku 1945 unikl vydání zpět do Jugoslávie a v září uprchl z vojenského lazaretu ve Villachu a skrýval se v Římě. Následně se přes Turecko roku 1948 dostal do Damašku, kde s rodinou pobýval až do své smrti. V emigraci nadále spolupracoval s ustašovským hnutím, roku 1951 se stal předsedou jejich exilové vlády.\n\nKulenovićův syn Nahid (1929–1969) byl rovněž aktivní v ustašovském hnutí. Roku 1969 jej zavraždila jugoslávská tajná služba. Nahidův syn Džafer se odklonil od vyhraněné chorvatské nacionální myšlenky a jistý čas vedl Kongres severoamerických Bosňáků, zastřešující krajanské sdružení Bosňáků v Severní Americe.\n"}
{"id": "1503194", "url": "https://cs.wikipedia.org/wiki?curid=1503194", "title": "Pjotr Ivanovič Šuvalov", "text": "Pjotr Ivanovič Šuvalov\n\nPjotr Ivanovič Šuvalov (: \"Петр Иванович Шувалов\" 1711– 15. ledna 1762 Petrohrad) byl ruský státník a polní maršál, který je připomínán jako zakladatel města Iževsk, hlavního města Udmurtska. Stejně jako jeho bratr Alexandr Šuvaloval zastával i on vysoké funkce ve státní správě Ruského impéria. Oba tak pozvedli význam své rodiny v carském Rusku.\n\nPjotr Ivanovič Šuvalov se narodil roku 1711. Svou kariéru započal jako páže u dvora carevny Alžběty Petrovny. Carevna si ho povšimla poté, co se oženil s její blízkou přítelkyní Mavrou Jegorovnou Šepelevou. Za svou pomoc při dosazení carevny na trůn byl povýšen do úřadu komořího. Později byl jmenován za člena senátu a v roce 1746 se stal hrabětem.\n"}
{"id": "1503201", "url": "https://cs.wikipedia.org/wiki?curid=1503201", "title": "Chlorid bromný", "text": "Chlorid bromný\n\nChlorid bromný je interhalogen s chemickým vzorcem BrCl. Jde o žlutou plynnou látku, lze jej připravit reakcí chloru s bromem, ale produkt vždy obsahuje zbytky výchozích látek.\n\nChlorid bromný se používá při stanovení nízkých koncentrací rtuti, slouží ke kvantitativní oxidaci kovové rtuti na rtuťnatý ion.\n\nPřídavek chloridu bromného do lithiových článků zvyšuje jejich napětí a energetickou hustotu.\n"}
{"id": "1503203", "url": "https://cs.wikipedia.org/wiki?curid=1503203", "title": "Subsalicylát bizmutitý", "text": "Subsalicylát bizmutitý\n\nSubsalicylát bizmutitý, prodávaný pod obchodní značkou Pepto-Bismol, je antacidní lék používaný k léčbě dočasných nepohodlí žaludku a gastrointestinálního traktu, jako jsou průjem, zažívací potíže, pálení žáhy a nevolnost. Je také známý jako \"růžový bizmut\".\n\nJako derivát kyseliny salicylové vykazuje subsalicylát bismutu protizánětlivý a baktericidní účinek. Působí také jako antacidum.\n"}
{"id": "1503204", "url": "https://cs.wikipedia.org/wiki?curid=1503204", "title": "František Budischowsky", "text": "František Budischowsky\n\nFranz Karl Josef Budischovsky (František Karel Josef Budischowsky, Franz I. Karl Josef Budischowsky, Franz starší Karl Josef Budischowsky, 20. listopadu 1808 Třebíč – 29. dubna 1885 Třebíč) byl český podnikatel.\n\nJeho otcem byl koželužnický mistr, cechovní představený, měšťan, magistrátní rada a purkmistr Johann Anton Budischowsky, jeho bratrem byl Karl Ferdinand Leopold Budischowsky. Bratři v roce 1832 či 1827 převzali otcovu koželužnickou firmu Budischowsky & Söhne, který působila na Stařečce v Třebíči. Postupně se rozhodli vybudovat velkou továrnu, v roce 1835 však začali podnikat samostatně, stihli však spolu postavit větrný mlýn a zakoupit Padrtův mlýn a přádelnu. František působil v domech na Stařečce, Karel pak v Borovině. Postupně se Františkova firma rozvíjela, zakoupil několik domů na Stařečce a také ve Vídni, kde v roce 1871 zřídil pobočku. Nechal v Kožichovicích postavit rodinný statek. \n\nV roce 1862 do společnosti přibral dva ze svých 11 synů, jedním z nich byl i Franz II. Karl Johann Budischowsky (1838–1881), s tím postupně rozvíjeli společnost, druhým synem ve firmě byl Josef Budischowsky (1852–1908), ten pracoval původně v rodinné firmě. Hlavním společníkem a ředitelem byl od roku 1885. V roce 1894 nechal postavit novou továrnu. V roce 1918 se pak původně Františkova firma spojila s firmou jeho bratra – Carl Budischowsky & Söhne.\n"}
{"id": "1503207", "url": "https://cs.wikipedia.org/wiki?curid=1503207", "title": "Braslavská jezera", "text": "Braslavská jezera\n\nBraslavská jezera ( – \"Braslaŭskija azjory\", – \"Braslavskije ozjora\") je jeden ze čtyř národních parků v Bělorusku. Byl založen v září 1995. Má plochu bezmála 700 čtverečních kilometrů a jedná se o unikátní ekosystém, který kromě třiceti jezer zahrnuje i bory. Třemi největšími jezery jsou Dryvjaty (5. největší v zemi), Snudy (9.) a Strusta (16.). Název parku je odvozen od nedalekého města Braslaŭ.\n"}
{"id": "1503211", "url": "https://cs.wikipedia.org/wiki?curid=1503211", "title": "Jašt", "text": "Jašt\n\nJašty jsou soubor jednadvaceti hymnů na různá zarathuštrická božstva obsažený v Avestě. Na základě jazyka, v kterém jsou sepsány, vznikly nejspíše v 7. až 2. století př. n. l. , ale dochovaná písemná podoba pochází až ze 13. či 14. století, stejně jako další části, takzvané mladší Avesty. Zachycují ovšem řadu mýtů o bozích a hrdinech pocházejících nejspíše již z předzarathuštrického období. Zachovaly se prostřednictvím dvou typů rukopisů, první zahrnuje texty nazývané Churdák Avesta, „malá Avesta“, které jsou výtahem z Avesty, druhý - kodex - se sestává pouze z jaštů. V současném zarathuštrismu může jašty recitovat každý člen komunity, laik či kněz, muž i žena, a uctít tak konkrétní božstvo, zatímco hymny zvané jasny můžou být recitovány pouze knězem a vztahují se k celému panteonu.\n\nAlmut Hintze vykládá středoperské slovo \"jašt\", stejně jako avestánské \"jasna\", z avestánského \"jaz\" „uctívat prostřednictvím rituálu“ a ze stejného výrazu výkládá výraz pro božstvo: jazata „uctíváníhodný“. Petr Vavroušek uvádí etymologii z avestánského \"ješti\" „vzývání“. V středoperské literatuře byly termíny \"jašt\" a \"jasna\" zaměnitelné.\n\nNejvýznamnější jašty jsou věnovány Anáhitě – \"Ardvísúr jašt\" (Jašt 5), Mithrovi – \"Mihr jašt\" (Jašt 10), fravašiům – \"Fravardín jašt\" (Jašt 13), Verethragnovi – \"Varhrán jašt\" (Jašt 14), Aši – \"Art jašt\" (Jašt 17) a Zám společně s chvarenou – \"Zamjád jašt\" (Jašt 19). Jedna část tohoto souboru nazývaná \"Bagán Jašt Nask\" se nezachovala, ale na základě krátkého přehledu obsaženého v Dénkardu obsahovala například texty na oslavu Ahura Mazdy nebo jazatů, podle kterých jsou pojmenovány dny. Podle jiných pramenů Bagán Jašt Nask obsahoval šestnáct či sedmnáct jaštů.\n\n"}
{"id": "1503212", "url": "https://cs.wikipedia.org/wiki?curid=1503212", "title": "Pyramida Lepsius č. I", "text": "Pyramida Lepsius č. I\n\nPyramida Lepsius č. I je zříceninou rozsáhlé hrobky ze starověkého Egypta, která se nachází na pohřebišti Abú Rawáš východně od Radžedefovy pyramidy. Pyramidový charakter této stavby je však kontroverzní. Její majitel je neznámý.\n\nPrvní průzkumy pyramidy Lepsius č. I uskutečnil roku 1837 John Shae Perring, který se domníval, že pyramida patří panovníkovi 1. dynastie Džerovi. Výzkumy zde vedl i Howard Vyse. V roce 1842 hrobku zkoumal Karl Richard Lepsius, podle něhož dostala hrobka jméno a který ji katalogizoval do svého pyramidového seznamu pod číslem I. Pyramida byla v období jeho výzkumů 17 metrů vysoká a Lepsius odhadl její původní výšku na přibližně 145 metrů. Lepsius při tom uvádí, že zřícenina byla průběžně rozebírána lupiči kamene. Iorwerth Eiddon Stephen Edwards stavbu považoval za zříceninu mastaby. Ve 20. letech 20. století se hrobkou zabýval Fernand Bisson. Podrobný a komplexní výzkum hrobky probíhal mezi lety 1985 až 1986 pod vedením Nabila Svelima.\n\nAž doposud nemohla být pyramida Lepsius č. I připsána žádnému faraonovi. Nebyly zde nalezeny žádné nápisy ani artefakty, které by umožňovaly vytvořit závěry o jejím stavebníkovi. Někdy je tato hrobka připisována faraonovi Hunejovi.\n\nNabil Svelim hrobku datuje do do období konce 3. dynastie, a považuje jí za pyramidu. Domnívá se, že jádro stavby tvořil z jedné čtvrtiny skalnatý pahorek. Proti těmto domněnkám však existuje řada námitek. Pyramidy Staré říše byly obvykle postaveny na vyvýšeném, dominantním místě, což Pyramida Lepsius č. I ani zdaleka nesplňuje. Stojí totiž na samém okraji povodňové zóny Nilu. Dále jsou zarážející tři desítky skalních hrobek ze 6. a 5. dynastie, které se nacházejí ve skalním pahorku, jenž měl být podle Svelima součástí pyramidy. Je velmi nepravděpodobné, že hrobka byla během 4. dynastie tak rozsáhle zničena, aby v jejím nitru mohlo vzniknout celé rozsáhlé pohřebiště.\n\nPodle Svelima byla hrobka pyramida a čtvrtinu jejího jádra tvořil skalní pahorek. Proti těmto domněnkám však existuje řada námitek, které jsou uvedeny v předchozí kapitole. Svelim uvádí, že pyramida měla úhel sklonu 75° až 76°. Délka strany pyramidy mohla být 215 metrů a výška v době dokončení pyramidy 107,5 až 150,5 metrů. Pyramida Lepsius č. I se proto zřejmě velmi podobala Rachefově pyramidě. Do skalního jádra byla podle Svelima vytesána pohřební komora se čtvercovou základnou 5,5 metru a výškou 5 metrů. Komoru se severní stranou stavby spojoval koridor s úhlem sklonu 25°. Nenacházely se zde zřejmě žádné jiné komory ani galerie.\n"}
{"id": "1503213", "url": "https://cs.wikipedia.org/wiki?curid=1503213", "title": "Elina Bornová", "text": "Elina Bornová\n\nElina Bornová (* 29. června 1994 Lehtse) je estonská zpěvačka pop music. V roce 2012 se zúčastnila talentové soutěže \"Eesti otsib superstaari\", v níž obsadila druhé místo. Spolupracuje se zpěvákem a skladatelem Stigem Rästou – s písní „Goodbye to Yesterday“ vyhráli v roce 2015 soutěž \"Eesti Laul\" a reprezentovali Estonsko na Eurovision Song Contest 2015, kde obsadili ve finále sedmé místo. V čele estonské hitparády byly její písně „Miss Calculation“ a „Goodbye to Yesterday“. Hostovala také na nahrávce Tamar Kaprelianové „The Otherside“ a s Jüri Pootsmannem nahrála duet „Jagatus Saladus“.\n\n\n\n"}
{"id": "1503215", "url": "https://cs.wikipedia.org/wiki?curid=1503215", "title": "Trikolóra hnutí občanů", "text": "Trikolóra hnutí občanů\n\nTrikolóra hnutí občanů (zkratka Trikolóra) je české konzervativní pravicové politické hnutí založené v červnu 2019 Václavem Klausem mladším a oficiálně registrované 25. června 2019. Hnutí má charakteristické prvky pravice a profiluje se jako hluboce konzervativní a ekonomicky liberální subjekt. Hnutí je sice silně euroskeptické, ale odmítá czexit, i když sám Václav Klaus mladší a mnoho dalších členů Trikolóry dříve vyzývali k vystoupení z Evropské unie.\n\nHnutí navazuje na politiku ODS v 90. letech 20. století pod vedením Václava Klause, staví se do opozice vůči obecně přijímaným nazorům o změnách klimatu , staví se proti posilování práv sexuálních menšin a multikulturalismu. Je pro zachování tradičních hodnot (podpora tradičních rodin), vlastenectví, volný trh, maximální reformování Evropské unie (minimalizování důsledků Lisabonské smlouvy) a stát s minimálními kompetencemi.\n\nHnutí ohlásil bývalý poslanec Občanské demokratické strany (ODS) Václav Klaus mladší. 12. března Václav Klaus mladší při schvalování zákona o GDPR přirovnal přejímání a automatickou implementaci nařízení Evropské unie Poslaneckou sněmovnou ČR k rozhodování židovských výborů o složení transportů do nacistických koncentračních táborů, kdy rozhodujeme pouze o tom, kdy nařízení přijmeme, nikoliv v jaké formě. Uvedl, že \"kdybychom hlasovali nezávisle, žádné GDPR by nebylo.\" Zpřesnil přitom, že v 57% jsou zákony přijímané sněmovnou pouze implementací nařízení EU, které poslanci bezmyšlenkovitě přijímají, a dodal \"jestli vám to nevadí, mně to vadí\". Za použité přirovnání se před poslanci omluvil předseda Petr Fiala a poslanecký klub ODS se začal výrokem zabývat. Petr Fiala ho ještě 12. března vyzval k odchodu z poslaneckého klubu ODS a označil jeho jednání za poškozování ODS. 16. března byl Václav Klaus vyloučen jak z ODS tak z jejího poslaneckého klubu. Dvaadvacetičlenná výkonná rada ho dvaceti hlasy přítomných členů vyloučila z ODS, jak uvedl Petr Fiala, za \"dlouhodobé poškozování jména ODS navzdory několika varováním\". Člen rady ODS Jan Skopeček hlasování o vyloučení nebyl přítomen, vyjádřil se ale, že by hlasoval proti vyloučení Václava Klause ml. Proti jeho vyloučení se vyjádřila i tehdejší poslankyně ODS Zuzana Majerová Zahradníková. Důvodem vyloučení bylo, dle vyjádření výkonné rady ODS, dlouhodobé nerespektování hodnot, principů a programu ODS, veřejné útoky na poslance ODS a další kolegy ze strany, podpora protikandidáta ODS v senátních volbách (v senátním obvodě č. 26 podpořil Ladislava Jakla za SPD), kontroverzní výroky, veřejné podporování czexitu, zpochybňování účasti českých vojáků v zahraničních misích (především ve válce v Afghánistánu) a účastnění se akcí problematickými organizacemi a deklarování, že nebude volit ODS. Za zmínku stojí také fakt, že Václav Klaus ml. chtěl kandidovat do EP spolu se Svobodnými a Realisty.\n\nPředstavení nového subjektu zprvu ohlášeno na druhou polovinu května 2019, po evropských volbách. Následně bylo ohlášeno na 10. června 2019, kdy se uskutečnilo v kongresovém centru Erbia v Praze. Akci moderoval herec Marek Vašut. Klaus mladší mimo jiné uvedl: „Přišel čas vrátit tuto zemi lidem, kteří pracují, platí daně, vychovávají děti. Přišel čas vzít si naši zemi zpátky.“ Za prioritu označil sněmovní volby v roce 2021.\n\nPodle novinářů Jaroslava Kmenty a Jana Novotného si hnutí určilo za své sídlo adresu Freyova 82/27, Praha 9, podle katastru nemovitostí patřící firmě Yugra Alliance, jejímž vlastníkem a jednatelem byl moskevský byznysmen Volodya Elizbaryan, provozující v Karlíně obchod s luxusním italským nábytkem Salon Cardinal. Václav Klaus mladší vysvětlil, proč si vybral pro své sídlo právě tuto budovu, takto: „Bylo to levné, bylo to na metru a blízko mého bydliště.”\n\nKe dni 25. června 2019 bylo hnutí zaregistrováno Ministerstvem vnitra. Model Centra pro výzkum veřejného mínění z konce června 2019 mu pro hypotetické volby do Poslanecké sněmovny přisuzoval volební preference kolem 1 %. Společnost Kantar mu ve svém volebním modelu z konce června 2019 přisuzovala 3 %. Ve volebním modelu společnosti Kantar z listopadu 2019 by hnutí získalo 6,5 %. \n\nNa ustavujícím sněmu 28. září 2019 v Brně bylo zvoleno předsednictvo hnutí.\n\n\nPředstavení úplné sestavy hnutí bylo ohlášeno na 10. června 2019. Předem média počítala s určitostí pouze se zakladatelem Václavem Klausem mladším a bývalou poslankyní ODS Zuzanou Majerovou Zahradníkovou. Do médií nicméně unikly zprávy o tom, že by se na chodu hnutí mohli podílet například kardiochirurg Jan Pirk, který byl v roce 2012 předsedou volebního výboru prezidentského kandidáta Jana Fischera, dále bývalý poslanec ODS a poradce prezidenta Václava Klause Boris Šťastný, ekonomická publicistka Markéta Šichtařová, která v letech 2006–2007 byla v týmu ekonomických poradců ministra financí za ODS Vlastimila Tlustého nebo ředitel firmy Madeta Jan Teplý starší. Média také očekávala pravděpodobné zapojení bývalého prezidenta a zakladatelova otce Václava Klause, který by podle spekulací mohl být stranickým expertem v oblasti zahraničí. Klaus údajně oslovil také spisovatele Vlastimila Vondrušku, který však účast odmítl.\n\nPři oficiálním představení Trikolóry přečetl herec Marek Vašut přátelské zdravice dvou členů senátního klubu ODS - Iva Valenty a Jaroslava Zemana. Podporu vyjádřil také bývalý europoslanec za ODS Jaroslav Zvěřina a akce se zúčastnil i poslanec vládního ANO Přemysl Mališ. Žádný z nich však svůj vstup do Trikolóry neavizoval. Podobně se k hnutí stavěl Václav Krása, předseda Národní rady osob se zdravotním postižením, dřívější poslanec za ODS a Unii svobody, neúspěšný kandidát za KDU-ČSL a naposledy volební podporovatel SPD. Hnutí uvádělo rovněž podporu kardinála Dominika Duky, \"Deník.cz\" informoval 13. června 2019 i o údajné podpoře olomouckého arcibiskupa Jana Graubnera. Mluvčí kardinála i sekretář olomouckého arcibiskupství to však odmítli. Hnutí naopak vyjádřil sympatie předseda ultrapravicové, až neonacistické Dělnické strany sociální spravedlnosti Tomáš Vandas prohlášením, že se Trikolóra shoduje s jeho názory „tak na 95 procent“. Sympatie hnutí vyjádřil před koncem června 2019, když ohlásil svůj odchod z ČSSD, advokát a bývalý poslanec Zdeněk Koudelka, případný vstup do Trikolóry však nepotvrdil. V červenci 2019 hnutí vyjádřil podporu někdejší europoslanec za Svobodné Petr Mach, Klaus ml. pak uvedl, že s ním počítá v „ekonomické sekci“ hnutí spolu s Šichtařovou. Počátkem srpna 2019 \"Deník N\" informoval o dalších nových registrovaných příznivcích hnutí, a to bývalém ministru školství za Věci veřejné v Nečasově vládě Josefu Dobešovi a někdejším ministru zahraničí ve Fischerově a Rusnokově vládě a poradci prezidenta Zemana Janu Kohoutovi.\n\nV červenci 2019 Klaus mladší oznámil, že hnutí disponuje 7 200 registrovanými příznivci, kteří by se výhledově měli stát jeho členy. V srpnu téhož roku jich bylo 8,5 tisíce, v září 2019 poté 10 tisíc.\n\nK prosinci 2019 je členy hnutí 21 starostů obcí v ČR.\n\nDevítičlenné složení přípravného výboru hnutí bylo ohlášeno 10. června 2019:\n\n\nHnutí v červnu 2019 oznámilo sestavu svých krajských koordinátorů:\n\n\nK datu 10. září 2019 hnutí uvádělo tyto předsedy a předsedkyně svých odborných komisí:\n\n\nV opakovaných komunálních volbách ve Strakonicích 14. prosince 2019 získalo hnutí 3,32 %, tedy 5 824 hlasů, nezískalo žádný mandát v zastupitelstvu a celkově skončilo v pořadí čtvrté. Tyto volby byly první, kterých se Trikolóra zúčasnila. Václav Klaus mladší před volbami sdílel na sociálních sítích průzkum, který přisuzoval hnutí 15,8 %, za což sklidil kritiku, především protože tento nebyl řádně zdrojován, na což upozornil \"Deník N\".\n\nZákladní program hnutí, ohlášený v červnu 2019, byl sdružený ve třech bodech/pilířích. Podle nich se hnutí chtělo dívat na svět českou perspektivou, hájit pracující občany a „bránit normální svět“. Představení detailního programu bylo ohlášeno na září 2019 v souvislosti s ideovou konferenci hnutí.\n\nProgram hnutí je uvozen heslem \"Vraťme lidem jejich zemi\" a člení se na tři základní části:\n\n\nSám Klaus později jako některé konkrétní priority, které bude jeho hnutí prosazovat, označil zrušení zákazu kouření v restauracích, snížení daní podnikatelům, podporu automotorismu, podporu obyvatel obcí v národních parcích, bez jejichž souhlasu by podle Klause neměl být přijat žádný zákon, který by se jich týkal. Klaus se vyhranil i proti systému sociálních dávek, kdy se díky tomuto systému podle něho lidem nevyplatí pracovat. Odmítl účast na případném sudetoněmeckém sjezdu v ČR. Program podle svých slov hodlá prosazovat s kýmkoli, nevyhranil se tedy proti v současnosti nejsilnějšímu českému politickému subjektu, kterým je hnutí ANO.\n\nHnutí zakládá svůj program na konzervativním pravicovém nacionalismu, popírání klimatických změn, kritice sociálního státu a prosazování co nejnižších daní. Podle zakladatele chce hájit konzervativní hodnoty, zdravý rozum a pracující lidi. Komentátor Českého rozhlasu Jan Fingerland zpochybňuje konzervatismus hnutí a hovoří o něm spíše jako o radikálním než konzervativním.\n\nKomentátor Info.cz Bohumil Pečinka vyhodnotil z prvotního prohlášení hnutí, že má být nejspíš „\"něčím jako lepší ODS, tedy pravicovou stranou, která bude jen ostřejší ve vztahu k EU a levicovému progresivismu v morálně-kulturních otázkách.\"“ Podle něho však voliči ODS nesdílejí základní názorové charakteristiky s Klausem mladším a „\"Trikolóra si musí projít fází hry na klasicky pravicovou stranu s liberálními pohledy na ekonomiku, aby mohla zakotvit tam, kde jsou její skuteční voliči a názory jejich předsedy.\"“ Podle Pečinky by Trikolóra v budoucnosti mohla „\"jít cestou «podmínečného czexitu», zvednout prapor českého nacionalismu, vypracovat nějakou verzi protiimigrační politiky a čekat, jestli se hnutí ANO nezačne drolit. Stručně řečeno, být hnutím pro zklamané okamurovce a anoisty s maturitou.\"“\n\nSám Václav Klaus mladší v pořadu \"Rozstřel\" iDNES.cz zpochybnil jednoznačnost pravicové pozice, podle jeho slov „[nelze] \"říct, že bychom patřili vyloženě k pravici nebo levici. Chceme se zaměřovat na témata z obou oblastí\"“. V tomtéž pořadu odmítl, že by hnutí Trikolóra mělo ve svém programu czexit. Už v dubnu 2019 v rozhovoru pro deník \"Právo\" uvedl: “\"nejde o ryze pravicový elektorát. Myslím, že pojmy levice a pravice jsou zprofanované, lidé jim nerozumí. Už o nich nemá smysl hovořit.\"“ V rozhovoru pro Xtv 13. června 2019 dále uvedl, že členem přípravného výboru hnutí Trikolóra je i sociální demokrat, blíže však osobu nespecifikoval. Komentátor Jan Fingerland v souvislosti s apelováním hnutí na “\"jakýsi «pravý lid», kterému byla země odebrána\"“, zmínil i příklon ke krajní levici.\n\nVáclav Klaus junior v červnu 2019 uváděl, že pro financování volebních kampaní nechce hnutí přijmout žádné peníze ze zahraničí, chtěl by zajistit financování výhradně z českých zdrojů. \"Lidové noviny\" k tomu připomněly, že hlavním sponzorem Institutu Václava Klause je skupina PPF Petra Kellnera, masivně podnikající v Rusku a Číně. Klaus junior označil Kellnerovu společnost za českou, potenciální podporu však nijak nepotvrdil. K červenci 2019 patřil mezi největší sponzory strany podnikatel Anontín Fryč (250 tis. Kč), člen přípravného výboru, podnikatel a bývalý ředitel Státního fondu rozvoje bydlení Ľubomír Vais (100 tis. Kč) a Karel Svoboda (100 tis. Kč).\n\n"}
{"id": "1503216", "url": "https://cs.wikipedia.org/wiki?curid=1503216", "title": "Jelen sika vietnamský", "text": "Jelen sika vietnamský\n\nJelen sika vietnamský (\"Cervus nippon pseudaxis\") je poddruh jelena siky z čeledi jelenovitých.\n\nPůvodně žil v lesnatých krajinách severního Vietnamu a jihozápadní Číny. V současné době je v přírodě téměř vyhubený a chován jen v zajetí, uvažuje se o jeho vysazení. Po většinu roku tvoří samice s mláďaty samostatná stáda, k samcům se samice připojují během období říje. Březost trvá 218 až 229 dnů, samice rodí většinou jedno mládě, které dospívá okolo druhého roku života.\n\nSiku vietnamského chová v ČR Zoo Ostrava a na slovensku Zoo Bratislava.\n\n"}
{"id": "1503221", "url": "https://cs.wikipedia.org/wiki?curid=1503221", "title": "Sukumové", "text": "Sukumové\n\nSukumové nebo také Wasukuma jsou příslušníci bantuského etnika obývajícího severozápadní část Tanzanie. Je jich okolo 8,9 milionu a jsou nejpočetnější národnostní skupinou v zemi. Jejich sousedy a nejbližšími příbuznými jsou Ňamweziové. Vyznávají animismus, křesťanství a v menší míře také islám. Název \"Sukuma\" znamená v bantuských jazycích „severní lidé“.\n\nSukumové obývají rovinaté savany okolo Viktoriina jezera, jejich střediskem je město Mwanza, kde se nachází muzeum sukumské kultury. Věnují se převážně zemědělství, hlavními plodinami jsou kukuřice, čirok a bavlník. Značný význam má i chov hovězího dobytka, na obranu proti zlodějům stád vytvářejí vesnické komunity domobranu zvanou Sungusungu. Sukumská společnost je uspořádána do matrilineárních klanů, obvyklým jevem je polygamie.\n"}
{"id": "1503226", "url": "https://cs.wikipedia.org/wiki?curid=1503226", "title": "Kuo-min-ťün", "text": "Kuo-min-ťün\n\nKuo-min-ťün (zjednodušené znaky: 国民军; tradiční znaky: 國民軍; pchin-jin: \"Guómínjūn\"), neboli Národní lidová armáda, nebo také Severozápadní armáda byla armáda založená Feng Jü-siangem po okupaci Pekingu v roce 1924.\n\nPo okupaci Pekingu 23. října 1924 Feng Jü-siang přejmenoval svoji armádu na \"Národní lidovou armádu\" a nabídl následovníkům Kuomintangu aby se k němu připojili v Pekingu.\n"}
{"id": "1503228", "url": "https://cs.wikipedia.org/wiki?curid=1503228", "title": "Nobilitace", "text": "Nobilitace\n\nNobilitace ( z lat. \"nobilis\" – vznešený; šlechtický titul) znamená povýšení do šlechtického stavu, často spojené s udělením titulu, erbu, hesla atd. Nobilitace původně znamenala uznání svobodné osoby a zároveň její zařazení do družiny určitého panovníka, později mezi dvorskou šlechtu. Právo nobilitovat měl pouze panovník a jen v monarchiích mohla mít šlechta společenský význam a smysl. Nobilitace se mohla vztahovat na určitou osobu, anebo zahrnovat i její potomky, čili nobilitovat určitý rod.\n\nŠlechtické tituly byly v jednotlivých královstvích a říších hierarchicky uspořádány, často se rozlišovalo mezi stavem panským a rytířským čili mezi vyšší a nižší šlechtou. Od pozdního středověku ovšem původní společenský význam šlechty – například vojenská podpora panovníka, správa území, rozsuzování sporů a trestání zločinů – pozvolna slábl, neboť šlechtice nahrazovali placení královští úředníci, vojáci, soudci atd. Ve střední Evropě byl tento proces opožděn, ale v 19. století tu šlechta už žádnou vlastní politickou moc neměla, i když do vysokých státních a zemských funkcí panovníci často jmenovali osvědčené šlechtice.\n\nUž ve starších dobách byla některá nejvyšší vyznamenání spojena s nobilitací, například nejvyšší dva stupně Řádu britského impéria, pruský Řád černé orlice atd. Už v 18. století se vytratil prvek řádového společenství a z řádů se stala vyznamenání. Koncem 19. století si bezúhonní muži v Rakousko-Uhersku mohli nobilitaci koupit. Po první světové válce byly šlechtické tituly v mnoha zemích s přechodem k demokratické formě vlády zrušeny. V Československu to provedl zákon č. 61/1918 Sb. Naproti tomu v monarchiích se šlechtické tituly uznávají, ve Velké Británii se dvakrát do roka zveřejňují seznamy nově nobilitovaných (\"Honors List\") a v Německu může šlechtický titul tvořit část jména.\n\n\n"}
{"id": "1503229", "url": "https://cs.wikipedia.org/wiki?curid=1503229", "title": "Dugi Rat", "text": "Dugi Rat\n\nDugi Rat () je opčina a přímořské letovisko v Chorvatsku v Splitsko-dalmatské župě. Nachází se asi 3 km západně od Omiše. V roce 2011 žilo v Dugi Ratu 3 507 obyvatel, v celé občině pak 7 092 obyvatel.\n\nKromě hlavní obce, Dugi Ratu, se zde nacházejí i vesnice Duće, Jesenice, Krilo, Orij a Stare Duće.\n"}
{"id": "1503233", "url": "https://cs.wikipedia.org/wiki?curid=1503233", "title": "Kik", "text": "Kik\n\nKik () je malá, téměř zaniklá vesnička v Chorvatsku v Licko-senjské župě, spadající pod opčinu Lovinac. V roce 2011 zde trvale žili pouze 4 obyvatelé ve dvou domech. Nejvíce zastoupenou a pravděpodobně jedinou národností na vesnici jsou Srbové.\n\nJeště v roce 1921 byl Kik obvyklou vesnicí, ve které žilo celkem 365 obyvatel. K výraznému snížení počtu obyvatel došlo mezi lety 1931 a 1948, kdy se počet obyvatel snížil z 358 obyvatel na 231. Mezi lety 1948 až 1961 byl počet obyvatel víceméně stejný, poté se však začal snižovat. Asi k nejdrastičtějšímu poklesu obyvatelstva došlo mezi lety 1991 a 2001, kdy se počet obyvatel ze 126 obyvatel snížil na pouhé 3 obyvatele a vesnice tak přišla o téměř 98 % svého obyvatelstva; příčinou tohoto výrazného úbytku obyvatel byla pravděpodobně válka v Jugoslávii.\n\nTěsně u Kiku prochází chorvatská dálnice A1. V blízkosti Kiku se na ni také napojuje silnice D522, vedoucí do Udbiny. V blízkosti Kiku také prochází silnice 5165.\n\nNejbližšími vesnicemi jsou Gornja Ploča a Vranik. Blízko, asi 5 km jihovýchodně od Kiku se také nachází sídlo občiny, Lovinac.\n\nDříve se Kik řadil do občiny Gračac.\n"}
{"id": "1503288", "url": "https://cs.wikipedia.org/wiki?curid=1503288", "title": "Zdeněk Bíma", "text": "Zdeněk Bíma\n\nZdeněk Bíma (26. listopadu 1940 – 30. června 1984) byl český silniční motocyklový závodník. Závodil ve třídách do 250 a 350 cm³. Zemřel předčasně na následky chronické srdeční choroby.\n\nV prvním roce působení v mistrovství republiky získal titul ve třídě do 250 cm³. V letech 1969 až 1971 byl továrním jezdcem Jawy. V barvách Jawy byl v roce 1969 třetí v mistrovství republiky ve třídě do 250 cm³ i do 350 cm³. V roce 1970, nejúspěšnějším roce své kariéry se stal mistrem republiky v obou kubaturách. V roce 1971 získal titul mistra sportu. V roce 1971 při závodu mistrovství republiky v Novém Mestě nad Váhom vlivem zadřeného ojničního ložiska těžce havaroval. Na závodní okruhy se vrátil po ročním léčení. Další těžkou havárii měl v Bratislavě v roce 1972. V době rekonvalescence jej Jawa zbavila místa továrního jezdce.\n\n\n"}
{"id": "1503289", "url": "https://cs.wikipedia.org/wiki?curid=1503289", "title": "Lysva", "text": "Lysva\n\nLysva může být:\n\n"}
{"id": "1503290", "url": "https://cs.wikipedia.org/wiki?curid=1503290", "title": "Lysva (město)", "text": "Lysva (město)\n\nLysva () je město v Permském kraji v Ruské federaci. Při sčítání lidu v roce 2010 měla bezmála šestašedesát tisíc obyvatel.\n\nLysva leží na stejnojmenné řece, přítoku Čusovaji v povodí Kamy. Od Permu, správního střediska kraje, je vzdálena přibližně 200 kilometrů východně a leží tak ve východní části Permského kraje.\n\nV severojižním směru prochází přes Lysvu místní trať z Kalina do Kuzina.\n\nMěsto je pojmenováno po řece, jejíž název je komijského původu. \"Lys\" znamená smrkovou větvičku a \"va\" znamená vodu. Současné osídlení bylo založeno v roce 1785 v souvislosti s výstavbou slévárny na břehu Lysvy. V roce 1902 byla do Lysvy přivedena železnice. V roce 1926 získala Lysva status města. Během druhé světové války zde byla v provozu továrna na střelivo. \n\n"}
{"id": "1503300", "url": "https://cs.wikipedia.org/wiki?curid=1503300", "title": "Fostoria", "text": "Fostoria\n\nFostoria byl rod menšího býložravého dinosaura ze skupiny Iguanodontia. Žil asi před 100 až 94 miliony let (raná svrchní křída, geologický věk cenoman) na území dnešní jižní Austrálie (Nový Jižní Wales). Fosilie nejméně čtyř jedinců tohoto ornitopoda byly objeveny v sedimentech souvrství Griman Creek v oblasti Lightning Ridge a byly kompletně zachovány v opálu. Formálně byl druh \"F. dhimbangunmal\" popsán týmem paleontologů v červnu roku 2019.\n\nPodle provedené fylogenetické analýzy byl rod \"Fostoria\" příbuzný dalším gondwanským iguanodontům druhů \"Anabisetia saldiviai\", \"Talenkauen santacrucensis\" a \"Muttaburrasaurus langdoni\".\n\n"}
{"id": "1503306", "url": "https://cs.wikipedia.org/wiki?curid=1503306", "title": "Marie Schliepsová", "text": "Marie Schliepsová\n\nMarie Schliepsová (26. června 1881, Lysva – 18. března 1919 u Jelgavy) byla evangelická baltskoněmecká učitelka a diakonka. \n\nPůsobila od roku 1915 jako vedoucí (\"Oberin\") diakonického ústavu v Jelgavě (Mitavě). Byla zavražděna bolševiky.\n"}
{"id": "1503309", "url": "https://cs.wikipedia.org/wiki?curid=1503309", "title": "Jan Pelár", "text": "Jan Pelár\n\nJan Pelár, též Pellar (25. května 1844 Hošťálková – 10. ledna 1907 Brňov (místo úmrtí se nyní nachází v katastru obce Bystřička)) byl valašský hudebník a klarinetista. Ve své době byl nejproslulejším hudebníkem Valašska. Věhlas získal hlavně svými vystoupeními na Národopisné výstavě českoslovanské v Praze roku 1895, kde si jej v expozici valašské dědiny do hospody „Na posledním groši\" přišla poslechnout řada slavných osobností. V roce 1969 se stal první osobností pohřbenou na Valašském Slavíně ve Valašském muzeu v Rožnově pod Radhoštěm.\n\nJan Pelár (původním jménem Pellar) se narodil v evangelické rodině nádeníka a muzikanta Josefa Pellara a jeho ženy Marianny, rozené Zemánkové. Jan byl nejstarší ze šesti dětí, z nichž jen tři se dožily dospělého věku. Vychodil evangelickou školu, na které byl jeho dědeček učitelem, poté se měl vyučit řezníkem.\n\nByl ženat s Rozálií, rozenou Žambochovou (1842–1884), se kterou měl tři děti (čtvrté dítě, nejstarší dcera byla uváděna jako nevlastní). Rodina žila do roku 1881 v Malé Bystřici, kde byl Jan Pelár hostinským. Z Malé Bystřice se rodina přestěhovala do Bystřičky, kde si Jan Pelár otevřel obchod se smíšeným zbožím. Po smrti manželky se již neoženil, v letech 1888–1891 byl hostinským v Růžďce. \n\nPelár se poprvé proslavil (poté, co hrával pouze v okolí Bystřiček) na Národopisné výstavě ve Vsetíně (14. – 28. srpna 1892). Vrcholem se stala v roce 1895 Národní výstava českoslovanská v Praze, kde se svou kapelou hrál ve valašské hospůdce „Na posledním groši“. Jan Pelár byl tiskem označen jako „snad nejrázovější postava naší výstavy“ a jeho portrét namaloval Adolf Liebscher. Traduje se, že Pelárovi zde hrozil zákaz hraní, protože neměl průkaz způsobilosti, který by osvědčoval jeho schopnost hrát. Tento průkaz mu měl na místě vystavit hudební skladatel Karel Weiss.\n\nV roce 1900 byl jako jeho bydliště zaznamenán Brňov, kde žil se svými dětmi. \n\n\n\n"}
{"id": "1503310", "url": "https://cs.wikipedia.org/wiki?curid=1503310", "title": "Strategický rámec rozvoje veřejné správy", "text": "Strategický rámec rozvoje veřejné správy\n\nStrategický rámec rozvoje veřejné správy České republiky pro období 2014–2020 je strategický dokument vlády ČR pro oblast rozvoje veřejné správy. Dokument byl přijat usnesením vlády č. 680/2014 dne 27. srpna 2014, tedy za vlády Bohuslava Sobotky. Stategický rámec navázal, jakožto koncepce rozvoje veřejné správy, na strategii Smart Administration. Základními cíli strategického rámce jsou modernizace veřejné správy, dostupnost veřejné správy na území Česka, rozvoj služeb eGovernmentu a profesionalizace lidských zdrojů ve veřejné správě. Naplňování vládní strategice má na starosti hlavně Ministerstvo vnitra, a dále Ministerstvo průmyslu a obchodu a Úřad vlády.\n\nCílem je modernizace veřejné správy prostřednictvím rozvoje procesního řízení, standardizace agend, rozšíření metod řízení kvality a zavedením systému hodnocení veřejné správy, a to s cílem zajistit stabilní, profesionální a kvalitní výkon veřejné správy a přispět ke snížení regulatorní zátěže pro občany, podnikatele i uvnitř veřejné správy samotné. Cílem je také posílení a reformování odborné základny výkonu státní správy.\n\nSpecifické cíle:\n\nCílem je zjednodušení a zvýšení efektivity výkonu veřejné správy v území, včetně zvýšení transparentnosti celého systému, a to prostřednictvím harmonizace administrativního členění státu, úpravou systému veřejnoprávních smluv a financování přeneseného výkonu státní správy.\n\nSpecifické cíle:\n\nCílem je zvýšení dostupnosti a transparentnosti veřejné správy prostřednictvím nástrojů eGovernmentu a jejich vyšší efektivnost. To povede ve svém důsledku k „přátelské a dostupné veřejné správě“, jejíž výstupy pro uživatele budou srozumitelné a zajistí větší míru využívání služeb eGovernmentu a zároveň spokojenost uživatelů služeb veřejné správy při řešení jejich životních situací.\n\nSpecifické cíle:\n\nCílem je zajištění stabilního, profesionálního a kvalitního výkonu státní správy, a to zajištěním implementace zákona o státní službě, rozvojem a efektivním řízením lidských zdrojů.\n\nSpecifické cíle:\n\nK projednávání dokumentů a postupů k naplňování strategického rámce byly zřízeny dvě poradní rady vlády České republiky: 1) Rada vlády pro veřejnou správu a 2) Rada vlády pro informační společnost, která se zabývá otázkami eGovernmentu.\n\nRada vlády pro veřejnou správu ve své činnosti poskytuje vládě vědomostní základnu zejména pro její rozhodování v koncepčních otázkách rozvoje, organizace a působnosti veřejné správy tak, aby bylo dosaženo větší provázanosti a koordinace resortních a národních projektů, projektů financovaných či kofinancovaných z jiných než národních zdrojů a dalších činností, procesů a metod v oblasti veřejné správy.\n\nPod radami se nacházejí čtyři řídicí výbory: 1) Řídicí výbor pro modernizaci veřejné správy, 2) Řídicí výbor pro optimalizaci výkonu veřejné správy v území, 3) Řídicí výbor pro lidské zdroje a 4) Společný řídicí výbor pro eGovernment a služby informační společnosti ve veřejné správě.\n\nK naplňování Strategického rámce bylo zřízeno několik projektů spolufinancovaných ze zdrojů Evropské unie, Evrospkého sociálního fondu, Operačního programu Zaměstnanost, a to v rámci programového období 2014–2020.\n\nVybranými projekty jsou:\n\n"}
{"id": "1503311", "url": "https://cs.wikipedia.org/wiki?curid=1503311", "title": "Čunggujŏk", "text": "Čunggujŏk\n\nObvod Čung ( – \"Čunggujŏk\") je jeden z městských obvodů Pchjongjangu, hlavního města Severní Korey. Nachází se v centrální části města mezi řekami Tedongem a Potchongem. Sousedící obvody jsou na severu Moranbong, na severozápadě Potchonggang a na jihu Pchjŏngčchŏn. Leží převážně na severním břehu Tedongu, ale patří do něj i dva říční ostrovy, Rŭngna a Janggak, přes který vede silniční a železniční most Janggak na jižní břeh.\n\nVzhledem k tomu, že obvod zahrnuje centrum města, patří do něj řada nejvýznamnějších pchjongjangských staveb, mj. Kim Ir-senovo náměstí s Velkou lidovou studovnou, mezinárodní hotel Janggakto a stadiony 1. máje a Janggakto.\n\nTaké zde leží nádraží Pchjongjang, hlavní železniční stanice v Pchjongjangu.\n"}
{"id": "1503321", "url": "https://cs.wikipedia.org/wiki?curid=1503321", "title": "Válka s emuy", "text": "Válka s emuy\n\nVálka s emuy () je posměšné označení pro snahu vlády Západní Austrálie vypořádat se s přemnožením nelétavých emu hnědých, kteří na začátku třicátých let dvacátého století škodili už tak Velkou hospodářskou krizí oslabené produkci pšenice.\n\nEmu hnědý figuroval na seznamu chráněných druhů Západní Austrálie mezi lety 1874 a 1922, poté byl naopak jakožto ničitel plodin prohlášen za škůdce. V druhé polovině dvacátých let začal trofejní výkup zobáků těchto ptáků. I přes tisíce vyplacených odměn ročně neměl tento program větší vliv na populaci emuů. Podobný program zavedl Queensland, kde emuové rozšiřovali invazivní opuncii, jejímiž plody se živili. Ploty proti králíkům vybudované na začátku dvacátého století usměrňovaly hejna migrujících ptáků, po jejich obvodu tak byl problém nejpalčivější.\n\nV roce 1932 se hejno čítající až 20 000 jedinců objevilo ve farmářské oblasti v okolí sídel Campion a Walgoolan. Znepokojení farmáři požádali vládu o pomoc, které se jim dostalo v podobě několika vojáků 7. baterie Královského australského dělostřelectva pod vedením G. P. W. Mereditha, vybavenými dvěma lehkými kulomety Lewis, deseti tisíci náboji a jedním automobilem. Pro vojáky měla být tato operace cvičením střelby, pro vládu pak propagandou ve složité době.\n\nPrvní větší „bitvou“ se stalo přepadení zhruba tisícovky ptáků u napajedla za rozbřesku 4. listopadu 1932. Vojákům se podařilo zastřelit pouze asi tucet emuů, než se zbraň zasekla.\n\nO něco úspěšnější se stal 8. listopad, kdy bylo pobito zhruba 200 opeřených protivníků, ovšem za cenu 2 500 nábojů, tedy asi čtvrtiny celkových zásob.\n\nPo dobu dalších 30 dní se pohyboval počet obětí v řádu jednotek až desítek než byla jednotka 10. prosince stažena. Zastřeleno bylo podle vojáků 986 emuů a odhadem 2 500 jich mělo zemřít i s těmi, kteří podlehli zraněním později.\n\nPo utržené ostudě vláda několikrát odmítla další žádosti farmářů o ozbrojený zásah v následujících letech a rozhodla se raději soustředit prostředky na výkup trofejí, což se ukázalo jako daleko efektivnější, byť méně efektní řešení – v roce 1935 byly vyplaceny za šest měsíců odměny za 57 034 trofejí a mezi lety 1945 a 1960 bylo takto vyhubeno přes 284 704 emuů. V tomto ohledu válka proti emu hnědým nikdy neskončila a byli nadále hubeni jako škůdci.\n\n"}
{"id": "1503325", "url": "https://cs.wikipedia.org/wiki?curid=1503325", "title": "Pyramida na Elefantině", "text": "Pyramida na Elefantině\n\nPyramida na Elefantině patří spolu s pyramidami, jež se nacházejí v Edfu, Kule, Nakádě, Záwijit el-Mejjitínu, Síle a Sinki do skupiny sedmi velmi podobných malých stupňovitých pyramid, které jsou rozmístěny po celém Egyptě. Tato pyramida se nachází na ostrově Elefantina. Dochovaly se z ní jen rozvaliny.\n\nPyramida na Elefantině byla objevena roku 1907 a z počátku byla považována za pozůstatky městské zdi. Roku 1909 zde vedla výzkum francouzská expedice, jež rozvaliny pyramidy mylně označila za zbytky židovského chrámu. Jako pyramida byla identifikována až po výzkumu expedice německého archeologického ústavu vedené Günterem Dreyerem v letech 1978 až 1979.\n\nPyramida na Elefantině je datovaná do druhé poloviny 3. dynastie, přibližně mezi vládu Sechemcheta a Snofrua.\n\nPoblíž pyramidy nalezl francouzský archeolog Henri Louis Gauthier žulový kužel o výšce 160 centimetrů, na kterém se nacházel nápis se jménem posledního panovníka 3. dynastie Huneje. Günter Dreyer, Werner Kaiser a Rainer Stadelmann předpokládají, že tento kužel byl původně umístěn na vnější straně pyramidy, a proto pyramidu datují do období Hunejovy vlády. Andrzej Ćwiek poukazuje na to, že text na kuželu odkazuje na palác na Elefantině a ne na pyramidu. Tvrdí, že kužel nejprve patřil k paláci na Elefantině a na stavbu pyramidy byl využit až později.\n\nNázory na funkci malých stupňovitých pyramid se různí. Jean-Philippe Lauer je označil za kenotafy královen z provincií, kde se narodily. Vito Maragioglio a Celeste Rinaldi se domnívali, že označovaly posvátná místa spjatá s mýtem o Horovi a Sutechovi. Nabil Svelim je považuje za památníky slunečního kultu. Podle Güntera Dreyera a Wernera Kaisera se jedná o památníky postavené poblíž provinčních center, které měly připomínat královu autoritu a přítomnost v místech vzdálených od hlavního města. Tuto teorii však zpochybnil Iorwerth Eiddon Stephen Edwards, který poukázal na pyramidu v Síle, jež stála přímo na dohled pyramidy v Médúmu a tak blízko hlavního města, že zde bylo zbytečné královu autoritu připomínat. Dieter Arnold se domníval, že pyramidy zhmotňovaly myšlenku počátečního pahorku.\n\nPyramida byla vystavěna z kusů žuly pospojovaných hlinitou maltou na upravené skalní plošině. Měla původně tři stupně a dosahovala výšky 20 až 25 metrů. Dnes je vysoká pouze 5,10 metrů. Základna pyramidy má velikost 23,70 metrů na 18,46 metru. Žádné chodby ani komory se v pyramidě zřejmě nenacházely. Západní strana je o 17° vychýlena k severozápadu, a je tak rovnoběžná s osou západního ramene Nilu, který obtéká ostrov. Sklon stěny pyramidy byl přibližně 82°30’ a 77°.\n"}
{"id": "1503330", "url": "https://cs.wikipedia.org/wiki?curid=1503330", "title": "Hamid Svrzo", "text": "Hamid Svrzo\n\nHamid Svrzo (1886/1887 Sarajevo, Bosna a Hercegovina – 18. června 1925 Sarajevo, Království Srbů, Chorvatů a Slovinců) byl bosenskohercegovský politik bosňáckého původu.\n\nPocházel z bohaté obchodnické rodiny v Sarajevu. V rodném městě Hamid dokončil Vyšší gymnázium (maturoval 1909). Ve studiu pokračoval na právnické fakultě Univerzity ve Vídni. Již v této době měl blízko k srbské nacionální myšlence, kterou přijal za svou. Aktivně působil ve spolcích \"Gajret\" a \"Prosvjeta\".\n\nNa začátku první světové války byl jako protivládní aktivista zadržen a internován v pevnosti v uherském Aradu. Kvůli chabému zdraví a po intervenci rodiny byl přemístěn do internace v Bihaći a nato v Cazinu. V létě 1915 unikl dalšímu vězení, když se dobrovolně přihlásil do armády, ale do bojů se nezapojil. Roku 1917 byl vojenské služby zproštěn a do konce války žil v ústraní.\n\nNa podzim 1918 podpořil vznik Státu Slovinců, Chorvatů a Srbů a následně Království Srbů, Chorvatů a Slovinců. Sám byl v říjnu kooptován do Národní rady pro Bosnu a Hercegovinu. Byl jedním ze tří radních, kteří začátkem listopadu přivítali srbskou armádu na východních hranicích Bosny. Patřil mezi horlivé podporovatele sjednocení jihoslovanských zemí Rakouska-Uherska se Srbskem. Byl členem delegace, která v Bělehradě vyjednávala o vzniku nového jihoslovanského státu. Od 1. března 1919 do voleb do Ústavodárného shromáždění roku 1920 zasedal v Prozatímním národním zastupitelstvu (\"Privremeno narodno predstavništvo Kraljevstva Srba, Hrvata i Slovenaca\"), dočasném jihoslovanském parlamentu. Nato odešel do Vídně, kde dokončil vysokoškolská studia a získal doktorát. V této době byl exponentem Jugoslávské demokratické strany.\n\nRoku 1925 zemřel na tuberkulozu.\n"}
{"id": "1503331", "url": "https://cs.wikipedia.org/wiki?curid=1503331", "title": "Ja-li čou", "text": "Ja-li čou\n\nJa-li čou (, nebo ) je jeden z ostrovů v Hongkongu, zvláštní správní oblasti Čínské lidové republiky. Má rozlohu 1,3 čtverečního kilometru a žije na něm přes 86 tisíc obyvatel, což z něj dělá s hustotou kolem 67 tisíc osob na kilometr čtvereční jeden z nejhustěji obydlených ostrovů světa.\n\nAž do První opiové války zde byla jen malá rybářská vesnice. Na základě nerovné smlouvy z roku 1842 známé jako Nankingská smlouva získalo ostrov společně s ostrovem Hongkong britské impérium a ostrov se následně poklidně rozvíjel jako součást zdejších britských držav. V roce 1980 zde společnost Hongkong Electric vybudovala elektrárnu poskytující energii celému Hongkongu. První most spojující ostrov s ostrovem Hongkong byl ale postaven až v roce 1980 a až poté začíná rychlý nárůst počtu obyvatel.\n"}
{"id": "1503337", "url": "https://cs.wikipedia.org/wiki?curid=1503337", "title": "Ticha Penicheirová", "text": "Ticha Penicheirová\n\nPatrícia Nunes \"Ticha\" Penicheirová (* 18. září 1974 Figueira da Foz) je bývalá portugalská basketbalistka. Hrála americkou WNBA za Sacramento Monarchs (1998–2009), Los Angeles Sparks (2010–2011) a Chicago Sky (2012). V roce 2005 se Sacramentem tuto soutěž vyhrála. Čtyřikrát byla vybrána do utkání hvězd (1999, 2000, 2001, 2002) a sedmkrát se stala nejlepší nahrávačkou ligy (1998–2003, 2010). V roce 2011 pak byla jmenována mezi patnáct nejlepších hráček WNBA všech dob, jako jedna ze dvou Neameričanek. Se Spartakem Moskva v roce 2007 vyhrála Euroligu, rok předtím EuroCup. V roce 2011 hrála i českou ligu za USK Praha, s nímž si také připsala titul.\n"}
{"id": "1503338", "url": "https://cs.wikipedia.org/wiki?curid=1503338", "title": "Balíček (Java)", "text": "Balíček (Java)\n\nBalíček () v programovacím jazyce Java slouží především k rozdělení tříd do jmenných prostorů. Zároveň slouží k seskupení více tříd do komprimovaných souborů typu JAR, což umožňuje stahování celých skupin tříd najednou.\n\nPříslušnost třídy k balíčku je obvykle uvedena na začátku souboru s jejím zdrojovým kódem pomocí klíčového slova . Například:\n\npřiřazuje patřičnou třídu do balíčku \"java.awt.event\".\n\nPříbuzné klíčové slovo umožňuje do třídy importovat třídy z jiného balíčku, například \n\nimportuje všechny třídy z balíčku codice_1 a \n\nimportuje z balíčku codice_1 pouze třídu codice_3.\n\n"}
{"id": "1503340", "url": "https://cs.wikipedia.org/wiki?curid=1503340", "title": "Na Františku", "text": "Na Františku\n\nNa Františku je název ulice a přilehlé lokality (čtvrti) na Starém Městě v Praze 1.\n\nNa Františku je též název čtvrti při Dvořákově nábřeží, které vymezuje její severní stranu. Na mapě z roku 1891 je na západní straně ohraničena židovským městem (Dušní ulice) a spojkou mezi někdejší Sanytrovou ulicí a Janským náměstím, na jižní straně přibližně ulicemi Bílkova – Kozí – Kozí plácek, Haštalská a na východní straně Eliščinou třídou.\n\nNázev ulice a lokality je odvozen od pozdně románského kostela sv. Františka z Assisi, v areálu Anežského kláštera. Počátky čtvrti Na Františku sahají do raného středověku. Již ve 12. století je zmiňována osada (možná vesnice) Újezd v místech kolem kostela svatého Haštala, založeného roku 1190. Území bylo jen řídce osídlené, ovšem v těchto místech procházela cesta, která spojovala brod u ostrova Štvanice s dalšími brody přes Vltavu na Malou Stranu a dále směrem na Pražský hrad.\n\nZásadním počinem pro vznik čtvrti bylo založení Anežského kláštera králem Václavem I. Ten roku 1233 z popudu své sestry Anežky založil na břehu Vltavy klášter chudých sester svaté Kláry. V klášteře byl postaven kostel sv. Františka jeden z prvních objektů kláštera a zřejmě první gotická stavba v Čechách.\n\nV sousedství kláštera byl záhy založen také klášter minoritů.\n\nMezi významné církevní objekty v téže lokalitě patřil také, dnes již neexistující, klášter cyriaků z roku roku 1256 s kostelem sv. Kříže Většího.\n\nPřibližně o 100 let později pak z iniciativy pana Bohuslava z Olbramovic vznikl špitál a kaple sv. Šimona a Judy. Ty nechal stavebně upravit a poté sám vysvětil pražský arcibiskup Arnošt z Pardubic. Význam špitálu i kaple se prudce zvýšil předáním objektu řádu milosrdných bratří králem Ferdinandem II. roku 1620. Ti zde v rámci barokní přestavby vybudovali svůj klášter a zásadně zvýšili kapacitu nemocnice, dnešní nemocnice Na Františku.\n\n\n"}
{"id": "1503342", "url": "https://cs.wikipedia.org/wiki?curid=1503342", "title": "Mangjŏngdägujŏk", "text": "Mangjŏngdägujŏk\n\nObvod Mangjŏngdägujŏk () je jeden z městských obvodů Pchjongjangu, hlavního města Severní Korey. Nachází se na západě města. Hraničí s následujícími obvody: na severu s Hjŏngdžesangujŏkem, na východě přes řeku Potchong s Potchongganggujŏkem a Pchjŏngčchŏngujŏkem, na jihu přes Tedong s Rangnanggujŏkem.\n\nMezi významné budovy v obvodě patří Pchjongjangský cirkus.\n\nZ hlediska korejského režimu je Mangjŏngdä významné jako údajné rodiště Kim Ir-sena.\n"}
{"id": "1503352", "url": "https://cs.wikipedia.org/wiki?curid=1503352", "title": "Mario Cipollini", "text": "Mario Cipollini\n\nMario Cipollini (* 22. března 1967 Lucca) je bývalý italský cyklista. Byl známý jako specialista na hromadné spurty, jeho slabinou byla jízda v kopcích. Měl přezdívky „Lví král“ a „Super Mario“, proslul také svým temperamentním vystupováním, extravagantními kostýmy a siláckými výroky. \n\nJako amatér na sebe upozornil vítězstvím na Regio-Tour 1987. Během své profesionální kariéry, která trvala od roku 1989 do roku 2008, vyhrál celkem 167 závodů. Na Giro d'Italia získal rekordních 42 etapových vítězství a v letech 1992, 1997 a 2002 získal slézový trikot pro vítěze bodovací soutěže. Má také dvanáct etapových prvenství z Tour de France a tři z Vuelty. V roce 2002 se stal mistrem světa v závodě s hromadným startem. Vyhrál také jednorázové závody Scheldeprijs 1991 a 1993, Gent–Wevelgem 1992, 1993 a 2002, E3 Harelbeke 1993, Trogeo Luis Puig 1995 a 1999, Milán - San Remo 2002 a mistrovství Itálie v silničním závodě jednotlivců 1996. V roce 2002 získal cenu Vélo d'Or pro nejlepšího světového silničáře roku.\n\nPo ukončení závodní kariéry začal podnikat, produkuje vlastní značku jízdních kol. Objevil se také v cameo roli ve filmové komedii \"Bagnomaria\", byl jedním z osmi nosičů olympijské vlajky při závěrečném ceremoniálu ZOH 2006 v Turíně.\n\nJeho starší bratr Cesare Cipollini byl čtvrtfinalistou stíhacího závodu družstev na olympiádě 1976.\n\n"}
{"id": "1503355", "url": "https://cs.wikipedia.org/wiki?curid=1503355", "title": "Americký vlkodlak v Paříži", "text": "Americký vlkodlak v Paříži\n\nAmerický vlkodlak v Paříži je hororová komedie z roku 1997 v režii Anthonyho Wallera a podle scénáře Tima Burnse, Toma Sterna, a Wallera. Navazuje na přecházející film \"Americký vlkodlak v Londýně\". Hlavní role ztvárnili Tom Everett Scott a Julie Delpy. Film byl natočen v mezinárodní koprodukci Nizozemska, Lucemburska, Francie a Spojených států amerických. Natáčeno bylo v Amsterdamu, Lucembursku a Paříži. \n\nAmeričan Andy McDermott se při návštěvě Paříže zaplete s vlkodlaky.\n\n"}
{"id": "1503358", "url": "https://cs.wikipedia.org/wiki?curid=1503358", "title": "Vereščaginovo pravidlo", "text": "Vereščaginovo pravidlo\n\nVereščaginovo pravidlo je způsob, kterým lze jednoduše vyčíslit hodnotu určitého integrálu součinu dvou funkcí. Pravidlo bylo popsáno ruským inženýrem Andrejem Konstantinovičem Vereščaginem v roce 1925.\n\nPravidlo říká, že pro získání numerické hodnoty určitého integrálu součinu dvou funkcí stačí vynásobit plochu opsanou určitým integrálem první funkce formula_1 a pořadnici těžiště obrazce funkce druhé (formula_2). Obě funkce musejí být hladce spojité a funkce formula_2 musí být navíc lineární. Definice je založena na Mohrově integrálu.\n\nformula_4\n\nVe vzorci označuje formula_1 a formula_2 dvě násobené funkce, formula_7 je plocha určitého integrálu funkce formula_1 na intervalu formula_9 a formula_10 je pořadnice funkce v těžišti plochy určitého integrálu funkce formula_2 na stejném intervalu.\n\nNejčastější aplikací Vereščaginova pravidla je výpočet průběhu ohybového momentu na staticky neurčité konstrukci pomocí silové metody (Maxwell-Mohrovy metody). Pro tento výpočet je vzorec upraven následovně:\n\nformula_12\n\nformula_13 označuje průběh momentu na základní staticky určité konstrukci, formula_14 je průběh virtuálního momentu (vždy lineární či konstantní) a formula_15 je integrační délka (obvykle délka prutu).\n\nSložitější obrazce lze skládat za použití principu superpozice.\n\n\n"}
{"id": "1503363", "url": "https://cs.wikipedia.org/wiki?curid=1503363", "title": "Miroslav Rykl", "text": "Miroslav Rykl\n\nMiroslav Rykl (* 22. září 1951, Most) je bývalý český hokejový obránce. Po skončení aktivní kariéry působí v Litvínově jako vedoucí mužstva.\n\nV československé lize hrál za CHZ Litvínov a Duklu Jihlava. S Duklou Jihlava získal v roce 1972 mistrovský titul. Nastoupil ve 382 ligových utkáních a dal 10 gólů. Reprezentoval Československo na mistrovství Evropy juniorů do 19 let v roce 1970, kde tým skončil na 2. místě. V nižší soutěži hrál i za VTŽ Chomutov. \n\n\n"}
{"id": "1503365", "url": "https://cs.wikipedia.org/wiki?curid=1503365", "title": "Pterorhynchus", "text": "Pterorhynchus\n\nPterorhynchus byl rodem nevelkého ptekoještěra žijícího v období střední jury v dnešní Číně a Mongolsku. Zatím byly nalezeny ostatky pouze jednoho jedince tohoto rodu. Název tohoto rodu pochází z řeckých slov pteron (křídlo) a rhynchos (čenich).\n\nRozpětí křídel činilo cca 85 centimetrů. Jediný nalezený exemplář má lebku dlouho 11,8 cm. Dvě třetiny hlavy pokrýval hřeben.\n\n"}
{"id": "1503369", "url": "https://cs.wikipedia.org/wiki?curid=1503369", "title": "Ivalojoki", "text": "Ivalojoki\n\nIvalojoki (v inarijské sámštině \"Avveeljuuhâ\" a v severní sámštině \"Avvijohka\") je řeka v severním Finsku. Měří 180 km a je desátou nejdelší finskou řekou, její povodí má rozlohu 3884 km² a na svém toku překonává převýšení 181 m. Pramení pod horou Peltotunturi na území správní oblasti Enontekiö, teče východním směrem a nedaleko městečka Ivalo se vlévá do třetího největšího finského jezera Inari. \n\nNa horním toku řeky se nachází národní park Lemmenjoki. Nejvýznamnějším přítokem je Sotajoki. V období tání ledu se v povodí Ivalojoki objevují časté povodně.\n\nŘeka je lemována smrkovými a březovými lesy s bohatstvím hub, její peřeje mají obtížnost WWII a jsou v létě vyhledávány kanoisty a raftaři, v zimě se po zamrzlé hladině jezdí na sněžných skútrech. Rybáři zde loví štiky, pstruhy a lipany. Technickou pozoruhodností je most ve vesnici Kultala.\n\nIvalojoki je zlatonosnou řekou. V sedmdesátých letech 19. století, kdy Laponsko ještě patřilo carskému Rusku, v oblasti vypukla zlatá horečka. K dalšímu, i když ne tak rozsáhlému přílivu prospektorů došlo po roce 1934 a trval až do padesátých let 20. století. \n\n"}
{"id": "1503370", "url": "https://cs.wikipedia.org/wiki?curid=1503370", "title": "Cicli Sannino", "text": "Cicli Sannino\n\nCicli Sannino byla italská značka kol, založena Maurem Sanninem a jeho třemi společníky, pány Sannicandrem, Cavallitem a Brusaschettem, v roce 1978.\n\nMauro Sannino se vyučil stavbě cyklistických rámů u svého dědy, kde byl 10 let v učení. V roce 1978 založil společnost pod názvem Cicli SANNINO. Od roku 1981 společnost dodávala kola pro polský národní tým a tým bývalého SSSR, vč. mužského a ženského olympijského juniorského týmu. \n\nV roce 1982 se společnost Cicli SANNINO přestěhovala na svou současnou adresu na ulici via Montemagno, v Turíně, zhruba 300 metrů od velodromu Fausta Coppiho. Produkce kol byla malosériová. V polovině 80 let vyráběla asi 1500 rámů ročně. Mimo Itálie, byla kola prodávána také v Německu a Belgii. \n\nPrvní modely byly ve stejné geometrii, jako měli i ostatní výrobci kol, např. Bianchi, Colnago, Wilier na svých ocelových rámech. V roce 1984 došlo k vývoji nových typů rámů s jiným sklonem trubek, především u modelů, které byly určeny pro silniční kritéria a časovky. Tuto strmější geometrii si nechal Mauro Sannino registrovat ochrannou známkou. Model kola Offhand, který byl kolem pro závodníky, se sklonem 75° sedlové trubky a 77° hlavové trubky. Podobný sklon měl jen závodní Columbus SL.\n\nV roce 1985 začala společnost s výrobou MTB kol. V tomto období došlo k zahájení exportu kol do USA a Japonska.\n\nDo roku 1987 společnost spolupracovala s výrobce komponent, italskou firmou Giovanni Galli and Co., která dodávala díly také pro značku Olmo. Vzhledově byly komponenty podobné italské značce Campagnolo, ale komponenty Galli byly v široké škále eloxovaných barev, např. černá, červená, modrá, zlatá, zelená. Na výrobě některých komponent spolupracoval s francouzskými značkami Mailliard a Stronglight.\n\nV roce 1990–1992 společnost sponzorovala švýcarský profesionální tým Itas-Raider-Galli. Od roku 1994 byla firma technickým sponzorem Stefanie Belmondové. Společnost také organizuje lokální závody typu Granfondo. Mimo závodních silničních a horských kol, vyrábí také kola pro triatlon a treking.\n\nMauro Sannino vyrábí ocelové, karbonové rámy také pro společnost iko Sportartikel Handels GmbH, která vyrábí jízdní kola značky Corratec.\n\n\n"}
{"id": "1503371", "url": "https://cs.wikipedia.org/wiki?curid=1503371", "title": "Blue Moon", "text": "Blue Moon\n\nBlue Moon:\n\n"}
{"id": "1503379", "url": "https://cs.wikipedia.org/wiki?curid=1503379", "title": "French Open 2019 – dvouhra juniorů", "text": "French Open 2019 – dvouhra juniorů\n\nDvouhra juniorů na French Open 2019 probíhala v první polovině června 2019. Do singlové soutěže pařížského grandslamu hraného na antuce Stade Roland-Garros nastoupilo šedesát čtyři hráčů. Obhájcem titulu byl 17letý Tchajwanec Tseng Chun-hsin, který se rozhodl do turnaje nezasáhnout.\n\nPremiérový grandslamový titul vybojoval 16letý, sedmý nasazený Dán Holger Vitus Nødskov Rune, jenž ve finále přehrál Američana téhož věku Tobyho Alexe Kodata po třísetovém průběhu 6–3, 6–7 a 6–0. Do juniorského žebříčku ITF si připsal 375 bodů, poražený finalista pak 270 bodů. \n\n"}
{"id": "1503381", "url": "https://cs.wikipedia.org/wiki?curid=1503381", "title": "French Open 2019 – dvouhra juniorek", "text": "French Open 2019 – dvouhra juniorek\n\nDvouhra juniorek na French Open 2019 probíhala v první polovině června 2019. Do singlové soutěže pařížského grandslamu hraného na antuce Stade Roland-Garros nastoupilo šedesát čtyři hráček. Obhájkyní titulu byla 15letá Američanka Cori Gauffová, která do turnaje nezasáhla.\n\nPremiérový grandslamový titul vybojovala 16letá nejvýše nasazená Kanaďanka Leylah Annie Fernandezová, jež ve finále přehrála 18letou americkou turnajovou osmičku Emmo Navarrovou po dvousetovém průběhu 6–3 a 6–2. Stala se prvním kanadským tenistou, který vyhrál juniorku Roland-Garros. Navázala na Félixe Augera-Aliassimeho, posledního předchozího kanadského šampiona juniorského grandslamu (na US Open 2016). Jako poražená finalistka již skonšila na lednové juniorce Australian Open 2019. Do juniorského žebříčku ITF si připsala 375 bodů, poražená finalistka pak 270 bodů. \n\n"}
{"id": "1503382", "url": "https://cs.wikipedia.org/wiki?curid=1503382", "title": "With a Smile and a Song", "text": "With a Smile and a Song\n\nWith a Smile and a Song je populární píseň z roku 1937.\n\nAutorem hudby byl americký filmový skladatel Frank Churchill a text napsal Larry Morey.\n\nPoprvé ji nazpívala roku americká herečka a zpěvačka Adriana Caselotti a to do animovaného filmu \"Sněhurka a sedm trpaslíků\".\n\nRoku 1937 ji pro Bluebird Records nahrál Shep Fields a to ve spolupráci s jazzovým akordeonistou Johny Serrymem Sr..\n\nRoku 1964 ji nahrála také Doris Day a to na stejnojmenné album \"With a Smile and a Song\".\nČást této verze také zazněla roku 2007 ve filmu Shrek Třetí.\n\nRoku 1965 nazpívali Helena Vondráčková a Waldemar Matuška českou verzi s názvem \"Jen se s písničkou smát\". Autorem českého textu byl Ivo Fischer.\n\n"}
{"id": "1503393", "url": "https://cs.wikipedia.org/wiki?curid=1503393", "title": "Kareličy", "text": "Kareličy\n\nKareličy (, – \"Koreliči\") je sídlo městského typu v Hrodenské oblasti v Bělorusku. K roku 2015 v něm žilo přes šest tisíc obyvatel a bylo správním střediskem Karelického rajónu.\n\nKareličy leží ve východní části Hrodenské oblasti přibližně 185 kilometrů východně od Hrodna. Prochází přes ně silnice z Navahrudaku do Stoubců.\n\nPřed druhou světovou válkou zde byla silná židovská komunita: K roku 1987 zde bylo počítáno 1840 Židů a k roku 1931 1300 Židů.\n\n"}
{"id": "1503410", "url": "https://cs.wikipedia.org/wiki?curid=1503410", "title": "Pieta z dominikánského kláštera v Chebu", "text": "Pieta z dominikánského kláštera v Chebu\n\nPieta z dominikánského kláštera v Chebu (kolem r. 1350) je jednou z nejvýznamnějších gotických soch dochovaných v Čechách. Je součástí sbírek Galerie výtvarného umění v Chebu, inv. č. P 273.\nSousoší sestává ze dvou samostatných, plně plastických soch z olšového dřeva v nadživotní velikosti. Celkové rozměry 161 x 96 x 60 cm.\n\nSochy jsou ze zadní strany hluboce vydlabány. Při restaurování, které provedl roku 1972 Mojmír Hamsík, byla odstraněna nepůvodní polychromie i četné doplňky zkreslující celkový vzhled a stabilita soch byla zajištěna čepy. Obličej Panny Marie, v minulosti odříznutý a nahrazený novějším, byl rovněž sejmut. Sochu poprvé uvedl do literatury Josef Opitz, který zjistil její souvislost s německým sochařstvím.\n\nNámět Panny Marie s mrtvým Kristovým tělem se osamostatnil ve 13. století ze scény Oplakávání Krista. Kolem roku 1300 se začal objevovat v sochařství. Chebská Pieta reprezentuje nejstarší ikonografický typ, označovaný jako \"mystická\" nebo \"heroická Pieta\". Formálně se řadí k východní skupině \"vertikálních piet\", které předcházely \"horizontální\" a \"diagonální\" typ vrcholné a pozdní gotiky. Podobné Piety se zachovaly ve středním Německu, Bavorsku, Slezsku a Dolní Lužici. Úzký vztah ji váže zejména k \"Pietě z Scheuerfeldu\" (Museum Veste Coburg), která je považována za výchozí typ, \"Pietě z Erfurtu\" a Pietě ze slezské Lubuše. \n\nVeškeré příbuzné piety s vyznačují monumentálními rozměry (výška 161 až 185 cm) i dalšími společnými formálními i kompozičními znaky, drastickým pojetím námětu a často podobným materiálem (většinou topolové dřevo). Kristova hlava, bezvládně pokleslá a s otevřenými ústy, vyjadřuje přesvědčivě hrůzu smrti. Pieta z Coburgu (Scheuerfeldu) má přirozené, logické a správně odpozorované řasení drapérie, kdežto příbuzné německé Piety se vyznačují stylizací převzatého vzoru, zejména směrem k expresivní nadsázce. Podobně je to s ostře řezanými trubicovými záhyby ve spodní polovině sousoší a graficky tvrdým pojetím vlasů, rysů tváře i ostatních vyhroceně stylizovaných tělesných tvarů a drapérií. Chebská Pieta se odlišuje od Erfurtské absencí horizontálního lemu drapérie a místo lineární strohosti záhybů má šat Marie měkké širší a přes sebe zavíjené trubicovité záhyby, jaké se v sochařství uplatnily po polovině 14. století.\n\nPřepjaté zdůraznění Kristových ran, masivní trnová koruna nebo expresivní střídání konkávních a konvexních tvarů spojuje heroické Piety s tzv. bolestnými Krucifixy z konce 13. a počátku 14. století. Oba typy soch měly probudit účast věřících s Kristovým utrpením. Chebský kronikář zaznamenal případ, kdy kázání mnicha před sochou podobného typu rozvášnilo dav, který přímo z kostela vyrazil k pogromu na Židy. Z chebského typu vychází i některé mladší Piety z druhé poloviny 14. století, produkované souběžně s novým typem parléřovské horizontální Piety. Heroická \"Pieta z Jihlavy\" s proporčně menší postavou Krista patří k typu \"Piety corpusculum\", vychází z jiného vzoru a blíží se spíše k některým sochám z oblasti severní Itálie.\n\nHeroické vertikální piety souvisejí s typem zbožnosti zaměřeným na Krista, pašije a eucharistii, jaký se pěstoval zejména v ženských cisterciáckých klášterech. Pašijová a eucharistická tématika se objevuje i v dominikánských textech. Chebští dominikáni patřili k saské řádové provincii, kde byly piety produkovány. Původ v prostředí dominikánského řádu, který podporoval kult Božího těla, má i tzv. Přemyslovský krucifix z dominikánského kostela Povýšení svatého Kříže v Jihlavě.\n\n\n"}
{"id": "1503411", "url": "https://cs.wikipedia.org/wiki?curid=1503411", "title": "Johann Georg de Hamilton", "text": "Johann Georg de Hamilton\n\nJohann Georg de Hamilton (1672 Mnichov – 3. ledna 1737 Vídeň), známý též jako Jan Jiří Hamilton a ve zkomolenině psaný i jako Hamilthon, Hamelton či Haimeldon, byl malíř obrazů s loveckými náměty, které se vyznačovaly přesným zobrazením psů a koní.\n\nJohann Georg de Hamilton pocházel ze skotské šlechtické rodiny, jejíž členové byli většinou umělecky nadaní. Jeho otcem byl dvorní malíř Frans de Hamilton (?–1690/95) a matkou Marie Klára (?–1682), která pocházela z Mnichova. V Mnichově se narodil i Johann Georg de Hamilton, což dokládá zápis o jeho sňatku ve vídeňské matrice. Většina starších zdrojů uvádí jako místo rodiště Brusel. Jeho starší bratr Filip Ferdinand de Hamilton (1664–1750) se později stal známým malířem ptačích výjevů, zatímco mladší Karl Wilhelm de Hamilton, označovaný za malíře „bodláčí\", se stal dvorním malířem saského kurfiřta. \nO malířském školení Johanna Georga de Hamilton toho mnoho nevíme. Snad se v duchu rodinné zvyklosti vyškolil ve vlámské tradici a specializoval se na malbu zvířat a loveckých zátiší. Krátce pobýval u dvora braniborského kurfiřta, kde působil spíše jako sloužící než jako kurfiřtův malíř. V dalších letech Johann Georg cestoval jako „kabinetní malíř\" mezi Mnichovem, Vídní, Berlínem, Augsburgem a dále pracoval i v Hannoveru, Karlsruhe a Kodani. Maloval zde především lovecká zátiší a obrazy s rostlinami a drobnými zvířaty. \n\nJako osmnáctiletý přijel do Vídně (1690) a ještě téhož roku se zde oženil s Eleonorou Kateřinou Märzinovou. V roce 1696 se jim ve Vídni narodil nejstarší syn Anton Ignaz (1696–1770), otcův pomocník a později i samostatný malíř, který pracoval ve službách sasko-výmarského kurfiřta a později maloval i pro saského kurfiřta Augusta III. Polského (1696–1763). O dva roky později (1698) však Johannu Georgovi předčasně zemřela dcera Anna Klára a o jedenáct let později i syn Johann Josef (1709). \n\nHned poté, co se stal členem vídeňské akademie, se rodina přestěhovala do Čech, kde Johann Georg střídavě působil na zámcích Hluboká, Ohrada a Třeboň, a to až do roku 1718. V Třeboni mu byl přidělen dům č. 113 a připsán roční plat 1200 zlatých. \nOd roku 1718 až do konce života přednostně pracoval pro císaře Karla VI. (1685–1740), pro kterého jako dvorní malíř pracoval i Filip Ferdinand de Hamilton (jmenován 1715), starší bratr Johanna Georga de Hamilton. Johann Georg se stal císařským dvorním malířem v roce 1718. Ve spolupráci s bratrem Filipem Ferdinandem Johann Georg de Hamilton maloval pro císaře portréty koní chovaných v hřebčincích v Halbturnu, Lipici a v Kladrubech. Čtyřiadvacet z těchto obrazů bylo použito k výzdobě vídeňského Schönbrunnu.\nV roce 1720 Johannu Georgu de Hamilton ve Vídni zemřela manželka Eleonora Kateřina. Z tohoto manželství zůstaly 4 děti. Snad i proto Johann Georg uzavřel druhé manželství, a to s Marií Kateřinou Widenbauerinovou. Z druhého manželství vzešlo 6 dětí, ale do otcovy smrti (1637) žil již jen syn Andreas. V prosinci 1736 byl již Johann Georg de Hamilton těžce nemocný a 3. ledna 1737 ve Vídni zemřel.\n\nAristokratická záliba v lovu, v 17. a 18. století chápaná jako forma společenské reprezentace, potřebovala umělce znalé zásad lovu a schopné zobrazit nejen účastníky lovu, ale dosáhnout i věrného zobrazení zvířat, koní, psů a lovné zvěře. A tuto schopnost měl Johann Georg de Hamilton. Jeho služby využívala nejen vídeňská světská i církev aristokracie, počínaje císařskou rodinou, přes Liechtensteiny, Serény, Althany a Schwarzenberky, až po Auersperky, Lobkowicze nebo Salmy. Antonín Florian, kníže z Lichtensteinu (1656–1721), vychovatel a později i hofmistr císaře Karla VI., byl oním šlechticem, který způsobil, že se císař stal milovníkem parforsních honů a nadšeným lovcem. V letech 1700 až 1704 Johann Georg de Hamilton namaloval pro Lichtensteiny šest obrazů koní v životní velikosti, které pocházeli z lednického hřebčína. Jednalo se o naprosto přesné portréty konkrétních koní, včetně srsti. Zcela výjimečný obraz pocházející z této doby je však \"Císařská jezdecká škola\" (dnes knížecí sbírky Vaduz-Vídeň), jež vedle zobrazených koní je i skupinovým portrétem osobností té doby. Později Johann Georg namaloval dalších šest portrétů koní určených pro zámek Valtice. Přitom charakter některých obrazů z pozdější doby nevylučuje ani malířskou účast Filipa Ferdinanda de Hamilton.\n\nV roce 1703 vytvořil Johann Georg de Hamilton jezdecký portrét Františka Josefa, hraběte Serényiho (1668–1705), čímž prokázal, že dovede malovat nejen portréty koní, ale i lidí. Obraz nazvaný \"Před štvanicí\" zobrazuje císařského komořího a podmaršála Františka Josefa, oblíbence Evžena Savojského (1663–1736), s nímž se zúčastnil tažení proti Turkům, během kterého však v Itálii utonul. Na obraze \"Před štvanicí\" je jednou ze dvou dalších postav pravděpodobně Michael Johann III., hrabě z Althanu (1679–1722), nejvyšší štolba císaře Karla VI., pro kterého Johann Georg namaloval desítku portrétů koní z císařských stájí. Soubor se stal součástí hypologického muzea ve Slatiňanech.\nPrvní obraz od Johanna Georga de Hamilton nazvaný \"Císař Josef I. s mouřenínem Eveilem\" zakoupil do schwarzenberských sbírek kníže Ferdinand Vilém ze Schwarzenbergu (1652–1703), otec knížete Adama Františka ze Schwarzenbergu. Byl to portrét císaře, který jmenoval Adama Františka do funkce nejvyššího podkoního, pod kterého spadala povinnost pečovat o hřebčíny, konírny a stáje i vše, co souviselo s dopravou. \nNový císař Karel VI. jmenoval Adama Františka ze Schwarzenbergu (1680–1732) nejvyšším dvorním maršálkem a v roce 1723 znovu i nejvyšším štolbou. V roce 1705 kníže Adam František objednal u Johanna Georga de Hamilton portréty vybraných hřebců z vídeňských schwarzenberských stájí. Malíř pak po dalších dvanáct let maloval převážně pro knížete Adama Františka a to nejen velká plátna, ale i drobné obrazy koní a psů, ale i lovecká zátiší. \nV únoru 1706 dal malíři pokyn, aby odjel na zámek Hluboká, kde měl v blízkém loveckém zámku Ohrada vyzdobit rozměrnými obrazy velký zámecký sál. Johann Georg de Hamilton většinu těchto rozměrných obrazů namaloval v Erbovním sále třeboňského zámku a některé z nich pak kníže nechal vystavit v Kulečníkovém sále na Hluboké. Při malbě těchto obrazů mu předlohou byla ulovená zvěř někdy dovezená i z ciziny. \n\nTyto možnosti malíř v plné míře využil při výzdobě zámeckých prostor v právě postaveném loveckém zámku Ohrada (1713). Velký sál zámku měla zdobit nástropní freska \"Kratochvíle olympských bohů\" (autorem Johann Georg Werle) a stěny sálu deset velkoplošných obrazů s dramatickými loveckými motivy. Jednalo se především o obraty \"Štvanice na medvěda\" a \"Štvanice na bílého býka\" o rozměrech 5,07 × 3,25 metru a dalších osm obrazů nazvaných \"Štvanice na divočáka\", \"Štvanice na vlky\", \"Štvanice na leopardy\", \"Štvanice na rysy\", \"Štvanice na daňky\", \"Štvanice na jeleny\", \"Štvanice na srnce\" a \"Štvanice na lišky\" o rozměrech 3,25 × 2,4 metru. Obrazy byly vystavené na zámku Ohrada až do roku 1938, aby před nacisty byly přepraveny do Kanady, odkud byly v roce 1950 převezeny na zámek Murau v Rakousku, kde jsou jako zápůjčka vystaveny v loveckém muzeu v zámku Stainz u Štýrského Hradce. Na zámku Ohrada zůstaly jen původní rámy, zatímco v nich jsou umístěny kopie původních obrazů nacházejících se v Rakousku.\nV roce 1717/18 Johann Georg de Hamilton přešel do služeb císaře Karla VI., u něhož byl zaměstnán jako dvorní malíř i starší bratr Filip Ferdinand de Hamilton. Ve spolupráci s bratrem Johann Georg v císařských službách maloval koně, ale i lovecká zátiší. Většina obrazů byla umístěna na zámku Schönbrunn v sále dnes zvaném „Hamiltonův sál“. Johann Georg zřejmě pro císaře vyzdobil i lovecký zámek Halbturn. Nepřekvapí proto, že celoživotní malířská tvorba Johanna Georga de Hamilton zahrnovala, vedle řady kreseb, na 131 obrazů, z nichž 58 získali Schwarzenbergové. Na dvou z nich je zobrazen i kníže František Adam ze Schwarzenbergu, malířův mecenáš.\n\nNa počátku 18. století patřil Johann Georg de Hamilton mezi vyhledávané malíře obrazů s loveckými náměty. Nepřekvapí proto, že úspěšně působil na aristokratických dvorech středoevropské šlechty, včetně císařského dvora. Barokní záliba v portrétech koní vycházela ze skutečnosti, že v té době chov koní ve stájích a hřebčínech tehdejší aristokracie dosahoval svého vrcholu. Přes svou vytříbenou techniku malby, kterou převyšoval většinu svých současníků, malba Johanna Georga de Hamilton upadla téměř v zapomnění. Teprve ve 30. letech 20. století bylo provedeno několik pokusů o připomenutí malířovy tvorby, kterým předcházela souborná výstava malířových děl ze schwarzenberských sbírek (Vídeň, 1888). Teprve v 2. desetiletí 21. století vznikl ucelený soupis a charakteristiku díla Johanna Georga de Hamilton. \n\n\n"}
{"id": "1503427", "url": "https://cs.wikipedia.org/wiki?curid=1503427", "title": "Carolina Eycková", "text": "Carolina Eycková\n\nCarolina Eycková (\"Eyck\", , * 26. prosince 1987) je lužickosrbská hráčka na těremin, který také popularizuje a napsala pro něj učebnici.\n\nNarodila se v Braniborsku a od pěti let hrála na klavír, o rok později začala hrát na housle. Poté začala v sedmi letech letech studium hry na těremin u Lidije Kavinové, ruské virtuózky na těremin a vnučky bratrance jeho vynálezce Lva Sergejeviče Těrmena. Jako těreminová sólistka navštívila řadu festivalů.\n\nV roce 2019 vystoupila v Praze na festivalu Pražské jaro, kde hrála mimo jiné skladbu Bohuslava Martinů \"Fantazie pro těremin, hoboj, smyčcové kvarteto a klavír\" a také premiérovou skladbu pro stejnou sestavu, kterou pro Pražské jaro složil Jakub Rataj.\n"}
{"id": "1503434", "url": "https://cs.wikipedia.org/wiki?curid=1503434", "title": "Moneta Czech Open 2019", "text": "Moneta Czech Open 2019\n\nMoneta Czech Open 2019 byl tenisový turnaj pořádaný jako součást mužského okruhu ATP Challenger Tour, který se odehrával na antukových dvorcích tenisového areálu TK Agrofert Prostějov. Konal se od 3. do 8. června 2019 v Prostějově jako dvacátý šestý ročník turnaje. V sezńě 2019 představoval největší tenisový turnaj mužů na českém území.\n\nPrize money turnaje činily 92 040 eur. V rámci nových kategorií okruhu se řadil do Category 100. Počet singlistů byl navýšen z třiceti dvou na čtyřicet osm hráčů, což znamenalo zdvojnásobení nasazených na šestnáct. Nejvýše nasazeným hráčem ve dvouhře se stal šedesátý třetí tenista světa Casper Ruud z Norska, který vypadl v semifinále.\n\nJedenáctý singlový titul na okruhu ATP Challenger Tour vybojoval 33letý Španěl Pablo Andújar. Deblovou trofej si odvezl rakousko-slovenský pár Philipp Oswald a Filip Polášek, jehož členové získali třetí společné turnajové vítězství.\n\nNásledující hráči obdrželi divokou kartu do hlavní soutěže:\n\nNásledující hráči nastoupili do hlavní soutěže jako náhradníci:\n\nNásledující hráči nastoupili do hlavní soutěže na základě bodového hodnocení žebříčku ITF:\n\nNásledující hráči postoupili z kvalifikace::\n\nNásledující páry obdržely divokou kartu do čtyřhry:\n\nNásledující páry nastoupily na základě bodového hodnocení žebříčku ITF:\n\nNásledující pár nastoupil z pozice náhradníka:\n\n"}
{"id": "1503436", "url": "https://cs.wikipedia.org/wiki?curid=1503436", "title": "Abatos", "text": "Abatos\n\nAbatos je starořecký název říčního ostrova na Nilu v Egyptě, který se staroegyptsky nazýval Senmet a v moderní arabštině bývá nazýván Bidžeh (). Původně se jednalo o ostrov prvního nilského kataraktu poblíž Asuánu, ale od roku 1902 je ostrovem přehradní nádrže Nízké Asuánské přehrady. Podobně jako nedaleký Pilak sloužil i Abatos kultickým účelům – předpokládá se, že zde byl chrám zasvěcený Usirovi. Podle egyptské mytologie zde měl být jeden z jeho hrobů a jak naznačuje i starořecký název ostrova, vstup do zdejšího chrámu byl zapovězen všem kromě kněží.\n\n"}
{"id": "1503441", "url": "https://cs.wikipedia.org/wiki?curid=1503441", "title": "Mistrovství světa ve fotbale hráčů do 20 let 2019", "text": "Mistrovství světa ve fotbale hráčů do 20 let 2019\n\nMistrovství světa ve fotbale hráčů do 20 let 2019 se konalo od 23. května do 15. června 2019 v Polsku. Turnaj pořádaný pod patronací FIFA byl v pořadí 14. v historii. Obhájce titulu z Anglie se na závěrečný turnaj nekvalifikoval. Vítězem se stala reprezentace Ukrajiny, která ve finále porazila Jižní Koreu.\n\n\"Všechny časy zápasů jsou uvedeny v SELČ (UTC +2).\"\n\n\"Všechny časy zápasů jsou uvedeny v SELČ (UTC +2).\"\n\n\n"}
{"id": "1503446", "url": "https://cs.wikipedia.org/wiki?curid=1503446", "title": "Moneta Czech Open 2019 – mužská dvouhra", "text": "Moneta Czech Open 2019 – mužská dvouhra\n\nMužská dvouhra Monety Czech Open 2019 probíhala v první polovině června 2019. Do singlové soutěže prostějovského tenisového challengeru hraného na antuce poprvé nastoupilo čtyřicet osm hráčů. Obhájcem titulu byl španělský tenista Jaume Munar, který do turnaje nezasáhl. \n\nVítězem se stal třetí nasazený Španěl Pablo Andújar, jenž ve finále zdolal maďarskou turnajovou jedenáctku Attilu Balázse po dvousetovém průběhu 6–2 a 7–5. Třicetitříletý Andújar si tak v probíhající sezóně připsal, po dubnovém triumfu v Alicante, druhé vítězství na challengeru a celkově jedenáctý singlový titul na okruhu ATP Challenger Tour.\nVšichni nasazení hráči obdrželi volný los do druhého kola.\n"}
{"id": "1503448", "url": "https://cs.wikipedia.org/wiki?curid=1503448", "title": "Moneta Czech Open 2019 – mužská čtyřhra", "text": "Moneta Czech Open 2019 – mužská čtyřhra\n\nMužská čtyřhra Monety Czech Open 2019 probíhala v první polovině června 2019. Do deblové soutěže prostějovského tenisového challengeru hraného na antuce nastoupilo šestnáct dvojic. Obhájcem titulu byl ukrajinsko-slovenský pár Denys Molčanov a Igor Zelenay.\n\nVítězem se stal nenasazený rakousko-slovenský pár Philipp Oswald a Filip Polášek, který ve finále zdolal českou dvojici Jiří Lehečka a Jiří Veselý po dvousetovém průběhu 6–4 a 7–6. Oba šampioni si do žebříčku ATP připsali 100 bodů a získali třetí společnou trofej. Oswald vybojoval jubilení třicátý deblový titul na okruhu ATP Challenger Tour a pro Poláška to bylo třicáté druhé takové turnajové vítězství.\n\n"}
{"id": "1503456", "url": "https://cs.wikipedia.org/wiki?curid=1503456", "title": "Mistrovství Evropy ve fotbale hráčů do 19 let 2019", "text": "Mistrovství Evropy ve fotbale hráčů do 19 let 2019\n\nMistrovství Evropy ve fotbale hráčů do 19 let 2019 se bude konat od 14. do 27. července 2019 v arménském Jerevanu.\n\nStartovat mohou hráči, kteří jsou narozeni nejdříve 1. ledna 2000. Obhájcem titulu z ročníku 2018 je reprezentace Portugalska. Novinkou pro tento turnaj je možnost pěti střídání v jednom zápase.\n\n\"Všechny časy zápasů jsou uvedeny v SELČ (UTC +2).\"\n\n"}
{"id": "1503476", "url": "https://cs.wikipedia.org/wiki?curid=1503476", "title": "ARIS", "text": "ARIS\n\nArchitektura integrovaných informačních systémů (ARIS) je metodika modelování podnikových procesů a s tím souvisejících dalších podnikových součástí jako je organizační nebo datová struktura. Byla vyvinuta profesorem August-Wilhelmem Scheerem na Institutu pro Informační Systémy na Sárské univerzitě.\n\nNedefinuje přesný postup modelování. Metodika je postavena na pěti základních pohledech na podnik, které jsou dále rozděleny do tří úrovní popisu. Takové rozdělení na pohledy a úrovně jejich popisu pomáhá redukovat složitost vznikajícího modelu a umožňuje popis jednotlivých pohledů speciálními metodami, bez nutnosti zohledňování vztahů s jinými pohledy. Po následném definování vztahů mezi pohledy je vytvořen centrální pohled na procesy bez redundancí.\n\nARIS k popisu modelovaného podnikového procesu využívá pět pohledů z důvodu redukce složitosti jinak komplexního modelu. Každý jednotlivý pohled znázorňuje určitou oblast modelování. Spojením těchto pohledů vzniká strukturovaný náhled všech informací pro podnikové procesy. Soustava ARIS definována jednotlivými pohledy nepopisuje pouze procesy, ale i jiné informace pro chod procesů jako jsou organizační struktury, datové struktury, zdroje, související výrobky a služby atd. Soustava popisných pohledů se v rámci metodiky ARIS nazývá Dům ARIS.\nV každém z pěti popisných pohledů se rozlišující tři úrovně popisu ve vztahu k implementaci informačních technologií. Pro každou úroveň popisu metodika ARIS vybírá vhodné popisné metody.\nPři spojení jednotlivých úrovní popisu a popisných pohledů, vzniknou kombinace, které pokrývají problematiku podniku a jeho informačního systému.\nMetodika ARIS je úzce spojena se stejnojmennými softwarovými nástroji ARIS. Autor metodiky August-Wilhelm Scheer je rovněž zakladatel softwarové společnosti IDS Scheer, která tyto nástroje původně vyvíjela. V současnosti je sada ARIS nástrojů vyvíjena společností Software AG, jelikož v roce 2010 došlo k fúzi těchto dvou společností.Mezi nástroje patří ARIS Toolset a ARIS Easy Design, které obsahují všechny metody potřebné pro modelování procesního modelu organizace. V obou případech se jedná o komerční software. Společností je také nabízen modelovací nástroj ARIS Express, který je nabízen jako freeware. Zajímavá je také provázanost nástrojů na systém SAP, kdy si uživatel tohoto systému může v nástroji ARIS zobrazit proces, který s určitou funkcí informačního systému a lze zjistit v jaké části procesu se nacházím. Za nevýhodu se dá považovat fakt, že takovéto úzké propojení nástrojů ARIS neexistuje s žádným jiným informačním systémem. Používaná modelovací notace se liší v závislosti na typu diagramu, v obecném diagramu podnikového procesu je možné použít notaci BPMN nebo notaci samotného nástroje ARIS.\nMetodika ARIS definuje množství diagramů. Pro jednotlivé pohledy a jejich úrovně jsou definovány rozdílné diagramy. Popis některých diagramů:\nUrčen ke znázornění statické organizační struktury, zobrazující její organizační jednotky, pracovní místa a role.\nDiagram ve funkčním pohledu popisující procesy, podprocesy, činnosti, jejich vztahy a hierarchizaci. Hierarchizací je myšleno uspořádávání procesů dle jejich složitosti a jejich další větvení na podprocesy a činnosti. \nDalší diagram ve funkčním pohledu znázorňuje zobecněnou funkcionalitu podniku a jeho název napovídá o jeho tvaru do písmene Y. Diagram je rozdělen na levou a pravou větev. Do levé větve jsou umisťovány plánovací podnikově-ekonomické plánovací funkce. Do pravé větve patří technicky orientované funkce. Plánovací funkce jsou umisťovány do pomyslné horní části písmene Y, řízení a realizace do spodní části.\nPředtím než společnost začne modelovat své podnikové procesy, je vhodné nejdříve definovat cíle, které chce dosáhnout modelováním podnikových procesů. Diagram cílů zobrazuje jednotlivé cíle, kterých chce společnost dosáhnout. Cíle jsou stejně jako procesy ve Funkčním stromu hierarchicky seřazeny od cílů nejvyšší úrovně, které se dále dělí na dílčí cíle.\nJedná se o diagram patřící do procesního pohledu. Celým názvem Process Chain Diagram. Rozděluje proces do jednotlivých pohledů a definuje vztahy mezi nimi.\nDalší diagramy \n"}
{"id": "1503477", "url": "https://cs.wikipedia.org/wiki?curid=1503477", "title": "Bana", "text": "Bana\n\nBana je velká vesnice v Maďarsku v župě Komárom-Esztergom, spadající pod okres Komárom. Nachází se asi 2 km západně od Bábolny, asi 15 km jihozápadně od Komáromu a asi 16 km východně od Győru. V roce 2015 zde žilo 1 629 obyvatel. Dle údajů z roku 2011 tvoří 88,1 % obyvatelstva Maďaři, 6 % Romové, 0,2 % Němci a 0,2 % Rumuni.\n\nBlízko Bany prochází dálnice M1. Sousedními vesnicemi jsou Bőny a Nagyszentjános, sousedními městy Ács a Bábolna.\n"}
{"id": "1503479", "url": "https://cs.wikipedia.org/wiki?curid=1503479", "title": "Irina Meszynská", "text": "Irina Meszynská\n\nIrina Meszynská, provdaná Winklerová (* 24. března 1962 Berlín) je bývalá reprezentantka Německé demokratické republiky v hodu diskem. Byla členkou klubu Berliner TSC, na vrcholu kariéry měřila 176 cm a vážila 97 kg.\n\nVrcholovému sportu se věnovala od roku 1975, vyhrála mistrovství Evropy juniorů v atletice 1979 v Bydhošti. V roce 1982 se stala diskařskou mistryní NDR, obsadila osmé místo na mistrovství Evropy a vytvořila nejlepší výkon roku 71,40 m. V roce 1984 vyhrála v Praze soutěž Družba 84, když vytvořila nový světový rekord 73,36 m. Tento rekord byl o devět dní později překonán Zdeňkou Šilhavou, ještě v roce 2019 však byl šestým nejlepším hodem všech dob. Meszynská za tento výkon obdržela Vlastenecký záslužný řád. \n\nV roce 1986 obsadila čtvrté místo na mistrovství Evropy a v roce 1987 byla čtvrtá na Univerziádě, opakovaná zranění jí zabránila v dosažení lepších výsledků. V roce 1989 přešla z atletiky na judo, stala se mistryní NDR v těžké váze a na mistrovství Evropy v judu 1990 obsadila sedmé místo. Vystudovala práva na Humboldtově univerzitě, provozuje advokátní kancelář a je také sportovní funkcionářkou. \n\n"}
{"id": "1503520", "url": "https://cs.wikipedia.org/wiki?curid=1503520", "title": "Moranbonggujŏk", "text": "Moranbonggujŏk\n\nObvod Moranbonggujŏk () je jeden z městských obvodů Pchjongjangu, hlavního města Severní Korey. Na jihu hraničí s centrálním obvodem Čunggujŏkem, na východě s řekou Tedongem, na severu s obvody Sŏsŏnggujŏkem a Täsŏnggujŏkem a na západě s řekou Potchongem a s obvodem Potchongganggujŏkem. Vznikl v říjnu 1960.\n\nMezi významné budovy obvodu patří fotbalový Kim Ir-senův stadion, socha Čchŏllima, Vítězný oblouk a Pchjongjangská televizní věž.\n"}
{"id": "1503523", "url": "https://cs.wikipedia.org/wiki?curid=1503523", "title": "Moranbong", "text": "Moranbong\n\nMorabong může být:\n\n"}
{"id": "1503527", "url": "https://cs.wikipedia.org/wiki?curid=1503527", "title": "Pchu-tchuo", "text": "Pchu-tchuo\n\nPchu-tchuo může být:\n\n"}
{"id": "1503529", "url": "https://cs.wikipedia.org/wiki?curid=1503529", "title": "Pchu-tchuo (Šanghaj)", "text": "Pchu-tchuo (Šanghaj)\n\nMěstský obvod Pchu-tchuo () je jeden z městských obvodů v Šanghaji, jednom z největších měst Čínské lidové republiky. Má rozlohu přibližně 55 čtverečních kilometrů a k roku 2010 v něm žilo bezmála 1,3 miliónu lidí.\n\nSousedící městské obvody jsou Ťia-ting na západě, Pao-šan na severu, Ťing-an na východě a Čchang-ning na jihu.\n\nV Pchu-tchuu je historický kampus Východočínské pedagogické univerzity. \n"}
{"id": "1503531", "url": "https://cs.wikipedia.org/wiki?curid=1503531", "title": "Michal Stripačuk", "text": "Michal Stripačuk\n\nMichal Stripačuk (* 13. července 1934, Stradov) je bývalý český silniční motocyklový závodník. \n\nZávodil ve třídách do 50, 125, 250 i 350 cm³ na motocyklech Ravo, Jawa, ČZ a Ahra. V mistrovství republiky vyhrál 4 závody a na motocyklu Ravo se stal mistrem republiky ve třídě do 125 cm³ v roce 1969, když vyhrál 4 závody z pěti. Jeho největším úspěchem je páté místo při Velké ceně Československa 1970 ve třídě do 50 cm³, kdy startoval na motocyklu vypůjčeném od Holanďanů.\n\n\n"}
{"id": "1503534", "url": "https://cs.wikipedia.org/wiki?curid=1503534", "title": "Čaj Čchao", "text": "Čaj Čchao\n\nČaj Čchao (čínsky: 翟超, pchin-jinem: \"Zhai Chao\"; 14. prosince 1971 Peking) je bývalá čínská házenkářka. V Evropě hrála za kluby SV Berliner VG 49 (1999–2001), Randers HK (2001–2004) a Viborg HK (2004–2007, 2008–2009). S Viborgem dvakrát vyhrála Ligu mistrů (2006, 2009). V roce 2002 byla Mezinárodní házenkářskou federací vyhlášena světovou házenkářkou roku. Čínu reprezentovala na dvou olympijských hrách (1996, 2004).\n\n"}
{"id": "1503535", "url": "https://cs.wikipedia.org/wiki?curid=1503535", "title": "Chlorid jodný", "text": "Chlorid jodný\n\nChlorid jodný je interhalogen s chemickým vzorcem ICl, je to červenohnědá pevná látka, která taje blízko laboratorní teploty. ICl je silně polární a vystupuje jako zdroj iontu I.\n\nVzniká přímou reakcí z prvků:\n\nPři průchodu plynného chloru přes krystaly jodu pozorujeme hnědé páry ICl a získáváme taveninu ICl. Nadbytek chloru vede ke vzniku chloridu joditého, tato reakce je rovnovážná:\n\nZnáme dvě krystalové modifikace, modifikace α-ICl je stabilní a má podobu rubínově červených jehlic s teplotou tání 27,2 °C, ty jsou tvořeny lomenými řetězci molekul ICl.\n\nβ-ICl je metastabilní, získává se krystalizací ze silně podchlazených tavenin. Teplota tání této modifikace je 13,9 °C. Řetězce jsou v krystalech uspořádány jiným způsobem než v α modifikaci.\n\nICl je velmi reaktivní, i když méně než ClF. Reaguje s většinou kovů, včetně ušlechtilých, ale nereaguje s borem, uhlíkem, kadmiem, olovem, molybdenem a wolframem.\n\nJe rozpustný v HF a HCl, s vodou reaguje za vzniku HCl a HI:\n\nVyužití nachází v organické syntéze.cit1 Může vystupovat jako zdroj elektrofilního jódu při syntéze aromatických jodidů. Také dokáže štěpit vazbu C-Si.\n\nICl dokáže halogenovat dvojnou vazbu v alkenech:\n\nPokud jsou tyto reakce prováděny v přítomnosti azidu sodného, získáme RCH(I)-CH(N)R’.\n\nRoztok ICl v kyselině octové se označuje jako \"Wijsův roztok\" a využívá se ke stanovení jodového čísla.\n"}
{"id": "1503541", "url": "https://cs.wikipedia.org/wiki?curid=1503541", "title": "Čínsko-severokorejská státní hranice", "text": "Čínsko-severokorejská státní hranice\n\nČínsko-severokorejská státní hranice od sebe odděluje Čínskou lidovou republiku a Severní Koreu. Je dlouhá 1420 kilometrů a z naprosté většiny je tvořena tokem řek Amnokkangu (jihozápadní část hranice, bezmála 800 kilometrů) a Tumanu (severovýchodní část hranice, bezmála 500 kilometrů), které obě pramení v oblasti hraniční hory Pektusan v pohoří Čchang-paj.\n\nHistoricky nejdůležitějším hraničním přechodem je most Čínsko-korejského přátelství přes Amnokkang mezi městy Tan-tungem a Sinuidžu a dokončený v roce 1943.\n"}
{"id": "1503545", "url": "https://cs.wikipedia.org/wiki?curid=1503545", "title": "Sluneční a měsíční písmena", "text": "Sluneční a měsíční písmena\n\nV arabštině a maltštině jsou souhlásky rozdělené do dvou skupin – slunčení písmena (حروف شمسية‎ [hurúf šamsijja]) a měsíční písmena (حروف قمرية [hurúf qamarijja]), které určují zda dochází či nikoliv k asimilaci písmene l (ﻝ lám) v určitém členu al- (الـ).\n\nPojmenování těchto písmen vychází z překladu slov slunce (aš-šams) a měsíc (al-kamar). Slunce se vyslovuje aš-šams nikoliv al-šams jak se může zdát z transliterace arabského písma. V opozici stojí měsíc al-qamar, kde si člen určitý tvar zachovává.\n\nU slunečních písmen se písmeno \"l\" v určítém členu \"al-\" asimiluje v počáteční souhlásku podstatného jména před nímž stojí. Vzniká tak zdvojená souhláska. Například řeka Nil se v arabštině vyslovuje an-Nil, nikoliv al-Nil.\n\nU měsíčních písmen k asimilaci nedochází a určitý člen \"al-\" si tvar zachovává.\n\nU přepisu arabských názvů do angličtiny se uvadí u všech názvů a jmen určitý člen \"al-\" v původním tvaru. Čeština však přepisuje arabské názvy foneticky, proto je při přepisu nutné sluneční a měsíční písmena rozlišovat.\n\nVýjimkou je písmeno džím (ﺝ), které se v různých částech arabského světa vyslovuje jinak. Proto u tohoto písmene nemusí pravidlo slunčeních a měsíčních písmen v některých částech arabského světa (např. Egypt) platit.\n\n"}
{"id": "1503560", "url": "https://cs.wikipedia.org/wiki?curid=1503560", "title": "Muhsin Rizvić", "text": "Muhsin Rizvić\n\nMuhsin Rizvić (14. dubna 1930 Mostar, Království Jugoslávie – 9. června 1994 Sarajevo, Republika Bosna a Hercegovina) byl bosenskohercegovský pedagog a literární historik a kritik bosňáckého původu.\n\nJeho otec Husein (6. července 1882 v obci Podhum – 20. února 1952 v Sarajevu) studoval v Kuršumli medrese a Daru-lmualliminu v Sarajevu a poté vyučoval v různých islámských školách, mj. v Goražde, Mostaru a Sarajevu. Společně s manželkou přivedli na svět syny Muhsina a Ismeta (1933–1992), profesí malíře, a dceru Muniru.\n\nZákladní školu a gymnázium dokončil v Sarajevu. V mladém věku se zapojil do činnosti painslámského hnutí \"Mladi muslimani\" (Mladí muslimové), které bylo tvrdě potlačeno v začátku komunistické vlády v Jugoslávii. Za účast v této ogranizaci byl roku 1949 společně s dalšími souvěrci zadržen bezpečnostními orgány. Ve vazbě onemocněl tuberkulózou a několik let poté strávil v sanatoriu Golnik ve Slovinsku.\n\nRoku 1960 absolvoval vysokoškolské studium jugoslávských literatur a srbochorvatského jazyka na Filozofické fakultě Univerzity v Sarajevu. Roku 1971 na téže fakultě obhájil dizertaci s názvem \"Književno stvaranje muslimanskih pisaca u Bosni i Hercegovini u doba austrougarske vladavine\" (Literární tvorba muslimských spisovatelů v Bosně a Hercegovině za rakousko-uherské vlády). Od té doby do své smrti působil na sarajevské filozofické fakultě.\n\nOdborně se zabýval především literaturou bosenskohercegovských muslimů. Jeho práce významnou měrou přispěly k emancipaci muslimské literatury v srbochorvatském prostředí a položily kulturní základ národního sebeuvědomování muslimského národa (Bosňáků) v Jugoslávii. Společně Alijou Isakovićem výraznou měrou ovlivnil historické povědomí a vkus muslimských čtenářů od 70. do 90. let 20. století. Za své postoje a názory byl v 70. letech některými čelnými politickými představiteli režimu a novináři označován za muslimského nacionalistu.\n\nV letech 1990–1993 byl předsedou významného bosňáckého kulturního spolku \"Preporod\" (Obrození), o jehož obnovení se významně zasadil.\n\nRizvić se oženil s lékařkou Behijou Akšamijou. Spolu přivedli na svět dceru Selmu, profesorku na Elektrotechnické fakultě v Sarajevu.\n\n"}
{"id": "1503572", "url": "https://cs.wikipedia.org/wiki?curid=1503572", "title": "Uranium City", "text": "Uranium City\n\nUranium City je sídlo (\"northern settlement\") v Kanadě. Nachází se na břehu jezera Athabasca v severozápadní části provincie Saskatchewan, 724 km od města Prince Albert. Náleží do statistického obvodu Division No. 18. Uranium City je obklopeno subarktickou tajgou.\n\nV roce 1949 byla v regionu zahájena těžba athabascaitu, z něhož se získává uran. V roce 1952 bylo založeno stanové městečko pro zaměstnance důlní společnosti Eldorado Mining and Refining, které postupně rostlo a budovalo infrastrukturu. Na vrcholu prosperity fungovalo v okolí 52 hlubinných a 12 povrchových dolů. V roce 1959 místo navštívil princ Philip, vévoda z Edinburghu. Počátkem osmdesátých let mělo Uranium City okolo pěti tisíc obyvatel. V červnu 1982 byla těžba ukončena, většina obyvatel pak město opustila a budovy ponechala svému osudu. Podle sčítání v roce 2016 žilo v Uranium City 73 lidí, převážně indiánů a Métisů. Nachází se zde letiště Uranium City Airport využívané společností Transwest Air, cesta pro automobily je sjízdná pouze v zimě. Osada má základní školu a zdravotní středisko, střední škola byla zrušena v roce 1983 a nemocnice v roce 2003.\n\n\n"}
{"id": "1503591", "url": "https://cs.wikipedia.org/wiki?curid=1503591", "title": "Barney Rosset", "text": "Barney Rosset\n\nBarnet Lee \"Barney\" Rosset, Jr. (28. května 1922 – 21. února 2012) byl majitelem nakladatelství Grove Press, nakladatel a hlavní šéfredaktor magazínu Evergreen Review. Vedl úspěšnou soudní bitvu o publikování necenzurované verze románu Milenec lady Chatterleyové od D. H. Lawrence a později publikoval kontroverzní román Henryho Millera pojmenovaný Obratník Raka. Právo publikovat toto Millerovo dílo bylo připsáno nejvyšším soudem USA v roce 1964 mezníkem pro svobodu slova a projevu a prvním dodatkem.\n\nRosset se narodil stejnojmennému židovi a irské katoličce Mary v Chicagu, kde i vyrůstal. Navštěvoval progresivní Francis Parker School, kde si našel nejlepšího přítele – proslulého kameramana Haskella Wexlera. Rosset také zmínil, že na něj měl velký vliv Robert Morss Lovett, dědeček jeho středoškolské lásky a profesor angličtiny na Chicagské univerzitě.\n\nKromě toho Rosset navštěvoval po jeden rok i Swarthmore College, kde objevil práci Henryho Millera a následně narukoval do armády v roce 1942.\nBěhem druhé světové války sloužil jako důstojník v Army Signal Corps, fotografické společnosti v čínském Kunmingu. V roce 2002 Rosset vystavil v New York Gallery kolekci válečných fotografií z toho času stráveného v Číně. Výstava obsahovala fotografie zachycující grafické výjevy – zraněné a mrtvé vojáky.\n\nPrvotní Rossetova ambice byla stát se filmařem stejně jako jeho kamarád z dětství, Haskell Wexler. Produkoval tedy dokument \"Strange Victory\" zabývající se postválečným rasismem v Americe.\n\nPoté co se rozvedl se svou první ženou, malířkou Joan Mitchell, navštěvoval kurzy na New School for Social Research a pracoval pro magazín \"Monthly Review Press.\" Kamarád od Mitchellové řekl Rossetovi o Grove Pressu, který chtěli jeho původní majitelé prodat. Rosset ho tehdy zakoupil za tři tisíce dolarů.\n\nRosset se oženil celkem pětkrát. Poprvé v roce 1949 v Paříži s malířkou Joan Mitchellovou věnující se abstraktní expresionistické malbě. Pár se usadil v Greenwich Village v New Yorku, ale později se rozvedli. Mitchell ale dovedla Rosseta k nabytí Grove Press.\n\nDruhou Rossetovou ženou se stala Loly Eckert, manažerka prodeje v Grove Pressu. Své syna pojmenovali Peter Rosset.\n\nVlastnili v té době vojenský barák, sloužící v minulosti jako malířské studio pro Roberta Motherwella.\n\nPoslední Rossetovo manželství bylo s Astrid Meyers a trvalo až do konce jeho života.\n\nPo Peterovi měl Rosset ještě tři další děti, syna Becketta (pojmenovaného po Samuelu Beckettovi) a dvě dcery —Tansey and Chantal.\n\nRosset představil Americe množství výrazných autorů, zahrnujících Samuela Becketta (Nobelova cena za literaturu v roce 1969), Pablo Nerudu (Nobelova cena 1971), Octavia Paze (Nobelova cena 1990), Kenzaburō Ōe (Nobelova cena 1994), Harolda Pintera (Nobelova cena 2005), Henryho Millera, Williama S. Burroughse, Khushwanta Singha, Jeana Geneta, Johna Rechyho, Kathy Ackerovou, Eugène Ionesca a Toma Stopparda.\n\nEvergreen Review od roku 1957 posunoval hranice cenzury a inspiroval tak stovky až tisíce mladších Američanů k vyvinutí proticenzurní kultury. Grove Press publikoval spisovatele Beat generation jako byli\n\nWilliam Burroughs, Allen Ginsberg, Lawrence Ferlinghetti, John Rechy, Hubert Selby, Jr. a Jack Kerouac.\n\nRosset mimo jiné zakoupil práva k americké distribuci švédského filmu \"I Am Curious (Yellow)\".\n\nInternetový \"Evergreen Review\" představoval beatnické klasiky stejně jako debuty současných spisovatelů. V roce 2007 se Rosset oženil s Astrid Myers Rossetovou, tehdy šéfredaktorkou internetového \"Evergreen Review\". V roce 2008 Rosset dokončil sepsání své autobiografie, dnes publikované jako \"Rosset: My Life in Publishing and How I Fought Censorship\".\n\nZemřel v roce 2012 po nahrazení dvojité srdeční chlopně.\n\nCelovečerní dokument \"Obscene\" (2008) vytvořili Neil Ortenberg a Daniel O'Connor. Film byl vybrán do sekce Toronto International Film Festivalu. V dokumentu vystupují: Amiri Baraka, Lenny Bruce, William S. Burroughs, Jim Carroll, Elsa Dorfman, Lawrence Ferlinghetti, Allen Ginsberg, Al Goldstein, Erica Jong, Ray Manzarek, Michael McClure, Henry Miller, John Rechy, Ed Sanders, Floyd Salas, John Sayles, Gore Vidal, John Waters a Malcolm X.\n\nV roce 2017 vznikl nezávislý dokument o Barney Rossetovi pojmenovaný v produkci jeho manželky Astrid Myers Rossetové a společnosti FoxHog Productions autorky Sandy Gotham Meehanové, která k filmu napsala scénář i ho zrežírovala.\n\nRosset byl oceněn francouzským titulem Commandeur dans l'Ordre des Arts et des Lettres v roce 1999.\n\nV roce 2008 se mu dostalo pocty od National Coalition Against Censorship za jeho úsilí v obhajobě svobodného projevu. V tom samém roce získal i ocenění Literarian Award udělované National Book Foundation za celoživotní příspěvek do americké publikační činnosti.\n\nNa sklonku života obdržel ještě Norman Mailer Prize jakožto \"výjimečný nakladatel\".\n"}
{"id": "1503601", "url": "https://cs.wikipedia.org/wiki?curid=1503601", "title": "Kopys", "text": "Kopys\n\nKopys () je sídlo městského typu ve Vitebské oblasti v Bělorusku. \n\nKopys leží na levém, východním břehu Dněpru, který zde tvoří hranici mezi Vitebskou a Minskou oblastí. Je vzdálen přibližně pětatřicet kilometrů jihozápadně od Orši, správního střediska Aršanského rajónu, do kterého Kopys patří.\n\nNa druhém břehu Dněpru od města je stanice \"Kopys\" na železniční trati z Orši do Mohyleva.\n\nPrvní zmínka o Kopysu je z roku 1059. \n\nPřed druhou světovou válkou zde byla významná židovská menšina: Při sčítání lidu v ruském impériu v roce 1897 měl Kopys 3384 obyvatel, z toho 1399 Židů. V roce 1926 měl 3584 obyvatel, z toho 1926 Židů.\n\n"}
{"id": "1503608", "url": "https://cs.wikipedia.org/wiki?curid=1503608", "title": "Červen 2019", "text": "Červen 2019\n\n\n\n\n\n\n"}
{"id": "1503609", "url": "https://cs.wikipedia.org/wiki?curid=1503609", "title": "Lang Pching", "text": "Lang Pching\n\nLang Pching (čínsky: 郎平, pchin-jinem: Lang Ping; 10. prosince 1960 Tchien-ťin) je bývalá čínská volejbalistka a v současnosti volejbalová trenérka. Jako hráčka měla přezdívku „železné kladivo“. V roce 2002 byla uvedena do mezinárodní volejbalové síně slávy. S čínskou volejbalovou reprezentací žen vyhrála olympijský turnaj v Los Angeles roku 1984 a mistrovství světa v roce 1982. Po skončení hráčské kariéry žila nějaký čas ve Spojených státech, kde studovala angličtinu a sportovní management v Los Angeles a v Novém Mexiku. Poté se vrhla na trenérskou dráhu, nejprve vedla čínskou ženskou reprezentaci (1995-1998), s níž získala stříbro na olympijských hrách v Atlantě roku 1996 a stříbro na světovém šampionátu v roce 1998. V letech 2005-2008 trénovala americkou ženskou reprezentaci, s níž získala stříbro na olympijských hrách v Pekingu roku 2008, čímž byl vyrovnán nejlepší americký výsledek v historii. Od roku 2013 znovu vede reprezentaci čínskou, přičemž získala od té doby stříbro (2014) a bronz (2018) na mistrovství světa a vyhrála olympijské hry v Riu roku 2016. Roku 1996 byla Mezinárodní basketbalovou federací vyhlášena trenérkou roku.\n"}
{"id": "1503610", "url": "https://cs.wikipedia.org/wiki?curid=1503610", "title": "Palác slunce Kumsusan", "text": "Palác slunce Kumsusan\n\nPalác slunce Kumsusan ( – \"Kŭmsusan ginjŏm gungdžŏn\") je budova v Pchjongjangu, hlavním městě Severní Korey, která slouží jako mauzoleum Kim Ir-sena a jeho syna Kim Čong-ila, bývalých severokorejských vůdců. Nachází se severovýchodně od centra města na ulici Rjŏmjŏng v městském obvodě Täsŏnggujŏk.\n\nBudova v neoklasicistním stylu byla vybudována v roce 1976 a původně sloužila jako Kim Ir-senovo oficiální sídlo. Po jeho smrti ji nechal jeho syn a nástupce Kim Čong-il přebudovat na mauzoleum. Po smrti Kim Čong-ila v roce 2011 došlo k další rekonstrukci a následně se budova stala jejich společným mauzoleem.\n\nBudova je zobrazena na 500wonové bankovce z roku 2008.\n"}
{"id": "1503617", "url": "https://cs.wikipedia.org/wiki?curid=1503617", "title": "Fruktan", "text": "Fruktan\n\nFruktan je sacharid (polymer fruktózy) vyskytující se v pšenici. Dalším zdrojem fruktanů jsou například agáve, cibule, česnek, zelí, brokolice, pistácie a chřest. Pro některé osoby je fruktan obtížně stravitelný a způsobuje střevní problémy, které jsou mylně považovány za příznak celiakie. V obilninách pomáhají fruktany zvyšovat odolnost proti nízkým teplotám.\n"}
{"id": "1503621", "url": "https://cs.wikipedia.org/wiki?curid=1503621", "title": "Impulsová věta", "text": "Impulsová věta\n\nPrvní věta impulsová říka, že časová změna hybnosti celkové hybnosti soustavy hmotných bodů se rovná výslednici externích sil, které působí na soustavu hmotných bodů. Tuto skutečnost lze formulovat následujícím způsobem\nUvažujme soustavu hmotných bodů, pro jejichž výslednici sil platí podle 2. Newtonova zákona vztah\nInterní síla formula_3 je součtem jednotlivých silových působení zbývajících hmotných bodů soustavy, přičemž uvažujeme, že žádný bod sám na sebe nepůsobí nenulovou silou formula_4. Předchozí vztah přepíšeme na tvar\nkde formula_6 je výsledná externí síla působící na soustavu. Podle zákona akce a reakce platí formula_7, z čehož vyplývá první věta impulzová ve tvaru\n\nUvažujme soustavu hmotných bodů, jejíž výslednice externích sil je nulová. Takovou soustavu nazýváme \"izolovanou\" a z první věty impulsové vyplývá zákon o zachování hybnosti soustavy ve tvaru\n\nDruhá věta impulsová říka, že časová změna momentu hybnosti celkové hybnosti soustavy hmotných bodů se rovná celkovému momentu externích sil, které působí na soustavu hmotných bodů vzhledem ke stejnému bodu. Tuto skutečnost lze formulovat následujícím způsobem\nVynásobíme všechny pohybové rovnice použité v odvození první věty impulsové, čímž dostaneme\nPro derivaci vektorového součinu platí\nDosadíme do předchozí rovnice a upravíme\nPrvní člen na pravé straně vyjádříme ve tvaru\nZ čehož po dosazení dostáváme druhou větu impulsovou ve tvaru\n\nUvažujme soustavu hmotných bodů, jejíž výslednice externích momentů sil je nulová (izolovaná soustava), pak z druhé věty impulsové vyplývá zákon o zachování momentu hybnosti soustavy ve tvaru\n"}
{"id": "1503626", "url": "https://cs.wikipedia.org/wiki?curid=1503626", "title": "Jiří Janák", "text": "Jiří Janák\n\nIng. Jiří Janák (* 12. ledna 1949) je bývalý český hokejový útočník. \n\nV československé lize hrál za TJ VSŽ Košice, TJ ZKL Brno, Duklu Jihlava a TJ Ingstav Brno. S Duklou Jihlava získal v letech 1971 a 1972 mistrovský titul. S reprezentací Československa získal titul na mistrovství Evropy juniorů do 19 let v roce 1968. V nižší soutěži hrál i za TJ Baník Hodonín. \n\n"}
{"id": "1503629", "url": "https://cs.wikipedia.org/wiki?curid=1503629", "title": "Pyramida v Edfu", "text": "Pyramida v Edfu\n\nPyramida v Edfu patří spolu s pyramidami, jež se nacházejí v Kule, Nakádě, Záwijit el-Mejjitínu, Síle, Sinki a na Elefantině do skupiny sedmi velmi podobných malých stupňovitých pyramid, které jsou rozmístěny po celém Egyptě. Tato pyramida se nachází 5 kilometrů jižně od starověkého města Edfu poblíž vesnice Naga el-Gonéma. Dochovaly se z ní jen rozvaliny. Jako pyramida byla identifikována roku 1979 Günterem Dreyerem a Wernerem Kaiserem. Roku 2010 zde probíhaly výzkumy expedice archeologického ústavu Chicagské univerzity.\n\nPyramida v Edfu je datovaná do druhé poloviny 3. dynastie, přibližně mezi vládu Sechemcheta a Snofrua. Jejím stavebníkem mohl být faraon Hunej nebo Snofru.\n\nNázory na funkci malých stupňovitých pyramid se různí. Jean-Philippe Lauer je označil za kenotafy královen z provincií, kde se narodily. Vito Maragioglio a Celeste Rinaldi se domnívali, že označovaly posvátná místa spjatá s mýtem o Horovi a Sutechovi. Nabil Svelim je považuje za památníky slunečního kultu. Podle Güntera Dreyera a Wernera Kaisera se jedná o památníky postavené poblíž provinčních center, které měly připomínat královu autoritu a přítomnost v místech vzdálených od hlavního města. Tuto teorii však zpochybnil Iorwerth Eiddon Stephen Edwards, který poukázal na pyramidu v Síle, jež stála přímo na dohled pyramidy v Médúmu a tak blízko hlavního města, že zde bylo zbytečné královu autoritu připomínat. Dieter Arnold se domníval, že pyramidy zhmotňovaly myšlenku počátečního pahorku.\n\nPyramida byla vystavěna z hrubých kusů načervenalého pískovce místního původu, které byly pospojovány maltou z jílu a písku. Průměrná tloušťka těchto kusů je 30 centimetrů a největší blok měří 60 x 80 centimetrů. Pyramida měla původně tři stupně a dosahovala výšky 10,46 až 12,55 metrů. Dnes je vysoká pouze 4,90 metrů. Základna pyramidy má velikost 18,3 metru až 18,8 metru. Žádné chodby ani komory se v pyramidě zřejmě nenacházely. Východní strana je o rovnoběžná s tokem Nilu. Sklon stěny byl kolem 77°.\n"}
{"id": "1503631", "url": "https://cs.wikipedia.org/wiki?curid=1503631", "title": "Täsŏnggujŏk", "text": "Täsŏnggujŏk\n\nTäsŏnggujŏk () je jeden z městských obvodů Pchjongjangu, hlavního města Severní Korey. Sousedí s ním následující obvody: na jihu přes řeku Tedong obvod Tädongganggujŏk, na jihu v rámci stejného břehu centrální obvod Čunggujŏk a na jihozápadě obvod Moranbonggujŏk.\n\nMezi významné stavby v obvodu patří Pchjongjangská zoo, Kim Ir-senova univerzita a Palác slunce Kumsusan — mauzoleum severokorejských vůdců.\n"}
{"id": "1503633", "url": "https://cs.wikipedia.org/wiki?curid=1503633", "title": "Ladislav Krejčí (1999)", "text": "Ladislav Krejčí (1999)\n\nLadislav Krejčí (* 20. dubna 1999 Rosice u Brna) je český fotbalový záložník a mládežnický reprezentant hrající za Spartu, kam přestoupil v létě 2019 ze Zbrojovky Brno.\n\nDo Zbrojovky Brno přišel ze Slovanu Rosice. Ligový debut odehrál 2. října 2016 proti Spartě. První ligový gól vstřelil 13. května 2018 v Teplicích.\n\nV červnu 2019 podepsal smlouvu na 4 roky se Spartou.\n"}
{"id": "1503634", "url": "https://cs.wikipedia.org/wiki?curid=1503634", "title": "Ladislav Krejčí", "text": "Ladislav Krejčí\n\nJméno a příjmení Ladislav Krejčí má více nositelů:\n"}
{"id": "1503636", "url": "https://cs.wikipedia.org/wiki?curid=1503636", "title": "Pyramida v Nakádě", "text": "Pyramida v Nakádě\n\nPyramida v Nakádě patří spolu s pyramidami, jež se nacházejí v Kule, Edfu, Záwijit el-Mejjitínu, Síle, Sinki a na Elefantině do skupiny sedmi velmi podobných malých stupňovitých pyramid, které jsou rozmístěny po celém Egyptě. Tato pyramida se nachází 300 metrů severně od starověkého města Ombu poblíž Nakády. Dochovaly se z ní jen rozvaliny. Roku 1895 zde prováděli výzkum William Flinders Petrie a James Edward Guibell.\n\nPyramida v Nakádě je datovaná do druhé poloviny 3. dynastie, přibližně mezi vládu Sechemcheta a Snofrua. Jejím stavebníkem mohl být faraon Hunej nebo Snofru.\n\nNázory na funkci malých stupňovitých pyramid se různí. Jean-Philippe Lauer je označil za kenotafy královen z provincií, kde se narodily. Vito Maragioglio a Celeste Rinaldi se domnívali, že označovaly posvátná místa spjatá s mýtem o Horovi a Sutechovi. Nabil Svelim je považuje za památníky slunečního kultu. Podle Güntera Dreyera a Wernera Kaisera se jedná o památníky postavené poblíž provinčních center, které měly připomínat královu autoritu a přítomnost v místech vzdálených od hlavního města. Tuto teorii však zpochybnil Iorwerth Eiddon Stephen Edwards, který poukázal na pyramidu v Síle, jež stála přímo na dohled pyramidy v Médúmu a tak blízko hlavního města, že zde bylo zbytečné královu autoritu připomínat. Dieter Arnold se domníval, že pyramidy zhmotňovaly myšlenku počátečního pahorku.\n\nPyramida byla vystavěna z hrubých kusů vápence místního původu, které byly pospojovány maltou z jílu a písku. Pyramida měla původně tři stupně. Dnes je vysoká pouze 4,5 metrů. Základna pyramidy má velikost 18,39 metru. Žádné chodby ani komory se v pyramidě zřejmě nenacházely. Východní strana je rovnoběžná s tokem Nilu. Sklon stěny pyramidy byl kolem 80°. Orientace pyramidy se odchyluje o 12° na severovýchod. Pod jihovýchodním nárožím objevili William Flinders Petrie a James Edward Guibell jámu s rozměry 1,25 x 2,00 metrů, která je zřejmě starší než pyramida. O substrukturu pyramidy se určitě nejedená a význam této jámy proto zůstává neznámým.\n"}
{"id": "1503640", "url": "https://cs.wikipedia.org/wiki?curid=1503640", "title": "Bromid jodný", "text": "Bromid jodný\n\nBromid jodný je interhalogen s chemickým vzorcem IBr, je to tmavě červená pevná látka, která taje blízko laboratorní teploty.\n\nVzniká přímou reakcí z prvků:\n\nPodobně jako chlorid jodný se využívá jako zdroj iontu I.\n\nV tavenině částečně disociuje a stává se vodivým:\n"}
{"id": "1503654", "url": "https://cs.wikipedia.org/wiki?curid=1503654", "title": "Venezuelská hokejová reprezentace", "text": "Venezuelská hokejová reprezentace\n\nVenezuelská hokejová reprezentace je národní hokejové mužstvo Venezuely. Venezuela dosud není členem Mezinárodní federace ledního hokeje a nemůže se proto účastnit mistrovství světa ani zimních olympijských her.\n\n9. listopadu 2018 Kolumbie 10:1 Venezuela \n\n\"Hrálo se 2 × 25 minut.\"\n\n9. listopadu 2018 Mexiko »B« 11:5 Venezuela \n\n\"Hrálo se 2 × 25 minut.\"\n\n10. listopadu 2018 Argentina 10:5 Venezuela \n\n\"Hrálo se 2 × 25 minut.\"\n\n10. listopadu 2018 Venezuela 5:3 Brazílie \n\n\"Hrálo se 2 × 25 minut.\"\n\n11. listopadu 2018 Kolumbie 10:0 Venezuela \n\n\"Hrálo se 2 × 25 minut.\"\n\n"}
{"id": "1503655", "url": "https://cs.wikipedia.org/wiki?curid=1503655", "title": "SK Slavia Praha „B“", "text": "SK Slavia Praha „B“\n\nSK Slavia Praha „B“ (celým názvem: Sportovní klub Slavia Praha „B“) je český rezervní fotbalový tým, který sídlí v pražských Vršovicích. Nadřazený klub rezervě byl založen 2. listopadu 1892, původně jako cyklistický odbor v Praze, vzešlý z pražského vlasteneckého studentského sdružení \"Literární a řečnický spolek Slavia\" se sídlem ve Vodičkově ulici.\n\nVznik B–týmu Slavie jde jen těžko dohledat, ale lze předpokládat, že tomu bylo krátce po založení samotného fotbalového oddílu klubu v roce 1896. V roce 1897 bylo \"béčko\" jedním z pouhých čtyř účastníků Mistrovství Čech a Moravy 1897. V konečné tabulce skončil druhý, těsně za svým A týmem. I v následujících letech se umísťoval na předních pozicích tohoto mistrovství.\n\nSe zvyšující konkurencí a změnou pravidel nejprve nestačil prvním týmům ostatních klubů a poté již ani nemohl nastupovat ve stejné soutěži jako A tým SK Slavia Praha a byl nucen hrát v nižších soutěžích.\n\nV roce 1993 byl znovuobnoven a putoval mezi ČFL a Divizí. Jeho největším úspěchem bylo vítězství v ČFL v sezoně 1996/97, po kterém však nenásledoval postup do 2. ligy. Jeho další dočasný zánik přišel v roce 2012, kdy byl nahrazen novým svazovým projektem v podobě juniorského týmu. Po sezóně 2018/19 byl juniorský tým zrušen společně s Juniorskou ligou, čímž tak došlo k dalšímu znovuobnovení rezervních týmů.\n\nSvé domácí zápasy odehrává na Sinobo Stadium s kapacitou 20 232 diváků.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n\n\n"}
{"id": "1503657", "url": "https://cs.wikipedia.org/wiki?curid=1503657", "title": "AC Sparta Praha „B“", "text": "AC Sparta Praha „B“\n\nAC Sparta Praha „B“ (celým názvem: Athletic Club Sparta Praha fotbal, akciová společnost) je český rezervní fotbalový tým, který sídlí v pražském Bubenči. Oddíl je členem asociace Association Club Sparta Praha. Určit přesné založení rezervního týmu je skrz tehdejší dostupnost informací prakticky nemožné, předpokladem je pouze jeho postupný vznik od založení A–týmu v roce 1893. Jeho dočasný zánik přišel v roce 2014, kdy byl od roku 2012 postupně nahrazován novým svazovým projektem v podobě juniorského týmu. Po sezóně 2018/19 byl juniorský tým zrušen společně s Juniorskou ligou, čímž tak došlo k znovuobnovení rezervních týmů.\n\nSvé domácí zápasy odehrává v Generali Areně s kapacitou 18 887 diváků.\n\nZdroj: \n\n\nV ročníku 1970/71 se B-mužstvo pražské Sparty, které neúspěšně bojovalo o záchranu ve druhé nejvyšší soutěži, probojovalo až do finále Českého poháru a mělo na dosah účast ve finále Československého poháru. Vzhledem k tomu, že slovenský finalista Československého poháru Spartak Trnava ovládl domácí nejvyšší soutěž a v sezoně 1971/72 startoval v Poháru mistrů evropských zemí (PMEZ), byla ve hře účast českého finalisty v Poháru vítězů pohárů (PVP) v ročníku 1971/72.\n\nVe čtvrtfinále Českého poháru 1970/71 vyhrálo sparťanské béčko na hřišti Sparty Košíře a v semifinále senzačně vyřadilo A-mužstvo Sparty. Takto se probilo až do finále české části poháru, ve které narazilo na Škodu Plzeň, která neúspěšně bojovala o udržení v nejvyšší soutěži. Oba finálové zápasy skončily nerozhodným výsledkem (v Plzni 1:1, v Praze 3:3 – penaltový rozstřel 5:5) a musel rozhodnout los, který poslal Plzeň do celostátního finále.\n\n\nZdroj: \n\n\n\nZdroj: \n\n\n\n"}
{"id": "1503658", "url": "https://cs.wikipedia.org/wiki?curid=1503658", "title": "Deylův ostrůvek", "text": "Deylův ostrůvek\n\nDeylův ostrůvek (místní název Boleloucká skalka) leží v polní krajině severozápadně od Bolelouce na katastrálním území Dubu nad Moravou. Lokalitu spravuje Pozemkový spolek Sagittaria. \n\nV opuštěném lomu se v minulosti těžila žula (granit) a kámen se pravděpodobně používal pro stavební činnost v okolních vesnicích. Prohlubně po těžbě zaplnila voda a osídlili vodní živočichové a rostliny, na svazích se uchytila teplomilná květena. Lokalita byla navržena na státní ochranu již v roce 1986 českým botanikem Čestmírem Deylem z Olomouce pro výskyt ohrožených rostlin, které se dnes na lokalitě nevyskytují, například hvozdík pyšný (\"Dianthus superbus\" subsp. \"superbus\")\",\" pupava Biebersteinova (\"Carlina biebersteinii\")\",\" smldník alsaský (\"Peucedanum alsaticum\") a další. Jeho návrh však tehdejší orgány státní správy ignorovaly. Pojmenování po Čestmíru Deylovi místo získalo i z důvodu, že zde prováděl botanický výzkum v letech 1974 až 1985. \n\nNad lokalitou je vedeno vedení vysokého napětí a u jižního konce území stojí pilíř. Pod vedením probíhá pravidelné kácení dřevin a to byl také jeden z důvodů, proč se mokřadní i stepní biotop zachoval dodnes.\n\nDeylův ostrůvek nebyl přidán do prvního seznamu NATURA 2000 tehdejší Agenturou ochrany přírody a krajiny České republiky střediskem v Olomouci. Lokalita byla doplněna až zásluhou Tomáše Vynikala do doplňkového seznamu NATURA 2000 po jednání s inženýrem Martinem Duškem (bývalý ředitel Agentury ochrany přírody a krajiny České republiky v Praze). Důvodem doplnění byl výskyt ohrožených živočichů čolka velkého (\"Triturus cristatus\") a kuňky obecné (\"Bombina bombina\"). Evropsky významná lokalita byla vyhlášena nařízením vlády v roce 2012 a přírodní památka vyhlášena Krajským úřadem Olomouckého kraje v roce 2015. V souvislosti se státní ochranou lokality došlo k prohloubení vybraných tůní a prořezání náletových dřevin. Územní se státní a evropskou ochranou má velký význam jako refugium ohrožených rostlin a živočichů v intenzivně obhospodařované krajině a také zachování přírody pro budoucí generace.\n\n"}
{"id": "1503667", "url": "https://cs.wikipedia.org/wiki?curid=1503667", "title": "Midhat Begić", "text": "Midhat Begić\n\nMidhat Begić (12. července 1911 Koraj, dnes okres Lopare, Bosna a Hercegovina – 16. listopadu 1983 nemocnice v Praz-Coutant, departement Horní Savojsko, Francouzská republika) byl bosenskohercegovský pedagog, literární historik a kritik bosňáckého původu.\n\nV rodné vsi navštěvoval základní školu, v Sarajevu absolvoval Šarí‘atské gymnázium (1930). V letech 1930–1934 studoval na Filozofické fakultě Univerzity v Bělehradě. Nato půspobil jako středoškolský učitel. Akademický rok 1938/1939 strávil v Paříži jako stipendista francouzské vlády.\n\nPo německé invazi do Jugoslávie v dubnu 1941 iknklinoval k levicovému odboji, roku 1944 se aktivně zapojil do partyzánského hnutí. Od ledna do dubna 1945 byl členem ZAVNOBIH, Zemského antifašistického výboru národního osvobození Bosny a Hercegoviny. Poté do roku 1950 pracoval v ministerstvu školství Bosny a Hercegoviny. Vedle toho v letech 1948–1950 navštěvoval bělehradský Ústav společenských vztahů (\"Institut za društvene odnose\").\n\nMezi lety 1950 a 1953 půsboil jako lektor srbochorvatštiny na filozofické fakultě v Lyonu. Od roku 1953 přednášel na Filozofické fakultě Univerzity v Sarajevu, vyjma krátkého období 1966–1969, kdy vyučoval srbochorvatskou literaturu na pařížské Sorbonně. Dizertaci \"Jovan Skerlić et la critique littéraire en Serbie\" (Jovan Skerlić a literární kritika v Srbsku) obhájil na univerzitě v Lyonu roku 1958. Mezi jeho žáky patřili mj. Muhsin Rizvić a Božidar Pejović. Roku 1973 byl penzionován.\n\nBegić hojně přispíval do časopisů. Sám mezi lety 1957 a 1963 vedl periodikum \"Izraz\" (Výraz). Roku 1964 připravil k tisku šestidílný výbor prací Jovana Skerliće nazvaný \"Pisci i knjige\" (Spisovatelé a knihy). Za svůj přínos na poli literární kritiky a historie získal celou řadu vyznamenání, mj. Cenu 6. dubna Města Sarajeva. Od roku 1967 byl dopisujícím a nato od roku 1973 členem Akademie věd a umění Bosny a Hercegoviny.\n\nMidhat Begić se roku 1939 oženil s Mauricette Sullerot (1916–2009), kterou poznal za pobytu v Paříži. Manželský pár se téhož roku přestěhoval do Sarajeva. Sňatek zůstal bezdětný, ale po druhé světové válce adoptoval židovskou dívku Zlatu Papo, jejíž rodiče za války zahynuli. Dne 27. února 1991 Midhat a Mauricette obdrželi titul Spravedlivý mezi národy.\n\n"}
{"id": "1503677", "url": "https://cs.wikipedia.org/wiki?curid=1503677", "title": "Všeobecné volby ve Spojeném království 2017", "text": "Všeobecné volby ve Spojeném království 2017\n\nVšeobecné volby ve Spojeném království 2017 se konaly 8. června 2017. Byly vyhlášeny na návrh premiérky Theresy Mayové, kdy většina poslanců hlasovala pro předčasné volby. Theresa Mayová navrhovala, aby se z důvodu nadcházejících vyjednávání ohledně vystoupení Spojeného království z Evropské unie (tzv. Brexit) konaly nové volby, pro něž nakonec hlasovalo 522 z 535 přítomných poslanců. Ve volbách zvítězila Konzervativní strana premiérky Theresy Mayové, ztratila však většinu v Dolní sněmovně. Tu jí pro vznik vlády zajistila severoirská DUP. \n\nVe volbách zvítězila se 42,4% hlasů Konzervativní strana. Získala 317 mandátů. Těsně za ní skončila Strana práce se 40% hlasů a 262 mandáty. Do Dolní sněmovny se mimo jiné dostala ještě skotská SNP se 35 mandáty, Liberální demokraté se 12 mandáty, severoirská DUP s 10 mandáty nebo Sinn Féin se 7 mandáty.\n"}
{"id": "1503679", "url": "https://cs.wikipedia.org/wiki?curid=1503679", "title": "Antti Rinne", "text": "Antti Rinne\n\nAntti Rinne (* 3. listopadu 1962, Helsinky) je finský politik, předseda Finské sociálně demokratické strany a od června do prosince 2019 předseda vlády Finska.\n\nOba jeho rodiče byli právníci. Otec byl starostou města Lohja 50 km západně od Helsinek. Antti Rinne studoval práva na Helsinské univerzitě. V letech 2002–2014 pracoval pro odborové svazy. Do čela finských sociálních demokratů byl zvolen 9. května 2014. V letech 2014 a 2015 byl ministrem financí a místopředsedou vlády. Poprvé od roku 1999 finští socialisté 14. dubna 2019 zvítězili v parlamentních volbách se ziskem 17,7 % hlasů. Prezident Sauli Niinistö jmenoval 6. června 2019 Rinneho premiérem. Středolevou vládu sestavil společně se stranami Finský střed, Švédskou lidovou stranou, Zeleným svazem a Svazem levice. Rinne podal 3. prosince 2019 demisi kvůli neshodám s vládní stranou Finský střed ohledně situace stávkujících zaměstnanců pošt. Ve funkci zůstal až do 10. prosince, kdy byla jmenována novou předsedkyní vlády Sanna Marinová.\n\nAntti Rinne je potřetí ženatý, má dvě dcery a vnoučata.\n"}
{"id": "1503680", "url": "https://cs.wikipedia.org/wiki?curid=1503680", "title": "Josip Zovko", "text": "Josip Zovko\n\nJosip Zovko (4. června 1970 Split – 3. dubna 2019 Grudski Vril) byl chorvatský herec a režisér. Pocházel z Berinovce, obce Lokvičići, která leží nedaleko města Imotski.\n\nJosip Zovko se narodil 4. června 1970 ve Splitu. Vystudoval Akademii dramatického umění v Záhřebu. V roce 1993 se stal členem chorvatského národního divadla ve Splitu, kde byl žákem Mustafy Nadareviće, se kterým byl několikrát na stadionu ve Splitu.\n\nVe filmu \"Da mi je biti morski pas\" (1999) hrál hlavní roli – Joza. Dále se objevil ve filmech \"Ante se vraca kuci\" (2001), \"Posljednja volja\" (2001) či \"Trešeta\" (2006). Účinkoval i ve filmu \"Vjerujem u Anđele\" (2009), kde hrál hlavní roli Roka a v němž také vystupoval Oliver Dragojevic.\n\nJosip Zovko zemřel 3. dubna 2019 při dopravní nehodě.\n"}
{"id": "1503683", "url": "https://cs.wikipedia.org/wiki?curid=1503683", "title": "Egyptská hokejová reprezentace", "text": "Egyptská hokejová reprezentace\n\nEgyptská hokejová reprezentace je národní hokejové mužstvo Egypta. Egypt dosud nemá vlastní federaci ani svaz, není členem Mezinárodní federace ledního hokeje a nemůže se proto účastnit mistrovství světa ani zimních olympijských her.\n\n2. září 2017 Libanon 5:0 Egypt \n\n3. září 2017 Egypt 3:2 Maroko \n\n"}
{"id": "1503690", "url": "https://cs.wikipedia.org/wiki?curid=1503690", "title": "Zorka Kohoutová", "text": "Zorka Kohoutová\n\nZorka Kohoutová-Valdaufová (16. dubna 1931 Praha – 19. srpna 2019 Praha - Bohnice) byla česká zpěvačka a herečka.\n\nNa počátku pěvecké kariéry účinkovala s velkými tanečními orchestry, posléze natrvalo zakotvila u takzvané \"české lidovky\". Do povědomí posluchačů pronikla v období spolupráce se Smyčcovým orchestrem Karla Valdaufa, posléze si založila vlastní doprovodný dechový orchestr Kutilka. Byla považována za nekorunovanou královnu české dechovky. Jejími nejznámějšími hity jsou \"Tvé vlasy kvetou, maminko\" a \"Nevybouřené mládí\".\n\nZorka Kohoutová zemřela 19. srpna 2019 v Praze - Bohnicích.\n\n"}
{"id": "1503692", "url": "https://cs.wikipedia.org/wiki?curid=1503692", "title": "Keňská hokejová reprezentace", "text": "Keňská hokejová reprezentace\n\nKeňská hokejová reprezentace je národní hokejové mužstvo Keni. Keňa dosud není členem Mezinárodní federace ledního hokeje, a nemůže se proto účastnit mistrovství světa ani zimních olympijských her. Mezinárodně Keňa dosud nehrála.\n\n"}
{"id": "1503695", "url": "https://cs.wikipedia.org/wiki?curid=1503695", "title": "Pyramida v Záwijit el-Mejjitínu", "text": "Pyramida v Záwijit el-Mejjitínu\n\nPyramida v Záwijit el-Mejjitínu patří spolu s pyramidami, jež se nacházejí v Kule, Edfu, Nakádě, Síle, Sinki a na Elefantině do skupiny sedmi velmi podobných malých stupňovitých pyramid, které jsou rozmístěny po celém Egyptě. Tato pyramida se nachází 7 kilometrů jižně od města Minjá a je jedinou pyramidou, která leží na východním břehu Nilu. Dochovaly se z ní jen rozvaliny. Roku 1895 zde prováděl výzkum Raymond Weill a později Jean-Philippe Lauer.\n\nPyramida byla vystavěna z kusů vápence místního původu, které byly pospojovány maltou z bahna, písku a vápna. Stavba má čtvercovou základnu s délkou strany 22,5 metrů. Původně měla tři stupně a byla vysoká přibližně 17 metrů. Dnes je vysoká pouze 4,75 metru. Žádné chodby ani komory se v pyramidě zřejmě nenacházely. Sklon stěny pyramidy byl kolem 80°. Západní strana pyramidy se odchyluje o 20° na severozápad od směru toku Nilu. \n\nPyramida v Záwijit el-Mejjitínu je datovaná do druhé poloviny 3. dynastie, přibližně mezi vládu Sechemcheta a Snofrua. Jejím stavebníkem mohl být faraon Hunej nebo Snofru.\n\nNázory na funkci malých stupňovitých pyramid se různí. Jean-Philippe Lauer je označil za kenotafy královen z provincií, kde se narodily. Vito Maragioglio a Celeste Rinaldi se domnívali, že označovaly posvátná místa spjatá s mýtem o Horovi a Sutechovi. Nabil Svelim je považuje za památníky slunečního kultu. Podle Güntera Dreyera a Wernera Kaisera se jedná o památníky postavené poblíž provinčních center, které měly připomínat královu autoritu a přítomnost v místech vzdálených od hlavního města. Tuto teorii však zpochybnil Iorwerth Eiddon Stephen Edwards, který poukázal na pyramidu v Síle, jež stála přímo na dohled pyramidy v Médúmu a tak blízko hlavního města, že zde bylo zbytečné královu autoritu připomínat. Dieter Arnold se domníval, že pyramidy zhmotňovaly myšlenku počátečního pahorku.\n"}
{"id": "1503696", "url": "https://cs.wikipedia.org/wiki?curid=1503696", "title": "Matola", "text": "Matola\n\nMatola je město v Mosambiku. Nachází se v aglomeraci Maputa západně od hlavního města a je administrativním centrem provincie Maputo. Protéká jím řeka Rio Matola, která se vlévá do Maputského zálivu. V roce 2007 mělo 675 422 obyvatel a bylo druhým největším městem v zemi. Je významným střediskem průmyslu, kde se vyrábí hliník, cement nebo mýdlo, v roce 2014 zde byla otevřena automobilka firmy Hyundai. Název pochází od domorodého království Matsola, v období portugalské nadvlády se jmenovalo Vila Salazar podle premiéra Antónia de Oliveiry Salazara. Nachází se zde největší mosambický fotbalový stadión Estádio da Machava.\n"}
{"id": "1503703", "url": "https://cs.wikipedia.org/wiki?curid=1503703", "title": "Peter Herel Raabenstein", "text": "Peter Herel Raabenstein\n\nPeter Herel Raabenstein (* 17. ledna 1967, Hradec Králové) je český malíř a konceptuální umělec. Žije a pracuje v Praze. \n\nVe svých 33 letech opustil Českou republiku a 15 let žil v Holandsku, kde chodil na malířskou školu Gerrit Rietveld Academie, absolvoval individuální studium klasické malby, historie umění a studiu barev u profesora Rudiho Koeglera.\n\nZakladatel Galerie Zátiší v Praze, která se zaměřuje na současné a moderní umění.\n\nAutor unikátního malířského workshopu \"Staň se malířem\"\n\nJedná se o zcela novou malířskou techniku. \n\nJak název napovídá, obrazy a instalace jsou zpracovány originální technikou založenou na dvou barvách – červené a modré. Jde o unikátní metodu, jež pracuje s optickými klamy, vrstvením barev a jejich pocitovými vlivy na člověka.\n\nRaabenstein chtěl touto barevnou kombinací poukázat na vliv barev na náš mozek a naše myšlenky.\n\nPřednáškou na toto téma zakončil úspěšnou výstavu na Akademii věd ČR.\n\nKombinace modré a červené se nikde v přírodě nevyskytuje a neexistuje studie, jakým způsobem na nás tato kombinace působí.\n\nČervená barva je dráždivá a provokující, modrá naopak uklidňuje. \n\nVelkou inspirací mu byla kniha básníka J. W. Goetheho Nauka o barvách (1810), ve které vlivy jednotlivých odstínů barev na člověka nevysvětluje vědecky, ale pocitově.\n\nVýstava Red Blue Dimension na Akademii věd ČR a přednáška na téma \"Vliv barev na náš mozek\"\n\nDílo působí na první pohled na hranici abstraktu, nicméně autor pracuje s optickým klamem, kdy se pod nánosem vrstev ukrývá skutečné dílo. To může divák spatřit pouze v okamžiku, kdy si nasadí na oči „růžové brýle“\n\nV současné době využívá i působení LED světel, kterými lze tyto brýle nahradit a nainstalovat jako součást obrazu.\n\n"}
{"id": "1503709", "url": "https://cs.wikipedia.org/wiki?curid=1503709", "title": "Jiří Němeček (fotbalový brankář, 1979)", "text": "Jiří Němeček (fotbalový brankář, 1979)\n\nJiří Němeček (* 28. března 1979) je český podnikatel, bývalý fotbalový brankář a mládežnický reprezentant České republiky.\n\nV nejvyšší soutěži chytal za FK Chmel Blšany ve třech utkáních (18.10.1998–01.11.1998). Tamtéž působil ve druholigovém ročníku 1997/98, v němž Blšany postoupily do I. ligy. Byl také hráčem Přední Kopaniny.\n\nV roce 1994 byl členem mládežnických reprezentací České republiky. Nastupoval za reprezentační výběry do 15 let (2 starty/180 minut/2 inkasované branky/žádné čisté konto) a do 16 let (8/720/10/4).\n\n\n"}
{"id": "1503710", "url": "https://cs.wikipedia.org/wiki?curid=1503710", "title": "Dorotin altán", "text": "Dorotin altán\n\nDorotin altán – též Dorothein altán či Dorothein gloriet – je vyhlídková stavba nad řekou Teplá na jižním okraji města Karlovy Vary. Altán nechal v roce 1791 postavit hrabě Kristián Filip Clam-Gallas pro vévodkyni Dorotheu Kuronskou. \n\nStavba byla prohlášena kulturní památkou, památkově chráněna je od 3. května 1958, resp. od 5. února 1964 pod rejst. č. ÚSKP 34295/4-879.\n\nJižně od centra lázní se nacházely \"Dorotiny (Dorotheiny) nivy\", které od konce 18. století patřily v Karlových Varech k nejoblíbenějším procházkám lázeňských hostů. Zde v roce 1791, jako výraz obdivu a lásky, nechal pražský hrabě Kristián Filip Clam-Gallas postavit altán pro vévodkyni Dorotheu Kuronskou. Stavba altánu byla provedena stavitelem a truhlářským mistrem Franzem Knollem ze slavného rodu Knollů.\n\nDorothea, vévodkyně Kuronská, rozená říšská hraběnka z Medemu (1761–1821), patřila k nejvýraznějším osobnostem aristokratické společnosti, která se kolem roku 1800 v Karlových Varech scházela. Vévodkyně přijela do Karlových Varů poprvé v roce 1790. Na louce v údolí řeky Teplé, nad kterou dnes stojí Dorotin altán (mezi Grandhotelem Pupp a Galerií umění), uspořádala tehdy pro šlechtickou společnost velkolepou snídani. Odtud pochází název \"Dorotheiny nivy.\"\n\nV sedmdesátých letech 20. století byl altán rekonstruován pražskými restaurátory. V roce 2007 byl poničen sběrači kovů. Ti z kupole odnesli většinu měděných plechů, a tím poškodili i dřevěnou část. Altán byl poté provizorně opraven. \n\nV roce 1785 přijel do Karlových Varů italský spisovatel a milovník žen Giacomo Casanova. Je známo, že se v tomto období dostal do svízelné finanční situace a pokoušel se najít zaměstnání. Později ho na svém zámku v Duchcově jako knihovníka zaměstnal hrabě z Valdštejna. Casanova pak z Duchcova navštívil Karlovy Vary ještě vícekrát. Jeho zamilovaným místem byl právě Dorotin altán. Zde prý trávil dlouhé hodiny rozjímáním nad svým dobrodružným životem.\n\nVyhlídková stavba ve stylu klasicismu je umístěna na žulovém ostrohu v údolí řeky Teplé. Je to zřejmě nejstarší lázeňská parková stavba. Má dřevěnou konstrukci a skládá se z osmi jónských sloupů na osmibokém půdoryse. Střechu tvoří kruhová kupole, původně červené barvy, dnes krytá měděným plechem.\n\nV altánu stávala kameninová váza, kterou ovíjel had, symbol věčnosti. Uprostřed vázy na mramorové destičce bylo zlatým písmem řecky napsáno jméno „\"Dorothea\"“ a nápis: „\"Ach! Kéž by se časy minulé mohly stát časem budoucím!\"“ Podle jiného překladu: „\"Ach! Kéž by se krásné dny minulosti mohly stát dny současnými!\"“\n\nNa skále pod altánem je vysekán původní nápis z roku 1791 s věnováním:\n\n"}
{"id": "1503714", "url": "https://cs.wikipedia.org/wiki?curid=1503714", "title": "Harry Mallin", "text": "Harry Mallin\n\nHenry William „Harry“ Mallin (1. června 1892 Shoreditch – 8. listopadu 1969 Lewisham) byl anglický amatérský boxer střední váhy.\n\nPocházel z Hackney Wick, jeho mladší bratr byl olympijský boxer Fred Mallin. Žil v severním Londýně a pracoval jako policejní důstojník. \n\nV letech 1919 až 1923 získal pět titulů britského mistra v řadě. V letech 1920 až 1928 byl také mistrem světa ve střední váze. Mezi amatéry nikdy neprohrál zápas a nikdy se nestal profesionálem.\n\nNa Letních olympijských hrách 1920 získal zlatou medaili ve střední váze, když ve finále porazil Kanaďana Georgese Prud'Hommea. V roce 1924 vyhrál ve stejné váhové kategorii. Ve čtvrtfinále prohrál s domácím Rogerem Broussem na body, ale po zápase ukázal stopy soupeřových zubů na hrudníku a Brousse byl diskvalifikován.\n\nMallin se stal prvním boxerem, který obhájil olympijské vítězství. Byl také jediným Britem, který to dokázal, až po 92 letech ho napodobila Nicola Adamsová.\n\nByl také trenérem britských boxerů na olympijských hrách 1936 a 1952.\n\nV roce 1937 se stal prvním televizním sportovním komentátorem, když komentoval na BBC přenos boxerských zápasů z Alexandra Palace.\n\nZemřel v domově důchodců v Lewishamu v listopadu 1969.\n"}
{"id": "1503715", "url": "https://cs.wikipedia.org/wiki?curid=1503715", "title": "Lávka přes Lubinu (Příbor)", "text": "Lávka přes Lubinu (Příbor)\n\nLávka přes řeku Lubinu v Příboře je pěší a cyklistická lávka spojující pravý a levý břeh tohoto města v Moravskoslezském kraji. Byla postavena mezi květnem až říjnem 2018. Nahradila lávku starou, jež byla technicky nevyhovující. Za návrhem stojí architekti Marek Blank, Petr Tej, Vítězslav Vacek, Jan Mourek a Janek Srnka. Most byl realizován firmou Strabag za 11,3 milionů korun bez DPH. Rozpětí mostu čítá 35 metrů a šířka 3,9 metrů. Esteticky je most jednoduchý a kultivovaný, povrch tvoří jedna deska umělého kamene. \n\nBěžný průměr počtu uživatelů lávky v denních hodinách činí 50-100 osob za hodinu, z toho cyklisté představují cca 30%. Ve špičce, např. v koupacích dnech na blízkém koupališti, činí počet uživatelů lávky v denních hodinách 200 až 350 osob za hodinu, z toho cyklisté představují cca 40%.\n"}
{"id": "1503716", "url": "https://cs.wikipedia.org/wiki?curid=1503716", "title": "Ondřej Boháč", "text": "Ondřej Boháč\n\nOndřej Boháč (* 18. června 1982, Praha) je český geograf a manažer. Od března 2017 je ředitelem Institutu plánování a rozvoje hl. m. Prahy (IPRu). \n\nVyrůstal na Vinohradech, později žil ve Vršovicích a na Žižkově. Na Přírodovědecké fakultě Univerzity Karlovy vystudoval geografii. Od roku 2006 pracoval jako student na pražském magistrátu ve funkci koordinátora GIS, posléze se v roce 2011 stal poradcem prvního náměstka primátora Tomáše Hudečka, a když se tento stal v roce 2013 pražským primátorem, stanul Boháč ve funkci ředitele kanceláře primátora. V roce 2015 se stal zástupcem ředitele IPR a následně byl v prosinci 2016 jmenován šéfem institutu (již od září byl po odvolání Petra Hlaváčka pověřen řízením), funkce se ujal v roce 2017.\n\nOndřej Boháč stojí u zrodu Pražských stavebních předpisů a inicioval i vznik Centra architektury a městského plánování (CAMPu).\n\nOndřej Boháč též přispěl mezi jinými do knihy \"Návrat P. Josefa Toufara do Číhoště po 65 letech\" o Josefu Toufarovi od Miloše Doležala.\n\nOndřej Boháč je římský katolík, jeho bratr Filip Boháč je dominikánským knězem. Boháč je také členem skautů Evropy. Působil v občanském sdružení Oživení a dnes je též zvoníkem v chrámu Matky Boží před Týnem. Jeho koníčkem je horolezectví.\n\nV dubnu 2016 byl přímým účastníkem incidentu na Pražském hradě, kdy účastníkům skautské mše nebylo umožněno zazpívat na nádvoří českou státní hymnu.\n\n\n"}
{"id": "1503718", "url": "https://cs.wikipedia.org/wiki?curid=1503718", "title": "Jiří Pařík", "text": "Jiří Pařík\n\nJiří Pařík (21. února 1930 Praha – 1. prosince 1999 Praha) byl český malíř, kreslíř, ilustrátor a karikaturista. Byl synem sochaře Antonína Paříka. Patřil k okruhu přátel spisovatele Bohumila Hrabala.\n\nNarodil se 21. února 1930 v Praze, od mládí se věnoval kresbě a malbě. Díky svému otci Antonínu Paříkovi, svéráznému sochaři a tvůrci naivních dřevěných soch, mu nebylo cizí ani sochařství. Jako ilustrátor a karikaturista přispíval do Mladého světa, Literárních novin, Kulturní tvorby a časopisů Výtvarná práce, Plamen ad.\n\nRád pracoval s tuší a s akvarelovými barvami. Pokud se nejednalo o čistou perokresbu, doplňoval pevnou a jasnou obrysovou linku výraznými barevnými plochami, jež by v řadě případů obstály jako samostatná abstraktní kompozice. Pro Paříkovy práce je typická značná nadsázka, vtip a podtext. Ačkoli se nejedná o literaturu, je namístě při pohledu na jeho obrázky „číst mezi řádky“... Častým námětem jeho kreseb jsou ženy, milenecké páry, balóny, koně, ptáci, lvi, psi, apod., ojedinělá nejsou ani parodická zobrazení sebe sama.\n\n\"\"Otec sedával na kamenném schodu před galerií v Nerudovce, kde vystavoval své pitoreskní veduty Prahy se slečinkami oděnými toliko imaginací, lísajícími se k něžným koníkům, zlatavým hřívám lvíčků či ptačím zobákům, k zvířátkům s lidskýma očima a duší. A také zde byly dědovy skulptury ze dřeva a kůry, šišek a jehličí a všechny promlouvaly svou tichou mluvou, ač děsivě nehybné, přec v každém okamžiku připraveny učinit první pohyb. A z útrob výstavní síně linuly se tóny jazzu... A ta hudba a ty kresby za oknem splývaly do libozvučného akordu, jenž rozechvíval srdce kolemjdoucích, kteří maní zabočili do gotického sklepení protkaného prádelními šňůrami, na nichž zavěšeny za dřevěné kolíčky, visely čtvrtky plné čar a akvarelových rozpitých skvrn. A tam ti mužové v kloboucích a dámy s mohutnými drdoly spočinuli v němém údivu ne nepodobném tomu, když oko člověka poprvé spatřilo moře. A chraplavý hrdelní hlas dobrého Louise vás konejšil a houpal na vlnách a sny se počaly zhmotňovat a z kreseb vylupovat: krásky seskakovaly z papíru a tančily a nad hlavami se vznášely balóny prvních vzduchoplavců a vůně barev způsobovala opojnou závrať. Tak nějak to tehdy bylo... nebo aspoň být mohlo.\"\"\n"}
{"id": "1503719", "url": "https://cs.wikipedia.org/wiki?curid=1503719", "title": "Bánd", "text": "Bánd\n\nBánd () je vesnice v Maďarsku v župě Veszprém, spadající pod okres Veszprém. Nachází se asi 6 km severozápadně od Veszprému. V roce 2015 zde žilo 648 obyvatel. Dle údajů z roku 2011 tvoří 86,5 % obyvatelstva Maďaři, 27,4 % Němci a 0,3 % Rumuni.\n\nV blízkosti vesnice prochází dálnice M8. Sousední vesnicí je Márkó, sousedními městy Herend a Veszprém.\n\nNarodil se zde druhý maďarský prezident, Ferenc Mádl.\n"}
{"id": "1503724", "url": "https://cs.wikipedia.org/wiki?curid=1503724", "title": "Pula (Maďarsko)", "text": "Pula (Maďarsko)\n\nPula () je malá vesnice v Maďarsku v župě Veszprém, spadající pod okres Veszprém. Nachází se asi 22 km jihozápadně od Veszprému. V roce 2015 zde žilo 194 obyvatel. Dle údajů z roku 2011 tvoří 99,5 % obyvatelstva Maďaři, 32,8 % Němci a 3,7 % Romové.\n\nSousedními vesnicemi jsou Nagyvázsony, Öcs a Vigántpetend.\n"}
{"id": "1503726", "url": "https://cs.wikipedia.org/wiki?curid=1503726", "title": "Turistická značená trasa 0012", "text": "Turistická značená trasa 0012\n\nTrasa začíná u rozcestníku na štěchovickém autobusovém nádraží. Nejprve vede asi 180 metrů po hlavní štěchovické ulici směrem na jih, poté zatáčí doleva a kolem základní školy, památníku obětem I. světové války a hasičské zbrojnice směřuje k mostu přes říčku Kocábu (asi o 100 metrů dál na malém návrší ční štěchovický kostel sv. Jana Nepomuckého a fara). Trasa však zatáčí doprava, prochází mezi domy a začíná stoupat směrem k lesu. Následujících přibližně 5,5 km trasa vede lesem, přičemž tento lesní úsek se nachází uvnitř přírodního parku Střed Čech. Na počátku tohoto lesního úseku trasa relativně prudce stoupá (na prvním kilometru je převýšení 133 metrů ). Míjí samotu Homole a na rozcestníku Kolna křižuje s částí nejstarší značené trasy KČT, která byla v roce 2014 obnovena k výročí 125 let od jejího prvního vyznačení. Za Kolnou trasa převážně klesá (na dalších třech kilometrech klesne o 140 metrů Po dvou kilometrech po lesních cestách vede přibližně 350 metrů po silnici a následně směřuje ke kapli Nanebevzetí Panny Marie na Rovínku na břehu slapské přehady.\n\nOd rozcestníku Na Rovínku trasa vede více než 4 km převážně jihovýchodně, prvních přibližně 570 metrů lesem (po 300 metrech je u lávky přes potok studánka), následně asi 300 metrů po poli a poté asi 1,4 km zastavěnou částí obce Slapy. Ve Slapích mimo jiné prochází kolem kostela sv. Petra a Pavla, několika obchodů a restaurací, resp. hospod. Na jižním okraji Slap trasa prochází kolem plotu zahrady veřejnosti nepřístupného pseudobarokního zámku. (Do areálu však je možné nahlédnout přes bránu na jižní straně areálu.) Od slapského zámku trasa vede zhruba 1 km po silnici do vesnice Buš. (Asi 150 metrů za Slapy je na kraji silnice malebná kaplička.) I v obci Buš se nachází několik restaurací, kaplička, dětské hřiště apod.\n\nZa obcí Buš trasa vede 3 km převážně jižním směrem k obci Čím a to nejprve zhruba 1,3 km po málo frekventované místní silnici a za samotou U Dobré vody potom po polních, resp. lesních cestách. V obci Čím trasa prochází kolem kapličky a v jižní části Čímu kolem restaurace.\n\nOd obce Čím trasa následně vede přes 4 km převážně jihozápadním směrem a to s výjimkou krátkého, asi 100metrového silničního úseku, po místních a lesních cestách. Trasa nejprve stoupá směrem k Ostrému vrchu (převýšení 120 metrů na 1,5 km) a následně spíše klesá (na zbývajících asi 3 km klesne o 180 metrů). Před Živohoští trasa přechází silnici II/114 a směřuje směrem k slapské přehradě. V závěrečném, asi 650 metrovém úseku trasa mírně klesá a prochází celou Živohoští až ke kostelu sv. Fabiána a Šebestiána na břehu slapské přehrady, kde je ukončena.\n\n\n"}
{"id": "1503730", "url": "https://cs.wikipedia.org/wiki?curid=1503730", "title": "Karlobag", "text": "Karlobag\n\nKarlobag () je vesnice, opčina a přímořské letovisko v Chorvatsku v Licko-senjské župě. Nachází se asi 37 km západně od Gospiće. V roce 2011 žilo v Karlobagu 468 obyvatel, v celé občině pak 917 obyvatel.\n\nKromě hlavní obce, Karlobagu, se zde nacházejí i vesnice Barić Draga, Baške Oštarije, Cesarica, Crni Dabar, Došen Dabar, Konjsko, Kućišta Cesarička, Ledenik Cesarički, Lukovo Šugarje, Ravni Dabar, Staništa, Sušanj Cesarički a Vidovac Cesarički.\n"}
{"id": "1503733", "url": "https://cs.wikipedia.org/wiki?curid=1503733", "title": "Evropská dohoda o hlavních vnitrozemských vodních cestách mezinárodního významu", "text": "Evropská dohoda o hlavních vnitrozemských vodních cestách mezinárodního významu\n\nEvropská dohoda o hlavních vnitrozemských vodních cestách mezinárodního významu (též Dohoda AGN) je mezinárodní smlouva v rámci Evropské unie. Jejím cílem je rozvoj mezinárodní přepravy po síti evropských vnitrozemských vodní cest a zajištění dostatečné kapacity sítě skrze koordinaci plánů její výstavby a parametrů poskytované infrastruktury.\n\nDohoda byla přijata v Ženevě 19. ledna 1996, Česká republika ji podepsala 23. června 1997 v Helsinkách. Dohoda vstoupila v platnost 26. července 1999, v Česku o tom informovalo sdělení Ministerstvo zahraničních věcí číslo 163/1999 Sb.\n\nZvláštní zpráva Evropského účetního dvora však v roce 2015 konstatovala, že přes snahu vyjádřenou touto dohodou nedošlo v Evropě od roku 2001 k významnému navýšení vodní dopravy.\n\n"}
{"id": "1503739", "url": "https://cs.wikipedia.org/wiki?curid=1503739", "title": "Geodetika", "text": "Geodetika\n\nV diferenciální geometrii je geodetika křivka představující v určitém smyslu nejkratší cestu mezi dvěma body na povrchu, nebo více obecně na Riemannovské varietě. Je to zobecnění pojmu „přímka“ na obecnější prostředí. \n\nPojem \"geodetika\" pochází z \"geodézie\", vědy o měření velikosti a tvaru Země. V původním smyslu byla geodetika nejkratší cestou mezi dvěma body na zemském povrchu. Na sférické Zemi je to segment velkého kruhu. Termín byl zobecněn, aby zahrnul měření v mnohem obecnějších matematických prostorech; například v teorii grafu se dá uvažovat geodetika mezi dvěma vrcholy/uzly grafu. \n\nV Riemannianově varietě nebo subvarietových geodetikách se vyznačují vlastnostmi mizejícího geodetického zakřivení. Obecněji, v přítomnosti afinní konexe je geodetika definována jako křivka, jejíž tečný prostor zůstane paralelní, jestliže jsou přeneseni podél toho. Když se to aplikuje na Levi-Civitovu konexi, Riemannianova metrika získá předchozí pojem. \n\nGeodetiky mají zvláštní význam v obecné teorii relativity. Časové geodetiky v obecné teorii relativity popisují pohyb volně padajících testovaných částic. \n\n\nVysvětlení geodetiky a obecné teorie relativity\n"}
{"id": "1503771", "url": "https://cs.wikipedia.org/wiki?curid=1503771", "title": "Ján Matys", "text": "Ján Matys\n\nJán Matys (* 2. května 1936) je bývalý slovenský silniční motocyklový závodník. \n\nZávodil ve třídách do 250 a 350 cm³ na motocyklech ČZ a Jawa. V mistrovství republiky vyhrál v roce 1966 závod v Rosicích.\n\n"}
{"id": "1503776", "url": "https://cs.wikipedia.org/wiki?curid=1503776", "title": "Jiří Titz", "text": "Jiří Titz\n\nJiří Titz (* 19. září 1951) je bývalý český hokejový útočník. \n\nV československé lize hrál za ZKL Brno, Duklu Jihlava a Spartu Praha. S Duklou Jihlava získal v roce 1974 mistrovský titul. V nižší soutěži hrál i za TJ Moravia DS Olomouc a Stadion Liberec. \n\n"}
{"id": "1503779", "url": "https://cs.wikipedia.org/wiki?curid=1503779", "title": "Zelva (sídlo)", "text": "Zelva (sídlo)\n\nZelva (, ) je sídlo městského typu v Hrodenské oblasti v Bělorusku. K roku 2018 měla přes šest tisíc obyvatel a byla správním střediskem Zelvenského rajónu.\n\nZelva leží na levém břehu řeky Zelvjanky, přítoku Němenu, na které je nad městem (jihovýchodně od něj) přehradní nádrž. Nejbližší města v okolí jsou Vaŭkavysk na západě, Masty na severozápadě a Slonim na východě.\n\nPřes Zelvu prochází silnice R99, která začíná u Hrodny, do Zelvy přichází od Vaŭkavysku a následně končí za Slonimem nájezdem na dálnici M1.\n\nPrvní zmínka je z roku 1258. V roce 1470 zde začala stavba katolického kostela. V roce 1721 udělil Zelvě August II. Silný právo pořádat trhy, což výrazně přispělo k jejímu rozvoji. V roce 1795 při třetím dělení Polska připadla Zelva ruskému impériu.\n\nV meziválečném období v letech 1921–1939 patřila Zelva k druhé Polské republice. Za druhé světové války drželo Zelvu v letech 1941–1944 nacistické Německo, které také zničilo zdejší židovskou menšinu, která k roku 1921 čítala 1344 osob. V roce 1942 došlo k deportaci zdejšího improvizovaného ghetta do vyhlazovacího tábora Treblinka.\n\nV Zelvě, kde měli dům rodiče jejího manžela, strávila závěrečnou část života po propuštění z gulagu běloruská básnířka Larysa Henijušová.\n"}
{"id": "1503784", "url": "https://cs.wikipedia.org/wiki?curid=1503784", "title": "Potchongganggujŏk", "text": "Potchongganggujŏk\n\nPotchongganggujŏk () je jeden z městských obvodů Pchjongjangu, hlavního města Severní Korey. Jeho jméno je odvozeno od řeky Potchongu, přítoku Tedongu, která určuje jeho západní hranici, na které sousedí s obvodem Mangjŏngdägujŏkem. Dalšími obvody, s kterými sousedí, jsou Hjŏngdžesangujŏk na severu, Sŏsŏnggujŏk a Moranbonggujŏk na východě a Pchjŏngčchŏngujŏk a Čunggujŏk na jihu. Vytvořen byl v říjnu 1960.\n\nVýznamnými stavbami v obvodu jsou hotel Rjugjong a Památník na vlasteneckou osvobozeneckou válku.\n"}
{"id": "1503787", "url": "https://cs.wikipedia.org/wiki?curid=1503787", "title": "Midhat Šamić", "text": "Midhat Šamić\n\nMidhat Šamić (16. března 1907 Sarajevo, Bosna a Hercegovina – 23. ledna 1990 Sarajevo, Socialistická federativní republika Jugoslávie) byl bosenskohercegovský pedagog, překladatel a literární historik bosňáckého původu.\n\nV rodném městě dokončil základní školu a gymnázium. Roku 1931 na Filozofické fakultě Univerzity v Bělehradě absolvoval studium komparativní literatury a jugoslávské literatury a latinského jazyka. V letech 1931–1950 působil jako středoškolský pedagog v Prijedoru, Bělehradě a Sarajevu. Profesorskou zkoušku složil roku 1935. Mezi lety 1946 a 1947 vyučoval též francouzštinu na Vyšší pedagogické škole v Sarajevu. Roku 1950 začal přednášet francouzskou literaturu na nově otevřené Filozofické fakultě Univerzity v Sarajevu, kde zůstal až do roku 1976, kdy byl penzionován. Jistý čas zastával fost děkana filozofické fakulty.\n\nMezi lety 1954 a 1956 byl lektorem srbochorvatského jazyka a literatury v Paříži. Roku 1958 na Sorbonně získal doktorát z komparativní literatury. Z fancouzštiny předkládal Victora Huga, Molièra, Jeana-Clauda Carrièra, Alphonsa Daudeta a Alberta Thibaudeta.\n\nOdborně se zabýval francouzskou literaturou. Vedle toho se věnoval metodologii výuky a učení živých jazyků a vědecké práce.\n\nOd roku 1969 byl dopisujícím a nato od roku 1973 řádným členem Akademie věd a umění Bosny a Hercegoviny. Šamić získal řadu ocenení, mj. Cenu ZAVNOBIH.\n\nJeho dcerou je spisovatelka a orientalistka Jasna Šamić (*1949).\n\n"}
{"id": "1503792", "url": "https://cs.wikipedia.org/wiki?curid=1503792", "title": "Václav Mitmánek", "text": "Václav Mitmánek\n\nVáclav Mitmánek (cca 1510 Uherský Brod – cca 1560) byl český duchovní podobojí, pamfletista a vlivný člen dolní konzistoře.\n\nNarodil se do bratrské rodiny, studoval ve Wittenbergu, Basileji a Paříži; od Jednoty bratrské odpadl. Kněžského svěcení dosáhl roku 1540 v Benátkách, o rok později se stal členem dolní konzistoře.\n\nByl čelným představitelem novoutrakvismu – proudu, který sympatizoval s luterstvím. Roku 1543 neúspěšně usiloval o organizační osamostatnění protestantů (utrakvistů a Jednoty bratrské) v Čechách.\n\nVeřejně králi Ferdinandovi I. vytknul, že nemá právo vměšovat se duchovních záležitostí. Králi řekl:\nProto byl roku 1543 vypovězen ze země. Pobýval v Polsku (Krakov, Didiliv, Zaruddja). Ve vyhnanství zemřel.\n\n\n"}
{"id": "1503797", "url": "https://cs.wikipedia.org/wiki?curid=1503797", "title": "Obrazová cytometrie", "text": "Obrazová cytometrie\n\nObrazová cytometrie \"(image cytometry, quantitative image based cytometry, QIBC)\" je technika získávání kvantitativní informace z obrázků, které jsou v praxi většinou pořízené pomocí mikroskopie. Obrazová cytometrie je důležitým nástrojem moderního výzkumu, kde umožňuje podrobnou analýzu na úrovni jednotlivých buněk. Tímto přístupem sdílí shodné rysy s průtokovou cytometrií a naopak se dolišuje od technik, které sledují průměrnou vlastnost buněčné populace, jako je například western blot.\n\nAčkoli je možné použít k vizualizaci optickou mikroskopii – metodu světlého pole, mnohem častěji se používá fluorescenční značení v různých kanálech. V tomto případě je nutné použít fluorescenční mikroskop s patřičným systémem světelných filtrů. Pro obrazovou analýzu je často nutné nasnímat tisíce fotografií, což by bylo při použití manuálně ovládaného mikroskopu velice pracné. Z toho důvodu byly vyvinuty automaticky ovládané mikroskopy, které disponují motorizovanýmy stolky pro posun snímaného objektu ve všech třech osách, automatizovanou výměnou fluorescenčních filtrů, a elektronicky ovládanými lampami. \n\nSnímání velkého množství snímků je časově náročné, proto se pomalu upouští od používání světelných zrojů s krátkou životností, jako jsou například rtuťové a xenonové lampy. Místo toho se s výhodou vužívají LED zdroje nebo jsou mikroskopy vybavené sérií laserů. Další výhoda těchto zdrojů je, že operují při výrazně nižších teplotách, což eliminuje případné pohyby vzorku vyvolané přenosem tepla do těla mikroskopu a následnou teplotní roztažností materiálu. \n\nDalším výrazným pokrokem je aplikace konfokální mikroskopie umožňující získat větší množství výranzně přesnější informace a to i ve 3D. V případě analýzy živých buněk jsou mikroskopy vybavené komorami temperovanými na potřebnou teplotu a s žádoucím parciálním tlakem CO2.\n\nAkvizice obrazu probíhá zpravidla zcela automaticky a spočívá v sériovém snímaní polí v různých fluorescenčních kanálech. Počet skenovaných polí pro každý vzorek se pohybuje v řádu stovek, přičemž zvolené zvětšení mikroskopu je vždy kompromisem mezi rozlišením a počtem buněk v jednom poli. V průběhu skenování však často dochází k mírnému rozostření obrazu vlivem mírných teplotních změn a nerovností použitých sklíček či plastových destiček. Ohnisko obrazu proto musí být neustále kontrolováno automatickou fokusací. Ta může být čistě softwarová, tedy založená na nasnímání série snímků s posunem v ose Z a následném vybrání té nejostřejší, nebo může být kombinovaná s rychlejší hardwarovou fokusací. Hardwarová fokusace spočívá v měření vzdálenosti mezi objektivem a sklíčkem laserovým paprskem.\n\nPředmětem zájmu jsou většinou buněčné populace, případně pak histologické řezy. K jednodušší identifikaci objektů lze využít různá barvení, nejčastěji fluorescenční značení. Softwary k analýze jsou často dodávány výrobci automatizovaných mikroskopů, krom toho je však možné využít i freeware softwarů jako je ImageJ a blízce příbuzný FIJI. Nejprve se zpravidla provádí korekce obrazu, která eliminuje chyby zavedené vlivem nerovnoměrného osvětlení. Dalším krokem může být odečtení pozadí a zvýšení kontrastu. Následuje segmentace obrazu, která identifikuje jednotlivé buňky a vytvoří binární masku, která softwaru říká, které pixely má zahrnout do výpočtů a které má ignorovat. Segmentace může být definována určitým prahem signálu, který je považován za vlastní objektům zájmu, nebo může být založena na složitější algoritmech, které detekují okraj a celkový tvar jednotlivých buněk. \n\nObrazová cytometrie sdílí některé ze svých vlastností s průtokovou cytometrií. V mnohých aplikacích je tak možné získat oběma metodami totožnou informaci. V těchto případech však často vyniká výrazně rychlejší průtoková cytometrie schopná analyzovat až několik tisíc buněk za sekundu, která navíc poskytuje citlivější detekci. Další jedinečnou schopností průtokové cytometrie je možnost třídění analyzovaných buněk.\n\nV určitých ohledech je však obrazová cytometrie nenahraditelná. Na rozdíl od průtokové cytometrie, která je schopná analyzovat pouze buněčnou suspenzi, je obrazová cytometrie schopna analyzovat adherentní buňky, histologické řezy, roztěrové, otiskové preparáty či dokonce celá embrya. Díky tomu je možné získat informaci o morfologii buněk a o distribuci označených molekul v rámci buněčných kompartmentů. Zatímco průtoková cytometrie měří pouze relativní velikost buňky, a to nepřímo na základě rozpltýleného světla (forward scattering), obrazová cytometrie je schopná změřit velikost buňky v absolutních hodnotách. \n\nDalší výhodou obrazové cytometrie je možnost studia živých buněk pomocí časosběrného snímání. Je tak možné sledovat jejich mobilitu, průchod buněčným cyklem a také dynamiku distribuce značených molekul.\n\nMorfologická informace poskytovaná obrazovou cytometrií je klíčová pro cytogenetické analýzy a analýzy sperimií a vzorků moči.  Pro většinu klinických aplikací, jako je například analýza krve pacientů s leukémií, nebo analýza nádorového materiálu z biopsií, je však průtoková cytometrie výrazně efektivnější. Pouze v případech kdy je dostupné jen malé množství analyzovaného materiálu může být obrazová cytometrie vhodnější než průtoková. V porovnání s průtokovou cytometrií, je obrazová cytometrie finančně dostupnější, což může být výhodou u jednoduchých klinických aplikací, jako je například obyčejné počítání buněk. Příkladem je přístroj Countess od firmy Invitrogen nebo ADAM od firmy Nanoentek. Oba cytometry umožňují zjištění koncentrace a viability buněk v suspenzi (třeba lymfocytů ve vzorku krve).\n\nKombinaci rychlosti a citlivosti průtokové cytometrie spolu a jedinečnými vlastnostmi mikroskopické analýzy nabízí ImageStream, což je revoluční koncept zobrazovací průtokové cytometrie vyvinutý firmou Millipore.\n"}
{"id": "1503799", "url": "https://cs.wikipedia.org/wiki?curid=1503799", "title": "Turistická značená trasa 7326", "text": "Turistická značená trasa 7326\n\nTuristická trasa má svůj v Borohrádku u železniční stanice bez návaznosti na žádnou další turistickou trasu. Vede nejprve východním směrem ulicemi města přes jeho centrum. V krátkém souběhu s červeně značenou trasou 0455 Borohrádek - Choceň (navazuje na stejně značenou trasu 0423 z Týniště nad Orlicí) překonává Tichou Orlici. Za ní již samostatně pokračuji jihovýchodním směrem po silnici II/317 pod vesnici Šachov. Odtud vede jižním směrem po polní cestě podél okraje lesa k samotě Na Králce a dále po pěšině západním směrem k místnímu jezu, kde přechází Tichou Orlici zpět. Jižně od něj kříží opět trasu 0423 a železniční trať Velký Osek - Choceň, poté Šachovskou alejí prochází rozsáhlým lesním masívem a dále poli do Horního Jelení. Do města vstupuje v souběhu s modře značenou trasou 1903 Plchůvky - Holice a zeleně značenou trasou 4239 Kostelec nad Orlicí - Uhersko, v jeho centru se pak nachází hlavní turistické rozcestí. Z něj vede trasa 7326 k jihu v souběhu s modře značenou trasou 1904 do Zámrsku a zeleně značenou trasou 4241 Hradec Králové - Choceň. Souběh s ní končí na jižním okraji města u hřbitova. Trasy 1904 a 7326 pokračují po lesní cestě dále k jihu na rozcestí Jelení les, kde trasa 7326 mění směr na jihovýchodní a po cestě Formanka vede dále lesem nad Dobříkov. Do vsi schází po lesní pěšině a vstupuje v ní do souběhu s modře značenou trasou 1923 vedoucí z polesí \"Nad Hlubokou\". Společně vedou k místní železniční zastávce, kde trasa 7326 končí, trasa 1923 pokračuje do Vysokého Mýta.\n"}
{"id": "1503801", "url": "https://cs.wikipedia.org/wiki?curid=1503801", "title": "GND", "text": "GND\n\nGND může označovat:\n"}
{"id": "1503807", "url": "https://cs.wikipedia.org/wiki?curid=1503807", "title": "Singkarak", "text": "Singkarak\n\nSingkarak je jezero v Indonésii, na ostrově Sumatra, asi 50 km severně od Padangu. Leží v Barisanském pohoří v provincii Západní Sumatra v nadmořské výšce 362 m, nejbližším městem je Solok. Vyplňuje bývalý sopečný kráter, má rozlohu 107,8 km² a dosahuje maximální hloubky 268 metrů. Po jezeře Toba je druhou největší vodní plochou na ostrově Sumatra.\n\nVe vodách jezera žije endemická kaprovitá ryba bilih (\"Mystacoleucus padangensis\"). Pro unikátní přírodní scenérie je jezero oblíbeným cílem turistů. Na řece Ombilin, vytékající z jezera, byla postavena hydroelektrárna. Po dokončení vodního díla většina vody z jezera odtéká do řeky Anai. \n"}
{"id": "1503811", "url": "https://cs.wikipedia.org/wiki?curid=1503811", "title": "Osobnostní a sociální výchova", "text": "Osobnostní a sociální výchova\n\nOsobnostní a sociální výchova (OSV) je\n\nKonečným cílem\n\nUčivem\nTématické okruhy OSV\nZákladními metodické principy\nSouhrnně: akcentuje principy zkušenostně reflektivního učení(ale není identická s tzv. zážitkovou pedagogikou - viz níže).\nMetody\nveškeré typy aktivit umožňující praktické a k vlastnímu životu vztažené myšlení a chování/jednání v rámci tématických okruhů. OSV často pracuje s metodami využívanými různými systémy aktivního (zejm. sociálního) učení, sociálním výcvikem, zážitkovou pedagogikou, ale i dramatickou výchovou atd. Metodou procházející napříč aktivitami je „reflexe“.\n\nFormy (podle RVP)\nDalší formy\nOdkazy\n"}
{"id": "1503812", "url": "https://cs.wikipedia.org/wiki?curid=1503812", "title": "Čch’-lie-ťiao", "text": "Čch’-lie-ťiao\n\nČch’-lie-ťiao (, ) je ostrov v Hongkongu, zvláštním správním území Čínské lidové republiky. Jedná se o poměrně malý ostrov o ploše necelých 14 čtverečních kilometrů. Od roku 1998 je na něm mezinárodní letiště Hongkong, které jej skoro celý zabírá. Je propojen mosty s jižněji ležícím větším ostrovem Lantau.\n\nPřed stavbou letiště se jednalo o malý kopcovitý ostrůvek o rozloze jen přibližně tří kilometrů s rybářskými vesničkami, který byl uměle zploštěn a rozšířen. Vesnice byly přesunuty na ostrov Lantou a to včetně chrámu zasvěceného Ma-cu postaveného v roce 1823 z místní žuly, který byl rozebrán a znovu sestaven. Archeologické práce zaměřené na průzkum a záchranu informací zde probíhaly už od konce sedmdesátých let a prokázaly, že ostrov byl obydlen již v neolitu před 6000 lety.\n"}
{"id": "1503813", "url": "https://cs.wikipedia.org/wiki?curid=1503813", "title": "Chek Lap Kok", "text": "Chek Lap Kok\n\nChek Lap Kok může být:\n"}
{"id": "1503820", "url": "https://cs.wikipedia.org/wiki?curid=1503820", "title": "Dvojzoborožec hnědavý", "text": "Dvojzoborožec hnědavý\n\nDvojzoborožec hnědavý (\"Buceros hydrocorax)\" je nejmenším druhem dvojzoborožce.\n\nDosahuje délky 60 až 65 cm, a to včetně ocasu. Samci jsou větší a těžší, váží 1,3 až 1,8 kg, samice jen do 1,6 kg.\n\nMá pestré zbarvení. Zobák má červenou barvu, krk je zrzavý, obličejová maska černá. Většina těla je šedá (křídla), spodní část těla opět zrzavá. Ocas je bílý. Mláďata jsou zpočátku nenápadně zbarvená černobíle.\n\nTento druh se vyskytuje pouze na Filipínách (je tamním endemitem), a to ve vždyzelených lesích do nadmořské výšky 2100 m n. m. \n\nRozlišují se tři poddruhy, jež je možné rozpoznat podle barvy zobáku. Ryze červený zobák má poddruh žijící na ostrovech Luzon a Marinduque (\"Buceros h. hydrocorax\").\n\n\nStejně jako další zoborožci žije v korunách stromů, kde si zajišťuje také rostlinnou potravu (ovoce, semena). Živočišnou potravu v podobě stonožek, kobylek a dalších bezobratlých si obstarává ráno, kdy slétává na zem. Hmyz je schopný chytat za letu.\n\nTento druh patří k těm, o jejichž životě v přírodě neexistuje velké množství informací. Samice snáší až čtyři vejce, doba inkubace se udává 35 až 40 dní. Podobně jako u příbuzných druhů však dochází k zazdění samice v dutině stromu s ponecháním malého otvoru pro krmení samice a mláďat. Později samice pomáhá s krmením mláďat, stejně jako starší mláďata.\n\nDvojzoborožec hnědavý je chovaný přibližně v 15 evropských zoo (stav jaro 2019). V rámci Česka se jedná pouze o Zoo Praha. V minulosti tento druh chovaly také Zoo Dvůr Králové a Zoo Liberec.\n\nV Zoo Praha je tento druh chován od roku 2011. Ke konci roku 2018 byla chována čtyři zvířata (dva samci a dvě samice).\n"}
{"id": "1503821", "url": "https://cs.wikipedia.org/wiki?curid=1503821", "title": "Ksenija Alexandrovna Rappoportová", "text": "Ksenija Alexandrovna Rappoportová\n\nXenija (Ksenija) Alexandrovna Rappoport ( \"Ксе́ния Алекса́ндровна Раппопо́рт\", * 25. března 1974, Leningrad, Sovětský svaz) je ruská divadelní a filmová herečka. \n\nV roce 2015 získala ocenění Národní umělec Ruské federace.\n"}
{"id": "1503822", "url": "https://cs.wikipedia.org/wiki?curid=1503822", "title": "Vozovna Pogodno", "text": "Vozovna Pogodno\n\nVozovna Pogodno je jedna z dvou tramvajových vozoven ve Štětíně, provozovaných společností Tramwaje Szczecińskie (tou druhou je vozovna Golęcin). Leží v části Zawadzkiego-Klonowica patřící do štětínské městské části Západ.\n\nVozovna je poslední vozovnou, kterou tehdejší společnost \"Stettiner Straßen-Eisenbahn Gesellschaft\" postavila před 2. světovou válkou; využívá se od roku 1934. Do hal bylo možno umístit až 80 motorových vozů. Mezi lety 1973 až 1983 proběhla rekonstrukce vozovny. Většinu stavby zabírají prostory pro tramvaje (15 kolejí). Kolem celé vozovny vede jedna objízdná kolej. V letech 2014–2015 proběhla zásadní rekonstrukce vozovny, kdy byly zmodernizovány stávající haly, koleje a exteriér.\n\nV červenci 2019 se ve vozovně Pogodno nacházelo 139 vozů určených pro osobní dopravu. Jedná se o tramvaje typů Tatra KT4DtM, Tatra T6A2D, Moderus Beta MF 25 AC a MF 15 AC a Pesa 120NaS.\n"}
{"id": "1503834", "url": "https://cs.wikipedia.org/wiki?curid=1503834", "title": "Kompaktní konvergence", "text": "Kompaktní konvergence\n\nV matematice se kompaktní konvergencí neboli stejnoměrnou konvergencí na kompaktních množinách rozumí určité zobecnění myšlenky stejnoměrné konvergence.\n\nNechť formula_1 je topologický prostor a formula_2 je metrický prostor. O posloupnosti funkcí\nse říká, že kompaktně konverguje k nějaké funkci formula_5 pro formula_6, pokud pro každou kompaktní množinu formula_7 \n\nkonverguje stejnoměrně na formula_9 pro formula_6. To znamená, že pro všechny kompaktní formula_7 platí\n"}
{"id": "1503836", "url": "https://cs.wikipedia.org/wiki?curid=1503836", "title": "Michele Placido", "text": "Michele Placido\n\nMichele Placido (* 19. května 1946, Ascoli Satriano je italský herec, scenárista a režisér\n\nJe znám především díky roli policejního komisaře Corrada Cattaniho, kterou ztvárnil v prvních čtyřech částech slavného italského televizního seriálu \"Chobotnice (La piovra)\".\n\nZa svou práci získal ocenění Stříbrného medvěda na Berlínském filmové festivalu za film \"Ernesto\" Salvatore Samperiho a čtyřikrát byl oceněn cenou Donatellova Davida.\n"}
{"id": "1503840", "url": "https://cs.wikipedia.org/wiki?curid=1503840", "title": "Zeno Kaprál", "text": "Zeno Kaprál\n\nZeno Kaprál (* 19. října 1941 Brno) je český básník, představitel brněnské bohémské generace šedesátých let a autor spirituální lyriky s důrazem na tradiční formy.\n\nAbsolvoval pedagogickou školu v Karlových Varech, pracoval jako zeměměřič, hasič, učitel, knihovník a vychovatel v diagnostickém ústavu, v letech 1966 až 1996 byl zaměstnancem České pojišťovny v Brně. \n\nČasopisecky debutoval v roce 1957 a v roce 1962 vydal první sbírku \"Ploty\". Po nástupu normalizace mohl publikovat poezii pouze v samizdatu. V roce 1992 vyšla kniha textů z tohoto období nazvaná \"Reinerův výbor\" podle editora Martina Reinera. Jako externí scenárista spolupracoval s Českou televizí, byl tajemníkem brněnské organizace Obce spisovatelů. Obdržel Cenu Českého literárního fondu (1992) a Cenu města Brna (2005). Žije v Brně a Strmilově.\n\nJeho dcerou je spisovatelka a publicistka Dora Kaprálová.\n\n\n"}
{"id": "1503853", "url": "https://cs.wikipedia.org/wiki?curid=1503853", "title": "Jungo Morita", "text": "Jungo Morita\n\nJungo Morita (* 9. srpna 1947 Tokio) je bývalý japonský volejbalista. S japonskou reprezentací vyhrál olympijský turnaj v Mnichově roku 1972 a získal stříbro na olympiádě v Mexiku roku 1968. Z mistrovství světa z roku 1970 si přivezl bronz, z univerziády (1967) a Asijských her (1966, 1970) zlato. V roce 2003 byl uveden do mezinárodní volejbalové síně slávy.\n"}
{"id": "1503856", "url": "https://cs.wikipedia.org/wiki?curid=1503856", "title": "Rangnanggujŏk", "text": "Rangnanggujŏk\n\nRangnanggujŏk () je jeden z městských obvodů Pchjongjangu, hlavního města Severní Korey. Leží převážně na jižním břehu Tedongu naproti ústí Potchongu, ale zahrnuje i některé říční ostrovy, zejména velký ostrov Turu přístupný přes most Čchungsŏng. Na severu přes Tedong sousedí s obvody (od západu k východu) Mangjŏngdägujŏk, Pchjŏngčchŏngujŏk a Čunggujŏk a na východě s obvodem Rjŏkpchogujŏk. Vytvořen byl v říjnu 1960 oddělením od provincie Jižní Pchjongan.\n"}
{"id": "1503859", "url": "https://cs.wikipedia.org/wiki?curid=1503859", "title": "Football League First Division 1967/68", "text": "Football League First Division 1967/68\n\nV sezóně 1967/68 nejvyšší anglickou ligu vyhrál Manchester City FC. Sestoupily týmy Sheffield United FC a Fulham FC.\n\nZ = odehrané zápasy; V = výhry; R = remízy; P = prohry; GD = dané goly; GI = inkasované goly; Bod = počet bodů\nCL = přímý postup do Ligy mistrů, CW = postup do Poháru vítězů pohárů, UC = postup do Veletržního poháru, S = sestup\n\n"}
{"id": "1503866", "url": "https://cs.wikipedia.org/wiki?curid=1503866", "title": "John Spencer-Churchill, 11. vévoda z Marlborough", "text": "John Spencer-Churchill, 11. vévoda z Marlborough\n\nJohn Spencer-Churchill, 11. vévoda z Marlborough (celým jménem anglicky \"John George Vanderbilt Spencer-Churchill, 11. Duke of Marlborough\", DL, JP (13. dubna 1926, Blenheimský palác u Woodstocku – 16. října 2014 tamtéž) byl britský šlechtic z rodu Spencerů, vévoda z Marlborough a politik (poslanec Sněmovny lordů).\n\nJohn Spencer-Churchill se narodil v roce 1926 jako nejstarší syn Johna Spencer-Churchilla, pozdějšího 10. vévody z Marlborough, a jeho manželky Alexandry Mary Hildy Cadoganové. Jeho děd byl Charles Spencer-Churchill, 9. vévoda z Marlborough, jeho prastrýc britský předeseda vlády Sir Winston Churchill. V roce 1972 se John Spencer-Churchill po smrti svého otce ujal svého úřadu vévody z Marlborough.\n\nDle odhadované výše majetku 185 milionů liber se Spencer-Churchill v roce 2004 umístil na 224 místě žebříčku \"Sunday Times Rich List\", seznamu nejbohatších osob Spojeného království.\n\nJohn Spencer-Churchill se 19. října 1951 oženil se Susan Mary Hornbyovou, s níž se roku 1961 rozvedl. Měli spolu tři děti:\n\n\nPodruhé se Spencer-Churchill oženil v roce 1961 s Athinou Onassisovou, bývalou manželkou řeckého rejdaře Aristotela Onassise a dcerou rejdaře, Onassisova konkurenta, Stavrose G. Livanose. Manželství bylo bezdětné a trvalo do roku 1971. Athina se později vdala potřetí, tentokrát za rejdaře Stavrose Niarchose, s nímž měla dceru Christinu Onassisovou. \n\nPotřetí se Spencer-Churchill oženil 20. května 1972 s hraběnkou Rositou Douglasovou, sestrou švédského podnikatele hraběte Gustafa Douglase. Narodily se jim tři děti:\n\n\nPoté, co se opět rozvedl, oženil se v roce 2008 s Lily Mahtaniovou rozenou Sahniovou (narozené v roce 1957 do indické rodiny v Teheránu).\n"}
{"id": "1503869", "url": "https://cs.wikipedia.org/wiki?curid=1503869", "title": "David Katoatau", "text": "David Katoatau\n\nDavid Katoatau (* 17. července 1984 Nonouti) je kiribatský vzpěrač těžké váhy.\n\nŠestkrát se stal mistrem Oceánie: v letech 2007, 2009 a 2012 ve váze do 94 kg a v letech 2013, 2014 a 2016 ve váze do 105 kg. V roce 2014 získal pro Kiribati první zlatou medaili z Her Commonwealthu, když vyhrál soutěž do 105 kg. Na olympiádě 2008 obsadil 15. místo v kategorii do 85 kg (313 kg ve dvojboji), na olympiádě 2012 skončil na 17. místě do 94 kg (325 kg ve dvojboji) a na olympiádě 2016 byl čtrnáctý ve váze do 105 kg (349 kg). Na olympiádě v Riu vzbudil mediální pozornost svým tancem nad činkou po každém úspěšném pokusu, kterým podle vlastních slov chtěl upozornit na situaci své země, ohrožované stoupající hladinou světového oceánu.\n\nKatoatau na olympiádě v Riu také vysvětlil, proč přesídlil z Kiribati na Novou Kaledonii: v jeho zemi není sportovní hala a venku se dá trénovat jen brzy ráno, než slunce příliš rozpálí činku.\n\n"}
{"id": "1503873", "url": "https://cs.wikipedia.org/wiki?curid=1503873", "title": "Hazim Šabanović", "text": "Hazim Šabanović\n\nHazim Šabanović (1. listopadu 1916 Poriječani, okres Visoko, Bosna a Hercegovina – 22. března 1971 Istanbul, Turecká republika) byl bosenskohercegovský osmanista a historik bosňáckého původu.\n\nGazi Husrev-begovu medresu dokončil roku 1935. Po roce 1940, kdy absolvoval Vyšší islámskou šarí‘atsko-teologickou školu, pracoval jako prefekt středoškolského internátu. Později získal místo justičního čekatele u šarí‘atského soudu, ale toto místo opustil na podzim roku 1942, kdy byl umístěn do Zemského muzea v Sarajevu. V něm pracoval jako pomocný kustod do konce roku 1945. \n\nNásledně působil jako archivář Městského národního výboru v Sarajevu, kde se podílel na uspořádání Archivu města Sarajeva. Od roku 1948 pracoval jako knihovník a archivář v Gazi Husrev-begově knihovně. Roku 1950, kdy byl v bosenskohercegovské metropoli, otevřen Orientální ústav. O dva roky později byl jmenován odborným asistentem ústavu. Od podzimu 1953 do roku 1957 působil na Filozofickou fakultu Univezity v Bělehradě, kde vyučoval turecký jazyk a diplomatiku. Roku 1962 byl jmenován vědeckým radou ústavu.\n\nDlouhodobě příspíval periodika \"Prilozi za orijentalnu filologiju\" (Příspěvky k orientální filologii), vydávaného Orientálním ústavem. Od roku 1958 byl jeho hlavním redaktorem a od roku 1969 také odpovědným redaktorem.\n\nŠabanović zemřel náhle během badatelského pobytu v Istanbulu, kde sbíral materiál pro svou knihu \"Književnost bosanskih Muslimana na orijentalnim jezicima\" (Literatura bosenských Muslimů psaná orientálními jazyky).\n\n"}
{"id": "1503875", "url": "https://cs.wikipedia.org/wiki?curid=1503875", "title": "Zlato Rýna", "text": "Zlato Rýna\n\nZlato Rýna („Das Rheingold\") je opera Richarda Wagnera a tvoří spolu s hudebními dramaty \"Valkýra\" („Die Walküre\"), \"Siegfried\" a \"Soumrak bohů\" („Götterdämmerung\") tetralogii \"Prsten Nibelungův\" („Ring des Nibelungen\"). Je to „divadelní festival na tři dny a jeden předvečer\".\n\n\"Zlato Rýna\" je z těchto čtyř oper nejkratší. Trvá přibližně dvě hodiny a třicet minut a hraje se bez přestávky. Premiéra se proti vůli skladatele Wagnera konala 22. září 1869 v Královském dvorním a národním divadle v Mnichově pod vedením Franze Wüllnera. Představením Zlata Rýna byly také zahájeny první Hudební slavnosti v Bayreuthu („Bayreuther Festspiele\") dne 13. srpna 1876. Dílo bylo vydáno nakladatelstvím Schott v Mohuči, („Richard-Wagner-Gesamtausgabe\"). Autorizovaná partitura je však od druhé světové války ztracená. Libreto napsal sám skladatel podle středověkého hrdinského eposu z 13. století.\n\nLiterární předlohou k libretu byly středověké germánské a skandinávské mýty \"Eddy\". Pro \"Zlato Rýna\" to byly dvě sbírky islandských epických písní původem z devátého a desátého století, zapsané ve století třináctém. V pŕípadě \"Valkýry\" to byla staroseverská kronika, Sága o Völsunzích, sepsaná na Islandu rovněž ve třináctém století. Obě \"Eddy\", \"Sága o Völsunzích\" a rytířská sága \"Thídrek\", byly podkladem pro třetí operu, \"Siegfrieda\". Závěrečný \"Soumrak bohů\" vychází z \"Písně o Nibelunzích.\" Celý příběh si Wagner rozvrhl ve skice ze 4. října 1848. Texty k jednotlivým dílům psal v obráceném pořadí. Začal \"Soumrakem bohů\", po \"Siegfriedovi\" pokračoval \"Valkýrou\" a skončil \"Zlatem Rýna\". Text všech čtyř oper byl dokončen v prosinci 1852 a v únoru 1853 byl soukromě vydán. Ve Zlatu Rýna jsou vysvětleny základní konflikty celé tetralogie, především kontroverze moci a lásky.\n\nV listopadu 1853 začal Wagner sestavovat náčrt hudby. Na rozdíl od libret, která byla napsána vlastně odzadu, od poslední opery, hudbu začal Wagner komponovat naopak popořádku. \"Zlato Rýna\" bylo zhudebněno v letech 1853–1854, hned poté vznikala \"Valkýra\", dokončená v roce 1856. Ve skládání pokračoval až do roku 1857, kdy dodělal druhé jednání opery \"Siegfried\". Pak práci přerušil na dvanáct let, během kterých napsal opery \"Tristan a Isolda\" a \"Mistři pěvci norimberští\". Pak se vrátil k \"Siegfriedovi\" a dokončil ho roku 1871. V letech 1869–1874 zhudebnil i \"Soumrak bohů\". V dohotoveném díle jsou bozi na konci zničeni.\n\nPremiéra \"Zlata Rýna\" se konala v Královském dvorním a národním divadle v Mnichově 22. září 1869. V roce 1870 tam měla premiéru i \"Valkýra\". V obou případech se tak stalo na příkaz bavorského krále Ludvíka II. a proti Wagnerově vůli, který chtěl uvést premiéru celého cyklu najednou. K tomu došlo až při zahájení prvních Hudebních slavností v Bayreuthu („Bayreuther Festspiele\") dne 13. srpna 1876.\n\nVe \"Zlatu Rýna\" přichází Richard Wagner s novým hudebním stylem, kterým ovlivnil celou řadu dalších skladatelů. Opera začíná přibližně čtyřminutovou předehrou (136 taktů), ve které se z hlubokých Es-dur akordů rozvíjí motiv vlnícího se Rýna. Teprve pak začíná skutečný děj. Hudba sleduje důsledně text libreta. Árie, dueta, sbory nebo opakování slov v něm nemají místo. Místo sledů uzavřených hudebních forem plyne hudba nepřetržitě a rozvíjí se podle požadavků dramatu jako nekonečná melodie. Základním hudebním stavebním prvkem jsou leitmotivy (příznačné motivy). Opakují se krátké melodické, harmonické či rytmické úseky, které charakterizují určité postavy, dramatické situace a emoční stavy a které v různých variacích a kombinacích procházejí celým dílem.\n\nWagner také použil techniku svého tchána, Ference Liszta, nazvanou „metamorfóza tématu“, aby díky ní přetvořil některé leitmotivy v nové, svébytné melodie. Krásný příklad se nachází v přechodu mezi první a druhou scénou \"Zlata Rýna\", kdy motiv spojený s kováním magického prstenu přejde spojitě v ruch nově dobudované Valhally, Wotanovy pevnosti, ze které hodlal vládnout světu. Principy příznačných motivů se objevují už i u skladatelů před Wagnerem (Carl Maria von Weber, Hector Berlioz), ale až Wagner je dovedl k plnému funkčnímu užití. Nakolik je \"Zlato Rýna\" propojeno s následujícími díly, \"Valkýrou\", \"Siegfriedem\" a \"Soumrakem bohů\", je zřetelné z hudebních motivů dějů očekávaných i minulých. Ve velkých rozhovorech, mezi Wotanem a Frickou nebo mezi Wotanem a Brünnhildou ve druhém dějství \"Valkýry\", v rozhovoru mezi Wotanem (\"Wanderer\" – poutník) a kovářem Mime v prvním dějství \"Siegfrieda\" a ve scéně Nornen v \"Soumraku bohů\", se opakovaně odkazuje na děje ve \"Zlatu Rýna\".\n\nRichard Wagner napsal své dílo pro mimořádně rozsáhlý orchestr, ale velice konkrétně určoval, kolik nástrojů má hrát určitý part (notový zápis jednotlivého hlasu skladby např. houslový part, pěvecký part). Mezi smyčci je 16 prvních a 16 druhých houslí, 12 viol, 12 violoncell a 12 kontrabasů. Dechy zahrnovaly 3 flétny a jednu pikolu, 3 hoboje, jeden anglický roh, 3 klarinety a jeden basklarinet, 3 fagoty (s poznámkou, že mají být použity kontrafagoty vždy, když použité fagoty nezvládnou zahrát občas požadované nízké A). Žesťová sekce se skládala z osmi lesních rohů (z nich čtyři hráči v případě potřeby vyměnili lesní roh za Wagnerovu tubu), tří trubek a jedné basové trubky, tří tenorbasových trombónů, jednoho kontrabasového trombónu a jedné kontrabasové tuby. V bicí sekci se nalézaly dvoje tympány, triangl, pár činelů, malý bubínek a zvonkohra. V \"Rýnském zlatě\" je orchestr ještě doplněn šesti harfami a jednou, která hraje mimo orchestřiště. V některých místech cyklu také Wagner povolal stroj na hřmění, šestnáct kovadlin a býčí rohy. Novou tubu potřeboval Wagner k tomu, aby vznikla odpovídající orchestrální barva pro zobrazení Valhally, majestátního sídla bohů. Má měkkost lesního rohu i razantnost trombonu.\n\n\n\n\nPracovití obři, kteří bohům vystavěli Valhallu. Pohádali se pak o rozdělení odměny a Fafner zabil bratra Fasolta z chamtivosti po zlatě.\n\nVodní víly, které strážily rýnské zlato:\n\n\nPrvní scéna: Na dně řeky Rýn hlídají vodní víly (dcery Rýna) Woglinde, Wellgunde a Flosshilde zlatý poklad. Vypravují o něm přes otcův zákaz trpaslíku Alberichovi, svěří mu i tajemství, že pokladu se může zmocnit jen ten, kdo se navěky zřekne lásky. A jestliže z rýnského zlata vyková prsten, dosáhne i velké moci. Alberich, který se zpočátku snažil některé zmocnit, je najednou uchvácen touhou po zlatě. Prokleje lásku a zlato uloupí.\n\nDruhá scéna: Vysoko v horských výšinách se pne krásný hrad, nové sídlo bohů, které pro vládce všech bohů Wotana a jeho manželku Fricku vystavěli obři Fasolt a Fafner. Wotanovi se hrad Valhalla velmi líbí, méně už to, že má zaplatit za práci a dát obrům to, co slíbil: bohyni mládí a lásky Freiu, sestru své manželky. I ostatní bohové se brání Freiu vydat, protože bez ní pozbudou věčného mládí. Wotan spoléhá na důvtip a lest poloboha Loga. Když tedy obři přijdou žádat svou odměnu, vypravuje jim Loge o čaromocném prstenu, který si Alberich ukul z rýnského zlata. Za takový prsten jsou obři ochotni Freiu vrátit. Wotan odmítá a obři si Freiu odvedou jako své rukojmí. Její nepřítomnost bohy hned zle postihne. Bez ní začnou slábnout a stárnout. Wotan s Logem sestupují proto do podzemí, Nibelheimu, aby se zmocnili Alberichova prstenu.\n\nTřetí scéna: Pomocí prstenu se Alberich zmocnil vlády nad všemi Nibelungy a nutí je těžce dobývat zlato ze skal. Jeho bratr Mime mu musil vykovat z rýnského zlata přilbu, která má moc proměnit svého nositele v jakoukoli podobu nebo jej učinit neviditelným. Mime pracoval dobře, dosvědčuje mu to bití, jímž ho neviditelný Alberich počastoval, sotva byla přilba hotova. Do podzemí dorazí Wotan a Loge. Mime jim vypráví, jak si Alberich pomocí prstenu zotročil všechny Nibelungy. Vrací se Alberich a oběma bohům se vysmívá. Má přece neomezenou moc. Lstivý Loge pak předstírá Alberichovi obdiv, kterým se po moci bažící trpaslík dá svést a pomocí přilby se promění v ohromného hada a pak, na lstivou výzvu Logovu, v malou ropuchu. V tom okamžiku mu Loge strhne přilbu, sváže ho a s Wotanem vyvedou bezmocného Albericha z podzemí.\n\nČtvrtá scéna: Wotan a Loge přivlečou Albericha do sídla bohů, donutí ho, aby jim vydal všechny své poklady i přilbu, a nakonec mu vyrvou i prsten. Alberich, zbaven své moci, proklíná ty, kdo ho okradli o to nejvzácnější, a proklíná také prsten, aby přinesl neštěstí a smrt každému, kdo jej bude nosit. Mezitím už obři přivádějí Freiu. Bohové i celá příroda kolem okřejí s jejím návratem. Obři za ni však žádají velkou cenu, tolik zlata, aby ji celou zakrylo. Padne na to celý Alberichův poklad, poslední škvíru zakryje přilba a nakonec žádají obři ještě prsten. Wotan se dlouho brání, ale obři vynucují splnění svého přání tím bezohledněji, čím více o prsten Wotan stojí. Přichází bohyně moudrosti Erda a varuje Wotana před prstenem, přinesl by všem bohům zmar. Wotan po těžkém rozhodování obrům prsten vydá. Kletba prstenu působí okamžitě. Mezi obry rázem vypukne hádka, Fafner si chce všechno zlato přivlastnit sám. Rozpoutá se boj, Fafner Fasolda zabije a zmizí s pokladem, helmou i prstenem. Wotan si uvědomuje, že se Alberichova kletba začíná naplňovat. Donner svolá pak mračna a bouři, sklene duhový most přes údolí do Walhally a bohové slavnostně vstupují do svého nového sídla. Z dálky zní nářek dcer Rýna.\n\nNa Hudebním festivalu v Bayreuthu bylo obvyklé dokumentovat délku jednotlivých představení, nebyly ale zaznamenány všechny roky. Vzhledem k provádění bez přestávky byla u \"Zlata Rýna\" dokumentace snadnější než u ostatních částí cyklu \"Prsten Nibelungův\". Proto je více dat zachyceno přesně. Doba trvání se měnila u stejného dirigenta z roku na rok a od představení k představení. Vliv na dobu trvání měl také druh hlasu a temperament zpěváků.\n\n\nDlouho předtím, než byla opera \"Zlato Rýna\" připravena k inscenaci, představil Wagner na koncertě ve Vídni dne 26. prosince 1862 výňatky hudby ze scén 1, 2 a 4. I když práce ještě nebyla dokončená, hlavní Wagnerův mecenáš, král Ludvík II. Bavorský naléhal na uskutečnění premiéry v Mnichově, kterou chtěl oslavit své 24. narozeniny (25. srpna 1868). Svůj záměr sdělil v únoru 1869 dirigentovi Dvorní opery Hansi von Bülow. Wagner však chtěl počkat, až bude celý cyklus dokončen a sám chtěl na inscenaci pracovat. Obával se také, že by jeho návrat do Mnichova mohl vyvolat skandál. V té době totiž měl vztah s Cosimou von Bülow, manželkou dirigenta Dvorní opery a nechtěl, aby jeho dílo bylo prezentováno v souladu s královým přáním. Král však vlastnil práva na uvádění, a trval na tom, že \"Rýnské zlato\" bude provedeno v mnichovské Dvorní opeře bez dalšího zpoždění. Úkolem byl pověřen Hans Richter, nový dirigent Dvorní opery. Wagner udělal vše, co bylo v jeho silách, aby tuto produkci znemožnil a přesvědčil nově jmenovaného dirigenta Hanse Richtera, aby se proti obtížnému úkolu postavil. Král však nepovolil. Odsoudil Wagnera, vyhodil Richtera, jmenoval dalšího dirigenta, Franze Wüllnera, přeplánoval premiéru na 22. září a Wagnerovi zakázal vstup na zkoušky v divadle. Rozzlobený a poražený Wagner se vrátil do svého domova v Tribschen. Kritiky se v posuzování mnichovské premiéry lišily. Osborne tvrdil, že premiéra byla úspěšná, stejně tak i Holman,, zatímco Oliver Hilmes v biografii Cosimy ji popsal jako „uměleckou katastrofu.\" Gutman tvrdí, že většina z nepříznivých komentářů k mnichovské premiéře pochází z propagandy Bayreuthu, a dochází k závěru, že „v mnoha ohledech mnichovské představení překonalo úroveň prvního festivalu v Bayreuthu.“ Co se týče reakce veřejnosti, hlavní zájem diváků byl o nové scénické a jevištní efekty. Wagnerův nový přístup ke skladbě byl do značné míry přijat.\n\nV roce 1876, když byl postaven Bayreuth Festspielhaus, zahájil Wagner první hudební slavnosti v Bayreuthu vlastní produkcí kompletního cyklu \"Prsten Nibelungův\", představením \"Zlato Rýna\" dne 13. srpna. Této události předcházely měsíce příprav, ve kterých byl Wagner vysoce angažován. Podle svědků byl „režisér, producent, učitel, dirigent, zpěvák, herec, inspicient, kulisák a nápověda\". Hledal v Evropě nejlepší orchestrální hráče, a vybral nové obsazení zpěváků. Z mnichovského obsazení zůstal jediný Heinrich Vogl (Loge). Richter, sesazený jako dirigent v Mnichově, dostal taktovku v Bayreuthu. Premiéra 13. srpna byla velkou mezinárodní událostí, zúčastnilo se jí významné publikum, například německý císař Vilém I. Pruský, král Ludvík II. Bavorský, císař Petr II. Brazilský a četní zástupci různých evropských královských domů. Král Ludvík nebyl ochotný čelit kontaktu se svými kolegy, králi nebo se shromážděným davem, zúčastnil se tedy zkoušek oděvů inkognito, a Bayreuth opustil před zahajovací nocí. Přítomná byla také většina předních evropských skladatelů, včetně Čajkovského, Gounoda, Brucknera, Griega, Saint-Saënsa a Wagnerova tchána, Franze Liszta, spolu s velkým sborem hudebních kritiků a operních manažerů. Obrovský příliv návštěvníků překonal možnosti skromného města a způsobil značné nepohodlí některým z nejvýznamnějších hostů. Čajkovskij později popsal svůj pobyt v Bayreuthu jako „boj o existenci\". Přes pečlivou přípravu bylo první Bayreuthské představení \"Zlata Rýna\" přerušeno několika nedostatky. Některé změny scény nebyly správné. V jednu chvíli bylo pozadí předčasně zvednuto a odhalilo množství kulisáků a jevištní strojní zařízení. Ve 4. scéně Betz, jako Wotan, někam založil prsten a musel ho jít hledat do zákulisí, plynové osvětlení opakovaně selhávalo a halilo sál do tmy. Některé inovace však fungovaly dobře - kolové stroje používané dcerami Rýna pro simulaci plavání byly úspěšné. Kvalita zpěvu potěšila i Wagnera, který byl jinak zoufalý a odmítal se předvést divákům, přestože jej vyvolávali. Technické nedostatky pak byly během festivalu odstraněny.\n\nPo festivalu 1876 nebylo Zlato Rýna v Bayreuthu hráno 20 let, než Cosima tento cyklus o prstenu znovu oživila pro festival 1896. Mezitím se operní domy po celé Evropě snažily o vlastní produkci.\n\nPrvní z nich byla Vídeňská státní opera, která \"Zlato Rýna\" představila 24. ledna 1878. V dubnu 1878 byla premiéra v Lipsku, v rámci prvního provedení cyklu \"Prsten Nibelungův\" mimo Bayreuth. Londýn následoval v květnu 1882, kdy byla hrána celá tetralogie v divadle Jejího Veličenstva, Haymarket, pod taktovkou Antona Seidla. V letech následujících po londýnské premiéře bylo \"Zlato Rýna\" uvedeno v mnoha evropských metropolích. V Praze ve Stavovském divadle 19. prosince 1885 s mladým dirigentem Gustavem Mahlerem. V Budapešti dne 26. ledna 1889 rovněž s Gustavem Mahlerem. Představení muselo být krátce přerušeno, když se rozezněl požár a řada diváků z divadla uprchla. Americká premiéra \"Zlata Rýna\" se konala v New York Metropolitan Opera 4. ledna 1889, jako jediná opera se Seidlovým vedením. Kostýmy byly vytvořené podle originálu Carl Emil Doepler z Bayreuthu a scéna byla dovezena z Německa. Podle kritiků New York Times, „byly scéna, kostýmy a efekty navrženy a provedeny s velkým uměním a měly obdivuhodný výsledek.\" \"Zlato Rýna\", buď osamoceně nebo jako součást cyklu \"Prsten Nibelungův\", se pak dostalo do mezinárodního operního repertoáru. Petrohrad (1889), Paříž (1901), Buenos Aires (1910), Melbourne (1913), Rio de Janeiro (1921) a další významná města.\n\nOd roku 1896 bylo \"Zlato Rýna\" hráno pravidelně, ačkoliv ne každoročně, na Bayreuthském festivalu, jako součást \"Prstenu\". Až do druhé světové války měla uměleckou kontrolu Cosima (od 1896–1907), pak její syn Siegfried (1908–1930) a dále Siegfriedova vdova Winifred (1931–1943). Představení se příliš neodchylovala od inscenace, kterou vytvořil Wagner pro premiéru 1876. Až na několik výjimek se tento všeobecně konzervativní a úctyhodný přístup rozšířil na všechny Wagnerovy opery, i mimo Bayreuth.\n\nBayreuthský festival, pozastavený po druhé světové válce, pokračoval v roce 1951 pod vedením Wielanda Wagnera, Siegfriedova syna, který představil svůj první cyklus \"Prstenu\" ve stylu „Nový Bayreuth\". Byl to protiklad všeho, co bylo v Bayreuthu viděno dříve, protože scenérie, kostýmy a tradiční gesta byly opuštěny a nahrazeny holým jevištěm, se světelnými efekty, které znamenaly změnu scény nebo nálady. Tento „Nový Bayreuth\" celosvětově dominoval většině představení \"Zlata Rýna\" a \"Prstenu\" až do sedmdesátých let (1970), kdy reakce na jeho bezútěšnou úspornost vyvolala řadu nových přístupů. Sté výročí prstenu roku 1976 režíroval Patrice Chéreau a byl to významný mezník v historii Wagnerových inscenací: „Chéreauova demytologizace tetralogie znamenala anti-hrdinský pohled na dílo. Jeho přenesení do industrializované společnosti spolu s kostýmy a rekvizitami z 20. století naznačovalo kontinuitu mezi časem Wagnera a naším současným\". Mnoho prvků z tohoto představení bylo velmi kontroverzních. Úvod ukazoval obrovskou přehradu hydroelektrárny, kde bylo uložené zlato, hlídané dcerami Rýna, zobrazenými podle Spottových slov, jak „tři smyslné coury” a „způsobil šok, ze kterého se nikdo úplně nezotavil.\" Podle kritika The Observer „jsem na divadle nezažil tak rozzuřený protest jako ten, který způsobil \"Das Rheingold\".\" Nakonec však byla tato situace překonána a konečné provedení produkce v roce 1980 bylo přijato s ovacemi, které trvaly devadesát minut.\n\nPo stoletém \"Prstenu\" následovaly četné originální interpretace v Bayreuthu a jinde v pozdních 20. a na počátku 21. století. Festival v roce 1988 byl zahájen ponurou inscenací Zlata Rýna od Harryho Kupfera, ve které Wotan a další bohové vystupovali jako gangsteři v mafiánských slunečních brýlích. Tento celý prsten, říká Spotts, byl „podobenstvím o tom, jak moc umí podvádět, lhát, tyranizovat, terorizovat a zabíjet, aby si získala to, co chce\" Od pozdních osmdesátých let 20. století vzrůstal odpor proti stále bizarnějším výkladům cyklu. To vedlo k několika novým produkcím, které se nesly v tradičnějším duchu. Inscenace Otto Schenka, uvedená roku 1987 v New Yorku byla popisována jako „kouzelně staromódní,” a jako „úleva pro mnoho lidí, stále napadaných Wagneristů“.James Morris, který v inscenaci 1987 zpíval Wotana, a James Levine, původní dirigent, se oba v roce 2009 vrátili zpět do Met, když tam Schenk přivedl cyklus \"Prsten Nibelungův\" na konečné představení.\n\n\n\n\n\n\n\nDalší nahrávky i DVD jsou na \"bontonland.cz\"\n\n\n"}
{"id": "1503883", "url": "https://cs.wikipedia.org/wiki?curid=1503883", "title": "Nahý mezi vlky (film, 2015)", "text": "Nahý mezi vlky (film, 2015)\n\nNahý mezi vlky (německy \"Nackt unter Wölfen\") je německý televizní film z roku 2015. Jedná se o historické drama režiséra Philippa Kadelbacha, popisující události z koncentračního tábora v době druhé světové války. \n\nFilm je založen na stejnojmenném románu Bruna Apitze, vydaném v roce 1958 ve Východním Německu. Jedná se o třetí filmové zpracování náměstu po verzi z roku 1963. Scény z koncentračního tábora se natáčely v příbramském dole Vojna. Ve snímku hraje několik českých herců, včetně ústřední postavy malého chlapce.\n\nDěj filmu se odehrává v letech 1944 až 1945 na sklonku druhé světové války v koncentračním táboře Buchenwald. \n\nÚstředním motivem se kromě přežití vězňů stává ukrývání malého židovského chlapce (Vojta Vomáčka), který byl zachráněn z ghetta v Polsku. Pro některé vězně se chlapec stal smyslem života. Německý velitel lágru se doslechne o chlapci a začne po něm pátrat. Používá při tom kruté metody, tresty a mučení na již tak soužených vězních. Vězňům se pokaždé podaří chlapce schovat (v kufru) a těsně se tak vyhnout prozrazení. Vždy jsou, i přes udání jednoho ze spoluvězňů, o jediný krok před odhalením nacistickými dozorci a hněvivým velitelem. \n\nChlapec je nakonec odhalen, a vězni, kteří jej ochraňovali, mají být popraveni. Jsou však na poslední chvíli osvobozeni spojeneckými vojáky v dramatickém, ale již očekávatelném zvratu událostí.\n\n"}
{"id": "1503885", "url": "https://cs.wikipedia.org/wiki?curid=1503885", "title": "Jaderná elektrárna Borssele", "text": "Jaderná elektrárna Borssele\n\nJaderná elektrárna Borssele (nizozemsky \"Kerncentrale Borssele\") je jaderná elektrárna, která se nachází ve Nizozemsku, v provincii Zeeland. Výstavba započala v roce 1969 a elektrárna byla dokončena v roce 1973. Nachází se v nejjižnější části Nizozemska, u hranic s Belgií. Má jeden tlakovodní reaktor o výkonu 515 MW. Po odstavení jaderné elektrárny Dodewaard v provincii Gelderland v roce 1997 je to jediná nizozemská jaderná elektrárnu v provozu. Uran používaný v elektrárně pochází z Kazachstánu. V blízkosti této elektrárny je také uhelná elektrárna. Obě elektrárny vlastní společnost \"Elektriciteits Produktiemaatschappij Zuid-Nederland\" (\"EPZ\"), v překladu \"elektřinu produkující jihonizozemská společnost\".\n"}
{"id": "1503886", "url": "https://cs.wikipedia.org/wiki?curid=1503886", "title": "Životní cyklus objektů", "text": "Životní cyklus objektů\n\nV objektově orientovaném programování (OOP) je životnost objektu (neboli životní cyklus) objektu charakterizován časem mezi vytvořením objektu a jeho zničením. Pravidla pro životnost objektů se mezi programovacími jazyky výrazně liší, v některých případech se životnost neliší implementací daného jazyka, ale může se lišit tím, jak jen implementováno v daném řešení programu. \n\nV některých případech se doba životnosti objektu shoduje s dobou objektu, pro kterou je tento objekt určitou hodnotou v proměnné (jako statické proměnné, tak i pro automatické proměnné), ale v běžném životě není existence jednoho objektu vázaná pouze na životnost jednoho objektu. V mnoha případech u většiny dnešních objektově orientovaných jazyků, zejména těch, které užívají určitý nástroj pro správu paměti (například v Javě – Garbage collector, nebo ve Swift – ARC – Automatic Reference Counting), jsou objekty spravovány v haldě a jejich životnost není určena životností pouze jednoho objektu, ale ve skutečnosti doba odpovídá existenci alespoň jednoho odkazuju, který se váže k tomuto objektu. \n\nPři zničení jednoho objektu, na který se váže jiný objekt, nejsou smazány oba objekty zároveň, ale pouze odkaz mezi těmito objekty. \n\nPro možnost definování, zda daná reference je pro daný objekt životně kritická, je často možné definovat na základě dvou typů referencí a to silných (angl. strong references) a slabých (angl. weak references). Pro upřesnění, doba existence objektu, neboli doba po kterou je objekt udržován v paměti je závislá na existenci alespoň jednoho silného odkazu na tento objekt. Pokud již není žádná taková reference, je to indikátor pro správce paměti, že tento objekt není už dále  potřeba uchovávat v paměti. \n\nS životností a možností reference je také úzce spjat rozsah působnosti. \nvar newFoo = Foo() // Vytvoření nového objektu\nPřiřazení silné reference na objekt do proměné. \nSilná reference se vytváří defaultně.\nvar strongReference = newFoo \nweak var weakReference = newFoo // Přiřazení slabé reference na objekt. \nPod rozsahem působnosti objektů se skrývá časový úsek, ve kterém je objekt přístupný v rámci určité části programu.\n\nNa rozdíl od živostnosti může objekt existovat v paměti, ale nemusí být přístupný. Rozsah působení v podstatě definuje určitou oblast programu, ve kterém je objekt viditelný jiným objektům. \n\nV objektově programovacích jazycích jsou často rozsah působnosti rozdělen do dvou kategoriích a to nejvyšší úrovně (neboli globální) a vnořené (lokální). \n\nObecně objekty jakožto proměnné, konstanty a další programovací konstrukce, které jsou deklarované na nejvyšší úrovni zdrojového souboru jsou přístupné v jakémkoliv jiném zdrojovém souboru v rámci stejného modulu. Na nejvyšší úrovni zdrojového souboru je deklarováno vše, co není deklarované uvnitř nějakého bloku kódu. \n\nJe však potřeba poznamenat, že se jedná často o výchozí chování, které může být upraveno pomocí modifikátorů přístupu.\n\nModifikátory přístupu se u jednotlivých objektových programovacích jazyků z větší části často shodují, ale mají i své unikátní modifikátory. \nLokální, neboli vnořený rozsah, je podmnožinou globálního rozsahu a je obecně formován každou novou organizační jednotkou (modulem, zdrojový souborem, třídou a nebo blokem kódu). Každá jednotka má svůj rozsah působnosti. Zdrojový soubor vytváří nový rozsah působnosti. Třída vytváří svůj rozsah a nebo také i funkce, či metoda. \n\nV modulech jsou obsaženy zdrojové soubory programu. Tyto soubory se tedy nachází v jeho lokálním rozsahu působnosti, pro které je daný modul jakýmsi globálním rozsahem působnosti. \n\nKaždý objekt je deklarovaný u určitém místě hierarchie působností. Hierarchie určuje jaké objekty jsou přístupné (viditelné) pro jiné objekty. Stanovuje, že objekty deklarované na určité úrovni, jsou viditelné ostatním objektům, které jsou deklarované buď na stejné nebo vyšší úrovni hierarchie. \n\nObecně platí, že objekty vzniklé v prostoru určitého rozsahu působnosti objektu, také zanikají společně s objektem tvořící tento rozsah působnosti. Pokud tedy během životnosti objektu tvořící tento rozsah působnosti nenavázali jinou silnou referenci s jiným objektem. \n\n// Rozsah působnosti třídy Foo.\nclass Foo {\nZatímco základní myšlenka životnosti objektu je jednoduchá – objekt je vytvořen, použit a poté zničen – detaily se mezi jazyky značně liší a v rámci implementací daného jazyka jsou úzce spjaty s implementací nástrojů pro správu paměti. Kromě toho se mezi jednotlivými kroky a mezi koncepcemi na úrovni jazyka a koncepcemi na úrovni implementace jeví mnoho jemných rozdílů. Terminologie je relativně standardní, ale které kroky odpovídají danému termínu se značně liší mezi jazyky. \n\nPojmy obvykle přicházejí v dvojicích antonym, jeden pro koncepci vytvoření a jeden pro odpovídající koncept destrukce, jako jsou inicializace / finalizace, konstrukce / destrukce nebo inicializace / ukončení (termination). \n\nDále se s tímto procesem mohou analogicky spojovat i termíny se správou paměti jako alokace / dealokace, i když  tvorba a zanikání objektů může zahrnovat podstatně více než jen alokaci a uvolnění z paměti.\n\nDůležitým rodílem u životnosti je, zda životnost objektu je deterministická nebo non-deterministická. Tato vlastnost může být rozdílná u jazyků a to hlavně na základně pricipu, jak probíhají procesy s alokací paměti pro objekty. \n\nNapříklad druh proměnné určuje v jakém pořadí budou alokovány do paměti. Proto je možné k některým proměnným přistupovat v určitém bloku kódu a k některým ještě ně, jelikož nemají zatím přiřazenou žádnou adrasu v paměti. Objekty alokované se statickou alokací paměti, tedy objekty umožené ve statických proměnných, nebo objekty definované na globální úrovni mají nedetermenistický přístup. Může se říci, že jejich živostnost se zdá být shodná s doubou spuštění programu. Pořadí vytvoření a zničení, který statický objekt je vytvořen jako první a který druhý, atd. je obecně nedeterministický. \n\nU objektů s automatickým přidělováním paměti nebo dynamickým přidělováním paměti se vytváření objektů obecně provádí deterministicky, buď explicitně, když je objekt explicitně vytvořen (například prostřednictvím codice_1 v jazyce C ++ nebo Java), nebo implicitně na začátku životnosti proměnné, zejména pokud je v bloku kódu zadána automatická proměnná, například při deklaraci. Zničení objektu se liší, nicméně – v některých jazycích, zejména v C ++, jsou automatické a dynamické objekty zničeny v deterministických časech, jako je například výstup z bloku kódu (rozsahu působnosti), explicitní destrukce (prostřednictvím ruční správy paměti – zavoláním například v jazyce Swift metodu objektu \"deinit()\" pro destrukci objektu\",\" nebo existencí reference odkazující na daný objekt. \n\nV jazycích využívající pro správu paměti nástroj Garbage-collector jsou obecně objekty dynamicky spravovány v haldě, dokonce i tehdy pokud jsou prvotně vázány k automatické proměnné. Na rozdíl od automatických proměných s primitivními hodnotami, které jsou typicky automactiky přiděleny do zásobníku, nebo v registru. To umožňuje, aby byl objekt vácen z funkce, jako návratová hodnota, aniž by byl zničen. \n\nV některých případech je však možná optimalizace kompilátoru, totiž provedení analýzy úniku a dotazování, že únik není možný, a tudíž objekt může být přidělen na svazek. Toto je významné v Javě. V takovém případě dojde ke zničení objektu okamžitě – možná i během životnosti proměnné (před koncem jejího rozsahu), pokud je nedosažitelný. \n\nKomplexním případem je použití fondu objektů, kde mohou být objekty vytvořeny předem, nebo znovu použity a tak zjevné vytvoření a zničení nemusí odpovídat skutečnému vytvoření a zničení objektu. Jednalo by se o (re)inicializaci již vytvořeného objektu. V tomto případě může být stvoření i zničení nedeterministické. \n\nVytváření objektů lze rozdělit do dvou operací: \"alokace\" paměti a \"inicializace ,\" kde inicializace zahrnuje přiřazení hodnot do polí objektů a případné spuštění libovolného jiného kódu. Jedná se o koncept úrovni implementace, kde jsou jemné rozdíly s rozlišováním deklarace a definice proměnné. Pro objekt, který je vázán na proměnnou, může být deklarace vyjádřena jako provedení alokace v paměti (vyhrazení místa pro objekt) a definice samotným přiřazením hodnoty. Infromace o deklaraci jsou spíše použity pouze pro kompilátor (např. Překlad názvů), neodpovídá přímo zkompilovanému kódu. \n\nPodobně i zánik objekt může být rozdělen do dvou kroků a to finalizace a uvolnění z paměti (dealokace). Analogicky lze zničení objektu rozdělit do dvou operací, v opačném pořadí: \"finalizace\" a \"uvolnění\" \"z paměti.\" Tyto proměnné nemají analogické koncepty na úrovni jazyka pro proměnné: proměnná životnost končí implicitně (pro automatické proměnné – odebráním ze zásobníku, pro statické proměnné – ukončením programu) a v této době (nebo později v závislosti na implementaci) je paměť uvolněna, ale žádná \"finalizace\" se obecně neděje. Když je však životnost objektu vázána na životnost proměnné, konec životnosti proměnné způsobí dokončení objektu; toto je standardní paradigma v C + +. \n\nTyto výsledky společně přinášejí čtyři kroky na úrovni implementace: \n\nTyto kroky mohou být prováděny automaticky jazykovým modulem runtime, interpreterem nebo virtuálním strojem, nebo může být programátorem specifikován ručně v podprogramu, konkrétně pomocí metod – četnost těchto změn se mezi jednotlivými kroky a jazyky výrazně liší. Inicializace je velmi běžně programátorem specifikovaná ve třídních jazycích, zatímco v striktních prototypových jazycích se inicializace automaticky provádí kopírováním. Dokončení je také velmi obyčejné v jazycích s deterministickou destrukcí, pozoruhodně C + +, ale hodně méně obyčejný v garbage-sbíral jazyky. Přidělení je více zřídka specifikováno a deallocation obecně nemůže být specifikován. \n\nDůležitá precisnot musí být definována pro jednostlivé stavy objektu \"během\" vytváření, ničení nebo zpracování případů, kdy dochází k chybám nebo výjimkám. Výslovně řečeno, životnost objektu začíná, jakmile se alokace dokončí a končí, když začíná uvolňování z paměti. Během inicializace a finalizace je tedy objekt živý, ale nemusí být v konzistentním stavu. Zajištění konzistence třídy je klíčovou součástí inicializace a musí být udržován během doby, která začíná v bodě dokončení inicializace, a končí při započatí finalizace. Během této doby se očekává, že objekt je živý a v konzistentním statu. \n\nPokud selhává tvorba nebo zničení, hlášení chyb (často vyvoláním výjimky) může být složité: objekt nebo související objekty mohou být v nekonzistentním stavu av případě zničení – což se obecně děje implicitně, a tedy v nespecifikovaném prostředí – může být obtížné zpracovávat chyby. Opačný problém – příchozí výjimky, ne odchozí výjimky – je to, zda by se mělo vytvořit nebo zničit jinak, pokud se vyskytnou během zpracování výjimek, kdy může být žádoucí jiné chování. \n\nDalší subtilitou je, že k vytváření a destrukci dochází u statických proměnných, jejichž životnost se shoduje s dobou běhu programu – kdy dochází k tvorbě a destrukci \"během\" běžného provádění programu nebo ve speciálních fázích před a po pravidelném provedení – a jak jsou objekty zničeny v programu ukončením, kdy program nemusí být v obvyklém nebo konzistentním stavu. Jedná se zejména o problém, který se týká jazyků využívající Garbage-collector, protože při ukončení programu mohou mít spoustu odpadků. \n\nV objektovém programování je program definován objekty a jejich vzájemnou komunikací. Programovací konstrukcí pro vytváření objektů jsou třídy. Ty jsou definovány pro určitou skupinu objektů se společnými vlastnostmi. Jednotlivé objekty jsou vytvářeny specifickými metodami tzv. \"konstruktory\". Vytvořený objekt je nazýván jako instancí dané třídy. \n\nZničení objektu probíhá naopak metodami zvanými \"destruktory\". Tyto metody mohou být manuálně volány v případě, že chce zajistit jejich destrukci a nespoléhat se na zajištění jejich destrukce nástrojem pro správu paměti. \n\nTvorba a zničení objektu jsou tedy nazývané konstrukce a destrukce. \n\nJedním takovým jazykovým konstrukčním rozdílem mezi těmito speciálními metodami \"konstruktory\" a \"destruktory\" je, že konstruktory jsou metody třídy a destruktory jsou instanční metody. Destruktor je volán již pro konkrétní objet, zatímco konstruktor nám tento objekt teprve vytvoří. \n\nV běžném používání je konstruktor metodou přímo volanou explicitně uživatelským kódem pro vytvoření objektu, zatímco destruktor je podprogram definovaný (obvykle implicitně, ale někdy explicitně) na zničení objektů v jazycích s deterministickou životností objektů. \n\nclass Foo {\n\nvar newFoo = Foo() // Inicializace objektu \nnewFoo.deinit() // Manuální destrukce objektu\n"}
{"id": "1503892", "url": "https://cs.wikipedia.org/wiki?curid=1503892", "title": "Pamphiliové", "text": "Pamphiliové\n\nPamphiliové (italsky Pamphili) byli jednou z papežských rodin hluboce zakořeněných v katolické církvi, římské a italské politice 16. a 17. století. Později se rodina Pamphiliů spojila s rodinami Doria a Landi, aby vytvořila rodinnou linii Doria-Pamphili-Landiů.\n\nNa svém vrcholu byla rodina Pamphiliů po volbě Giovanniho Battisty Pamphilia za papeže Inocenta X., který vládl od roku 1644 do roku 1655. Jeho předchůdcem byl papež Urban VIII. z papežské rodiny Barberiniů. Inocenc X. byl příkladem papeže, který podporoval nepotismus. Členové rodiny Pamphiliů v důsledku volby člena rodiny za papeže mohli budovat úspěšnou kariéru.\n\nRodinní příslušníci jmenovaní do kardinálské funkce:\n\n\nJako jiné italské šlechtické rodiny, i rodina Pamphiliů kupovala paláce a další majetek a vytvořila vlastní knížectví. Rodinní příslušníci pravidelně dostávali knížecí tituly, které jim udělili rodinní patriarchové nebo matriarchové. Olimpia Maidalchiniová obdržela čestný titul \"Princess of San Martino\" a podařilo se jí přeměnit malou enklávu San Martino na knížectví s vlastním právem. Poté, co se Camillo Pamphili vzdal kardinálské funkce aby se mohl oženit, dostal titul \"Prince of San Martino\" a \"Princ of Valmontone\" (v roce 1634 koupil Valmontone od rodiny Barberiniů). Valmontone je obec v metropolitním městě Řím v italském regionu Lazio, který se nachází asi 45 kilometrů jihovýchodně od Říma.\n\nVálky o Castro byly sérií konfliktů v polovině 17. století kolem starověkého města Castro (v dnešním regionu Lazio, Itálie). Konflikt nakonec vyústil ve zničení města 2. září 1649. Válka byla výsledkem mocenského boje mezi papežstvím – zastoupeným členy dvou v katolické církvi hluboce zakořeněných římských rodin a jejich papežů: papeže Urbana VIII. z rodiny Barberiniů, vedl válku až do své smrti v roce 1644, ta pokračovala i po nástupu papeže Inocenta X. z rodiny Pamphiliů – vládl 1644–1645. Papežové válčili proti vévodům parmským z rodiny Farnese, kteří ovládali Castro a jeho okolí.\n\nPapež Urban VIII. zemřel v roce 1644, pouze dva měsíce po podpisu mírové dohody mezi papežskými rodinami a vévody parmskými. Inocenc X. byl zvolen, aby Urbana VIII. nahradil a vyšetřil některé finanční problémy související s konfliktem. Finance spravovala rodina Barberiniů. Mnoho členů rodiny Barberiniů bylo nuceno odejít do exilu. Později se konflikt urovnal a rodina se s papežem smířila prostřednictvím manželství Maffea Barberiniho (syn vyhnaného Taddea Barberiniho) a Olimpie Giustinianiové, neteře papeže Inocenta X.\n\nNa příkaz Inocenta X. bylo Castro zničeno 2. září 1649 vojsky papežské armády a již nikdy nebylo obnoveno.\n\nRodokmen rodiny Pamphiliů od roku 1574 to roku 1760. Tato linie rodiny Pamphiliů končí v roce 1760 – žádný mužský dědic v další generaci neměl mužského dědice.\n\nPalác rodiny Pamphiliů (Palazzo Pamphilj), dílo architektů Girolama Rainaldiho a Francesca Borrominiho, se nachází v samém srdci Říma, s výhledem na náměstí Piazza Navona jižně od kostela Sant'Agnese v Agone, v římské čtvrti Pamphili, pojmenované z tohoto důvodu \"Isola de 'Pamphili\". Od roku 1652, vždy v srpnovou sobotu a neděli bylo náměstí přeměněno na jezero, aby se rodina Pamphiliů oslavila. Tento festival byl v roce 1866 zrušen. Dnes palác funguje jako brazilské velvyslanectví v Římě. Papež Inocenc X. je pohřben v kostele Sant'Agnese.\n\nV roce 1634 koupila rodina Pamphiliů barokní palác mimo Řím, ve městě Valmontone, nedaleko Palestriny. Camillo Pamphili byl odhodlán vytvořit nové \"ideální město\", takže palác a hlavní kostel byly přestavěny a vyzdobeny slavnými barokními umělci jako byl například architekt Mattia de Rossi (který začal svou kariéru pod vedením Giana Lorenza Bernininiho), malíři Pier Francesco Mola, Gaspard Dughet, Guglielmo Cortese, Francesco Cozza a nebo Mattia Preti. Další budova v jejich majetku v centru Říma je \"Palazzo Doria Pamphilj\", kde sídlí galerie stejného jména.\n\n"}
{"id": "1503893", "url": "https://cs.wikipedia.org/wiki?curid=1503893", "title": "Šatovník zlatoprsý", "text": "Šatovník zlatoprsý\n\nŠatovník zlatoprsý (\"Paroreomyza maculata\") je kriticky ohrožený, dnes již možná vyhynulý druh pěnkavovitého ptáka, který se vyskytoval na havajském ostrově Oahu. Žil v tamějších lesích, přičemž se nevyhýbal ani nepůvodním porostům, například tungovníkovým. Vzhledem k tomu, že druh je již pravděpodobně vyhynulý, o některých aspektech jeho chování se toho mnoho neví. Šatovník zlatoprsý žil v menších skupinkách. Živil se hmyzem, který vybíral z trouchnivějícího dřeva nebo stromových dutin. Rozmnožování probíhalo mezi lednem a červnem s vrcholem v dubnu. Hnízdo, vystlané rostlinnými materiály, mělo šálkovitý tvar, bylo tvořeno větvičkami, mechem a lišejníky a pospojováno pavučinami.\n\nMalý pták s rovným zobákem, asi 11 cm dlouhý. Samec měl žlutozelený hřbet, ve středu hřbetu přecházelo zbarvení do tmavších odstínů. Spodek těla, čelo a obočí byly žluté. Samice byly zbarveny matněji než samec. Mladí jedinci byli ještě tmavší, se šedavě olivově hnědým hřbetem. Oči byly u obou pohlaví hnědé, končetiny tmavohnědé. Podobným druhem je šatovník oahský (\"Hemignathus flavus\").\n\nZa úbytek šatovníka zlatoprsého mohly převážně nemoci šířené nepůvodními komáry v nížinách ostrova. V 90. letech 19. století byl šatovník zlatoprsý lokalizován pouze v horách Wai‘anae a Ko‘olau v nedmořské výšce přes 500 m. Během rozsáhlého průzkumu z roku 1935 nebyl nalezen ani jediný. Z roku 1968 pochází pozorování většího hejna šatovníků zlatoprsých, přičemž byl získán poslední vzorek. Poslední pozorování dvou ptáků pochází ze 12. prosince 1985, od té doby nebyl šatovník pozorován. Podle Mezinárodního svazu ochrany přírody je druh kriticky ohrožený, zřejmě vyhynulý. Je nicméně možné, že v izolovaných částech ostrova některá malá populace stále přežívá.\n"}
{"id": "1503894", "url": "https://cs.wikipedia.org/wiki?curid=1503894", "title": "Ytivarg", "text": "Ytivarg\n\nYtivarg je česká grind-blacková skupina z Českých Budějovic, která vznikla jako projekt kytaristy F.C. a vokalisty Miculy Parvy okolo roku 1995. Její původní název byl GRAVITY.\n\nJako opravdová kapela vznikla až roku 2015 se členy z rozpadlé skupiny ISACAARUM.\n\n\n"}
{"id": "1503895", "url": "https://cs.wikipedia.org/wiki?curid=1503895", "title": "FC Zbrojovka Brno (ženy)", "text": "FC Zbrojovka Brno (ženy)\n\nFC Zbrojovka Brno (celým názvem: Football Club Zbrojovka Brno, a.s.) byl český ženský fotbalový klub, který sídlil v brněnské jihovýchodní čtvrti Brněnské Ivanovice. Klubové barvy byly červená, bílá a modrá. V nejvyšší soutěži žen působil klub v letech 2006–2013 a 2016–2017.\n\nV dřívějších dobách existovalo ženské družstvo ve Zbrojovce i před rokem 2006, to bylo založeno v roce 1994 ještě pod názvem FC Boby Brno. Většinu zápasů odehrávalo na umělé trávě stadionu Za Lužánkami. Většinu své ligové historie ovšem působilo v nižších soutěžích, což vyvrcholilo v roce 2000 jeho zánikem a přechodem družstva žen do Lokomotivy Brno – Horní Heršpice (mimochodem od sezóny 2018/19 prvoligové družstvo v soutěži žen).\n\nNejnovější zbrojovácké družstvo žen bylo založeno v roce 2006 po přechodu hráček DFC Zeman Medlánky i s prvoligovou licence do brněnské Zbrojovky. Oddíl DFC Brno byl dlouholetý hegemon brněnské ženské kopané, založen byl již v roce 1984 pod názvem TJ Lokomotiva Ingstav Brno. Až do roku 2013 bylo ženské družstvo součástí nejvyšší soutěže žen, v sezóně 2012/13 ovšem smolně o dva body sestoupilo o soutěž níže. Další účasti v nejvyšší soutěži se družstvo žen dočkalo až v sezóně 2016/17, kdy přebralo prvoligovou licenci po zaniklých střížkovských Bohemians. Jak se později ukázalo tak postup po administrativní cestě nebyl nejmoudřejší nápad. Zbrojovácké ženy po dvaceti zápasech zvítězily pouze dvakrát, kvůli čemuž pak zaslouženě sestoupily o soutěž níže. Roztroušená kvalita po Brně i nedostatek hráček v juniorských oddílech zapříčinilo v roce 2018 fúzi s Líšní, což mělo za následek druhý a definitivní zánik ženské stopy ve fotbalové Zbrojovce.\n\nSvé domácí zápasy odehrával v Tréninkovém centru mládeže na ulici Sladovnická 17 s celkovou kapacitou 800 diváků.\n\nZdroj: \n\n\n\nZdroj: \n\n\n\nZdroj: \n\n\n\n"}
{"id": "1503899", "url": "https://cs.wikipedia.org/wiki?curid=1503899", "title": "Kijosu", "text": "Kijosu\n\nKijosu může být:\n"}
{"id": "1503900", "url": "https://cs.wikipedia.org/wiki?curid=1503900", "title": "Kijosu (město)", "text": "Kijosu (město)\n\nKijosu () je město v prefektuře Aiči v Japonsku. K roku 2018 v něm žilo bezmála sedmdesát tisíc obyvatel.\n\nKijosu leží v jižní části největšího japonského ostrova Honšú v oblasti Čúbu. Nachází se severně od Nagoji.\n\nSoučasné město vzniklo 7. června 2005 sloučením tří obcí, které se jmenovaly Kijosu, Šinkawa a Nišibiwadžima. K 1. říjnu 2009 do něj bylo přičleněny ještě Haruhi a Nišikasugai.\n\nDějiny města jsou ale starší. Už na přelomu 14. a 15. století zde byl postaven stejnojmenný hrad. Ten byl sice začátkem 17. století rozebrán, ale ve stejné době zde byla zřízena poštovní stanice stejného jména, což význam zdejšího osídlení podrželo.\n\n"}
{"id": "1503905", "url": "https://cs.wikipedia.org/wiki?curid=1503905", "title": "Tim Weaver", "text": "Tim Weaver\n\nTim Weaver (* 1977, Bath) je současný britský spisovatel známý zejména díky detektivním thrillerům s Davidem Rakerem, detektivem, který se specializuje na hledání pohřešovaných lidí.\n\nPůvodním povoláním je novinář, působil jako redaktor řady časopisů. Ač byl jako novinář úspěšný, dal s s postupem života přednost dráze spisovatele. Počínaje Honem na mrtvého tak vzniklo zatím deset románů, jejichž středobodem se stal soukromý detektiv David Raker, specialista na hledání pohřešovaných osob. Weaverův čtvrtý román, Není cesty zpět, byl prezentován v prestižním britském knižním pořadu Richard and Judy Book Club. Následující dílo se v týdnu, kdy bylo vydáno, vyšplhalo na druhou příčku nejprodávanějších knih. Údolí mrtvých a Ztracený se dokonce dostaly na první místo v žebříčcích prodejnosti elektronických titulů. Weaver byl rovněž nominován v rámci britského literárního ocenění National Book Awards.\n\nTim Weaver studoval Norton Hill School v Somersetu. Je velkým fanouškem fotbalu, fandí Arsenalu a Bath City F.C. Je ženatý, má malou dceru a celá rodina žije nedaleko Bathu v jihozápadní Anglii.\n\n"}
{"id": "1503907", "url": "https://cs.wikipedia.org/wiki?curid=1503907", "title": "White Christmas", "text": "White Christmas\n\n„White Christmas“ („Bílé Vánoce“) je píseň, kterou složil v roce 1940 Irving Berlin a v jejím textu vyjadřuje nostalgii po zasněžených vánocích svého dětství. Napsal ji pro Binga Crosbyho, který ji poprvé zpíval na Boží Hod 1941 v rozhlasovém pořadu \"The Kraft Music Hall\". 29. května 1942 pořídil s pěveckým sborem Kena Darbyho a orchestrem Johna Scotta Trottera první gramofonovou nahrávku. 4. srpna 1942 měl premiéru filmový muzikál \"Holiday Inn\" s touto ústřední melodií. V roce 1942 získaly „White Christmas“ Oscara za nejlepší původní píseň. Podle \"Guinessovy knihy rekordů\" jde o komerčně nejúspěšnější nahrávku všech dob, které se prodalo po světě padesát miliónů kusů. Píseň se stala v USA symbolem vánočních svátků a inspirovala další film \"White Christmas\" (1954, režie Michael Curtiz). V anketě Skladby století se umístila na druhém místě za „Over the Rainbow“.\n\nExistují také desetitisíce coververzí, s nimiž se celková prodávanost písně odhaduje na sto miliónů. Nejznámější verze vydali Frank Sinatra, Elvis Presley, Doris Dayová, Tony Bennett, Michael Bolton, Barbra Streisandová a Bette Midlerová. V češtině ji nazpíval Karel Gott a Helena Vondráčková, autorem překladu je Jaroslav Moravec.\n\n"}
{"id": "1503909", "url": "https://cs.wikipedia.org/wiki?curid=1503909", "title": "Sacchettiové", "text": "Sacchettiové\n\nSacchettiové (italsky Sacchetti) je italská šlechtická rodina pocházející z Toskánska, jehož nejstarší zdokumentovaný člen Merlo žil na konci 10. a počátku 11. století. Jméno rodiny je odvozeno od jednoho nebo více členů známých jako Sacchetto. Eugenio Gamurrini ve své knize \"Istoria genealogica delle famiglie nobili toscane et umbre (Historie a rodokmeny šlechtických rodů)\" (1668–1685) umístil původ rodiny do \"gens Cornelia\", jednoho z nejvýznamnějších rodů římské republiky, jehož prvním známým konzulem byl Servius Cornelius Cossus Maluginensis v roce 485 př.n.l. Podle Gamurriniho se rod Sacchettiů oddělil od větve \"Cornelii Merulae.\" Rodina byla ve Florencii dobře zavedená už během 12. století. Dante Alighieri se zmiňuje o rodině ve své Božské komedii, (\"Paradise Canto XVI.\"), ve které Dantův praděd, Cacciaguida degli Elisei (asi 1098 – asi 1148) uvádí starobylé rodiny Florencie a mezi nimi i rodinu Sacchettiů. V 19. století rodina Sacchettiů zdědila titul \"Prince of Palestrina\" a dostala povolení používat jméno Barberini.\n\nRodina má dvě hlavní větve, jednu, která zůstala ve Florencii až do doby vlády rodu Medici a přestěhovala se do Říma v šestnáctém století. Druhá, neapolská větev, přešla do služeb Normanů v jižní Itálii krátce po svém nuceném odchodu z Fiesoly.\n\nPodle Ugolino di Vieri rodina pochází z Fiesole a patřila k rodinám, které byly nuceny odejít do Florencie poté, co bylo Fiesole v roce 1125 Florencí dobyto. Jeden z nejstarších dochovaných záznamů je z roku 1137; Sacchetto a jeho bratr Bernardino di Bonizo di Merlo uzavírají asociační smlouvu s členy rodiny Uberti (Strozziane Uguccioni, 11. srpna 1137). Uzavření smlouvy umožnilo potomkům podle \"patronymic\" (odvozování jména rodu od jména otce nebo předka přidáním předpony nebo přípony) používat nadále jména Sacchetti. Brodaio di Sacchetto byl zvolen do rady Florenské republiky v roce 1197 a konzulem v roce 1202, zatímco Cingisallo a Albizzo di Rovinoso je zapsán mezi Anziani v roce 1200. Když se florentská společnost rozdělila mezi politické frakce Guelfů a Ghibellinů, většina členů rodiny se postavila na stranu guelfů. V roce 1260 Teghiaio a Giambeto Sacchetti bojovali v bitvě u Montaperti proti sienským ghibelinům a Gaglia di Upizzino Sacchetti byl jeden z mužů obviněných ze špatného hájení \"Carroccio\", a po porážce Florencie Sienou byl Sacchetti vyhnán z města. Přes podporu rodiny stranící guelfům byl Sacchetti vyloučen z možnosti zastávat veřejný úřad. Nakonec se rodina vrátila k radě a nejvyšším úřadům republiky. Antonio di Forese Sacchetti byl jmenován Signorií 7. července 1375 jako jeden z osmi členů výboru, známých jako \"Otto dei Preti\" (osm kněží), s právem provádět zdanění duchovenstva ve Florencii a Fiesole. Daň byla nucenou půjčkou nutnou na zaplacení smlouvy s žoldnéřem Sirem Johnem Hawkwoodem za cenu 130 000 zlatých. Antonio s ostatními členy byl exkomunikován papežem Řehořem XI. 31. března 1376.\n\nNeapolská větev má počátek u bratrů Lancillotto a Avellino di Sacchetto. Lancillottův syn Cesare byl biskupem v Melfi. Ottone Sacchetti byl patriarchou Antiochie. Avellino získal výsady od normanského krále Rogera II. Sicilského a vytvořil království \"Gran Giustiziere\". Gezzolino di Simone di Avellino obdržel baronský titul od krále Viléma II. Sicilského v roce 1173. Gezzolino také obdržel baronství na území Ceglia, Campia, Cavallino, Sellino, Ginosa, Castrignano, Levarano, Maladregno, Muflafia, Oira a Squinzano. Gezzolinův syn Ludovcio byl ženatý s Emilií Acciaioli. Měli tři syny: Angela, Iacopa a Alberica, který byl \"Praetor Tuscolano\" v 1224 za vlády císaře Fridricha II. Pietro Antonio di Agnelo, rytíř řádu \"Golden Spur\" (Zlaté ostruhy)byl guvernér města L'Aquila za krále Karla II. Anjou v roce 1285. Giovanni Pietro byl v roce 1268 jmenován \"Gran Giustiziere\" z Abruzzy. Andrea Guido, přezdívaný Guidotto byl v 1338 jmenován zastupujícím guvernérem Salerna králem Robertem I. Neapolským. Guidotto se oženil s Cecilií Brancacci. Měli nejméně tři syny: Carlo, Andrea a Filippo. Carlo,baron ze San Demetria a Policastrella a jeho manželka Isabella De Aloe uzavřeli manželství pro svého syna Giromlamo s Laudomií de Tufo dne 4. dubna 1412. Giromino a Laudomia de Tufo měli dva syny: Alfonsa a Mattea. Královna Johana II. Neapolská jmenovala Alfonsa guvernérem v provincii Calabria Citra. Alfonsův syn Giovanni Alfonsino získal v roce 1453 výsady od krále Alfonsa II. Pietro Antonio byl v roce 1485 jmenován Ferdinandem Aragonským (1488 – 1550) velitelem Cosenzy. Alessandro se stal markýzem ze S. Quirico, Foggie, Apulie. Francesco Antonio Sacchetti, narozený 1595 v San Severo, Foggia, Puglia byl jmenován biskupem v San Severo 1. října 1635 a vysvěcen 7. října 1635 kardinálem Giuliem Cesare Sacchettim. Dne 13. ledna 1648 byl jmenován biskupem v Troii, Foggii, Puglii a v této funkci zemřel v červnu 1662.\n\nŘímskou větev založil Giovanni Battista Sacchetti, syn Mattea Sacchettiho a Nanny Carducciové. Byl obchodním partnerem rodiny Barberini papeže Urbana VIII. Oženil se s Francescou Altoviti, dcerou Alessandra Altoviti. Po uzavření manželství došlo k převedení finančních prostředků, majetku, výnosných vazeb na kurii a vztahy s klienty, které již rodina Altoviti založila. Manželé se přestěhovali z Florencie do Říma. Měli spolu devět dětí. Matteo (zemřel mladý), Bindo, Vincenzo, Clarice, Sandrina, Marcello, Alessandro, Ottavia, Matteo, Gianfrancesco a Giulio Cesare. Giulio Cesare se stal vlivným kardinálem a v letech 1644 a 1655 byl zahrnutý do francouzského seznamu vhodných kandidátů na papeže.\n\nGianfrancesco byl generální komisař papežských vojsk ve Valtellině v roce 1623 a 1626. V roce 1632 byl jmenován markýzem z Rigattini a markýzem z Baldachina v roce 1633, což mu přineslo titul vévody u papežského soudu. Současná římská větev je založena potomkem Mattea a jeho manželky Cassandra Ricasoli-Rucellai. Jejich syn Don Giovanni Battista a Caterina Acciaioli zdědili jejich titul a jejich syn Matteo, který se oženil s Chiarou Orsini, si vyměnil titul markýz z Rigattini za titul markýz z Romana. Jejich syn Giulio si vzal Maddalenu Azzan. Jejich syn Scipione se stal hlavním velitelem apoštolských paláců v roce 1794, což je titul, který rodina vlastnila až do zániku papežského soudu v 70. letech. Scipione si vzal dceru Eleonory Cenci Bolognetti, dcery Girolama, knížete z Vicovaru. Jejich syn Urbano se oženil s Beatrice Orsini, dcerou vévody Domenica z Graviny a Solofry, Marií Luise Torlonia, dcery vévodů Poli a Guadagnolo. Jejich mladší syn Luigi se oženil s Marií Colonnou-Barberini, princeznou a dědičkou Palestriny a s dekretem italského státu Luigi převzal titul své ženy a převzal příjmení Barberini. Nejstarší syn Urbana a Beatrice Orsini, Giulio si vzal Teresu, dceru markýze Antonia Geriniho a jeho manželky Anny Marie Borghese. Jejich syn Giovanni Battista byl radou státu Vatikán a oženil se s Matildou Lante Montefeltro della Rovere. Jejich syn Giulio, poslední hlavní velitel Vatikánu, si vzal Giovannellu Emo Capodilista, dceru hraběte Alvise a Maria Henriqueta Alvares Pereira de Mello, vévodů z Cadavalu. Giulio a Giovannella měli pět dětí. Současnou hlavou rodiny je jejich syn Urbano.\n\nPopis k obrázkům v galerii\n"}
{"id": "1503910", "url": "https://cs.wikipedia.org/wiki?curid=1503910", "title": "Parlamentní volby v Rakousku 2019", "text": "Parlamentní volby v Rakousku 2019\n\nParlamentní volby v Rakousku byly předčasné parlamentní volby, které se konaly 29. září 2019. Konaly se necelé dva roky po řádných parlamentních volbách v roce 2017. Ve volbách zvítězila Rakouská lidová strana (ÖVP) se ziskem přes 37,5 % hlasů.\n\nV předchozích volbách vyhrála Rakouská lidová strana (ÖVP) a její vůdce Sebastian Kurz sestavil první vládu jako koaliční se Svobodnou stranou Rakouska (FPÖ), která skončila těsně třetí za Sociálně demokratickou stranou Rakouska (SPÖ).\n\nPád vlády začal Aférou Ibiza, kdy byla v květnu 2019 zveřejněna videonahrávka, ke které se později přihlásil vídeňský právník íránského původu Ramin Mirfakhrai, na které vůdce Svobodné strany Rakouska Heinz-Christian Strache a jeho zástupce Johann Gudenus jednali na Ibize s ženou, která se vydávala za neteř ruského oligarchy, o možnosti přihrát mu státní zakázky výměnou za předvolební podporu. Oba následně rezignovali. Kancléř Kurz se sešel s prezidentem Alexandrem Van der Bellenem a oba vyjádřili úmysl uspořádat předčasné volby. Kurz také oznámil, že odvolá i ministra vnitra Herberta Kickla, který byl rovněž členem FPÖ a tudíž by byl hlavním nadřízeným nad vyšetřováním svých spolustraníků. To vedlo k rezignaci všech ostatních ministrů za FPÖ a rozpadu koalice. Kurzova jednobarevná vláda následně 27. května neprošla hlasováním o důvěře a zemi následně řídil vicekancléř Hartwig Löger, než prezident Alexander Van der Bellen jmenoval 3. června úřednickou vládu vedenou Brigitte Bierleinovou.\n\nPředvolební průzkumy těsně po aféře ani výsledek rakouských voleb do Evropského parlamentu konaných koncem května pár dní po vypuknutí aféry neukazovaly zásadní změny měnící pořadí stran oproti volbám v roce 2017.\n\nNásledující tabulka zobrazuje volební výsledky stran po sečtení platných hlasů, které překročily volební kvórum a získaly mandáty v parlamentu.\nDosavadní parlamentní strana \"Jetzt – Liste Pilz\", která měla v parlamentu 8 poslanců, získala jen 1,9 % hlasů a nezískala žádný mandát. Neuspěla ani komunistická strana KPÖ (0,7 %), Změna \"Wandel\" (0,5 %) či Pivní strana Rakouska BPÖ (0,1 %).\n\nZ 6,4 milionu oprávněných voličů jich k volbám přišlo 4,8 milionu, tedy 75,6 %. Je to druhá nejnižší volební účast od konce druhé světové války. Proti předchozím volbám v roce 2017 to byl pokles o 4,4 %. Naopak rekordní počet voličů (950 000) využil možnost korespondenčního hlasování nebo využití voličských průkazů.\n\n\n"}
{"id": "1503914", "url": "https://cs.wikipedia.org/wiki?curid=1503914", "title": "Fortingall Yew", "text": "Fortingall Yew\n\nFortingall Yew je významný tis červený, nacházející se ve vesničce Fortingall ve Skotsku. Jedná se o nejstarší strom ve Spojeném království a současně jeden z nejstarších stromů v Evropě. Stáří stromu je odhadováno na 3 000 až 5 000 let.\n\nStrom roste v oploceném areálu u kostelíka ve vesnici Fortingall v oblasti Perthshire ve správní oblasti Perth and Kinross v centrálním Skotsku. Jeho stáří je odhadováno na 3 000 až 5 000 let, přičemž kořenový systém stromu může mít až 9 500 let. V současnosti je zdraví, jakož i samotná existence stromu kriticky ohrožena značným zájmem turistů a jejich nezodpovědným chováním, jako je například ulamování větví, trhání výhonků nebo umisťování cizích předmětů na větve.\n"}
{"id": "1503915", "url": "https://cs.wikipedia.org/wiki?curid=1503915", "title": "Lávka Roztyly – Chodovec", "text": "Lávka Roztyly – Chodovec\n\nLávka Roztyly – Chodovec je ocelová lávka pro pěší a cyklisty spojující oblast Roztyl a Chodovce na Jižním Městě v Praze 11. Překonává nultý kilometr dálnice D1 (která v tomto místě má devět pruhů), benzínovou pumpu a dvouproudou přípojku na D1. Celkem 185,4 metrů dlouhý most tvoří symbolickou bránu do hlavního města. Byl postaven v roce 1995 dle návrhu Jaroslava Korbeláře z firmy Pontex.\n\nLávka získala titul „Mostní dílo roku 1995“ na druhém ročníku mezinárodní vědecké konference Mosty v Brně.\n\nZáměrně byla zvolena atraktivní nosná konstrukce ze dvou převýšených parabolických oblouků s mezilehle zavěšeným trámem mostovky nad tělesem dálnice. Spojitý ocelový plnostěnný trám o deseti polích má celkovou délku 185,4 metru, dálnici překračuje největším polem o rozpětí trámu 49,46 metru, toto pole je zavěšeno na dvou plnostěnných obloucích. Trám s ocelovou ortotropní mostovkou má výšku 0,65 m a šířku 1,5 m. Běžnými podporami trámu jsou kyvné stojky z ocelových trubek. Rozpětí dvoukloubového oblouku je 58,4 metru a vzepětí 25,9 metru.\n\nBezbariérově spojuje ulice Koštířova a Türkova, most je přístupný také schodišti od benzínové pumpy, kde se nachází také Památník obětem dopravních nehod, a od parkoviště ležícího severovýchodně od D1.\n"}
{"id": "1503918", "url": "https://cs.wikipedia.org/wiki?curid=1503918", "title": "Fluorid bromitý", "text": "Fluorid bromitý\n\nFluorid bromitý je interhalogen s chemickým vzorcem BrF. Je to nažloutlá kapalina se štiplavým zápachem. Je rozpustný v kyselině sírové, ale bouřlivě reaguje s vodou a organickými sloučeninami. Má silné fluorační účinky a dokáže vystupovat jako ionizující rozpouštědlo. Využívá se při přípravě fluoridu uranového během zpracování jaderného paliva.\n\nPoprvé byl připraven Paulem Lebeau v roce 1906 přímou reakcí bromu s fluorem při 20 °C:\n\nLze jej také získat disproporcionací fluoridu bromného:\n\nStejně jako u ClF a IF je molekula planární a má tvar písmene T. Podle teorie VSEPR má brom dva nevazebné elektronové páry. Vzdálenost bromu a axiálních fluoridů je 1,81 Å a k ekvatoriálnímu fluoridu je 1,72 Å. Úhel mezi axiálními a ekvatoriálním fluoridem je 86,2°.\n\nFluorid bromitý je fluorační činidlo, slabší než ClF. V kapalném skupenství je vodivý, díky autoionizaci:\n\nMnoho iontových fluoridů se v BrF rozpouští za tvorby tetrafluorobromitého aniontu:\n\nKovalentní fluoridy mohou vystupovat jako akceptory fluoridu:\n"}
{"id": "1503928", "url": "https://cs.wikipedia.org/wiki?curid=1503928", "title": "Základní škola Úprkova", "text": "Základní škola Úprkova\n\nZákladní škola Úprkova je základní škola sídlící v Hradci Králové v ulici Úprkova 1.\n\nŠkola je pojmenována podle Joži Uprky. Byla založena roku 1905. Od 1. ledna 2004 se stala další součástí základní školy i mateřská škola s alternativním programem Montessori. Ve školním roce 2011/2012 získala ZŠ Úprkova titul Ekoškola. Od roku 2015 je součástí školy i MŠ Holubova, která sídlí v areálu školní zahrady. V roce 2016 oslavila škola 111 let své existence, a tak proběhl 17. září 2016 k oslavě tohoto výročí den otevřených dveří.\n\n"}
{"id": "1503929", "url": "https://cs.wikipedia.org/wiki?curid=1503929", "title": "Derviš Tafro", "text": "Derviš Tafro\n\nDerviš Tafro (1889 Foča, Bosna a Hercegovina – 9. února 1981 Sarajevo, Socialistická federativní republika Jugoslávie) byl bosenskohercegovský pedagog bosňáckého původu.\n\nV rodném městě navštěvoval základní školu, vyšší gymnázium absolvoval v Sarajevu (maturoval 1911). Vysokoškolské studium historie a geografie dokončil roku 1917 na Filozofické fakultě Vídeňské univerzity. V rakouské metropoli se angažoval v muslimské akademickém spolku \"Zvijezda\" (Hvězda), který mezi bosenskohercegovskými muslimy propagoval srbskou nacionální myšlenku. Současně aktivně působil v muslimském podpůrném spolku \"Gajret\" (Úsilí), který taktéž inklinoval k srbskému prostředí.\n\nMezi lety 1918 a 1924 vyučoval v reálném gymnáziu v Sarajevu a gymnáziu v Banja Luce. Ve školním roce 1924/1925 působil ve Velké medrese ve Skopji a současně byl prefektem jejího internátu. Pozé získal místo profesora a prefekta internátu v Šarí‘atském gymnáziu v Sarajevu, v němž setrval až do roku 1934, kdy se stal ředitelem gymnázia v Bosenské Gradišce. Krátce před rokem 1941, kdy Jugoslávii napadlo nacistické Německo a země se rozpadla, byl vedoucím školského odboru bánské správy Vrbaské bánoviny v Banja Luce. Nově ustavenému ustašovskému režimu Nezávislého státu Chorvatsko se znelíbila jeho prosrbská orientace a ze státní služby byl propuštěn. Do roku 1944 žil v ústraní v Konjici, nato se vrátil do Banja Luky, kde se aktivně zapojil do partyzánského hnutí a činnosti jeho Zemské antifašistické rady národního osvobození Bosny a Hercegoviny.\n\nMezi lety 1945 a 1949 vedl odbor středoškolského vzdělávání ministerstva školství Bosny a Hercegoviny. Roku 1949 se stal ředitelem památkové ústavu v Sarajevu (\"Zemaljski zavod za zaštitu spomenika kulture i prirodnih rijetkosti\"), založeného roku 1947. Na tomto postu setrval až do roku 1952, kdy byl pezionován. Další dva roky byl externím spolupracovníkem ústavu. Coby penzista deset let vedl Gazi Husrev-begovu knihovnu v Sarajevu.\n\nTafro mezi lety od roku 1946 vedl muslimský kulturní a podpůrný spolek \"Preporod\" (Obrození), který byl komunistickou vládou definitivně rozpuštěn roku 1949. Po válce byl jako exponen režimu dosazován na různé posty v Islámském společenství v Bosně a Hercegovině, ač sám nebyl praktikující věřící. O jeho neoblibenosti mezi muslimy svědčí fakt, že jeho smrt nebyla zmíněna v žádných dobových islámských tiskovinách.\n"}
{"id": "1503940", "url": "https://cs.wikipedia.org/wiki?curid=1503940", "title": "Obléhání Olomouce", "text": "Obléhání Olomouce\n\nOlomouc byl za svou existenci obléhán několikrát:\n\n"}
{"id": "1503948", "url": "https://cs.wikipedia.org/wiki?curid=1503948", "title": "Koštíř", "text": "Koštíř\n\nČeské příjmení Koštíř má více nositelů:\n\n"}
{"id": "1503949", "url": "https://cs.wikipedia.org/wiki?curid=1503949", "title": "Karel Černý (spisovatel)", "text": "Karel Černý (spisovatel)\n\nKarel Černý (12. června 1913 Slivenec – 19. září 1985 Praha) byl český spisovatel pro děti a mládež, publicista, redaktor dětských časopisů, učitel.\n\n\n"}
{"id": "1503950", "url": "https://cs.wikipedia.org/wiki?curid=1503950", "title": "Biggles v Austrálii", "text": "Biggles v Austrálii\n\nBiggles v Austrálii (v originále: \"Biggles in Australia)\" je dobrodružná kniha od autora W. E. Johnse z roku 1955. V Česku byla vydána nakladatelstvím Riopress Praha v roce 1997 jako jeho 114. publikace.\n\nPlukovník Raymond, jenž ve Scotland Yardu velel speciální letecké sekci, ukázal majoru Jamesi Bigglesworthovi fotku z australských novin, na kterých se nacházel jejich velmi dobře známý protivník a nepřítel Erich von Stalhein, jak s bandou svých mužů stojí na pláži po ztroskotání jejich lodi kvůli bouři. Bigglese hodně zajímalo, co dělá Stalhein v Austrálii, a začal tušit potíže. Vydal se proto hned se svými společníky Algym, Gingrem a Bertiem do Austrálie, aby zjistil, co tam dělá. Jako hlavní základnu si zvolili Broome. Biggles dorazil s Gingerem do Darwinu, kde navštívil svého známého letového dispečera jménem West. Ten jim pověděl o člověku jménem Smith, který zaplatil Stalheinův odvoz po jejich ztroskotání. Algy s Bertiem mezitím řešili problém s motorem, a museli proto nějaký čas zůstat v Singapuru.\n\nBiggles s Gingerem začali prohledávat ostrůvky poblíž Darwinu. Po překonání problémů, které jim v noci způsobila velká krakatice, pokračovali v pátrání a nalezli na ostrově seznam neznámých lidí, Geigerův počítač na měření radioaktivity a několik mrtvol, z nichž všechny kromě jedné byly jen holé kostry. Přistáli na Osmdesátimílové pláži, kde nalezli Stalheinův \"záchranný člun\", a poté se vydali do Broome, kde nález ohlásili policii. Se strážníkem Williamem Gilsonem se vydali na místo nálezu a v šoku zjistili, že tam kotví nějaká loď. Jmenovala se Matilda. Biggles s Gilsonem se vydali na ostrov hledat mrtvoly. V té době spatřil Ginger von Stalheina s bandou černochů, jak nastupují do lodě, a jen tak tak se jim s letadlem vyhnul, když se při odplouvání pokusili ho srazit. S Gilsonem poté přistáli na Osmdesátimílové pláži, kde nalezli jenom ohořelé zbytky bývalého člunu a stopy kol od letadla typu Auster.\n\nOd Algyho, který mezitím přiletěl do Darwinu, se dozvěděli, že Auster vlastní sám Smith a najal si osobního pilota jménem Cozens. Biggles se proto vydal do přístavu v Darwinu, kde se dozvěděl, že Matilda patří jistému Bollerovi (jméno a místo bydliště muže bylo napsáno v seznamu). Od jednoho námořníka se dozvěděl, že se tam vyskytují nepřátelští černoši, kteří se nikdy neshodli s bělochy, a tak se tomu místu (Daly Flats) raději všichni vyhýbají. Jeden z černochů je té noci na letišti dokonce napadl, ale nikoho nezranil. Poté, co všechny události probral s Billem, se rozhodl vydat se do Tarracomy hledat dalšího člena seznamu, jímž byl muž jménem Roth, a také se chtěli přesvědčit, zda Billův přítel jménem Harry Larkin je v pořádku, neboť v té oblasti bydlel. Po přistání u Larkinova příbytku, však zjistili, že byl zavražděn, a Biggles pochopil, že vrahem byl kmen zbouřených černochů zřejmě ovládaných Smithem, kteří se tímto snažili vyvolat nepokoje, jako se tak dříve stalo už v Malajsku a Keni.\n\nCestou zpátky k letadlu je dokonce jeden kmen napadl, ale unikli jim a vrátili se do Broome. Poté se znova vydali do Tarracomy, kde objevili sídlo, v němž měl Roth základnu. Bill, rozčilený ze smrti svého přítele Harryho, zatknul ostře bránícího se Rotha a Ginger se postaral o zničení vysílačky, kterou zde instaloval Adamsen, další muž ze seznamu. Po převezení Billa s Rothem do Broome se vydali zpět do Darwinu, kde se Biggles chystal na výlet do Sydney za plukovníkem MacEwanem. Na letišti však zažili veliký šok, neboť se na něm nacházel Stalhein. Biggles udělal všechno proto, aby neodlétl. Svými znalostmi ohledně leteckých předpisů úplně znejistěl jeho pilota Cozense, který se ještě té noci vydal za Algym (Biggles mezitím odlétl), aby se dozvěděl, pro koho ve skutečnosti pracuje (Cozens totiž vůbec nevěděl o skutečných akcích, které zde Smith se Stalheinem prováděli). Když to Algy Cozensovi vysvětloval, spatřil je v jejich rozhovoru Stalhein a začaly problémy. Stalheinova parta potají v noci odplula, avšak Algyho skupina je dokázala vyhledat a podařilo se jim podařilo osvobodit samotného Cozense, kterého by čekala jistá smrt. Cozens je navedl na tajnou základnu v Daly Flats, kde si chtěl jen vyzvednout své věci, avšak na základně je znova napadla tlupa čerochů, která už se vzbouřila dokonce i samotnému Smithovi. Algymu, Bertimu, Gingerovi a Cozensovi se podařilo schovat se v letištním bungalovu. Dále už jen pozorovali, jak černoši zabíjejí muže ze Smithovy party a posléze i Smitha. Stalheinovi s hrstkou mužů se podařilo uniknout a odpluli na širé moře. Algyho parta sice měla od černochů zničené letadlo, avšak na poslední chvíli se nad základnou objevil Biggles. Díky použití slzného plynu mu umožnili přistát a celou situaci už zachránil plukovník MacEwan.\n\nZjistilo se, že si zde Stelhein se Smithem vybudovali síť tajných agentů, jejichž hlavním úkolem bylo odhalit tajemství o výzkumu atomových bomb a řízených střel. Využili černošské kmeny na vyvolání nepokojů mezi obyvatelstvem, čímž měli přispět k podlomení australského hospodářství. Cozens získal nové zaměstnání u letecké společnostiQantas a Biggles se po této úspěšné akci vrátil s přáteli do Anglie.\n\n\n\n"}
{"id": "1503951", "url": "https://cs.wikipedia.org/wiki?curid=1503951", "title": "Robotické svařování", "text": "Robotické svařování\n\nRobotické svařování je svařování pomocí robotů, které zajišťují automatizaci svařovacího procesu a pohybu.\n\nSvařovací roboti jsou mechanizované (robotizované) programovatelné pomůcky (stroje), které kompletně automatizují proces svařování, jak prováděním svaru, tak i manipulací s dílem. I když je svařování v ochranné atmosféře tavící se elektrodou často automatizované, je někdy (většinou) nutná obsluha pro přípravu materiálů, které mají být svařovány. Svařovací robot se běžně používá pro obloukové svařování a odporové bodové svařování v automobilovém průmyslu. \n\n"}
{"id": "1503953", "url": "https://cs.wikipedia.org/wiki?curid=1503953", "title": "Karel Černý (spisovatel a historik)", "text": "Karel Černý (spisovatel a historik)\n\nKarel Černý (22. července 1912 Znojmo – 29. ledna 1996 Znojmo) byl český spisovatel a historik.\n\nVe čtyřech letech spolu s bratrem osiřel. Vyrůstal v péči příbuzných, kteří mu i přes doporučení školy neumožnili další vzdělání. Ve svém dychtění po vědění byl tedy odkázán na samostudium a četbu literatury. Již ve škole příspíval do časopisů pro mládež. Jeho prvním dvěma románům „Bílá letka“ a „Peklo\" z roku 1936 se nedostalo publikace, zůstaly jen jako rukopis.\n\nPrvní Černého kniha – „Junácká křídla“ s námětem letectví a skautingu vyšla v r. 1938. Do roku 1939 také také přispíval do krajanského časopisu „Svornost\" vycházejícího v Chicagu, díky čemuž získal tamní novinářský průkaz a stal se členem českého Syndikátu spisovatelů.\n\nR. 1938 odešel ze Znojma do Prahy. Zde v r. 1942 vydal dětský román „Čertováci“ z prostředí Čertovky a Kampy. V roce 1946 mu vyšel román „Čtrnácté narozeniny Johnyho Harpera“ z leteckého prostředí, r. 1947 pak román „Mighty“ z prostředí námořního letectva USA.\n\nPo návratu do Znojma po roce 1946 začal uskutečňovat svůj během války pojatý záměr propagovat působení a význam Prokopa Diviše, který takřka celý svůj život působil na Znojemsku. To realizoval jako první v roce 1948 vydaným životopisným románem „Dříve než Franklin“. I nadále pak doma i v zahraničí osvětloval Divišův přínos světové vědě s těžištěm na jeho vůbec první sestrojený uzemněný bleskosvod. V r. 1948 organizoval znojemské oslavy Divišových 250. narozenin a napsal k nim reprezentační jubilejní publikaci.\n\nOd roku 1946 začal dobrovolně kooperovat se znojemským muzeem, založil spolek přátel muzea, organizoval přednášky a jinou činnost k Divišově odkazu (i v zahraničí); pracoval v Divišově sekci při MNV Přímětice, spolupracoval s tiskem, rozhlasem a televizí, s Výzkumným ústavem elektrotechnickým v Brně, s ČSAV a Vědeckotechnickou společností (VTS) v Praze, stýkal se se zahraničními badateli.\n\nKarel Černý působil ve znojemském muzeu až do roku 1975 jako správce a průvodce. Poté byl nucen kvůli zhoršujícímu se zdravotnímu stavu, způsobeném mj. šikanováním od městských i okresních úřadů, tuto svoji činnost ukončit, což byl počátek konce prosperity jím vytvořené expozice.\n\nJeho spisovatelské činnosti se po roce 1948 v Československu nedostalo uznání. Již pokročilá příprava vydání skautského románu „Kamzičí strž“ byla v roce 1949 zastavena, knihy „Nebeský oheň“ a „O Breberce, Modráčkovi a panu Borovičkovi“ pro mládež zůstaly nevydány. Kniha „Spoutaný blesk“ v r. 1973 a dřívější letecký román „Mighty“ téhož roku na pokračování vyšly pouze v USA. V letech 1964–1965 spolupracoval na publikaci o Divišovi od arménského historika přírodních věd G. K. Cveravy.\n\nKarel Černý byl od doby 2. sv. války až do jeho smrti v r. 1957 těsně spřátelený se znojemským sochařem a medailérem Janem Tomášem Fischerem, spolupracoval i na monografii „Jan Tomáš Fischer\" od Antonína Hartmana vydané r. 1960. \n\nR. 1990 byl Karel Černý jmenován čestným členem předsednictva Sdružení přátel Jihomoravského muzea ve Znojmě. V r. 1992 se spolupodílel na retrospektivní výstavě z tvorby J. T. Fischera.\n\n"}
{"id": "1503967", "url": "https://cs.wikipedia.org/wiki?curid=1503967", "title": "Rue de Rennes", "text": "Rue de Rennes\n\nRue de Rennes je ulice v Paříži. Nachází se v 6. obvodu.\n\nUlice vede spojuje náměstí \"Place du Québec\" na severu a \"Place du 18-Juin-1940\" na jihu.\n\nUlice vznikla za Druhého císařství a původně měla vést až k Seině. Z tohoto důvodu číslování domů začíná od 41, předchozí čísla byla vyhrazena pro tu část ulice, která měla být proražena severně od \"bulváru Saint-Germain\". Stávající část byla vystavěna ve dvou fázích.\n\nPrvní část byla otevřena na základě vyhlášky z 9. března 1853 od ulic \"Rue Notre-Dame-des-Champs\" a \"Rue de Vaugirard\" až na \"Place du 18-Juin-1940\". Ulice byla pojmenována po městě Rennes, protože v roce 1853 ulice končila u nádraží Rennes (dnešní Gare Montparnasse), odkud odjíždějí vlaky do Bretaně.\n\nDruhý úsek dle vyhlášky z 28. července 1866 vedl od \"bulváru Saint-Germain\" k \"Rue de Vaugirard\" a \"Rue du Regard\". Výstavbou této části zaniklo několik ulic:\n\nTřetí úsek nebyl nikdy realizován, znamenal by zničení sídla Francouzského institutu.\n\nDne 17. září 1986 byl v ulici spáchán bombový teroristický útok, při kterém bylo sedm osob zabito a 55 zraněno.\n\n\n\n"}
{"id": "1503978", "url": "https://cs.wikipedia.org/wiki?curid=1503978", "title": "Potchong", "text": "Potchong\n\nPotchong ( – \"Potchong gang\") je řeka v Severní Koreji, pravý přítok Tedongu v úmoří Žlutého moře. Vytéká z přehrady v provincii Jižní Pchjongan a teče převážně na jih do hlavního města Pchjongjangu, kde se zprava vlévá do Tedongu.\n\nV Pchjongjangu teče nejprve přes obvody Sunangujŏk a Hjŏngdžesangujŏk a následně je hraniční řekou mezi obvody: Na jejím pravém břehu leží obvod Mangjŏngdägujŏk a na levém břehu obvody Potchongganggujŏk (který je po řece pojmenován) a Pchjŏngčchŏngujŏk.\n"}
{"id": "1503979", "url": "https://cs.wikipedia.org/wiki?curid=1503979", "title": "Hostivice-Sadová", "text": "Hostivice-Sadová\n\nHostivice-Sadová je železniční zastávka na trati z Prahy-Smíchova do Hostivice a Rudné, která je v úseku od počátku do Prahy-Zličína někdy nazývána též „Pražský Semmering“. Zahájení provozu zastávky se uskutečnilo 1. září 2014. První vlak, jenž zde zastavil, byl ten den ve 4:34 hodin spoj označený Os 25951 vedený motorovým vozem 810.334-3 se strojvedoucím panem Himlem. Ve vlaku cestovaly ještě další dvě osoby. Slavnostní otevření zastávky se uskutečnilo téhož dne, kdy veřejní představitelé sem přijeli motorovými vozy Regionova 814.221-8 a 814.222-6 vyjíždějícím v 11.40 hodin z Prahy hlavního nádraží a do otevírané hostivické zastávky dorazili ve 12.23. Křest provedli středočeský hejtman Miloš Petera a hostivický starosta Jaroslav Kratochvíl pokropením zdejší zastávkové cedule lahví sektu. Po uvedení zastávky do provozu jezdily po trati jednovozové soupravy, ovšem zájem cestujících využívající novou zastávku předčil očekávání, takže po týdnu provozu musely být dva ranní spoje doplněny o přípojný vůz.\n\nSamotná zastávka se nachází ve východní části města, v oblasti zvané „V Čekale“. V těsném sousedství zbudované zastávky se nachází chráněný železniční přejezd, na němž trať křižuje cyklotrasa označená A154 spojující Hostivice s pražskými Řepy.\n"}
{"id": "1503982", "url": "https://cs.wikipedia.org/wiki?curid=1503982", "title": "Divadlo v 7 a půl", "text": "Divadlo v 7 a půl\n\nDivadlo v 7 a půl bylo profesionální brněnské divadlo, aktivně fungovalo mezi lety 1995 až 2010 a postupně působilo na několika místech v Brně. V poslední fázi svého fungování nesl soubor název Zbrojovkapůl.\n\nZakladateli a hlavními osobnostmi divadla byli režiséři Matěj T. Růžička a Petr Štindl, intendant Ivory Rodrigues a absolventi herectví Divadelní fakulty Janáčkovy akademie múzických umění v Brně. Prvotní motivací pro založení nového divadla repertoárového typu bylo především vymezit se proti dobovému směřování českého divadla jako takového.\nNápad založit v Brně nové divadlo dostali Matěj T. Růžička s Petrem Štindlem ještě během studií DiFa JAMU. Hlavním záměrem bylo navázat na dvě legendární brněnská studiová divadla – Divadlo Husa na provázku a HaDivadlo. Konkrétně pak šlo o to, překlenout mezeru dvou poetik. Vzniklo divadlo s důrazem na literaturu a především na nedramatické texty. S touto myšlenkou pak zakladatelé divadla vydali 17. srpna 1995 \"Programové prohlášení\", ve kterém manifestovali své postoje, zároveň s ním vzniklo stejnojmenné občanské sdružení.\n\nZakladatelé Matěj T. Růžička a Petr Štindl se spolu znali už z dob před studiem na Divadelní fakultě. Společně byli členy Dětského studia Divadla Husa na provázku. Během společného studia na Gymnáziu Matyáše Lercha v letech 1986–1989 pak společně pracovali v amatérském souboru Elipsa. Divadelní skupinu vedl jejich tehdejší spolužák Jakub Špalek, pozdější zakladatel Divadelního spolku Kašpar. Záměr vytvořit nové divadlo vznikl během studií na DiFa JAMU, kde Růžička studoval herectví a později režii a Štindl obory dramaturgie a režie. Po ukončení studia se oba znovu setkali v Moravském divadle Olomouc během sezóny 1994/95. Růžička zde získal angažmá a Štindl zde zkoušel jako hostující režisér inscenaci \"Zajíc Zajíc\" (1995) dramatičky Coline Serreau. V následující sezóně už pak začali oba působit v nově založeném Divadle v 7 a půl.\n\nTvůrčí tým a širší okruh zakládajících osobností se dále skládal z herců Natálie Drabiščákové, Moniky Dudkové, Kláry Sochorové, Jana Bidlase a Patrika Bořeckého, čerstvých absolventů DiFa JAMU a také intendanta Ivory Rodriguese, který měl na starosti management divadla. Ansámbl v tomto složení začal fungovat v prostoru Divadla Barka v městské části Brno-Královo Pole.\n\nDivadlo Barka jako stagionová scéna poskytovala prostor i dalším divadelním souborům bez stálé scény. Kromě Divadla v 7 a půl zde hrála ještě například Komorní opera Hudební fakulty Janáčkovy akademie v Brně.\n\nDivadlo Barka provozuje Liga za práva vozíčkářů, která si prostor pronajímá od Církve československé husitské, bylo tedy logické, že určitá linie dramaturgie se věnovala divadlu handicapovaných tvůrců. Součástí činnosti souboru Divadla v 7 a půl tak byla také divadelní odnož věnující se práci s neslyšícími. Později v roce 2000 fungovala tato část souboru pod názvem Vlastní Divadlo Neslyšících. V roce 2002 se osamostatnila a začala působit pod názvem Divadlo Neslyším. Hlavní podíl na vzniku specifických inscenací, v nichž účinkovali výhradně neslyšící herci, měla režisérka a choreografka Zoja Mikotová, vedoucí ateliéru Výchovné dramatiky neslyšících na DiFa JAMU. Pro Divadlo v 7 a půl nazkoušela několik inscenací zaměřených především na dětského diváka. Jako první vznikla v roce 1995 inscenace \"Povídám, znakuji pohádku\" na motivy tří pohádek ze sbírek Boženy Němcové a Františka Bartoše. V další letech pak následovali inscenace \"O malém tygrovi\" (1999), \"Okna\" (1999) nebo \"O ztracených barvičkách\" (2000). Neslyšící nevytvářeli pouze své vlastní inscenace, ale spolupracovali také se zbytkem ansámblu na celosouborových inscenacích.\n\nV počátcích divadlo hrálo pouze v pondělí, v úterý, v pátek a v sobotu, postupně ale jeho aktivity směřovaly k téměř každodennímu provozu. První inscenací sezóny a divadla vůbec byla 7. října 1995 premiéra inscenace hry Arnošta Goldflama \"Oči bludných hvězd\" v režii Matěje T. Růžičky. Velkou část repertoáru pak tvořili absolventské inscenace přenesené ze Studia Marta DiFa JAMU – \"Alice v Lucemburských zahradách\" (obnovená premiéra 1995), \"Na Větrné hůrce\" (obnovená premiéra 1995), \"Čtyři sestry\" (obnovená premiéra 1995) a následovaly pak čtyři další premiéry. Inscenace \"Tančírna 96\" (1996) však dostala divadlo pro svoji nákladnost poprvé do finanční krize.\n\nDruhá sezóna začala 8. listopadu 1996 premiérou dramatizace knihy britského autora D. H. Lawrence \"Milenec lady Chatterleyové\" v režii Matěje T. Růžičky. Zásadní událostí sezóny a historie divadla vůbec bylo uvedení dramatizace \"Broučků\". V souvislosti s tímto titulem přistoupila k souboru herečka Kamila Kalousová.\n\nSezóna 1997/98 byla zlomová, protože z divadla odešel Petr Štindl a vůdčí osobností se stal Matěj T. Růžička. Odešla také Kamila Polívková, která byla pravidelnou kostýmní výtvarnicí a scénografkou. Polívková zastávala také funkci produkční a krátce i ředitelky divadla (únor–listopad 1997). V tomto roce se z důvodu velmi špatných finančních okolností divadlo rozhodlo upustit od udržování stálého hereckého souboru. Mezi výrazné inscenace této sezóny patří Schwabovy \"Prezidentky\" (r. J. A. Pitínský, 1997) nebo Dykova \"Smuteční hostina\" (r. Matěj T. Růžička, 1997) a k ní připojená dramatizace povídky německého spisovatele Johannese Urzidila \"Repetent Baumel\" v hlavní roli s Tomášem Matonohou.\n\nOd sezóny 1998/99 začali s divadlem ve větším rozsahu spolupracovat hostující režiséři. Vznikla tak mimo jiné spolupráce s Lubošem Balákem nebo Martinem Františákem (a dramaturgem Pavlem Jurdou).\n\nDivadlo začalo postupně hledat nové prostory s menším nájmem a blíže centru města. Vhodnou alternativu pro své další plány objevilo divadlo v klubu Edison Garden na ulici Koliště.\n\nPo přestěhování do industriálního prostoru, jež dřív sloužil jako elektrárna, která přiváděla proud například do Mahenova divadla, rozšířilo divadlo svou činnost o další dvě linie. Edison Garden byla kavárna s jazzovým programem „Jazz Karel Kafé“ a „Kino Koliště,“ které začalo promítat 3. prosince 2001. Naplnila se tak vize učinit divadlo místem k setkávání. Začal také vycházet čtrnáctideník Novinky 7 a ½. Obě tyto aktivity byly nedílnou součástí značky až do jejího definitivního konce.\n\nV sezóně 2001/02 vznikly pouze tři nové inscenace, které všechny výrazně zapojovaly neslyšící herce. Na motivy Shakespearova Othella byla uvedena premiéra pod názvem \"Othello ... ten Maur je přímý a důvěřivý chlap\" (2002), v níž dokonce neslyšící herci převažovali. Režíroval ji zakladatel Divadla Facka, český herec mongolsko-ukrajinského původu Sergej Sanža.\n\nNásledující sezóna (2002/03) ukončilo nucené vystěhování v polovině ledna 2003. Vystěhování bylo zapříčiněno ukončením smlouvy pronajímatelem, který divadlu prostor od města zprostředkovaně pronajímal. Posléze se divadlo přestěhovalo na Koliště 49a, do budovy bývalé kartáčovny, kterou si pronajalo jako zázemí a sklad pro své věci. Záhy se ovšem ukázalo, že město plánuje pro nemovitost jiné využití a divadlo se muselo opět stěhovat.\n\nDivadlo v 7 a půl se do svého nového působiště dostalo díky úspěchu ve výběrovém řízení. Které vypsalo město poté, co se HaDivadlo, které v Kabinetu múz od roku 1991 působilo, přesunulo do nově zrekonstruovaného a upraveného kina v suterénu pasáže Alfa, kde působí dodnes. Divadlo v 7 a půl tak po době, kdy hostovalo na různých místech republiky, získalo opět stálý prostor.\n\nDo nového prostoru byla přesunuta většina dříve nazkoušených inscenací. 21. listopadu 2003 uvedlo divadlo premiéru sezóny v režii Matěje T. Růžičky \"Jeden den Ivana Děnisoviče\". Další premiéra a podle kritiky nejvýznamnější inscenace Divadla v 7 a půl vůbec byla Ibsenova \"Nora\" (premiéra 14. února 2004) v režii Jana Antonína Pitínského.\n\nV této době do divadla přešly tři dramaturgyně: Vendula Borůvková, Katarína Koišová a Simona Polanská. Každá nová inscenace tak měla poprvé svého dramaturga. V sezóně 2004/05 se do divadla po sedmi letech vrátil Petr Štindl a nazkoušel zde inscenaci \"Stalker Walker\" (2004) inspirovanou filmem Andreje Tarkovského \"Stalker\". Z dalších inscenací sezóny sklidila velký ohlas například dramatizace Rushdieho \"Satanských veršů\" (2005) v režii Matěje T. Růžičky, který byl také autorem dramatizace.\n\nDivadlo muselo v prostoru Kabinetu Múz skončit kvůli dlouhodobému neplacení nájmu a s tím spojeným narůstáním dluhů. Kabinet múz byl posledním stálým místem působení Divadla v 7 a půl. Od 1. ledna 2007 nemělo divadlo stálé působiště.\n\nV následujících třech letech hledalo Divadlo v 7 a půl prostory na různých místech, a to nejen v Brně. V přechodném období let 2007 a 2008 premiérovalo divadlo svou inscenaci \"Carla del Ponte\" od dramatičky Simony Polanské v Divadle v Celetné a v létě 2007 hrálo také na Baťově kanále inscenaci Matěje T. Růžičky \"Vyšší princip\". Dalším z působišť divadla se stala jedna z hal bývalé Zbrojovky. Zde proběhla 8. 11. 2008 premiéra dramatizace Márai Sándora \"Svícny dohořívají\" v režii Anny Petrželkové (provdaná Anna Davidová). Poslední premiérou v tomto prostoru byla inscenace \"Muž a žena\" (r. M. T. Růžička, 2009). Závěrečným představením divadla byl site-specific projekt \"Mašíni cestou samurajů\" (2010) na Baťově kanále, kde se Růžička mimo jiné věnoval kontroverznímu tématu bratří Mašínů.\n\nHru na motivy povídky Ivana Olbrachta O smutných očích Hany Karadžičové napsal pro Divadlo v 7 a půl Arnošt Goldflam. Jde o inscenaci, která nové divadlo otevírala a ustanovila směr, kterým se divadlo po celou dobu své existence ubíralo. Tedy především zájem o literaturu a nedramatické texty.\n\nIbsenova \"Nora\" v režii Jana Antonína Pitínského byla razantní úpravou klasického realistického dramatu. Inscenátoři se rozhodli aktualizovat závěrečné vyznění hry. Nora nestihne odejít z domu a manžel ji po jejím doznání vlastníma rukama zabije. Místo tématu emancipace žen se tak do popředí dostalo téma domácího násilí. Provokativní interpretace sklidila velký ohlas a inscenace byla nominována na Cenu Alfréda Radoka hned ve dvou kategoriích – „Inscenace roku“ a „Nejlepší ženský herecký výkon.“ Zvítězila také v Cenách Divadelních novin v kategorii „Událost sezóny 2003/2004.“\n\nAutorská tragédie režiséra Martina Františáka a dramaturgyně Venduly Borůvkové s podtitulem „Pochodeň. Příběh bratra a syna“ mapuje krátký život Jana Palacha od dětství až po jeho sebevražednou oběť. Autorům šlo o to ukázat kontext, ze kterého Jan Palach pocházel.\n\n\n"}
{"id": "1503983", "url": "https://cs.wikipedia.org/wiki?curid=1503983", "title": "Voranava", "text": "Voranava\n\nVoranava ( nebo – \"Vjarenaŭ\", – \"Voronovo\", , ) je sídlo městského typu v Hrodenské oblasti v Bělorusku. K roku 2018 v ní žilo přes šest tisíc obyvatel.\n\nVoranava leží u severovýchodní okraje Hrodenské oblasti nedaleko bělorusko-litevské hranice (a tím i hranice Evropské unie). Od Hrodna, správního střediska oblasti, je vzdálena 133 kilometrů severovýchodně. Nejbližší město v okolí jsou Šalčininkai ve Vilniuském kraji v Litvě ležící přímo na sever, nejbližší běloruské město je Lida ležící přímo na jih.\n\nVe městě je železniční stanice na trati z Lidy do Vilniusu.\n\nPrvní zmínka o Voranavě je z 16. století. \n"}
{"id": "1503986", "url": "https://cs.wikipedia.org/wiki?curid=1503986", "title": "Vévodové z Marlborough", "text": "Vévodové z Marlborough\n\nVévodové z Marlborough (anglicky \"Duke of Marlborough\" [] je dědičný britský šlechtický titul, rod je součástí anglického pairstva. Svůj predikát odvozují od města Marlborough v hrabství Wiltshire.\n\nJako rodové sídlo vévodů z Marlborough slouží velkolepý Blenheimský zámek poblíž Woodstocku v hrabství Oxfordshire, zapsaný na seznamu světového dědictví UNESCO.\n\nTitul vévody byl dne 14. prosince 1702 udělen slavnému anglickému/britskému generálovi z války o španělské dědictví Johnu Churchillovi (1650–1722). Jeho manželka Sarah byla blízká přítelkyně a vlivná poradkyně královny Anny Stuartovny. O dva roky později vévoda John z Marlborough porazil ve druhé bitvě u Höchstädtu (angl.: \"Battle of Blenheim\") společně s princem Evženem Savojským bavorské a francouzské vojsko. Hovoří-li se o \"tom\" vévodovi z Marlborough, pak je zpravidla řeč o něm.\n\n\n"}
{"id": "1503990", "url": "https://cs.wikipedia.org/wiki?curid=1503990", "title": "Johann Karl August Musäus", "text": "Johann Karl August Musäus\n\nJohann Karl August Musäus (29. března 1735 Jena − 28. října 1787 Výmar) byl německý filolog, spisovatel a literární kritik osvícenství, který je znám především jako sběratel pohádek a jako satirický i populární vypravěč. Pro české prostředí je zajímavé, že zaznamenal pověsti o kněžně Libuši a o Krakonošovi (Rýbrcoulovi, německy Rübezahl). \n\nJohann Karl August Musäus se narodil 29. března 1735 jako jediný syn přednosty úřadu a zemského soudce Johanna Christopha Musäuse (1697–1764) a jeho manželky Wilhelminy Julie Streit (* 1712) narozené v Jeně. Jako devětiletý přišel ke svému strýci v Allstedtu, který ho vychovával podle křesťanských hodnot. Oba se po několika letech přestěhovali do Eisenachu, protože tam měl Musäusův otec práci jako soudní a vyšší úředník. V roce 1754 začal studovat teologii na univerzitě v Jeně v roce 1758 přešel na studium klasické filologie. Důvodem této změny byla skutečnost, že se kvůli určitým církevním přestupkům nemohl ucházet o místo pastora ve Farnrodě poblíž Eisenachu . \n\nV roce 1763 získal Musäus místo vychovatele ve Výmaru a o tři roky později začal působit jako literární kritik pro spisovatele a vydavatele Friedricha Nicolaie, který vydával .\"Všeobecnou německou knihovnu (Allgemeine deutsche Bibliothek).\" pro tuto edici napsal asi 350 kritik současných románů. V 1769 byl jmenován Annou Amalií, sasko-výmarsko-eisenašskou vévodkyní, profesorem klasických jazyků a dějepisu na Gymnáziu Wilhelma Ernsta ve Výmaru (Wilhelm-Ernst-Gymnasium Weimar). Na této škole také učil svého synovce Augusta von Kotzebue, který se později proslavil jako spisovatel. \n\nV následujícím roce se oženil s Julianou Krügerovou (1743–1819), která mu později dala dva syny Karla (1772–1831) a Augusta, který zemřel v dětském věku. Obživa rodiny byla zajištěna profesorskou pozicí a autorskou činností. Od té doby Musaeus vedl pohodlný život stranou centra Výmarské klasiky a jeho hlavních představitelů. Byl kritikem kultu geniality a sentimentálního umění. Od roku 1776 byl členem zednářského řádu jako člen lóže vévodkyně Anny Amálie U tří růží (Anna Amalia zu den drei Rosen) ve Výmaru. Mnoho času trávil ve svém letním domě se zahradou, v posledních letech svého života zde psal své paměti. Zde jej navštěvovali jeho přátelé a známí, mezi které patřili intelektuální velikáni té doby, včetně vévody Karla Augusta, Friedricha Justina Bertucha, Gottfrieda Augusta Bürgera, Johanna Gottfrieda Herdera, Johanna Kaspara Lavatera, Friedricha Nicolaie, Corony Schröterové a v neposlední řadě Christopha Martina Wielanda. V roce 1783 byl přijat do řádu Illuminátů jako takzvaný presbyter pod jménem “Dante Alighieri / Priscillan”. \n\nZemřel dne 28. října 1787 ve Výmaru. Johann Gottfried Herder pronesl na jeho památku vzpomínku dne 30. října 1787. Místem jeho posledního odpočinku je hřbitov Jacobsfriedhof ve Výmaru. Musäuseoovo dílo bylo posmrtně publikováno v roce 1791 Augustem von Kotzebue pod názvem „Nachlassene Schriften“. \n\nMusäův dům na náměstí Kegelplatz ve Výmaru využívá Nadace Alberta Schweitzera, která zde spravuje muzeum. Jeho jméno nese škola Výmaru (Carl-August-Musäus Regelschule). \n\n\nMusäova sbírka \"Lidové pohádky Němců\" (\"Volksmährchen der Deutschen)\" obsahuje dvě významné české pověsti: O kněžně Libuši a O Krakonošovi.\n\nPověst o Libuši byla tehdy velmi populární a Musäovo zpracování prokazatelně ovlivnilo další autory: \n\n\n\nV roce 1989 byla na jeho počest pojmenována planetka (10749) Musaeus. \n\n"}
{"id": "1503993", "url": "https://cs.wikipedia.org/wiki?curid=1503993", "title": "Alí Chúsruf", "text": "Alí Chúsruf\n\nMuhsin Alí Chúsruf (* 1989-91) je jemenský zápasník – judista.\n\nS judem začínal v 6 letech v San'á. Na mezinárodní scéně se objevoval od roku 2004 v superlehké váze do 60 kg. V roce 2008 se kvalifikoval na olympojské hry v Pekingu, kde prohrál v úvodním kole na body (juko) s ruským abázínem Ruslanem Kišmachovem.\n\nV roce 2011 byl během protestů v San'á (Arabské jaro) střelen do oblasti pánve.\n\nV roce 2012 obsadil asijskou kontinentální kvótu pro start na olympijských hrách v Londýně. Na olympijské hry se kvůli problémům doma připravoval s týmem Saúdské Arábie. V úvodním kole se utkal s Yannem Siccardim z Monaka. Monacký olympionik se ho od úvodu snažil strhem tomoe-nage dostat do boje na zemi. Po minutě poprvé zautočil svojí oblíbenou technikou sode-curikomi-goši a ujal se vedení na juko. V dalších minutách udržoval své vedení, ale půl minuty před koncem zápasu obdržel druhé napomenutí za pasivitu (šido) a nechal Siccardiho srovnat. V prodloužení se projevila jeho horší fyzická připravenost. Po půl minutě prodloužení ho soupeř dostal do boje na zemi a nasadil mu submisivní techniku páčením (juji-gatame).\n\nV roce 2016 se na olympijské hry v Riu nekvalifikoval. Jemenský olympijský výbor v červnu dostal možnost od tripartitní komise poslat jednohé svého zástupce do Ria. Ten nakonec nominoval jeho reprezentačního kolegu Zijáda Matara.\n\nyoutube: The Olympian who risks his Life to Teach Kids Judo | Athletes Under Fire\n\n\n"}
{"id": "1503999", "url": "https://cs.wikipedia.org/wiki?curid=1503999", "title": "Seznam vévodů z Marlborough", "text": "Seznam vévodů z Marlborough\n\nToto je úplný seznam vévodů z Marlborough, od roku 1702, kdy byl titul vévody z Marlborough udělen Siru Johnu Churchillovi, po součanost.\n\n\nDědicem titulu vévody z Marlborough (angl. Heir Apparent) je nejstarší syn současného vévody, George Spencer-Churchill, markýz z Blandfordu (* 1992).\n"}
{"id": "1504001", "url": "https://cs.wikipedia.org/wiki?curid=1504001", "title": "Augustín Scholtz", "text": "Augustín Scholtz\n\nAugustín Scholtz též Ágoston Scholtz či Scholcz (21. července 1844, Rudňany – 8. května 1916, Veszprém) byl slovenský matematik.\n\nNarodil se 21. července 1844 v Rudňanech. Studoval na gymnáziích ve Spišské Nové Vsi, Rožňavě a Levoči; následně studoval matematiku a fyziku na Vídeňské univerzita (1863–1864) a Berlínské univerzitě (1864–1865). Od roku 1865 byl profesorem, později i ředitelem evangelického gymnázia ve Spišské Nové Vsi, v letech 1871–1883 působil jako profesor evangelického gymnázia v Budapešti, kde rovněž zastával i funkci ředitele.\n\nRoku 1879 se stal docentem na Královské uherské univerzitě v Budapešti, kde začal přednášet. Roku 1884 se stal profesorem a do svého odchodu do důchodu v roce 1909 působil na katedře vyšší matematiky. Společně s Lorándem Eötvösem, Gyulou Kőnigem a Jenő Hunyadym byl roku 1885 zakladatelem prvního neformálního spolku matematiků a fyziků v Uhersku, z něhož o šest let pozdějoi vyrostla celozemská Matematická a fyzikální společnost. Vědecky se věnoval především řešení geometrických problémů pomocí determinantů. \n\nZamřel 8. května 1916 ve Veszprému.\n\n"}
{"id": "1504006", "url": "https://cs.wikipedia.org/wiki?curid=1504006", "title": "Seznam cizinců v HC Rudá hvězda Kunlun", "text": "Seznam cizinců v HC Rudá hvězda Kunlun\n\nToto je seznam cizinců, kteří alespoň jednou nastoupili za hokejový tým HC Rudá hvězda Kunlun hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "1504007", "url": "https://cs.wikipedia.org/wiki?curid=1504007", "title": "Sbory dobrovolných hasičů v Jihomoravském kraji", "text": "Sbory dobrovolných hasičů v Jihomoravském kraji\n\nJednotku sboru dobrovolných hasičů obce je podle § 68 zákona č. 133/1985 Sb., o požární ochraně, povinna zřídit každá obec. Mnohé obce jich zřizují více. Své jednotky sboru dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS), sbory v Čecháchzastřešuje Česká hasičská jednota, sbory na Moravě včetně moravského Slezska Moravská hasičská jednota.\n\nJednotky jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií: největší jednotky bývají v kategorii II, jiné významnější jednotky v kategorii III, malé jednotky v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\nSouvisející informace naleznete také ve článku Sbory dobrovolných hasičů v okrese Havlíčkův Brod.\n\n"}
{"id": "1504010", "url": "https://cs.wikipedia.org/wiki?curid=1504010", "title": "Escambray", "text": "Escambray\n\nEscambray je pohoří v jižní části centrální Kuby. Je známé také pod indiánským názvem \"Guamahaya\". Pohoří je 80 km dlouhé a 80 km široké, nejvyšší horou je Pico San Juan s nadmořskou výškou 960 m. Zasahuje na území provincií Sancti Spíritus, Cienfuegos a Villa Clara, protéká jím řeky Abagama a Hanabanilla s velkou přehradou. V jihovýchodní části pohoří se nachází lokalita Světového dědictví Valle de los Ingenios s plantážemi cukrové třtiny a přírodní rezervace Topes de Collantes, kde roste kubánská národní květina \"Hedychium coronarium\". V krajině převládají lesy a pastviny, pěstuje se kávovník. Obtížně přístupná krajina s hlubokými údolími byla využívána k vedení partyzánské války: za kubánské revoluce zde operoval Che Guevara a v letech 1959 až 1965 probíhalo ozbrojené povstání proti Castrovu režimu, potlačené s pomocí Sovětského svazu.\n"}
{"id": "1504013", "url": "https://cs.wikipedia.org/wiki?curid=1504013", "title": "Claire Lehmannová", "text": "Claire Lehmannová\n\nClaire Lehmannová (* 18. července 1985 Adelaide) je australská spisovatelka a zakládající redaktorka internetového časopisu \"Quillette\".\n\nNarodila se a vyrůstala v Adelaide v Austrálii, kde také získala bakalářský titul z psychologie a angličtiny na Adelaidské univerzitě. Je vdaná (jejím tchánem je básník Geoffrey Lehmann) a má dvě děti.\n\nPůvodně psala do různých časopisů, mimo jiné na The Rebel Media, kanadský krajně pravicový politický web. Vlastní web \"Quillette\" založila v říjnu 2015 s úmyslem poskytnout prostor pro solidně intelektuálně podložené materiály, které prezentují data a argumenty v rozporu s aktuálním konsensem. Rozhodujícím impulsem byla údajně výpověď společnosti Google inženýrovi Jamesovi Damoremu, který napsal interní zprávu kritizující firemní personální politiku.\n\nAustralský deník The Sydney Morning Herald ji zařadil mezi „deset Australanů, kteří v roce 2018 otřásli světem médií a technologií“.\n\n"}
