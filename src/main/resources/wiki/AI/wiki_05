{"id": "1407259", "url": "https://cs.wikipedia.org/wiki?curid=1407259", "title": "BLK Slavia Praha", "text": "BLK Slavia Praha\n\nBLK Slavia Praha (celým názvem: Basketbalový ladies klub Slavia Praha) je český ženský basketbalový klub, který sídlí v pražských Vršovicích. Klubové barvy jsou červená a bílá. Od sezóny 2011/12 působí v české nejvyšší basketbalové soutěži žen, známé pod názvem Ženská basketbalová liga.\n\nStaré slávistické ženské družstvo bylo dříve součástí BK Slavia Praha, zúčastnilo se také několika ročníků československé nejvyšší soutěže žen. Zaniklo v průběhu devadesátých let dvacátého století. Novodobá historie ženské Slavie se píše od roku 2009, kdy byla založena pod názvem BLK VŠE Praha. V roce 2013 se klub přejmenoval na Slavii Praha. Největším novodobým úspěchem ženského družstva je zisk bronzové medaile v Českém poháru žen v sezóně 2016/17.\n\nSvé domácí zápasy odehrává v hale Slavie Eden s kapacitou 1 350 diváků.\n\nZdroj: \n\n\nZdroj: \n\n\nZdroj: \n\nZdroj: \n\nZdroj: \n\n"}
{"id": "1407260", "url": "https://cs.wikipedia.org/wiki?curid=1407260", "title": "Advanced Microcontroller Bus Architecture", "text": "Advanced Microcontroller Bus Architecture\n\n\n"}
{"id": "1407262", "url": "https://cs.wikipedia.org/wiki?curid=1407262", "title": "AMBA", "text": "AMBA\n\nAMBA může být:\n"}
{"id": "1407268", "url": "https://cs.wikipedia.org/wiki?curid=1407268", "title": "Ceplecha", "text": "Ceplecha\n\nPříjmení Ceplecha nese více různých osobností:\n\n\n"}
{"id": "1407269", "url": "https://cs.wikipedia.org/wiki?curid=1407269", "title": "Konoyo", "text": "Konoyo\n\nKonoyo je deváté studiové album kanadského hudebníka Tima Heckera. Vydáno bylo 28. září 2018 společností Kranky. Vydání desky bylo oznámeno koncem července toho roku, kdy byla zároveň zveřejněna první skladba z alba, nazvaná „This Life“. Název alba je fonetický přepis japonského výrazu pro „tento svět“. Hecker desku nahrál v Japonsku.\n\n\n"}
{"id": "1407272", "url": "https://cs.wikipedia.org/wiki?curid=1407272", "title": "Společný reportovací standard", "text": "Společný reportovací standard\n\nSpolečný reportovací standard (CRS, Common Reporting Standard) má oficiální název Norma pro automatickou výměnu informací o finančních účtech (Standard for Automatic Exchange of Financial Account Information). \nNorma vznikla v rámci Organizace pro ekonomickou spolupráci a rozvoj (OECD). Právním základem je Úmluva o vzájemné správní pomoci v daňových záležitostech (Convention on Mutual Administrative Assistance in Tax Matters, CMAA). Tato úmluva se neformálně označuje jako GATCA (globální verze americké dohody FATCA).\n\nProklamovaným cílem úmluvy je zabránit daňovým únikům prováděným s pomoci mezinárodních finančních transakcí. CRS k tomu poskytuje automatickou výměnu informací.\n\nNa základě CRS jsou finanční a další instituce jako banky, investiční společnosti, depozitáře, makléři a pojišťovny povinny s náležitou péčí sbírat informace o svých klientech. Tyto informace pravidelně zasílají příslušné Finanční správě. Finanční správa předává informace členskému státu CRS, v němž je občan daňovým rezidentem. \n\nSpolečný standard obsahuje pravidla týkající se těchto oblastí:\n\nWebové stránky OECD obsahují část zabývající se výměnou informací v oblasti daní a CRS (viz níže). Zde je také přehled legislativy, kterou konkrétní státy přijaly pro účely implementace CRS.\n\nK CRS se připojilo již 125 zemí (rok 2018). Automatická výměna finančních informací se tak postupně dostává na celosvětovou úroveň, kde bude zapojena většina zemí světa, včetně populárních offshore destinací, kterými se nyní provádí většina transakcí minimalizace daní. Nový systém předpokládá přenos všech relevantních informací mezi účastníky automaticky a systematicky.\n\nZemě, které odmítají bránit daňovým únikům, mohou být vystaveny ekonomickým sankcím. V prosinci 2017 schválila rada ministrů financí EU seznam 17 zemí, které mohou být v budoucnu těmto sankcím podrobeny. Jsou mezi nimi: Jižní Korea, Macao, Marshallovy ostrovy, Mongolsko, Namibie, Palau, Panama, Svatá Lucie, Samoa, Trinidad a Tobago, Tunisko, Spojené arabské emiráty, Americká Samoa, Bahrajn, Barbados, Grenada a Guam.\n\nÚmluvu GATCA v České republice implementuje zákon 164/2013 Sb., o mezinárodní spolupráci při správě daní, CRS pak jeho přílohy. Zákon a jeho novely podrobně popisuje web Ministerstva financí.\n\nZákon je prováděn vyhláškou č. 74/2014 Sb., o stanovení druhů příjmu a majetku pro účely automatické výměny informací. Finanční informace o oznamovaných účtech zahrnují všechny kategorie investičních příjmů (tj. úrok, dividendy, příjmy z jistých pojistných smluv a obdobné příjmy), zůstatky účtů k 31.12. a tržby z prodeje finančních aktiv.\nÚčty určené vyhláškou 26/2019 Sb. (penzijní připojištění se státním příspěvkem) jsou z oznamování vyňaty.\n\nBankovní účty jsou rozděleny na ty s vyšší a s nižší hodnotou - hranicí je 1 mil. USD. V případě účtů s nižší hodnotou jsou uvedeny indicie, při kterých musí banka o účtu také podávat zprávy.\nOznamují se informace podle MCAA a také zrušení účtu v průběhu kalendářního roku. Hlášeny jsou také nezdokumentované účty.\nKlient musí informaci o svém daňovém rezidentství podat v souvislosti s otevřením účtu. Finanční instituce musí své klienty při předávání informací do zahraničí o této skutečnosti informovat.\n\nPodle zákona Ministerstvo financí zveřejňuje na svých internetových stránkách seznam smluvních států, které přistoupily k dohodě , a seznam rozhodných dnů podle § 13g zákona.\n\n\n"}
{"id": "1407273", "url": "https://cs.wikipedia.org/wiki?curid=1407273", "title": "Klášter augustiniánek (Praha)", "text": "Klášter augustiniánek (Praha)\n\nPražský klášter augustiniánek (dočasně též \"klášter obutých augustiniánů\") je někdejší konvent při kostele svaté Kateřiny Alexandrijské na Novém Městě v Praze. Jedná se o původně gotický, barokně přestavěný klášterní komplex řádu augustiniánek založený v roce 1355. Nachází se při kostele svaté Kateřiny v Praze 2-Novém Městě, na adrese Ke Karlovu 468/13 a 15, Kateřinská 468/30, Viničná 468/2.\n\nNovoměstský klášter obutých augustiniánek byl založen v roce 1355–1367 na svátek sv. Kateřiny ve výročí vítězství Karla IV. v bitvě u San Felice z roku 1332.\n\nV roce 1420 byl klášter vypálen husity. V 16. století klášter obnovil mužský řád augustiniánů.\n\nDnešní podoba kláštera coby trojkřídlá barokní budova pochází z let 1718–1730, postaveného dle návrhu Františka Maxmiliána Kaňky (podle některých pramenů podle Kryštofa Dientzenhofera). Nový barokní kostel podle návrhu Kiliána Ignáce Dientzenhofera byl vystavěn v letech 1737–1741 na místě někdejší gotické stavby kostela, z níž se zachovala pouze vysoká štíhlá věž. Tato z daleka viditelná dominanta bývá pro svůj vzhled nazývána pražský minaret. Spodní část tvaru hranolu v horní části přechází v osmiboký.\n\nKlášter společně s kostelem byly v roce 1784 zrušeny v rámci církevních reforem císaře Josefa II. a v objektu byl umístěn vojenský výchovný ústav. Ten byl zrušen roku 1822. V roce 1841 byl kostel opraven a znovu vysvěcen.\n\n"}
{"id": "1407277", "url": "https://cs.wikipedia.org/wiki?curid=1407277", "title": "Superpohár UEFA 2018", "text": "Superpohár UEFA 2018\n\nSuperpohár UEFA 2018 byl 43. ročník jednozápasové soutěže zvané Superpohár UEFA, pořádané Evropskou fotbalovou asociací UEFA. Zápas se odehrál 15. srpna 2018 na stadionu A. Le Coq Arena v estonském hlavním městě Tallinu. V zápase se každoročně utkává vítěz Ligy mistrů s vítězem Evropské ligy. Účastníky byli vítěz Ligy mistrů 2017/18 Real Madrid a vítěz Evropské ligy 2017/18 Atlético Madrid. Vůbec poprvé v historii se o tuto trofej utkaly kluby ze stejného města.\n"}
{"id": "1407280", "url": "https://cs.wikipedia.org/wiki?curid=1407280", "title": "Sun I", "text": "Sun I\n\nSun I (čínsky:孙艺, Pchin-jin: Sūn Yì), (* 14. listopadu 1984) je bývalá čínská zápasnice-judistka.\n\nS judem začínala v 17 letech v Ta-lienu. Od svých 20 se připravovala pod vedením Liou Jung-fua v Šen-jangu. V roce 2009 zaskakovala za svojí zraněnou sparingpartnerku Jang Siou-li na mistrovství světa v Rotterdamu a vybojovala třetí místo. Byla to její první a zároveň poslední start na velkém mezinárodním turnaji.\n\n\n"}
{"id": "1407282", "url": "https://cs.wikipedia.org/wiki?curid=1407282", "title": "Príslop (Malá Fatra, 1016 m)", "text": "Príslop (Malá Fatra, 1016 m)\n\nPríslop (1016 m n. m.) je sedlo v Malé Fatře na Slovensku. Nachází se v jihozápadní rozsoše Kľačianské Magury mezi Kľačianskou Magurou (1372 m) na severovýchodě a vrcholem Nad Kýčerou (1119 m) na jihozápadě. Na jihovýchodě klesají svahy hory do Mníšie doliny, na severozápadě do boční větve doliny Hoskora. Sedlo je pokryto vzrostlým lesem a neposkytuje žádné výhledy. Sedlem prochází žlutě značená turistická trasa.\n\n\n"}
{"id": "1407284", "url": "https://cs.wikipedia.org/wiki?curid=1407284", "title": "Triemli", "text": "Triemli\n\nTriemli může být:\n"}
{"id": "1407285", "url": "https://cs.wikipedia.org/wiki?curid=1407285", "title": "Hořčík jestřábníkovitý", "text": "Hořčík jestřábníkovitý\n\nHořčík jestřábníkovitý (\"Picris hieracioides\") je středně vysoká, obvykle dvouletá, planě rostoucí rostlina kvetoucí v letních měsících zlatožlutými květy v asi 2 cm úborech. Je původním druhem české květeny a jediným druhem rodu hořčík vyskytujícím se v české krajině.\n\nPůvodní areál druhu je velmi široký, obsahuje téměř celou Evropu (vyjma severních částí), s těžištěm ve středozemí. Mimo Evropu zahrnuje také Kavkaz, západní Sibiř, jihozápadní Asii, Střední Asii, sever a západ Číny a indický subkontinent. Druhotně byl zavlečen do Severní Ameriky, jižní Afriky, Austrálie i na Nový Zéland.\n\nV České republice roste hlavně v teplejších oblastech, kde je hojný zejména v termofytiku a výhřevných místech mezofytika. V chladnějších oblastech se objevuje pouze roztroušeně a ve vyšších polohách je jeho výskyt často sekundárního, přechodného charakteru. Hojně se šíří podél železničních tratí, v současnosti je shledáván v jižních a západních Čechách, kde se v minulosti nikdy nevyskytoval.\n\nEkologicky plastický druh preferující občasně vlhké louky, pastviny, meze polí, lesní lemy i světliny, suché a skalnaté svahy, místa podél cest, rumiště, navážky i ruderalizované plochy v obcích. Nejčastěji roste na živinami bohatých, zásaditých, suchých až přerušovaně vlhkých jílovitých půdách.\n\nRostlina vytvoří prvním rokem listovou růžici a po získání živin následným rokem vyroste z růžice květonosná lodyha. Špatně roste na zastíněných místech, tam přežívá i po několik let ve formě listové růžice a netvoří lodyhu s květy. Je hemikryptofyt kvetoucí od července do začátku října. Ploidie druhu je 2n = 10.\n\nDvouletá, někdy krátce vytrvalá bylina s přímou, jednoduchou nebo větvenou lodyhou vysokou 60 až 90 cm. Vyrůstá z vřetenovitého kořene s větvenou hlavou a dlouhými, postranními kořeny. Lodyha je zelená nebo fialově naběhlá a podélně rýhovaná, štětinatě chlupatá a u vrcholu mívá háčkovité a kotvičkovité chlupy. Listy s řapíky vyrůstají v přízemní růžici a listy přisedlé střídavě na lodyze. Mají úzce kopinatou čepel dlouhou 7 až 11 cm a širokou 2 až 3 cm, po obvodě celistvou nebo oddáleně vykrajovanou, zelenou až nafialovělou, oboustranně štětinatě chlupatou a někdy porostlou háčkovitými chlupy.\n\nSytě žluté květy vyrůstají v asi 2 cm velkých úborech, které vytvářejí květenství mnohoramenný vrcholík. Úbory se 30 až 50 květy se rozvíjejí v časných ranních hodinách a před deštěm zavírají. Květy jsou oboupohlavné, s redukovaným kalichem a se žlutou, srostlou jazykovitou korunou obsahující pět tyčinek a bliznu s dlouhými laloky. Okrajové květy mají korunu prodlouženou v plochou, na vrcholu pětizubou ligulu, jenž má na svrchní straně žloutkově žlutou barvu a na spodní hnědočervený pruh. Zákrov je víceřadý, před rozkvětem válcovitý a později baňkovitý, řídce štětinatý a přitiskle hvězdovitě chlupatý. Jeho kratší vnější listeny jsou přímo odstálé a obloukovitě vzhůru prohnuté, delší vnitřní jsou hrubé a hustě chlupaté. Květy obvykle opyluje létající hmyz, někdy ale vznikají semena též apomikticky.\n\nPlod je vřetenovitá, vrásčitá, mírně prohnutá nažka asi 4 mm dlouhá, hnědě zbarvená a vybavená rozvětveným dvouřadým chmýrem. Rostlina se rozmnožuje nažkami, které na kratší vzdálenosti roznáší vítr a na dlouhé vzdálenosti se stávají nevyžádanou přísadou převážených zemědělských produktů.\n\nHořčík jestřábníkovitý je variabilní rostlinou a v jeho rozlehlém areálu bývá uznáváno více poddruhů lišících se velikosti úborů a délkou jejích stopek, tvarem listů, zákrovními listeny, délkou i hustotou chlupů. V české přírodě roste pouze nominátní poddruh.\n\nHořčík jestřábníkovitý se od vzhledově podobných rostlin rodů škarda (\"Crepis\") a jestřábník (\"Hieracium\") nezaměnitelně odlišuje přítomností drsných háčkovitých a kotvičkovitých chlupů na lodyze a rozvětveným chmýrem nažek.\n\n"}
{"id": "1407287", "url": "https://cs.wikipedia.org/wiki?curid=1407287", "title": "Triemli (nemocnice)", "text": "Triemli (nemocnice)\n\nNemocnice Triemli ( nebo ) je městská nemocnice v Curychu ve Švýcarsku. Je třetí největší nemocnicí v kantonu Curych a slouží jako fakultní nemocnice Curyšské univerzitě.\n\nNemocnice byla otevřena v roce 1970 a její budovy jsou jedny z mála výškových budov v curyšském obvodě Wiedikon, v rámci kterého leží ve čtvrti Friesenberg blízko úpatí Üetlibergu. Kromě toho, že je třetí největší nemocnicí v kantonu, je také druhou největší zdravotní pohotovostí – jejím spádovým územím je levý břeh Limmatu a Curyšského jezera zahrnující jak patřičnou část města (k roku 2011 přibližně 170 tisíc obyvatel), tak i další přilehlé obce (přibližně 360 000 obyvatel).\n\nU jižního okraje areálu leží železniční stanice Triemli na trati Curych hlavní nádraží – Üetliberg a u severozápadního okraje areálu leží tramvajové obratiště a tramvajová stanice Triemli, kterou v rámci curyšské tramvajové dopravy využívají linky 9 a 14.\n\n"}
{"id": "1407292", "url": "https://cs.wikipedia.org/wiki?curid=1407292", "title": "Dziwna", "text": "Dziwna\n\nDziwna (německy: \"Dievenow\") je průliv 32,4 km dlouhý v Západopomořanském vojvodství v Polsku, kterým protéká voda ze Štětínského zálivu do Baltského moře. Odděluje ostrov Wolin od pevniny na východní straně. Dziwna se napojuje na průliv Głęboki Nurt (Hluboký proud) u jižního cípu ostrova Wolin.\n\nV jižní části průlivu se nachází město Wolin. U města Kamień Pomorsky průliv vytváří Kamienský záliv s Wrzosowskou zátokou, u které leží obec Dziwnówek a Wrzosowo. U města Dziwnow ústí do Pomořanského zálivu do Baltského moře.\n\nÚzemí průlivu je ohraničeno speciální ochranou území \"Ústí Odry a Štětínského zálivu\" (Ujście Odry i Zalew Szczeciński). \n\nNa průlivu se nacházejí čtyři námořní přístavy: Wolin, Sierosław, Kamień Pomorský a Dziwnow.\n\nVzhledem k hodnotám změny výšky vodní hladiny, síly větru a salinity bylo vypočteno, že přes průliv Dziwna odtéká 14 % vod ze Štětínského zálivu do Baltského moře (Pěna 17 %, Svina 69%). V průlivu proud vody mění směr v závislosti na ročním období. Odtok ze zálivu je nejčastější na jaře a v ostatním období, když vanou severozápadní větry, může protékat vodní proud z Pomořanské zátoky do Štětínského zálivu.\n\nDo průlivu Dziwna se vlévají vodní toky Szczuczyna, Kurawa, Lewieńska Struga, Skarchówka, Dusinka (Wołczenica), Świniec a potoky pramenící na ostrově Wolin tekoucí kolem vesnice Darzowice.\n"}
{"id": "1407295", "url": "https://cs.wikipedia.org/wiki?curid=1407295", "title": "Elvira Hermanová", "text": "Elvira Hermanová\n\nElvira Hermanová (* 9. ledna 1997) je běloruská atletka, sprinterka, jejíž specializací jsou krátké překážkové běhy.\n\nV roce 2015 se stala juniorskou mistryní Evropy v běhu na 100 metrů překážek. O rok později se v této disciplíně stala juniorskou mistryní světa. Jejím dosavadním největším úspěchem se pro ni stal titul mistryně Evropy v běhu na 100 metrů překážek v roce 2018.\n"}
{"id": "1407296", "url": "https://cs.wikipedia.org/wiki?curid=1407296", "title": "Jana Zoubková", "text": "Jana Zoubková\n\nJana Zoubková (* 1. srpna 1951 Brno) je literární překladatelka z německého jazyka do českého. Žije a pracuje v Praze.\n\nV roce 1969 maturovala na Střední všeobecné vzdělávací škole v Hradci Králové. Poté v letech 1969–1971 studovala na Střední odborné škole výtvarné v Praze obor propagační výtvarnictví. V letech 1971–1976 studovala germanistiku a výtvarnou výchovu na Filozofické fakultě Univerzity Karlovy.\n\nOd roku 1977 pracovala jako metodička pro literární a výtvarnou tvorbu ve Středočeském kulturním středisku, od roku 1983 pak jako asistentka na katedře jazyků Stavební fakulty ČVUT. Poté od roku 1985 pět let pracovala jako redaktorka v nakladatelstvích Avicenum a Panorama. V letech 1990–1992 působila jako vedoucí referentka v Kanceláři prezidenta ČSFR. Dalších pět let byla redaktorkou v nakladatelstvích Ivo Železný a Pragma. Od roku 1997 se věnuje překladatelství jako svobodnému povolání.\n\n\n\n\n"}
{"id": "1407298", "url": "https://cs.wikipedia.org/wiki?curid=1407298", "title": "Vladimíra Vítová", "text": "Vladimíra Vítová\n\nVladimíra Vítová (* 23. října 1962) je česká publicistka a politoložka. Je předsedkyní spolku České mírové fórum a politického hnutí Aliance národních sil. \n\nJmenovala se Al Malikiová (Levá). Jejím manželem byl Ing. Tali al Maliki, CSc., který byl profesorem matematiky a přednášel na univerzitách s Alžírsku, Sýrii a Libyi. Jeho rodina je příbuzná s iráckým expremiérem Núrí Málikí. Za vlády Saddáma Husajna působil jako disident a byl členem Komunistické strany Iráku; do České republiky přišel jako politický vězeň odsouzený režimem Saddáma Husajna k trestu smrti. Zemřel nečekaně v roce 2003.\n\nAbsolvovala na Univerzitě Karlově obor žurnalistika a politologie;.\n\nV letech 1998–2002 působila jako mluvčí Ministerstva školství, mládeže a tělovýchovy, v letech 2002–2009 jako analytička Úřadu vlády ČR, v letech 2009–2014 jako koordinátorka Monitorovacího výboru Evropského sociálního fondu na Ministerstvu práce a sociálních věcí.\n\nV letech 1994 – 2000 byla členkou Ústředního výkonného výboru ČSSD. Jako delegátka dvou sjezdů ČSSD dávala opakovaně návrh na zrušení tzv. Bohumínského usnesení a vystupovala jednoznačně proti členství ČR v NATO a proti bombardování Jugoslávie. V devadesátých letech vystupovala v Paříži na demonstracích proti Maastrichtské smlouvě EU. V letech 2000 – 2002 byla místopředsedkyní Sociálně demokratických žen. Od roku 2003 je předsedkyní spolku České mírové fórum. Pořádala několik mezinárodních mírových konferencí ve spolupráci se Společností Berthy von Suttner. V roce 2006 pořádala mezinárodní konferenci Pražská výzva pro Irák.. Od roku 2018 je předsedkyní politického hnutí Aliance národních sil.\n\nVe volbách do Senátu PČR v roce 2018 kandidovala v obvodu č. 23 – Praha 8 za hnutí ALIANCE NÁRODNÍCH SIL. Podporovaly ji také subjekty Změna pro lidi, Blok proti islamizaci - Obrana domova, Česká strana národně socialistická a Česká Suverenita. Se ziskem 0,86 % hlasů (390 voličů) skončila na 14. místě.\n\nVladimíra Vítová hojně publikuje například na Parlamentních listech, webech Sputnik Česká republika, Nová republika a v dalších médiích.\n\nVe volbách do Evropského parlamentu v květnu 2019 kandidovala na 28. místě kandidátky hnutí ALIANCE NÁRODNÍCH SIL, ale nebyla zvolena.\n\nV článku Vladimíry Vítové a Jaroslava Tichého „V této prezidentské volbě jde o existenci naší země“, se konstatuje: \"Stojíme na dějinné křižovatce a máme na výběr dvě cesty:  buď zvolit strategii národního státu a zachování České republiky, kterou představuje Miloš Zeman nebo strategii postupné likvidace ČR, kterou představuje Jiří Drahoš. Důležitost volby nové hlavy státu totiž souvisí s vývojem situace ve světě. Touto volbou velmi pravděpodobně rozhodneme o dalším osudu celé naší země. V této prezidentské volbě jde tedy o střet mezi prosazováním českých národních zájmů a mezi prosazováním cizích zájmů u nás, a to na úkor našich občanů. Tato hlavní skutečnost je našimi masmédii zamlžována. Pouze se snaží o personifikaci, při níž zesměšňují a urážejí stávajícího prezidenta České republiky M. Zemana, podporovatele českých národních zájmů, a nepodloženě vyzdvihují obhájce cizích zájmů u nás J. Drahoše\". V magisterské práci Bc. Jiřího Uhlíře z roku 2018 \"Obraz ruské dezinformační kampaně v ČR před prezidentskými volbami 2018\". je tento článek citován jako ukázka a analyzován jako líčící prezidentského kandidáta Jiřího Drahoše jako potenciálního likvidátora české země.\n\nOd roku 2002 má živnostenské oprávnění v oboru „poradenská činnost v oblasti společenských věd a rozvoje osobnosti“, v roce 2012 změněném na „poradenská a konzultační činnost, zpracování odborných studií a posudků“, na období od 24. října 2012 do 1. ledna 2022 oznámila přerušení provozování živnosti.\n\nOd 25. listopadu 2008 je společníkem ve firmě Talis s.r.o., (obory poradenské, vzdělávací, překladatelské, reklamní, vydavatelské a stavební).\n"}
{"id": "1407313", "url": "https://cs.wikipedia.org/wiki?curid=1407313", "title": "Stadler Tango NF2", "text": "Stadler Tango NF2\n\nStadler Tango NF2 je dvoučlánková, zcela nízkopodlažní středně-kapacitní tramvaj z produkce švýcarské společnosti Stadler Rail. Jedná se o jednu z variant z modelové rodiny Stadler Tango a také první tramvaj v novodobé české historii (od druhé světové války), která je dodávána ze zahraničí. Konečná montáž tramvají probíhá v polském závodě společnosti Stadler v Siedlcích, asi 40 % subdodavatelů však tvoří české firmy. Prvním provozovatelem tramvají tohoto typu je Dopravní podnik Ostrava, který pro tramvaje používá pojmenování nOVA.\n\nVozidlo konstrukčně vychází z tramvaje Stadler Metelitsa určené pro východní trhy a bylo projektováno v konstrukční kanceláři Stadler Praha speciálně pro Dopravní podnik Ostrava. Výrazným designovým prvkem čela tramvaje je konstrukce deformační zóny, která byla převzata z rodiny tramvají Stadler Tango, které společnost Stadler vyrábí ve více variantách. Jedná se o 100% nízkopodlažní tramvaj, přesto je jí z řad laické i odborné veřejnosti vyčítáno vysoké množství sedadel na podestách, ke kterým vedou schody. Výrobcem používané označení NF2 znamená: NF = německy \"\" = nízkopodlažní, 2 = dvoučlánkový. Vozidlo má trojici otočných podvozků s flexibilním rámem a čtyři dvoukřídlé dveře o šířce 1300 mm.\n\nTramvaj má tři dvounápravové podvozky, první dva jsou usazeny pod předním článkem. První podvozek je běžný, druhý a třetí podvozek je hnací. Nezvyklým požadavkem Dopravního podniku Ostrava byla maximální rychlost tramvaje 80 km/h. Tramvaj je osazena celovozovou klimatizací od společnosti Vossloh-Kiepe, trakční výzbrojí z produkce švýcarské firmy ABB, trakční motory pocházejí od rakouské firmy TSA a brzdy dodala firma Knorr-Bremse.\n\nAutorem designu exteriéru i interiéru tramvaje je německý designér Harald Moll, který již s firmou Stadler Rail spolupracoval na více projektech.\n\nDo výroby bylo zapojeno několik poboček firmy Stadler. Ocelové skříně byly vyráběny v závodu v běloruském Minsku, rámy podvozků ve španělském závodu ve Valencii. Konečná montáž tramvají byla realizována v polském závodě Siedlce. Čeští dodavatelé dodali například pomocná spřáhla, dvojkolí, nápravové převodovky, sedadla, dveřní systémy, boční okna nebo teplovzdušné vytápění.\n\nV prosinci 2016 Dopravní podnik Ostrava (DPO) objednal celkem 30 středně kapacitních 100% nízkopodlažních dvoučlánkových tramvají z produkce firmy Stadler. Neobvyklým kritériem výběrového řízení byla nejvyšší dovolená rychlost, Zjednodušeně lze říci, že výrobce, který nabídl vozidlo s vyšší nejvyšší dovolenou rychlostí měl v posuzování nabídek výhodu. Stadler nabídl tramvaj s nejvyšší dovolenou rychlostí 80 km/h (například konkurenční Pragoimex nabídl tramvaj s nejvyšší dovolenou rychlostí 70 km/h). V průběhu roku 2017 se na internetu objevovaly různé vizualizace vzhledu vozidla. První vizualizace designově vycházela z tramvaje Stadler Metelitsa. Druhá designová představa lépe představovala finální podobu tramvaje, ale sám Stadler jí označil jako ideu pro finální řešení, které se bude lišit. Finální designové řešení pak bylo podkladem pro internetovou soutěž Dopravního podniku Ostrava, ze které vzešlo barevné řešení tramvaje i její pojmenování. Ze dvou tisíc návrhů na jméno tramvaje vybralo vedení DPO jméno nOVA, které má symbolizovat Ostravu, rychlost, rázovitost i novotu. Finální barevné řešení tramvaje pak ze tří variant, pro které se mohlo na internetu hlasovat, přesně nereprezentuje ani jedinou, a té, která získala nejvíce hlasů, se pouze blíží. Po vzoru barevného řešení tramvají nOVA pak Dopravní podnik Ostrava změnil barevné schéma všech svých vozidel a začal je lakovat do tyrkysové barvy s bílými doplňky (oproti původní modro-bílo-žluté kombinaci).\n\nNa počátku roku 2018 bylo ostravským dopravním podnikem potvrzeno uplatnění opce na 10 dalších vozů. Dodávky mají být rozloženy na 26 vozů v roce 2018 a 14 v roce 2019. V souvislosti s dodávkami těchto tramvají se očekává, že DPO vyřadí z provozu některé vozy typů Tatra T3, Tatra K2R.P, Tatra T6A5 a nízkopodlažní Škoda 03T.\n\nPrvní tramvaj Stadler Tango NF2 byla do Ostravy přivezena v neděli 22. dubna 2018, na koleje pak byla složena za přítomnosti médií následujícího dne v Ústředních dílnách DPO. První zkušební jízdy probíhaly s vozem evidenčního čísla 1701 jako s taženým za účelem kontroly, zda na ostravské tramvajové síti nejsou místa, kde by docházelo ke kolizi nového typu vozu s infrastrukturou. Taková místa byla nalezena na zastávkách Dům energetiky a Stodolní, během krátké doby byla obě odstraněna. Zkušební provoz první tramvaje evidenčního čísla 1701 bez cestujících započal 30. května 2018 problémem, kdy podle Drážního úřadu tramvaj vyjela ještě před splněním všech podmínek k zahájení zkušebního provozu. \n\nPro rychlost 80 km/h nebylo možné tramvaj Stadler Tango NF2 v Ostravě otestovat, protože nejvyšší dovolená rychlost na síti DPO byla 60 km/h. Zvažovaly se proto varianty provedení zkoušek tramvaje při vyšší rychlosti v Brně, v Košicích, popřípadě na některém železničním zkušebním okruhu. Nakonec byla, s ohledem na problematické vyjednávání i náklady, zvolena další varianta realizace zkoušek, která znamenala úpravu jedné ostravské tramvajové tratě pro rychlost 80 km/h. Jednalo se úsek mezi zastávkami Teplotechna a Osada Míru, kde bylo upraveno cca 800 metrů koleje pro zvýšení traťové rychlosti z 60 km/h na 80 km/h. Tyto úpravy spočívaly v doštěrkování a podbití tramvajové tratě a úpravy trakčního vedení. Pro zkušební jízdy rychlostí 80 km/h byl ve dnech 31. července – 5. srpna 2018 použit vůz evidenčního čísla 1702.\n\nDne 13. srpna 2018 vyjela tramvaj Stadler Tango NF2 evidenčního čísla 1701 do zkušebního provozu s cestujícími na lince č. 4. Spolu s tímto vozidelm byla do zkušebního provozu schválena i tramvaj s číslem 1704, kterou výrobce před tím prezentoval na veletrhu Czech Raildays 2018. Jedná se o první typ tramvají v Ostravě, které disponují klimatizací salonu pro cestující. Prototyp měl oproti ostatním dodaným vozům jiné tlumiče, proto počátky jeho provozu provázel neklidný chod.\n\nV říjnu 2018 byl typ Stadler Tango NF2 Drážním úřadem homologován a schválen do běžného provozu, následně také došlo k vydání průkazů způsobilosti drážního vozidla pro prvních 20 dodaných tramvají (evidenční čísla 1701–1720). Vozy Tango NF2 tak mohly ukončit provoz posledních dvou tramvají K2R.P v Ostravě. K tomu došlo 3. listopadu 2018, kdy v 11 hodin byla předána symbolická štafeta mezi vozem K2R.P evidenčního čísla 802 a Stadlerem Tango NF2 evidenčního čísla 1702. První týdny provozu tramvají Stadler Tango NF2 se neobešly bez několika poruch.\n"}
{"id": "1407314", "url": "https://cs.wikipedia.org/wiki?curid=1407314", "title": "Anamudi", "text": "Anamudi\n\nAnamudi ( – , – \"Anajmudí\") je hora v indickém státě Kérala. Je nejvyšším místem v Kerale, jižní Indii a v Západním Ghátu, dosahuje nadmořské výšky 2695 metrů a prominence 2479 metrů. Leží na hranicích Devikulam Taluk v Idukki a Kothamangalam Taluk v Ernakulam. Jméno Anamudi je překládáno jako \"sloní čelo\", čímž odkazuje na podobnost hory se sloní hlavou.\n\nPrvní zaznamenaný výstup na Anamudi uskutečnil generál Douglas Hamilton z madraské armády dne 4. května 1862, ale je pravděpodobné, že již dříve vrcholu dosáhli místní lidé. \n\nVrchol Anamudi je jedním ze tří ultraprominentních vrcholů jižní Indie. A má největší topografickou izolaci v Indii. Je nejvyšším vrcholem Indie jižně od Himálaje. Díky tomu je známa jako \"Everest of South India\" (Everest jižní Indie).\n\nVrchol hory leží na hranici národního parku Eravikulam.\n"}
{"id": "1407315", "url": "https://cs.wikipedia.org/wiki?curid=1407315", "title": "Karel Babka", "text": "Karel Babka\n\nKarel Babka (24. října 1880 Královské Vinohrady – 26. března 1953 Praha), byl český sochař, medailér, konzervátor a československý legionář.\n\nNarodil se na Královských Vinohradech do rodiny vozky Aloise Babky. Měl ještě dva starší (Augustin *1877, Kateřina *1878) a dva mladší sourozence (Karolína *1883, Alois *1887). Po absolvování základního vzdělání se vyučil kovomodelářem a následně pracoval v oboru dekorativního sochařství. V letech 1901–1907 studoval na Vysoké škole uměleckoprůmyslové v Praze u profesora Stanislava Suchardy. V roce 1912 odjel na pozvání firmy Gladkov a Kozlov do Moskvy, kde se mimo jiného zajímal o tzv. \"ruskou secesi\". Během svého pobytu v Rusku spolupracoval na pomníku pro Smolensk, samostatně provedl sochy na obchodním domě na Dmitrovce a vytvořil reliéf pro moskevský hotel Lux. Po vypuknutí první světové války vstoupil v září 1914 do České družiny, byl účastníkem bitvy u Zborova a zúčastnil se i dalších bojových operací. V letech 1917–1918 pracoval na pomnících padlých čs. legionářů v Rusku a s architektem Vilémem Kvasničkou realizoval řadu pomníků československých legionářů na Sibiři. Od roku 1919 byl velitelem tzv. \"západní\" legionářské sochařské dílny, která měla především za úkol vybudovat památníky zde padlým legionářům. V legiích dosáhl hodnosti kapitána. V roce 1920 se vrátil do nově vzniklé republiky a patrně od roku 1922 působil jako konzervátor v Památníku osvobození a na úřadě Státní památkové péče v Praze. Nadále působil kromě sochařiny i jako zručný medailér. Začátkem čtyřicátých let se stal nedlouho před zákazem činnosti předsedou místní jednoty Československé obce legionářské. Po válce pracoval v Památníku národního osvobození. Zemřel v Praze na jaře roku 1953 a jeho hrob se nachází na Vinohradském hřbitově.\n\nMedaile František Palacký - 150.výročí narození a 100.výročí říšského sněmu v Kroměříži (1948)\n\nMedaile Země koruny České\n\n\n\n\n"}
{"id": "1407318", "url": "https://cs.wikipedia.org/wiki?curid=1407318", "title": "Draisaitl", "text": "Draisaitl\n\nDraisaitl (také Dreisaitl, Dreiseitl, ) je rakousko-bavorské příjmení:\n\n\n"}
{"id": "1407320", "url": "https://cs.wikipedia.org/wiki?curid=1407320", "title": "Liou Sia", "text": "Liou Sia\n\nLiou Sia (; * 6. ledna 1979 Čching-tao) je bývalá čínská zápasnice – judistka, stříbrná olympijská medailista z roku 2004.\n\nS judem začínala ve 13 letech v Čching-tao. Připravovala se pod vedením Sü Tien-pchinga. V čínské ženské reprezentaci se pohybovala od roku 1997 v těžké váze nad 78 kg, ale kvůli mimořádně vysoké domácí konkurenci se v ní neprosazovala. Do olympijského roku 2004 šla v nížší polotěžké váze do 78 kg a v čínské olympijské nominaci uspěla na úkor své tréninkové partnerky Jin Jü-feng. V Athénách startovala ve výborné formě, ve čtvrtfinále zaskočila strhem kou-uči-makikomi favorizovanou Kubánku Yurisel Labordeovou. Ve finále se utkala s Japonkou Noriko Annová a s favoritkou držela vyrovnaný průběh do poslední minuty, kdy nezachytila Annové levé seoi-nage a prohrála na ippon. Získala stříbrnou olympijskou medaili. Po olympijských hrách se v reprezentaci neprosazovala na úkor Jang Siou-li, se kterou prohrála nominaci na olympijské hry v Pekingu. Vzápětí ukončila sportovní kariéru. Věnuje se trenérské práci doma Čching-tao.\n\n\n\n"}
{"id": "1407321", "url": "https://cs.wikipedia.org/wiki?curid=1407321", "title": "Ruden (rozcestník)", "text": "Ruden (rozcestník)\n\nRuden může označovat:\n\n"}
{"id": "1407327", "url": "https://cs.wikipedia.org/wiki?curid=1407327", "title": "Chocholanská dolina", "text": "Chocholanská dolina\n\nChocholanská dolina je údolí v západní části Bílých Karpat v katastrálním území obce Chocholná-Velčice. Údolí lemují ze všech stran vrcholky Bílých Karpat. Od Melčické doliny je oddělena vrcholy Dúžnik (807 m n. m.), Melčický (765 m n. m.), Tlstý vrch (760 m n. m.), Kykula (746 m n. m.), Horné (704 m n. m.), Dolné Bradlo (638 m n. m.) a Tlstá hora (606 m n. m.). Od Drietomy je oddělena vrcholy Machnáč (771 m n. m.), Sokolí Kameň (697 m n. m.) a Ihriská (730 m n. m.). V údolí se nacházejí roztroušené obydlí a chalupy, zejména Kykula (675 m n. m.), ke které patří osady Handrlákovce (720 m n. m.), Hulvákovce (710 m n. m.) a Pálčie (500 m n. m.). V údolí se nachází osady, které se jmenují: Pod Skalou (340 m n. m.) a Pod Tlstou horou (420 m n. m.). Údolím protéká potok Chocholnica, který pramení pod vrcholem Kykula. Do ní se vlévá později přítok Malé Chocholnice. V údolí je mnoho značených turistických tras a přírodních zajímavostí.\n\n"}
{"id": "1407329", "url": "https://cs.wikipedia.org/wiki?curid=1407329", "title": "Jin Jü-feng", "text": "Jin Jü-feng\n\nJin Jü-feng (; * 29. května 1979 Laj-čcheng) je bývalá čínská zápasnice – judistka.\n\nPřipravovala se v Čching-tao pod vedením Sü Tien-pchinga. V čínské ženské reprezentaci se prosadila v roce 1999 v polotěžké váze do 78 kg. V roce 2000 prohrála čínskou nominaci na olympijské hry v Sydney s Tchang Lin. V roce 2004 přišla o možnost startovat na olympijských hrách v Athénách na úkor kolegyně z tréninkové skupiny Liou Sia.\n\n\n"}
{"id": "1407374", "url": "https://cs.wikipedia.org/wiki?curid=1407374", "title": "Jaroslav Votava", "text": "Jaroslav Votava\n\nJaroslav Votava (* 6. května 1947) je bývalý český fotbalový obránce.\n\nV československé lize hrál za Slavii Praha, aniž by skóroval. Nastoupil v jediném prvoligovém utkání, které se hrálo v neděli 18. srpna 1968 v Košicích proti domácí Lokomotívě Košice (prohra 0:1). V nižší soutěži hrál i za Spartak BS Vlašim.\n\n\n"}
{"id": "1407383", "url": "https://cs.wikipedia.org/wiki?curid=1407383", "title": "Výsledky Realu Madrid v evropských fotbalových pohárech", "text": "Výsledky Realu Madrid v evropských fotbalových pohárech\n\nPřehled výsledků španělského fotbalového klubu Real Madrid v soutěžích UEFA.\n\n"}
{"id": "1407384", "url": "https://cs.wikipedia.org/wiki?curid=1407384", "title": "Air Bleu", "text": "Air Bleu\n\nAir Bleu (plným názvem \"Société Anonyme Air Bleu\") byla francouzská letecká společnost specializující se na vnitrostátní přepravu pošty.\n\nSvé působení zahájila 10. července 1935 s letouny Caudron Simoun, které obsluhovaly čtyři odlišné linky na území Francie. Její stroje každodenně ráno vzlétaly z letiště Le Bourget, kam se vracely týž den odpoledne.\n\nV srpnu 1936 byly její služby pozastaveny a letadla uzemněna kvůli finančním problémům, způsobeným zejména zavedením nového příplatku k poštovnému, který vedl k poklesu objemu přepravovaných zásilek. V červnu 1937 byla společnost reorganizována za účasti francouzského státu, který nově vlastnil 52% podíl, a Air France, které náleželo 24 %.\n\nV září 1939 byla společnost podřízena francouzským ozbrojeným silám a pověřena provozem poštovní přepravy na trase Paříž-Londýn. V červnu 1940 byla její letadlová flotila redukována na stroje Caudron Goéland a od září převedena k Air France, načež byla Air Bleu rozpuštěna.\n\n\n"}
{"id": "1407446", "url": "https://cs.wikipedia.org/wiki?curid=1407446", "title": "Cachkadzor", "text": "Cachkadzor\n\nCachkadzor (, anglickým přepisem \"Tsaghkadzor\" či \"Tsakhkadzor\") je horské městečko a velké lyžařské středisko v Arménii, v provincii Kotajk. Nachází se v centrální části země 57 kilometrů severně od Jerevanu v nadmořské výšce 1841 metrů. V roce 2011 zde žilo 1256 obyvatel, v současnosti to bude ještě méně – počet obyvatel klesá setrvale od roku 1989, kdy zde žilo 3550 lidí.\n\nPrvní zmínka pochází ze 3. století, kdy zde byla založena malá osada. V roce 1033 zde byl založen klášter Kečaris. Název \"Cachkadzor\" pochází až z roku 1947, status města byl přidělen v roce 1984. Během sovětské éry byl z Cachkadrzoru vybudován rozsáhlý lázeňský a rekreační areál. Po roce 2000 funguje především jako lyžařské středisko.\n\nCachkadzor se nachází 50 kilometrů severně od hlavního města Jerevanu a 3 kilometry na západ od Hrazdanu, centra provincie. Město se nachází na jihovýchodním úbočí hory Teghenis, je obklopeno alpínskými loukami.\n\nPřímo nad městem se nachází Lyžařský areál Cachkadzor z roku 1986 (renovován v první dekádě 21. století), jedná se o jedno z hlavních sportovních a lyžařských center v Arménii. V sovětské éře se zde od 60. let připravovali atleti z Východního bloku na olympijské hry.\n\nVe městě se nachází velké množství hotelů, jsou zde také kasína.\n\n"}
{"id": "1407447", "url": "https://cs.wikipedia.org/wiki?curid=1407447", "title": "Liou Jü-siang", "text": "Liou Jü-siang\n\nLiou Jü-siang (; * 11. října 1975) je bývalá čínská zápasnice – judistka, bronzová olympijská medailistka z roku 2000.\n\nS judem začínala ve 14 letech v provinici Chu-nan. Později se přesunula do Pekingu na vysokoškolská studia. Připravovala se pod vedením Wu Č'-sina. V čínské reprezentaci se prosazovala od roku 1999 v pololehké váze do 52 kg. V roce 2000 startovala na olympijských hrách v Sydney. V semifinále podlehla v boji na zemi Japonce Noriko Narazakiové, ale v opravách v boji o třetí místo dostala do držení Nizozemku Deborah Gravenstijnovou a získala bronzovou olympijskou medaili. V roce 2004 přepustila své místo v pololehké váze Sian Tung-mej a přestoupila do vyšší lehká váhy do 57 kg. Na olympijské hry v Athénách si však jako úřadující mistryně asie formu nepřivezla. Ve druhém kole neudržela minutu před koncem náskok na yuko proti Brazilce Danielle Zangrandové, která jí dostala do submise škrcením. Vzápětí ukončila sportovní kariéru.\n\n\n\n"}
{"id": "1407448", "url": "https://cs.wikipedia.org/wiki?curid=1407448", "title": "Howardové", "text": "Howardové\n\nHowardové jsou anglický šlechtický rod, od 15. století patří k nejvýznamnějším aristokratickým klanům Velké Británie. Od roku 1483 jim náleží titul vévody z Norfolku, který je mimo královskou rodinu nejstarším dosud existujícím vévodským titulem v Anglii. Díky tomu jim také náleží čestný titul \"Premier Duke of England\", dědičně jim patří také funkce nejvyššího maršálka království. Z rodu pocházela královna Kateřina Howardová, pátá manželka Jindřicha VIII. Hlavním rodovým sídlem je starobylý zámek Arundel Castle, významnou architektonickou památkou je zámek Castle Howard (Yorkshire) v majetku hrabat z Carlisle. Hlavou rodu je Edward William Howard, 18. vévoda z Norfolku (*1956), další rodové linie ve Sněmovně lordů zastupují Michael Howard, 21. hrabě ze Suffolku (*1935), George Howard, 13. hrabě z Carlisle (*1949) a David Howard, 7. hrabě z Effinghamu (*1939).\n\nLegendy datují počátek existence rodiny Howardů do doby anglosaského osídlení, ale prokazatelné písemné zmínky o rodu pocházejí až z přelomu 13. a 14. století. Vzestup rodu nastartovalo až v polovině 15. století spříznění s rodem Mowbray, po němž Howardové zdědili titul vévody z Norfolku. V 15. století se již řada členů rodu dostala do popředí veřejného dění a ambice klanu vzrostly mimo jiné sňatkem Catherine Howard (1520–1542) s králem Jindřichem VIII. Jako řada jiných rodů té doby doplatili Howardové na svou účast v bojích o trůn a roku 1572 přišli i o titul vévody. Již o generaci později však král Jakub I. začal Howardy opět silně protežovat, čímž kompenzoval vzrůstající ambice jiných, převážně protestantských klanů. Za vlády Jakuba I. obsadili Howardové řadu vysokých státních úřadů a začala se také rozrůstat sbírka jejich šlechtických titulů. Přestože Howardové v té době spoléhali na své zdánlivě neotřesitelné pozice a dopouštěli se v úřadech zneužívání kompetencí a korupce v obrovském měřítku, jejich novému postavení to nijak neuškodilo a roku 1660 byl v hlavní větvi obnoven i titul vévody z Norfolku. Později byla však právě tato větev odsouzena k pasivitě, protože katolická víra neumožňovala vévodům z Norfolku zasedat v Horní sněmovně a celkově tak v této linii Howardové na veřejnou činnost rezignovali. O to více se uplatnili členové dalších větví, hrabat z Carlisle, ze Suffolku a z Effinghamu, jejichž členové zastávali v 17. až 19. století řadu ministerských úřadů nebo dosáhli vysokých hodností v armádě. Příslušníci těchto linií také v 17.–19. století vykonávali fakticky úřad nejvyššího dvorského maršálka, který sice příslušel hlavní větvi vévodů z Norfolku, ta ale díky příslušnosti ke katolické církvi neměla přístup do parlamentu (jednou z činností nejvyššího dvorského maršálka bylo slavnostní zahájení zasedání parlamentu).\n\nPět Howardů zastávalo funkci vrchního velitele námořnictva (\"Lord High Admiral\"), čtyři Howardové vykonávali funkci prvního ministra, v linii hrabat z Carlisle dva členové rodu zastávali post místokrále v Irsku. Devět vévodů z Norfolku získalo Podvazkový řád, dalších sedm rytířů Podvazkového řádu pocházelo z rodin hrabat ze Suffolku a hrabat z Carlisle. Kromě nich obdrželi Podvazkový řád také dědic 3. vévody z Norfolku Henry Howard, hrabě ze Surrey (1517–1547), nebo bratr 4. vévody z Norfolku, Henry Howard, 1. hrabě z Northamptonu (1540–1614).\n\nPrvním vévodou z Norfolku se v roce 1483 stal John Howard (1421–1485), který již předtím získal titul barona Howarda (1470). Po matce pocházel z rodu Mowbray, který byl předchozím uživatelem titulu vévodů z Norfolku. Byl přívržencem Richarda III. a spolu s ním padl v bitvě u Bosworthu. Po nástupu Jindřicha VII. byli všichni Richardovi spolubojovníci parlamentem prohlášeni za zrádce a Howardům byl dočasně odňat titul vévody. Obnoven byl ale již pro Johnova syna Thomase (1443–1524) v roce 1514 (v letech 1501–1524 byl prvním ministrem). Prvním ministrem a vlivným státníkem doby Jindřicha VIII. byl v další generaci Thomas Howard, 3. vévoda z Norfolku (1473–1554), který byl místokrálem v Irsku a později prvním ministrem. Předsedal soudu nad královnou Annou Boleynovou a jeho neteř Catherine se v roce 1540 stala pátou manželkou Jindřicha VIII. Po její popravě byl uvězněn, ale jako katolík znovu získal vliv za vlády královny Marie Tudorovny.\n\nThomas Howard, 4. vévoda z Norfolku (1536–1572), byl od mládí prominentem na dvoře Alžběty I., bez jejího vědomí ale nabídl sňatek vězněné Marii Stuartovně, načež byl uvězněn. Později se nechal vmanévrovat do spiknutí ve prospěch Marie Stuartovny se španělskou podporou a byl popraven. Rodině byl znovu odňat titul vévody, ještě za vlády Alžběty I. ale jeho příbuzní dosáhli znovu vysokého postavení (1. hrabě z Nottinghamu). Titul vévody z Norfolku byl v prosinci 1660 obnoven pro Thomase Howarda (1627–1677). Větší význam měl tehdy jeho mladší bratr Philip Howard (1630–1694), který byl původně dominikánským mnichem, později velkoalmužníkem královny Cateriny a nakonec kardinálem. Henry Howard, 7. vévoda z Norfolku (1654–1701), byl místodržitelem v několika hrabstvích, získal Podvazkový řád a zastával také funkci nejvyššího maršálka království. I když podpořil nástup Viléma III., jeho vliv na politiku byl mizivý. Jeho synovec Thomas Howard, 8. vévoda z Norfolku (1683–1732), byl v roce 1722 krátce vězněn kvůli spojení s organizací jakobitského povstání.\n\nAž koncem 18. století dosáhl rod většího vlivu v osobě Charlese Howarda, 11. vévody z Norfolku (1746–1815), který přestoupil na anglikánskou víru a po dlouhé době fakticky zastával post dědičného nejvyššího maršálka království. Jeho nástupce Bernard Howard, 12. vévoda z Norfolku (1765–1842), získal v návaznosti na emancipaci katolíků dekret na výkon funkce nejvyššího maršálka království (1824). V roce 1842 rod v této linii přijal příjmení \"Fitzalan–Howard.\" Teprve po zrovnoprávnění katolíků se vévodové z Norfolku znovu mohli zapojit do veřejného dění a Henry Fitzalan–Howard, 15. vévoda z Norfolku (1847–1917), byl i členem vlády jako generální poštmistr (1895–1900). Miles Francis Fitzalan–Howard, 17. vévoda z Norfolku (1915–2002), ve funkci nejvyššího maršálka navštívil v doprovodu Alžběty II. Českou republiku (1996). Současným nositelem titulu je Edward William Fitzalan–Howard, 18. vévoda z Norfolku (*1956).\n\nHlavním sídlem vévodů z Norfolku je starobylý hrad \"Arundel Castle\" (Sussex), jehož historie se datuje od doby normanského vpádu v roce 1066. Do majetku vévodů z Norfolku se dostal sňatkem Mary Fitzalan (1540–1557) se 4. vévodou z Norfolku, jejich potomstvo také užívá titul hrabat z Arundelu. Za Howardů byl hrad mnohokrát přestavován a dodnes je majetkem rodu, větší část je ale přístupna pro veřejnost.\n\nZámek \"Greystoke Castle\" (Cumberland) se do majetku Howardů dostal taktéž sňatkem 4. vévody z Norfolku. Za občanské války byl poškozen, později přešel na mladší potomstvo hlavní linie a v 19. století jej nechal rekonstruovat poslanec Henry Howard (1802–1875). Zámek je dodnes soukromým majetkem, ale je částečně zpřístupněn pro veřejné společenské akce a svatby. V hrabství Cumberland získali Howardové nákupy nebo sňatky také další sídla (\"Blencow Hall,\" \"Johnby Hall,\" \"Derwent Hall\").\n\nV Londýně byl rodovým sídlem palác \"Norfolk House\" ve čtvrti Westminster, postavený v roce 1722 pro 8. vévodu z Norfolku. Jeho bratr Edward Howard, 9. vévoda z Norfolku (1686–1777), poskytl palác princi waleskému a v roce 1738 se zde narodil pozdější král Jiří III. Norfolk House byl zbořen v roce 1938 a na jeho místě byla postavena moderní administrativní budova.\n\nCharles Howard, 2. baron z Effinghamu (1536-1624), byl synem diplomata a dvořana Williama Howarda, 1. barona z Effinghamu. Přes nepřízeň královny Alžběty I. k celé rodině Howardů po popravě 4. vévody z Norfolku (1572) získal později důvěru jako úspěšný námořní vojevůdce a v roce 1596 získal titul hraběte z Nottinghamu. V jeho přímém potomstvu zanikl titul v roce 1681, na vzdálenější příbuzenstvo přešel jen titul baronů z Effinghamu. Později byl v této linii udělen dvakrát titul hrabat z Effinghamu (1731, 1837).\n\nNa hraběte ze Suffolku byl v roce 1603 povýšen Thomas Howard (156–1626), syn popraveného 4. vévody z Norfolku. Ten zastával vlivné úřady a dopouštěl se finančních machinací, proto byl také rodině zkonfiskován zámek \"Audley End House,\" postavený na přelomu 16. a 17. století. Sídlo bylo potomkům vráceno v roce 1701, později přešlo na spřízněný rod Griffinů. Další rodové sídlo, zámek \"Charlton Park\" (Wiltshire), které získal 1. hrabě ze Suffolku sňatkem, je majetkem rodu dodnes. Významným členem této linie byl Henry Howard(1670–1718), který byl ministrem obchodu a ještě před převzetím titulu hraběte ze Suffolku byl povýšen na hraběte z Bindonu (1706). Jeho přímé potomstvo vymřelo v roce 1745 a titul pak přešel na linii hrabat z Berkshire, od té doby jsou oba tituly užívány současně. Henry Howard, 12. hrabě ze Suffolku (1739–1779), byl ministrem zahraničí a nechal přestavět zámek Charlton Park, kvůli jeho předčasné smrti zůstaly ale úpravy nedokončeny. Jeho bratranec John Howard, 15. hrabě ze Suffolku (1739–1820), dosáhl v armádě hodnosti generála. Současným představitelem této větve je Michael Howard, 21. hrabě ze Suffolku a 14. hrabě z Berkshire (*1935).\n\nPeerský titul spojený s názvem hrabství Berkshire získal za vlády Jakuba I. Francis Norris, který zemřel bez potomstva a titul hraběte z Berkshire pak v roce 1626 přešel na švagra jeho manželky Thomase Howarda (1590–1669), mladšího syna 1. hraběte ze Suffolku. Ten již předtím získal titul vikomta Andovera, který dodnes užívá vždy dědic hraběte ze Suffolku. Thomasův pravnuk Henry Howard, 4. hrabě z Berkshire (1687–1757), zdědil v roce 1745 po starší rodové linii také titul hraběte ze Suffolku. Vzhledem k prioritě posloupnosti získaných titulů se dnes tato linie označuje jako Suffolk, souběžně se ale nadále užívá i titul hraběte z Berkshire. Současným představitelem této větve je Michael Howard, 21. hrabě ze Suffolku a 14. hrabě z Berkshire (*1935).\n\nTitul hrabat z Carlisle byl udělen v potomstvu lorda Williama Howarda, jednoho ze synů popraveného 4. vévody z Norfolku. Williamův pravnuk Charles Howard (1629–1685) byl nejprve prominentem Cromwellova režimu, poté ale podpořil restauraci monarchie a v roce 1661 získal titul hraběte z Carlisle. V této linii rod nejprve sídlil na hradě \"Naworth Castle\" (Cumberland), v letech 1699–1712 vzniklo honosné sídlo Castle Howard postavené pro prvního ministra Charlese Howarda, 3. hraběte z Carlisle. Zámek Castle Howard je mimo majetek větve vévodů z Norfolku nejvýznamnější architektonickou památkou na rod Howardů. V 18. a 19. století se Howardové v této linii výrazně angažovali v politice, 5. hrabě z Carlisle a 7. hrabě z Carlisle zastávali funkci irského místokrále.\n\nZakladatelem linie hrabat z Wicklow byl Robert Howard (1670–1740), anglikánský duchovní a biskup v irském Elphinu. Jeho syn Ralph (1726–1789) byl poslancem irského parlamentu a v roce 1776 získal titul vikomta Wicklow. Po jeho smrti manželka Alice, rozená Forward (1736–1807), obdržela titul hraběnky z Wicklow (1793). Titul hraběte z Wicklow platil pouze pro Irsko, to znamená, že jeho nositelé nezasedali v anglické Sněmovně lordů, potomci rodu se ale v několika generacích dostali do Horní sněmovny jako reprezentanti irských peerů. Rodovým sídlem byl zámek \"Shelton Abbey\" v Irsku, který byl postaven v letech 1770–1775, současná podoba pochází z 19. století, kdy byl novogoticky přestavěn, v této době zde byla také vybudována bohatá knihovna. Zámek byl v roce 1951 prodán státu a dnes slouží jako věznice. Posledním potomkem této linie byl Cecil Howard, 9. hrabě z Wicklow (1909-1983).\n\nWilliam Howard (1510–1573), syn 2. vévody z Norfolku, byl diplomatem a zastával vysoké posty u dvora, v roce 1554 získal titul barona z Effinghamu. Po popravě 4. vévody z Norfolku se musel stáhnout do ústraní, ale jeho syn Charles (1536–1624) získal přízeň Alžběty I. a v roce 1596 byl povýšen na hraběte z Nottinghamu. Baronát z Effinghamu byl pak součástí titulatury hrabat z Nottinghamu. Po úmrtí bezdětného 3. hraběte z Nottinghamu (1681) přešel titul barona z Effinghamu na jeho bratrance Francise Howarda (1643–1695), guvernéra ve Virginii. Jeho mladší syn Francis Howard, 7. baron z Effinghamu (1683–1743), dosáhl v armádě hodnosti generála a byl též náměstkem nejvyššího maršálka království. V roce 1731 získal titul hraběte z Effinghamu, v armádě sloužili i jeho potomci. V přímé linii titul zanikl úmrtím 4. hraběte z Effinghamu v roce 1816, nově byl na hraběte z Effinghamu v roce 1837 povýšen jeho vzdálený příbuzný, generál Kenneth Howard (1767-1845). Služba v armádě byla v této větvi tradiční, nejvyšší hodnosti dosáhl Sir George Howard (1718–1796), který se stal polním maršálem. Současným představitelem této linie je David Mowbray Howard, 7. hrabě z Effinghamu a 17. baron z Effinghamu (*1939).\n\n\n\n"}
{"id": "1407451", "url": "https://cs.wikipedia.org/wiki?curid=1407451", "title": "Black Grape", "text": "Black Grape\n\nBlack Grape je anglická hudební skupina, kterou v roce 1993 založili dva členové kapely Happy Mondays – zpěvák Shaun Ryder a tanečník Bez. Dále v kapele působili rappeři Paul „Kermit“ Leveridge a Paul „Kermit“ Leveridge, bubeník Ged Lynch, kytaristé Paul „Wags“ Wagstaff a Danny Saber a hráč na okarínu Oli „Dirtycash“ Dillon. V roce 1995 skupina získala smlouvu s vydavatelstvím Radioactive Records a v srpnu toho roku vydala své první album \"It's Great When You're Straight...Yeah\". Deska se umístila na prvním místě Britské albové hitparády a stala se platinovou. Svou druhou desku \"Stupid Stupid Stupid\", která již byla méně úspěšná, ale přesto se stala zlatou, kapela vydala v listopadu 1997. Ryder později, během turné v roce 1998, postupně vyházel všechny členy kapely, která následně zanikla. V roce 2010 ji Ryder se Saberem a Kermitem pro jedno vystoupení obnovil. V roce 2015 byla kapela obnovena a odehrála celé turné. V roce 2017 vydala svou třetí dlouhohrající desku \"Pop Voodoo\".\n"}
{"id": "1407453", "url": "https://cs.wikipedia.org/wiki?curid=1407453", "title": "Li Šu-fang", "text": "Li Šu-fang\n\nLi Šu-fang (; * 6. května 1979) je bývalá čínská zápasnice – judistka, stříbrná olympijská medailistka z roku 2000.\n\nPřipravovala se v Čching-tao pod vedením Sü Tien-pchinga. V čínské ženské reprezentaci se pohybovala od roku 1997 v polostřední váze do 63 (61) kg. V roce 2002 uspěla v čínské olympijské nominaci na olympijské hry v Sydney. Ve čtvrtfinále ubránila belgickou favoritku Gellu Vandecaveyeovou a zvítězila verdiktem sudích na praporky (hantei). V semifinále uspěla stejným způsobem v zápase s naturalizovanou Italkou Jenny Galovou. Ve finále se utkala s Francouzskou Séverine Vandenhendeovou. Od úvodu pasivní zápas rozhodla její penalizace za vyhýbání se útoku a po porážce získala stříbrnou olympijskou medaili. V roce 2004 startovala na olympijských hrách v Athénách, ale takticky nezvádla zápas úvodního kola s Kanaďankou Marie-Hélène Chisholmou. Po skončení olympiády se na větším mezinárodním turnajím neobjevila.\n\n\n\n"}
{"id": "1407454", "url": "https://cs.wikipedia.org/wiki?curid=1407454", "title": "Hradiště Butovice", "text": "Hradiště Butovice\n\nButovice jsou hradiště v Praze 5. Nacházelo se na vyvýšenině v západní části protáhlého ostrohu, který ze severní, západní a jižní strany obtéká Prokopský potok a pod jihovýchodní částí předhradí teče Dalejský potok. Pozůstatky hradiště jsou chráněny jako nemovitá kulturní památka České republiky.\n\nRaně středověké hradiště bylo postaveno na místě staršího výšinného eneolitického sídliště nejspíše v osmém století. V lokalitě obydlené již v pozdní době kamenné (3000 let př. n. l.) v období řivnáčské kultury se při průzkumu provedeném roku 1884 ředitelem Muzea hlavního města Prahy Břetislavem Jelínkem nalezla keramika a kamenné nástroje jak pravěké, tak raně středověké. Slovanské osídlení se datuje na konec osmého století, zánik hradiště pak na přelom devátého a desátého století.\n\nPři archeologickém výzkumu v roce 1964 byl zjištěn jeden raně středověký vanovitý objekt. Většinu archeologických nálezů tvoří zlomky keramiky. Neolitické kultury jsou na lokalitě zastoupeny nálezy z dob kultury s lineární keramikou a kultury s vypíchanou keramikou. Osídlení v době bronzové je nejisté, ale byly získány artefakty lidu kultury se zvoncovitými poháry z přelomu eneolitu a doby bronzové. Mladší osídlení následovalo ve starší době železné.\n\nPřed rokem 2016 proběhl nedestruktivní výzkum prostoru předhradí. V nalezeném materiálu převládají pravěké artefakty. Dominantní skupinu představovaly zlomky střepů řivnáčské kultury. Objeveny byly také kovové artefakty z mladší doby železné a ojedinělé nálezy pocházely z raného středověku. Struktura nálezů je negativně ovlivňována hlubokou orbou.\n\nProtáhlý plochý ostroh je orientovaný ve směru jihozápad–severovýchod a jeho čelo na jihozápadní straně obtéká Prokopský potok. Ve směru na severovýchod je terén otevřený a přechází do rovinaté plošiny směrem k Dívčím hradům. Výškový rozdíl mezi údolím potoka a plošinou na ostrohu je až 74 metrů.\n\nHradiště o rozloze přibližně 9 hektarů zaujímalo celou plochu ostrohu. Z toho předhradí měří 4,6 hektaru a akropole 4,4 hektaru. Částečně byl jeho přirozenou ochranou prudký sráz na západní a jižní straně, nad mírnějším severním svahem zjistil roku 1964 archeolog Norbert Mašek zbytky kamenného obvodového ohrazení. Východní stranu hradiště chránila vnitřní příčná hradba, která oddělovala akropoli od předhradí. Dochoval se z ní 150 dlouhý val, jehož podoba připomíná spíše terénní terasu. Zbarvení z valu vyplavovaného materiálu naznačuje, že na vnější straně se před valem nacházel příkop. Vnější opevnění téměř zaniklo v důsledku zemědělské činnosti. Na konci devatenáctého století byla patrná 172 metrů dlouhá terénní vlna valu. Dochovaný nevýrazný relikt valu je dlouhý 185 metrů, ale původní hradba musela být ještě přibližně o dvě stě metrů delší. Vnitřní konstrukce hradby nebyla zkoumána. Až na drobné výjimky není známá ani podoba vnitřní zástavby.\n\nOkolo hradiště vede žlutá turistická značená trasa 6079 ze Sídliště Barrandov k metru v Jinonicích.\n\n\n"}
{"id": "1407457", "url": "https://cs.wikipedia.org/wiki?curid=1407457", "title": "Shaun Ryder", "text": "Shaun Ryder\n\nShaun Ryder (* 23. srpna 1962 Salford) je anglický zpěvák, člen skupin Happy Mondays a Black Grape. S první jmenovanou vydal během prvního období její existence, tedy od osmdesátých do devadesátých let, čtyři studiové desky. Druhá kapela se rozpadla po vydání dvou alb. Obě kapely byly později obnoveny a vydaly nová alba. Ryder hostoval i s dalšími hudebníky, vystupoval v různých televizních pořadech a vydal vlastní autobiografii.\n\nShaun William George Ryder se narodil 23. srpna 1962 v Salfordu na severozápadě Anglie. Má irský původ, jeho pradědeček z matčiny strany se do oblasti Salfordu přestěhoval za prací z Irska. Jeho matka se jmenovala Linda (rodným příjmením Carroll) a pracovala mimo jiné jako pečovatelka nejmenších dětí na základní škole. Jeho otec Derek Ryder (1942–2018) pracoval v tiskařství. Když bylo Shaunovi osmnáct měsíců, narodil se mu bratr Paul. Většinu dětství prožili ve čtvrti Little Hulton, ale rodina se často stěhovala, vždy však jen v rámci Salfordu. Ryderovi byli katolická rodina, jejich děti chodili do katolické školy a každý víkend navštěvovali kostel. Ryder uvádí, že se u nich doma vždy poslouchala hudba – oblíbení interpreti jeho rodičů, jako byli například The Beatles, The Kinks, ale také Chuck Berry či Fats Domino. Další vlivy, často z jiných žánrů, přicházely od jeho bratranců a sestřenic. Jeho otec byl navíc amatérským hudebníkem, který občas vystupoval v pánských klubech či irských hospodách. Ryder je levák, ale píše pravou rukou, tak, jak byl od dětství učen; většinu ostatních věcí však provádí jako levák.\n\nPřibližně v jedenácti letech začal Ryder chodit za školu, což se zpočátku snažil skrývat, ale od třinácti již nikoliv. Když mu bylo třináct, začal v létě pracovat na stavbě. Měl za úkol odstranit tapety ze stěn a okenní rámy, ale jelikož pro něj bylo snazší strhnout celou zeď, učinil tak a byl vyhozen. Ve třinácti již kouřil (občasně již od deseti let) a pil alkohol. Později pracoval jako pošťák, což byla jeho první plnohodnotná práce. Strávil v ní přibližně pět let, přičemž později se k němu přidal i jeho bratr Paul. V té době začal navštěvovat koncerty punkových kapel, jako byly Buzzcocks a Ramones. Od pošty byl vyhozen poté, co jednou roznášel poštu a pod vlivem LSD pokousal psa. Když měl donášet poštu do jedné hospody, vždy na něj místní pes štěkal a snažil se jej napadnout. Zdrogovaný Ryder se jej v reakci na to rozhodl pokousat sám. Někdo jej však viděl a jeho chování nahlásil.\n\nV létě roku 1980 dal Shaun Ryder dohromady kapelu, v níž dále působil jeho bratr Paul (baskytara) a dalším členem se brzy stal Mark Day (bytara), který jako jediný uměl číst noty. Občasně se skupinou zkoušel také Ryderův bratranec Matt Carroll (kytara). V té době neměli bubeníka. Původně měl na bicí hrát sám Shaun Ryder, ale nebyl schopný se to naučit a tak se rozhodli pro bicí automat. Později našli skutečného bubeníka, Garyho Whelana. Jako poslední se ke kapele přidal klávesista Paul Davis. Zpočátku hráli coververze kapel jako Joy Division, ale snažili se napsat i vlastní písně. První vlastní písně byly plné vnitřních vtipů – kapela totiž vůbec neuvažovala o tom, že by její písně měl slyšet někdo cizí.\n\nPostupem času skupina začala vystupovat na veřejnosti a začala usilovat o smlouvu s nějakým vydavatelstvím. Snem pro kapelu byla společnost Factory Records, která zastupovala kapely jako Joy Division (respektive jejího nástupce New Order), což byli oblíbenci členů Happy Mondays. Později se kapele podařilo dát se dohromady s Mikem Pickeringem, který pracoval pro společnost Factory Records. Ten skupině zajistil účast na bitvě kapel v klubu The Haçienda, který rovněž spadal pod Factory Records. Při tomto vystoupení se ke kapele přidal Mark Berry, přezdívaný Bez. Ten v kapele na nic nehrál ani nezpíval, ale pouze se pohyboval na pódiu. Ryder totiž chtěl někoho, kdo mu pomůže dělat \"show\", jelikož on sám většinu koncertu stál na místě. Brzy poté se kapele podařilo vycestovat za hranice Velkého Manchesteru – předskakovali kapele New Order v Leedsu a později i na dalších místech.\n\nDíky Pickeringovi, stejně jako vlastníkovi Tonymu Wilsonovi, se kapele nakonec podařilo podepsat smlouvu s vydavatelstvím Factory Records. Zanedlouho nahráli pod Pickeringovým produkčním dohledem svou první nahrávku, třípísňové extended play nazvané \"Forty Five\". Další nahrávka, singl „Freaky Dancin'“, následovala v roce 1986. Jejím producentem byl Bernard Sumner z New Order. Koncem roku 1986 společnost Factory Records rozhodla, že je již správný čas na to, aby Happy Mondays nahráli svou první dlouhohrající desku. Album, které produkoval John Cale, dostalo název \"Squirrel and G-Man Twenty Four Hour Party People Plastic Face Carnt Smile (White Out)\" a vyšlo v dubnu 1987. Kapele se začalo více dařit, ale současně s tím začínal mít Ryder větší problémy s drogami, k heroinu, LSD a dalším začal po vydání první desky brát také extázi.\n\nPočátkem roku 1988 se Ryder rozhodl pro dočasný odchod do Amsterdamu, kde strávil několik měsíců, aby si odpočinul jednak od Manchesteru, ale také od Happy Mondays. Nedlouho poté, co se vrátil, začala kapela pracovat na svém druhém albu. Jako producenta Happy Mondays přizvali Martina Hannetta. Výsledné album, pojmenované \"Bummed\", vyšlo v listopadu 1988. Úspěchy kapely začaly přibývat, během roku 1989 dokonce kromě Britských ostrovů vystupovala také v Severní Americe a několika evropských zemích. V listopadu 1990 vyšlo kapele třetí album \"Pills 'n' Thrills and Bellyaches\". Již v následujícím roce skupina začala pracovat na svém dalším albu, které měli produkovat Chris Frantz a Tina Weymouth, dva členové kapely Talking Heads. V souvislosti se vznikem alba, jehož nahrávání probíhalo na Barbadosu, došlo k řadě problémům; kromě těch finančních šlo například o to, že Ryder nebyl schopný psát texty. Přesto se nakonec album \"Yes Please!\", které vyšlo v září 1992, podařilo dokončit, ale kritika jej nepřijala a ani sám Ryder s ním nebyl spokojen. Brzy po vydání deska společnost Factory Records zbankrotovala. Kapela na podporu alba vyrazila na turné, ale brzy po jeho skončení se rozpadla.\n\nPo rozpadu Happy Mondays dostával Shaun Ryder od různých hudebníků nabídky na spolupráci, ale všechny z nich odmítal. Výjimkou byla pouze kapela Intastella, s níž nahrál jednu píseň na singl z roku 1993. Zanedlouho začal dávat dohromady vlastní skupinu, která nakonec dostala název Black Grape. Její původní sestavu tvořili rapper Paul „Kermit“ Leveridge, bubeník Ged Lynch a kytarista Paul „Wags“ Wagstaff, které doplňoval Bez coby nehrající člen. Za doprovodu dalších hudebníků nahráli své první album \"It's Great When You're Straight…Yeah\", které vyšlo v srpnu 1995. Album bylo přijato velmi kladně, dostalo se na první příčku hitparády. Přes začátkem turné však kapela Black Grape stále nebyla kompletní, protože na řadu nástrojů na desce hráli její producenti. Na turné následně kapela vyrazila v sestavě Ryder, Kermit, Wags, Martin Slattery, Carl „Psycho“ McCarthy, Lynch, Danny Williams a Bez. Po turné kapelu opustil Bez.\n\nV té době již kapela Black Grape pracovala na svém druhém albu. To nakonec vyšlo v listopadu 1997 pod názvem \"Stupid Stupid Stupid\". Následovalo turné, ale již v lednu 1998 bylo oznámeno, že z kapely odchází Kermit a Wags, ale skupina bude pokračovat. Black Grape však brzy svou činnost definitivně ukončili. Jejím rozpadem se však otevřely dveře pro obnovení činnosti Happy Mondays, ke kterému došlo v roce 1999. Reunionu se neúčastnili Paul Day ani Paul Davis V nové sestavě kapela odehrála několik koncertů, ale brzy ji opustili Bez a Gary Whelan. Později kapela delší dobu nevystupovala, na scéně se objevila znovu až v roce 2004. Kapela v různých sestavách v následujících letech občasně vystupovala. V roce 2007 vydala po patnácti letech nové album \"Uncle Dysfunktional\".\n\nV roce 1998 měl Ryder menší roli ve filmu \"Mstitelé\". Roku 1996 zpíval na albu \"No Talking, Just Head\", což byl projekt tří bývalých členů kapely Talking Heads. V roce 2000 zpíval v písni „Barcelona“ na albu \"The Voice\" tenoristy Russella Watsona. Roku 2003 vydal sólové album \"Amateur Night in the Big Top\". V roce 2005 zpíval v písni „Dare“ z alba Demon Days kapely Gorillaz. Řadu let si přál, aby uměl hrát na saxofon. Nakonec se na něj hrát skutečně naučil a v roce 2012 zahrál při koncertu Joolse Hollanda. Roku 2011 vydal autobiografickou knihu s názvem \"Twisting My Melon\".\n\nShaun Ryder se poprvé oženil coby devatenáctiletý dne 22. května 1982, kdy si vzal o dva roky starší dívku Denise. Již od začátku bylo oběma jasné, že jejich vztah kvůli značným rozdílům dlouho nevydrží. Rozešli se koncem roku 1984. V roce 1991 se Ryderovi a jeho přítelkyni Trish narodila první dcera Jael. Druhá dcera, kterou pojmenoval Coco, se narodila v roce 1994 jeho přítelkyni Oriole. Ze vztahu s Felicií vzešel jeho první syn Joseph, který se narodil v roce 2002. Když skončil jeho vztah s Felicíí, začal chodit s Joanne. V roce 2008 se jim narodila dcera Pearl. Následujícího roku se jim narodila druhá dcera Lulu.\n\n\n\n\n"}
{"id": "1407460", "url": "https://cs.wikipedia.org/wiki?curid=1407460", "title": "Air Seychelles", "text": "Air Seychelles\n\nAir Seychelles je seychelská letecká společnost. Vlastní ji seychelská vláda (ze 60 %) a Etihad Airways (ze 40 %). V roce 2014 měla 650 zaměstnanců. Většinu svých letů provozuje mezi ostrovami na Seychelách.\n"}
{"id": "1407472", "url": "https://cs.wikipedia.org/wiki?curid=1407472", "title": "Happy Xmas (album)", "text": "Happy Xmas (album)\n\nHappy Xmas je studiové album anglického zpěváka a kytaristy Erica Claptona. Vydáno bylo v říjnu roku 2018. Jde o jeho první album obsahující vánoční písně. Spolu s Claptonem desku produkoval jeho dlouholetý spolupracovník Simon Climie. Clapton je sám autorem kresby na obalu alba, na níž je zobrazen on sám jako Santa Claus. Píseň „Jingle Bells“ Clapton věnoval diskžokejovi Aviciimu, který v roce 2018 zemřel. Kromě třinácti neautorských písní, známých i méně známých, deska obsahuje jednu autorskou píseň – „For Love on Christmas Day“.\n\n\n"}
{"id": "1407480", "url": "https://cs.wikipedia.org/wiki?curid=1407480", "title": "Stadler Tango", "text": "Stadler Tango\n\nStadler Tango je produktová rodina modulárních kolejových vozidel vyráběných od roku 2007 švýcarskou společností Stadler Rail. Jedná se o vozidla tramvajové koncepce s možností provozu i na příměstských drahách typu Stadtbahn.\n\nVozy Tango jsou vyráběny od roku 2007, kdy Stadler dodal prvních šest vysokopodlažních vozů (přístupných bezbariérově z vysokých nástupišť) do německé Bochumi pro dopravce Bogestra. V následujících letech se vozy Stadler Tango objevily v dalších německých (Stuttgart, Berlín), švýcarských (Basilej, Ženeva, dopravce Appenzeller Bahnen), francouzských (Lyon), dánských (Aarhus) a českých (Ostrava) městech. Každý dopravce obdrží na základě svých požadavků speciální variantu vozidel. Jednotlivé verze se tak liší délkou a šířkou vozové skříně, počtem a typem podvozků, napájecím napětím, rozchodem, nízkopodlažností a také svým vzhledem.\n\nV Česku se první vozy Stadler Tango objevily v roce 2018, kdy byly Dopravnímu podniku Ostrava dodány pro jeho tramvajovou síť první vozidla Stadler Tango NF2 ze 40kusové dodávky.\n\n"}
{"id": "1407485", "url": "https://cs.wikipedia.org/wiki?curid=1407485", "title": "Jan Janošík", "text": "Jan Janošík\n\nJan Janošík (26. června 1856 Vrbátky — 8. května 1927 Praha) byl český anatom, histolog a embryolog, profesor Univerzity Karlovy. Věnoval se vědecké, pedagogické a organizační činnosti. Zkoumal vznik (ontogenezi i fylogenezi) vylučovací a trávicí soustavy u člověka a zvířat, studoval vývoj pohlavních žláz, sleziny a nadledvin, odhalil případy dělení neoplozených vajíček ve vaječníku u některých živočichů. Byl autorem první českojazyčné učebnice mediciny (\"Histologie a mikroskopická anatomie\", 1892) a anatomických atlasů. Vybudoval histologicko-embryologický a anatomický ústav při české lékařské fakultě s rozsáhlou sbírkou preparátů. Ve školním roce 1910/11 zastával funkci rektora české Karlo-Ferdinandovy univerzity. Podporoval tělesnou výchovu ve školách. Byl oceňován jako zakladatel české vědecké anatomie.\n\nNarodil se 26. června 1856 ve Vrbátkách u Prostějova. Vystudoval olomoucké gymnázium a pražskou lékařskou fakultu, kde byl 21. prosince 1882 promován na doktora mediciny.\n\nOd počátku ho zajímala anatomie. Během studia pomáhal jako demonstrátor profesoru Toldtovi. V roce 1883 absolvoval stáž v anatomickém ústavu ve Štrasburku u profesora Waldeyera. Roku 1884 se habilitoval na soukromého docenta české lékařské fakulty. V pedagogickém sboru této školy pak strávil následujících 42 let. Počátkem ledna 1886 byl jmenován mimořádným profesorem histologie a embryologie. V roce 1887 začal pracovat na zřízení histologického a embryologického ústavu. V srpnu 1893 byl v těchto oborech jmenován řádným profesorem, o rok později se navíc stal řádným profesorem anatomie. Ve školním roce 1898/99, 1905/06 a 1913/14 zastával funkci děkana lékařské fakulty, v červnu 1910 byl pro následující školní rok zvolen rektorem univerzity (funkci převzal v listopadu). Aktivní byl i mimo vysokou školu: Roku 1890 byl zvolen mimořádným členem České akademie, roku 1902 řádným členem, od roku 1904 sekretářem II. třídy (přírodovědné). V roce 1894 se stal členem zkušební komise pro zkoušky učitelství volné kresbě na středních školách v Praze v oboru anatomie lidského těla. Byl rovněž zkušebním komisařem (později předsedou zkušební komise) pro učitelství tělocviku na středních školách a pořádal v tomto oboru kurzy pro budoucí učitele. Roku 1908 mu byl udělen Řád železné koruny III. třídy (společně s ním ho v daném roce dostalo dalších 411 lidí, u příležitosti 60. výročí vlády císaře Františka Josefa).\n\nJanošík se zasloužil jako badatel, učitel a organizátor. Při teoretickém výzkumu se soustředil na embryologii, zejména pokud jde o vývoj (ontogenezi i fyloenezi) vylučovací a trávicí soustavy u člověka a zvířat. V té době to byl ve vědeckých kruzích velmi oblíbený obor a badatelé občas docházeli paralelně ke stejným objevům. Janošík například v letech 1883-84 zkoumal vývoj ledvin u kuřete, ještěrky, sysla, prasete a člověka paralelně s maďarským lékařem Gézou Mihalkovicsem. Zajímal ho i vývoj pohlavních žláz, nadledvin a cév, zkoumal průtok krve ve slezině, objevil případy dělení neoplozených vajíček ve vaječníku. Sledoval i vliv chemických látek na živou tkáň a potvrdil, že i dobře konzervované preparáty nemusí svými vlastnostmi odpovídat čerstvě získaným živým tkáním.\n\nJako pedagog zdůrazňoval nutnost teoretického studia normální anatomie pro správné pochopení patologických stavů. Studenty nabádal k pečlivému pozorování a kritickému myšlení, zdůrazňoval nutnost výzkumu živých tkání. Vedl žáky k uvědomění, že anatomie je vědecký základ dalších lékařských studií. Byl autorem první novodobé učebnice pro mediky v češtině — \"Histologie a mikroskopická anatomie\", vydané roku 1892. Za rozsáhlá díla \"Anatomie člověka\" a \"Anatomický atlas\" získal roku 1900 cenu od spolku Svatobor. Byl druhým profesorem anatomie na obnovené české univerzitě (po Václavu Steffalovi, 1841-1894). Usiloval o rozvoj sportu a tělesné výchovy, a to jako lektor kurzů pro budoucí učitele a zkušební komisař. Vzdělával dvě generace lékařů.\n\nByl pokládán za zakladatele české vědecké normální anatomie. Navázal na činnost Václava Staňka (1804-1871), tvůrce českého anatomického názvosloví, a Václava Steffala, prvního profesora v tomto oboru na obnovené české univerzitě. Vybudoval histologicko-embryologický a anatomický ústav a se svými spolupracovníky shromáždil rozsáhlé anatomické, embryologické a hygienické sbírky. Soustředil kolem sebe řadu vědeckých pracovníků, jako byli např. Jan Deyl, Václav Matys, Antonín Ostrčil, Josef Znojemský, Julius Petřivalský, Jan Jesenský a Otakar Lešer. Jeho nejbližšími nástupci se stali Karel Weigner v Praze a Otomar Völker v Brně.\n\nByl pokládán za jednoho z čelných představitelů české vědy, známého i v zahraničí. Jeho články obohatily českou vědeckou literaturu v oblasti embryologie a seznámily cizinu s výsledky českého výzkumu. Získal si respekt studentů a jeho životní jubilea (60., 70.) byla připomínána v odborném i denním tisku. Jako moravskému rodáku mu u příležitosti 70. narozenin uspořádala oslavu i Moravsko-slezská beseda v Praze, přičemž se účastnil i jeho první žák, vládní rada MUDr. František Kulhavý. Obec Vrbátky mu udělila čestné občanství.\n\nZemřel 8. května 1927 v Praze na srdeční onemocnění.\n\nByl autorem řady odborných článků v češtině, němčině a francouzštině (jejich seznam je uveden v medailonu k jeho 60. narozeninám v Časopise českých lékařů z 24. června 1916). Knižně vyšly mj. tyto jeho publikace:\n\nPřispíval do \"Ottova slovníku naučného\" pod značkou \"JJ\".\n\n12. srpna 1884 se v pražském kostele sv. Štěpána oženil s Josefou Pecharovou (1861-??), dcerou rolníka z Třebenic v tehdejším hejtmanství Smíchov. V květnu 1910 koupili za 130.000 korun dům se zahradou v Praze-Novém Městě čp. 524 (dnešní Ječná 524/14). Děti neměli.\n\n"}
{"id": "1407487", "url": "https://cs.wikipedia.org/wiki?curid=1407487", "title": "Čchin Tung-ja", "text": "Čchin Tung-ja\n\nČchin Tung-ja (; * 3. října 1979 Liao-jang) je bývalá čínská zápasnice – judistka, bronzová olympijská medailistka z roku 2004.\n\nS judem začínala v 14 letech v rodném Liao-jangu. Připravovala se v Šen-jangu pod vedením trenéra Liou Jung-fua. V čínské ženské reprezentaci se prosazovala od roku 1999 ve střední váze do 70 kg. V roce 2000 se sedmým místem na mistrovství světa v Birminghamu kvalifikovala na olympijské hry v Sydney. Na olympijských hrách se však nepotkala s formou a vypadla v úvodním kole s Tunisankou Nasríi Tarákíovou. V roce 2004 opět uhájila pozici čínské reprezentační jedničky ve střední váze a startovala na olympijských hrách v Athénách. Ve druhém kole prohrála na ippon technikou uči-mata s Němkou Annett Böhmovou, ale přes opravy se probojovala do boje boje o třetí místo proti Australance Catherine Arloveové. Ve druhé minutě strhla Australanku na zem a po osakomi (držení) vyhrála na ippon. Získala bronzovou olympijskou medaili. Sportovní kariéru ukončila po nevydařené nominaci na domácí olympijské hry v Pekingu v roce 2008.\n\n\n"}
{"id": "1407489", "url": "https://cs.wikipedia.org/wiki?curid=1407489", "title": "Hotel (seriál)", "text": "Hotel (seriál)\n\nHotel je slovenský romanticko-komediální televizní seriál TV JOJ, který měl na Slovensku premiéru 4 dubna 2018. Seriál se natáčel v nádherném prostředí karpatských hor, malebné přírody a v krásných kaštelech v Budmericích a Tomášově.\n\nV Česku bude mít premiéru 27. srpna 2018 na stanici JOJ Family.\n\nÚstřední příběh seriálu začíná, když se Dorota chystá na vlastní svatbu v hotelu. Přijde však na to, že ji její snoubenec jen využívá a podvádí, proto svatbu zruší. Dorota však musí zaplatit hotelu obrovský účet, na který nikdo z rodiny nechce přispět. Řešení je jednoduché, i když trochu bizarní – zaměstnat se v hotelu a částku odpracovat. Pod ochranná křídla si ji vezme manažer Roman, se kterým si postupem času vytvoří romantické pouto.\n\n\nV listopadu 2017 bylo oznámeno, že seriál získa druhou řadu.\n\n"}
{"id": "1407498", "url": "https://cs.wikipedia.org/wiki?curid=1407498", "title": "Abhejali Bernardová", "text": "Abhejali Bernardová\n\nAbhejali Bernardová (* 1977, Cheb) je česká dálková plavkyně a běžkyně. V únoru 2018 přeplavbou Cookova průlivu dokončila plaveckou výzvu Oceans Seven. Stala se tak desátým člověkem v historii, který tuto výzvu dokončil (a prvním člověkem ze země bez přístupu k moři).\n\nNarodila se jako Petra Bernardová, křestní jméno Abhejali (v překladu Čistá voda) získala od svého učitele, kterým byl Šrí Činmoj. V 18 letech se pod jeho vedením začala věnovat meditaci a doplnila ji během a plaváním. \n\nVe vytrvalostních sportech i v životě obecně ji láká především sebepoznání, prozkoumávání vlastních hranic, touha být tím nejlepším člověkem, jakým může být. \"„U dálkových věcí je 80 procent v hlavě, 20 procent fyzička. Často někdo závod vzdá, protože se mu nedaří něco podle plánu. Ale to je právě ta výzva,“\" domnívá se Bernardová. Spoluorganizuje Mírový běh (Sri Chinmoy Oneness-Home Peace Run), štafetový běh s hořící pochodní, který vede přes více než 140 zemí. Jeho smyslem je šířit atmosféru přátelství, míru a porozumění, překonávat hranice mezi lidmi i hranice v nás samotných. \n\nPracuje v nakladatelství jako překladatelka. Je vegetariánka. \n\n\nPostupně přeplavala sedm průlivů, které jsou součástí projektu Oceans Seven:\n\n"}
{"id": "1407499", "url": "https://cs.wikipedia.org/wiki?curid=1407499", "title": "Římskokatolická farnost Žeranovice", "text": "Římskokatolická farnost Žeranovice\n\nŘímskokatolická farnost Žeranovice je územní společenství římských katolíků s farním kostelem sv. Vavřince v děkanátu Holešov. \n\nPrvní písemná zmínka o obci pochází z roku 1297. První zmínka o žeranovickém kostele sv. Vavřince pochází z roku 1322. V době předbělohorské byla farnost protestantská. Následně se stala filiálkou farnosti holešovské a následně mysločovické. Od roku 1759 byly Žeranovice spravovány vlastními kuráty, roku 1784 byla v obci zřízena lokálie.\nSoučasný kostel byl postaven na místě staršího kostela v letech 1897–1900. Budova fary je z roku 1759; doznala řady přestaveb.\n\nOd roku 2007 byl farářem R. D. Mgr. Antonín Ptáček. Od 1. července 2019 byl novým farářem ustanoven R. D. Mgr. Radomír Němeček.\n\nVe farnosti se pravidelně koná tříkrálová sbírka. V roce 2018 činil její výtěžek 32 543 korun.\n\n"}
{"id": "1407502", "url": "https://cs.wikipedia.org/wiki?curid=1407502", "title": "Lubomír Nový", "text": "Lubomír Nový\n\nLubomír Nový (15. dubna 1930 Třebíč – 15. listopadu 1996 Brno) byl český filozof, sociolog a vysokoškolský pedagog, jehož profesní život byl povětšinou spjat s Filozofickou fakultou Masarykovy univerzity. K oborům, jimž se věnoval, patří zejména filozofie Tomáše Garrigua Masaryka.\n\nNarodil se v Třebíči, kde následně mezi lety 1941 a 1949 vystudoval místní gymnázium, mezi lety 1946 a 1948 studoval na lyceu v Nîmes. Následně vystudoval filozofii a ruštinu na filozofické fakultě Masarykovy univerzity v Brně.\n\nV roce 1952 začal působit na katedře dějin filozofie na FF Masarykovy univerzity; v období 1964–1969 byl jejím vedoucím. V roce 1960 získal titul kandidáta věd a v roce 1964 byl habilitován docentem dějin filozofie. V letech 1965 a 1966 absolvoval studijní pobyt v Německu a v roce 1968 absolvoval další studijní pobyt v Římě. V roce 1968 byl jedním z těch, kteří iniciovali návrh k návratu názvu „Masarykova univerzita“. V roce 1970 byl vyloučen z KSČ a odvolán z funkce vedoucího katedry, vyloučen z několika organizací a cíleně byl převeden do laboratoře sociologického výzkumu. \n\nOd roku 1970 do roku 1990 pak pracoval v laboratoři sociologického výzkumu na FF Masarykovy univezity. V roce 1990 byl habilitován profesorem dějin filozofie a sociální filozofie. Mezi lety 1990 a 1996 působil opět jako vedoucí katedry filozofie FF Masarykovy univerzity, kdy stál při založení Kabinetu pro studium díla T. G. M. Působil také při vzniku univerzitního revue Universitas.\n\nPůsobil ve Filozofické jednotě, Mezinárodním filozofickém institutu v Paříži, ve Svazu československých spisovatelů a Vědeckém kolegiu filozofie a sociologie ČSAV v Praze. Od padesátých do poloviny šedesátých let 20. století se zabýval kritickým rozborem Masarykovy filozofie, následně se studijně věnoval Marxovi. Po nástupu do sociologické laboratoře se věnoval dějinám brněnské sociologie a sociologii životních drah. Po roce 1990 se vrátil ke studiu Masarykovy filozofie a problematice obnovy demokratické společnosti v integrující se Evropě.\n\nNapsal několik monografií, např. \"Filosofie T. G. Masaryka\", \"Filosofie v neklidné době\", \"Marx v NSR\", \"Nekrology na živé\", \"Životní dráha jako sociologický problém\" a \"Filosof T. G. Masaryk. Problémové skici\". V jednom z děl se věnoval i charakterizaci kolegů z Filozofické fakulty MU.\n\n\n"}
{"id": "1407511", "url": "https://cs.wikipedia.org/wiki?curid=1407511", "title": "Getopts", "text": "Getopts\n\ngetopts je standardní vestavěná funkce některých unixových shellů sloužící k zpracování parametrů příkazového řádku. Slouží tedy stejnému účelu jako podobně pojmenovaná funkce getopt, která je součástí celé řady programovacích jazyků počínaje C. Předpokládá parametry příkazové řádky ve formátu dle standardu POSIX a sama je standardizována v rámci Single UNIX Specification. Mezi shelly, které funkci podporují, patří Bournův shell, Kornův shell, Almquistův shell, Bash a Z shell. Kromě toho je v rámci projektu util-linux vyvinuta i pokročilejší verze této funkce, která je ale samostatným programem nazvaným \"getopts\" a lze ji používat v jakémkoli shellu. Jiné rozšíření vzniklo také pro operační systém Solaris.\n"}
{"id": "1407512", "url": "https://cs.wikipedia.org/wiki?curid=1407512", "title": "Zemětřesení u Fidži 2018", "text": "Zemětřesení u Fidži 2018\n\nK zemětřesení u Fidži v roce 2018 došlo v neděli 19. srpna v 12:19:37 místního času (02:19:37 SELČ) a magnitudo dosáhlo síly 8,2 stupně Richterovy stupnice (zpočátku odhadováno na 7,9). Epicentrum se nacházelo 368 km východně od hlavního města Fidži, Suva. Nejblíže se k němu nacházel ostrov Oneata vzdálen přibližně 47 km. Hypocentrum leželo 563,4 km pod mořským dnem, takže se jednalo o velmi hluboké zemětřesení.\n\nNebylo vydáno žádné varování před vlnou tsunami , ačkoliv bylo ostrovany pozorováno velmi malé tsunami v podobě silného vlnobití . Pokud by takto silné zemětřesení bylo podstatně mělčí, způsobilo by značné škody a rozsáhlou vlnu tsunami. Zhruba 4 hodiny od hlavního zemětřesení otřásl oblastí dotřes o magnitudě 6,8 . Ke dni 20.8 bylo evidováno celkem 42 dalších otřesů, z nichž nejsilnější měly sílu 6,3; 5,7 a 5,5 stupňů Richterovy stupnice.\n\nNebyly nahlášeny žádné škody, mrtví či zranění lidé. \n\nFidži se nachází v Ohnivém kruhu, který ve tvaru podkovy obepíná téměř celý Tichý oceán. V důsledku toho zde vzniká 90 % všech zemětřesení na planetě a leží tu 75% všech aktivních sopek. Ostrovy spočívají na složitém tektonickém prostředí a jižně od Fidži se pacifická deska podsouvá pod australskou. Tento pohyb se nazývá subdukce a v rámci silných zemětřesení je to nejnebezpečnější interakce litosférických desek. Směrem na západ subdukce pokračuje, kde tvoří ostrovní systém Vanuatu. Celá oblast prošla složitým procesem konvergence desek, subdukce a obloukového vulkanizmu během raného pliocénu. Dodnes se zde nachází několik aktivních sopek a například největší ostrov Fidži, Viti Levu, má vulkanický původ.\n"}
{"id": "1407513", "url": "https://cs.wikipedia.org/wiki?curid=1407513", "title": "Córdoba (departement)", "text": "Córdoba (departement)\n\nCórdoba () je severním departementem Kolumbie. Hlavní město je Montería.\n\nCórdoba leží u Dariénského zálivu (Karibské moře), hraničí s departementy Antioquia na západě a jihu, Bolívar a Sucre na východě.\n\nJižní část je hornatá. V jihovýchodní části Córdoby dosahují Západní Kordillery nadmořské výšky přes 2600 m.\n\nZápadní část území je odvodňována řekou Sinú, která ústí deltou do Karibského moře, jihovýchodní část řekou San Jorge (levostranný přítok Magdaleny). Na horním toku Sinú byla postavena přehrada Urrá. Severní část území je poseta četnými jezery Ciénaga Zapal, Charco Altamizal, atd. Na východě při řece San Jorge leží velké jezero Ciénaga de Ayapel.\n\nJižní část je chráněna v národním parku Paramillo.\n\nHospodářství je postaveno na chovu hovězího dobytka a rostlinné výrobě. Významné je pěstování juky, banánů, kukuřice, fazolí, cukrové třtiny, čiroku a sezamu. V departementu se těží železná ruda, nikl, ropa, kobalt, sádrovec a vápenec.\n"}
{"id": "1407515", "url": "https://cs.wikipedia.org/wiki?curid=1407515", "title": "Kao Feng", "text": "Kao Feng\n\nKao Feng (; * 2. února 1982) je bývalá čínská zápasnice – judistka, bronzová olympijská medailistka 2004.\n\nS judem začína ve 13 letech ve Fu-šunu. Připravovala se pod vedením Fu Kuo-iho. V čínské ženské reprezentaci se pohybovala od roku 2001 v superlehké váze do 48 kg. V roce 2004 startovala na olympijských hrách v Athénách. Ve čtvrtfinále neuhlídala o-uči-gari Francouzky Frédérique Jossinetové a prohrála na ippon. Spadla do oprav, přes které se probojovala do boje o třetí místo proti Rumunce Alině Dumitruové. V poslední minutě prohrávala s Rumunkou na body, ale v závěrečných sekundách jí dostala do držení a zvítězila na ippon. Získala bronzovou olympijskou medaili. V roce 2008 i přes vítězství na prestižním pařížském turnaji prohrála nominaci na domácí olympijské hry v Pekingu s krajankou Ündes. Od roku 2009 se na větším mezinárodním turnaji neobjevila.\n\n\n\n"}
{"id": "1407516", "url": "https://cs.wikipedia.org/wiki?curid=1407516", "title": "Seznam tvrzí v Praze", "text": "Seznam tvrzí v Praze\n\nSeznam tvrzí v Praze obsahuje tvrze dochované, přestavěné a zaniklé včetně objektů nepotvrzených. Je seřazen podle abecedy.\n\n\n\n\n\n\n\n"}
{"id": "1407517", "url": "https://cs.wikipedia.org/wiki?curid=1407517", "title": "Narita", "text": "Narita\n\nNarita může být:\n"}
{"id": "1407518", "url": "https://cs.wikipedia.org/wiki?curid=1407518", "title": "Narita (město)", "text": "Narita (město)\n\nNarita ( \"Narita-ši\") je město v prefektuře Čiba v Japonsku. K roku 2018 v něm žilo přes 132 tisíc obyvatel.\n\nNarita leží na řece Tone u severního okraje prefektury Čiba v oblasti Kantó. Na severu hraničí s prefekturou Ibaraki. Leží východně od Tokia, severovýchodně od Čiby a západně od Čóši.\n\nNa území Narity leží letiště Narita – dříve hlavní japonské mezinárodní letiště, po dokončení letiště Haneda odsunuté na druhé místo. Slouží širšímu okolí, mj. celému Velkému Tokiu. S centrem Tokia přitom spojuje Naritu dálnice Higaši-Kantó a také železniční trať Čóši – Tokio, na které provozuje vlaky Východojaponská železniční společnost.\n\n\n\n"}
{"id": "1407520", "url": "https://cs.wikipedia.org/wiki?curid=1407520", "title": "Obecní silnice", "text": "Obecní silnice\n\nObecní silnice či obecní cesta je nebo byla kategorie silnic a cest v některých zemích. Dle názvu jde o silnice a cesty zřizované, vlastněné či udržované obcemi, tedy územně-samosprávními celky nejnižší úrovně. V Česku a na Slovensku je od roku 1961 tento pojem nahrazen termínem místní komunikace, přičemž tyto pozemní komunikace již tvoří samostatnou kategorii, nespadající ani zčásti do kategorie silnic.\n\nSilnice a cesty obecní definoval § 4 zákona č. 46/1864 českého zemského zákoníku jako ty, které nenáležejí do vyšší třídy silniční a nejsou ani jměním soukromým sloužícím obecnému obchodu.\n\nPodle § 36 zákona č. 41/1866 českého zemského zákoníku okresnímu zastupitelstvu příslušelo právo ve prospěch okresního spojení obchodního prohlásiti silnici obecní za silnici okresní. Nález Nejvyššího správního soudu č. 8804/1926 přitom konstatoval, že usnesením okresní správní komise o převzetí silnice nemůže být rozhodnutí okresního zastupitelstva nahrazeno. Obdobně o zřízení nebo převzetí obecní silnice nebo cesty, resp. o tom, jestli se některá silnice nebo cesta má jako silnice nebo cesta udržovat, musela dle § 14 odst. 2 zákona 46/1864 čes. z. z. rozhodovat obec, tedy obecní zastupitelstvo.\n\nNa území Moravy a Slezska používaly zemské zákony 38/1877 moravského zemského zákoníku a 33/1898 slezského zemského zákoníku silnice a cesty obecní jako ty, které nenáležejí do vyšší třídy silniční a slouží dopravnímu spojení uvnitř obce nebo ke spojení se sousedními obcemi.\n\nPéče o obecní silnice a cesty byla podle zákona 4/1864 mor. z z. a 17/1863 slez. z. z. svěřena obcím v rámci jejich samostatné působnosti.\n\nNa Slovensku a v Podkarpatské Rusi definoval zák. čl. I/1890 cesty obecní jako ty, které slouží dopravním zájmům na území jedné obce. Vedle toho existoval pojem „cesty municipální“, který však souhrnně označoval zemské a župní cesty, zatímco obecní nezahrnoval. Péče o obecní cesty byla svěřena municipiím, obcím nebo skupinám obcí.\n\nV Československu zpočátku platila v jednotlivých zemích původní legislativa, avšak novelizována již byla československým parlamentem, protože zemské zákonodárství zaniklo.\n\nO obecní silnice a cesty se staralo obecní představenstvo podle pokynů obecního výboru, novelizaci obecního zřízení zákonem 76/1919 Sb. obecní rada podle pokynů obecního zastupitelstva, přičemž bylo povinno je udržovat ve stavu dobře sjízdném a bezpečném. Dohled nad udržováním obecních komunikací vykonával okresní výbor.\n\nO souhrnné délce obecních silnic a cest neexistovaly přesné záznamy, nicméně v roce 1935 byla jejich celková délka v Československu ve vládním návrhu zákona odhadována na 10 182 kilometrů, zatímco celková silniční síť na 80 tisíc kilometrů.\n\nVládní návrh jednotného československého silničního zákona z roku 1938 navrhoval třídy silnic a cest podle jejich správce a podle toho, jaký zájem uspokojovaly: silnice státní, zemské a okresní, silnice a cesty obecní a silnice a cesty zájemnické. Silnice příjezdné (napojující železniční stanice, nově též přístavy a letiště), které na Slovensku a Podkarpatské Rusi dosud tvořily samostatnou třídu, měly být podle návrhu nového zákona stavěny jako silnice okresní nebo obecní.\n\nZa veřejnou obecní cestu mohla být považována i cesta v soukromém vlastnictví užívaných od nepaměti nebo věnovaných obecnému užívání. Nález NSS č. 231 z roku 1933 výslovně konstatoval, že může existovat veřejná cesta na soukromém pozemku a že tím se taková cesta stává obecní komunikací, aniž je třeba aby pozemek pod cestou přešel do vlastnictví obce. K tomu ovšem podle nálezu nestačí rozhodnutí vlastníka cesty, ale je třeba správního aktu obce. Nález NSS z 6. 9. 1921, č. 10934/1921 (Boh. A 926/1921) konstatoval, že obecní cesty jsou charakterizovány svou nutností pro všeobecnou komunikaci, a tedy tímto se prvořadě liší od veřejných cest interesentů, které pro všeobecnou komunikaci jsou jen podřadného významu, i když zájmům určitých uživatelů cest takových slouží převážnou měrou.\n\nZákon č. 147/1949 Sb., na jehož základě byly mimo jiné zestátněny dosavadní silnice státní, zemské, okresní a některé vicinální, přímo nezmiňuje obecní silnice a cesty, nicméně stanoví, že pokud by některé ze zestátněných silnic nebylo zapotřebí k účelnému uspořádání sítě státních silnic, má je ministerstvo techniky po projednání s národními výbory odevzdat do vlastnictví, správy a udržování obci, na jejichž území leží. Tímto zákonem byly tedy různé třídy silnic sloučeny do jedné státní sítě bez rozlišování tříd, ale zároveň z ní byly vyloučeny silnice a cesty obecní, případně příjezdní a zájemnické.\n\nZákonem č. 135/1961 Sb., o pozemních komunikacích, byl přijat v podstatě dnešní systém kategorizace pozemních komunikací a dnešní terminologie. Pojem obecních silnic a cest se v něm vůbec neobjevil ani v přechodných či zrušovacích ustanoveních, místo toho se objevil nový termín místní komunikace, které tehdy definoval jako obecně přístupné a užívané silnice, cesty a prostranství, které slouží místní dopravě a jsou zařazeny do sítě místních komunikací. Zároveň se objevila kategorie účelových komunikací, která poprvé podrobila veřejnoprávnímu režimu i komunikace v uzavřených objektech a areálech, zatímco dosud neveřejné cesty podléhaly jen principům soukromého práva.\n\nV Rakousku Gemeindestraßen nemají žádné speciální číslování či značení, kromě pojmenování ulic. Celková délka obecních komunikací v Rakousku je přibližně 70 600 km, což je přibližně 66 % z celkové silniční sítě v Rakousku.\n\nV Německu Gemeindestraßen provozují obce nebo městské okresy. Rozlišují se zde dva typy:\nMezi obecní silnice, podobně jako v Česku, nepatří průjezdní úseky (Ortsdurchfahrten) spolkových, zemských a okresních silnic.\n\nObecní silnice (na rozdíl od vyšších kategorií) nejsou číslované. Celkově je v Německu dle publikace z roku 2005 evidováno cca 430 000 km obecních silnic, což tvoří asi 63 % celé silniční sítě.\n\nVe Švýcarsku Gemeindestraßen jsou veřejné komunikace sloužící vnitřní dopravě v sídelním celku nebo spojují místní části či čtvrti obce. Celková délka obecních silnic ve Švýcarsku tvoří 51 500 km, což je asi 72 % celé silniční sítě. Gemeindestraße je označení vyjadřující, kdo je správcem komunikace. Nezávisle na tom je daná komunikace zařazena podle svého dopravního významu zařazena do kategorie Hauptstrasse (hlavní silnice) nebo Nebenstrasse (vedlejší silnice).\n\nObecní cesta (droga gminna) je nejnižší ze čtyř kategorií veřejných silnic v Polsku. Jde rovněž o silnice spadající do působnosti obecní samosprávy. Obecní cesty se podle funkce a významu dělí do 5 tříd:\nTřídy L a D se používají pouze u obecních silnic, třída Z též u okresních (powiatowych) silnic, třídy G a GP i u vyšších kategorií. Obecní silnice nemohou spadat do třídy S (drogi ekspresowe) ani A (autostrady).\n\nUlice na trase krajské (wojewodské) silnice spadají do stejné kategorie jako daná silnice.\n\nKaždá obecní silnice (cesta) v Polsku má unikátní evidenční číslo, skládající se ze šesti číslic a jednoho písmena označujícího kraj (wojewodstvo).\n\nPodle evidence existovalo k 31. prosinci 2015 v Polsku 246 142,7 km obecních cest, z toho 127 857,6 km tvořily cesty zpevněné a 118 285,1 km cesty nezpevněné.\n\nStrada comunale je nejnižší z pěti administrativních kategorií silnic v Itálii, po silnici státní, regionální, provinční a vicinální.\n\nNezávisle na ní existuje v Itálii klasifikace technická, kde intravilánu odpovídají dvě kategorie s názvem strada urbana (kategorie D a E) a kategorie strada locale (F).\n"}
{"id": "1407531", "url": "https://cs.wikipedia.org/wiki?curid=1407531", "title": "2. armáda (mobilizace 1938)", "text": "2. armáda (mobilizace 1938)\n\n2. armáda byla polní armáda, která v době mobilizace v roce 1938 měla za úkol bránit hlavní obranné postavení (HOP) v úseku od tvrze Bouda, kde její obranný úsek navazoval na postavení 1. armády až po zemskou hranici Moravy a Slovenska. Celková délka HOP činila 217 km.\n\nVelitelství 2. armády vzniklo 27. září 1938 v 00:00 z dosavadního Zemského vojenského velitelství Brno. Velitelem 2. armády byl divizní generál Vojtěch Luža, který disponoval celkem 4 divizemi. 2. armáda tak byla co do počtu vyšších jednotek nejmenší ze všech armádních uskupení mobilizované československé armády. Stanoviště velitele se nacházelo v Olomouci.\n\nHlavním úkolem 2. armády byla obrana a udržení HOP na čáře opevnění. Prvosledové jednotky (Hraniční oblast 36 a Hraniční oblast 37) se mohly mimo vesměs obtížně prostupného horského terénu opřít i o relativně silnou linii lehkého i těžkého opevnění, zesílenou několika tvrzemi v různém stupni dokončení. V případě nebezpečí průlomu mohla být obrana posílena druhosledovými jednotkami v podobě 7. divize (SV Zábřeh na Moravě) a 8. divize (SV Moravský Beroun).\n\nDirektivy hlavního velitelství nepřipouštěly zásadní ústupové manévry, protože hluboký průlom v oblasti 2. armády by znamenal průnik do týlu všech tří zbývajících armád a tím zřejmě i jejich porážku. Pravděpodobným protivníkem československé 2. armády by byla německá 2. armáda pod velením generála von Rundstedta, která byla připravena k útoku ve směrech na Bruntál a na Zábřeh na Moravě. Východní křídlo 2. armády by pak pravděpodobně čelilo i útokům polských jednotek v oblasti Těšínska.\n\nHlavní velení mohlo obranu v úseku 2. armády v případě potřeby podpořit zálohou v podobě 22. divize soustřeďující se v prostoru Žiliny a 12. divize, která se přesunovala z východního Slovenska do oblasti kolem Vsetína. Obě dvě tyto záložní divize však nebyly na přelomu září a října ještě plně soustředěné a zejména v případě 12. divize by příprava k nasazení trvala ještě minimálně několik dnů.\n\n\n\nVelitelství II. armády podléhaly i jednotky letectva, v jejichž čele stál plukovník letectva Jaroslav Plass.\n\n\n"}
{"id": "1407541", "url": "https://cs.wikipedia.org/wiki?curid=1407541", "title": "905 (číslo)", "text": "905 (číslo)\n\nDevět set pět je přirozené číslo. Římskými číslicemi se zapisuje CMV a řeckými číslicemi ϡεʹ. Následuje po čísle devět set čtyři a předchází číslu devět set šest.\n\n905 je:\n\n\n\n\n"}
{"id": "1407543", "url": "https://cs.wikipedia.org/wiki?curid=1407543", "title": "Kohnova vila (Staré Splavy)", "text": "Kohnova vila (Staré Splavy)\n\nKohnova vila (někdy psáno též Villa Kohn) je funkcionalistická vila ve Starých Splavech, ve vilové čtvrti Lázeňský vrch, jež si postavil dle vlastního návrhu jako svou soukromou rezidenci významný pražský židovský meziválečný architekt Otto Kohn. Po jeho emigraci roku 1938 byla vila Třetí říší arizována, po 2. sv. válce ji odkoupila soukromá osoba, která ji vlastní dodnes. Vila není přístupná veřejnosti.\n"}
{"id": "1407545", "url": "https://cs.wikipedia.org/wiki?curid=1407545", "title": "Milica Mandićová", "text": "Milica Mandićová\n\nMilica Mandićová (Милица Мандић, * 6. prosince 1991 Bělehrad) je srbská taekwondistka. Soutěží ve střední nebo těžké váze, je členkou klubu TK Galeb. Na mistrovství světa v taekwondu 2011 získala bronzovou medaili, na Letních olympijských hrách 2012 svým vítězstvím v kategorii nad 67 kilogramů vybojovala první olympijské zlato pro samostatné Srbsko. Obsadila druhé místo na Středomořských hrách 2013 a Evropských hrách 2015, v roce 2017 se stala mistryní světa ve váze do 73 kilogramů. V roce 2012 získala cenu Zlatna značka udělovanou nejlepšímu srbskému sportovci roku.\n\n"}
{"id": "1407546", "url": "https://cs.wikipedia.org/wiki?curid=1407546", "title": "Ündes", "text": "Ündes\n\n       \"Ündes je mongolské jméno a zároveň rodné jméno. Patronymum čínský zápis jména neuvádí.\"\nÜndes (mongolsky: Үндэс) známá pod čínským zápisem Wu Šu-ken (; * 26. srpna 1987) je čínská zápasnice – judistka mongolské národnosti.\n\nPochazí z mongolské kočovné rodiny. S judem začína ve 13 letech v ajmagu Chjangan v Vnitřním Mongolsku. Připravovala se pod vedením Lu Miao-miaoa a po roce 2010 pod vedením Jang Chung-ťüna. V čínské ženské reprezentaci se pohybovala od roku 2007 v superlehké váze do 48 kg. V roce 2008 uspěla v čínské olympijské nominaci na domácí olympijské hry v Pekingu na úkor zkušenější Kao Feng. V úvodním kole s fenomenální Japonkou Rjóko Taniovou udržela nerozhodný bodový stav po základní hrací dobu, ale hned v úvodní minutě prodloužení nezachytila její ko-soto-gake a spadla do oprav. Z oprav do bojů o medaile nepostoupila. V roce 2012 se kvalifikovala na olympijské hry v Londýně, kde takticky nezvládla čtvrtfinále s Brazilkou Sarah Menezesovou a po dvou penalizacích za pasivitu prohrála na juko. Mezi lety 2015 a 2017 se na meznárodních turnajích neukazovala. Vrátila se v roce 2018 v pololehké váze do 52 kg.\n\n\n\n"}
{"id": "1407550", "url": "https://cs.wikipedia.org/wiki?curid=1407550", "title": "Jindřich I. Mohučský", "text": "Jindřich I. Mohučský\n\nJindřich I. Mohučský (\"\", 1080 – 1. nebo 3. září 1153, Einbeck), známý také jako \"Heinrich Felix z Harburgu\", zastával v letech 1142 až 1153 funkci arcibiskupa mohučského a působil také jako regent Konráda III. Štaufského. V období Druhé křížové výpravy se pokusil zabránit opakovanému násilí proti mohučským židům. V roce 1147 se zúčastnil Venedské křížové výpravy.\nJindřich I. pravděpodobně pocházel z durynské šlechtické rodiny. V roce 1122 se stal proboštem Kláštera sv. Viktora, který se nacházel jižně před městem Mohuč. V tomto městě působil od roku 1128 jako děkan a dočasně také jako arciděkan. Měl blízký vztah s bývalým arcibiskupem Adalbertem I., kterému vděčil za jmenování arcibiskupem po smrti svého předchůdce Markolfa a také byl zavázán Konrádovi III., který ho finančně podporoval. Jindřich I. byl patrně vysvěcen z papežského legáta na biskupa, což je pozoruhodné, neboť nepatřil k dvorské kapli, ani k dvorské kanceláři. Během svého působení podporoval Jindřich I. mnoho klášterů, které si vzal pod svou biskupskou ochranu a bojoval za posílení církevní disciplíny. Důkazem toho je rok 1143, kdy zastával v Mohuči synodu, jejíž cílem bylo projednat a urovnat záležitosti týkající se sporu mezi klášterem sv. Petra v Mohuči a klášterem Disibodenberg. Měl velice dobrý vztah s papeži Innocentem II., Celestýnem II. a Luciem II., což se nadalo tvrdit o vztahu s papežem Evženem III. V roce 1147 se Konrád III. vydal na křížovou výpravu a jmenoval Jindřicha I. říšským regentem. Kromě zastupování panovníka mu byla svěřena výchova Konrádova syna, Jindřicha. Jindřich tudíž pro své povinnosti nemohl opustit užší území Říše a je pravděpodobné, že se právě z tohoto důvodu v roce 1148 nezúčastnil církevního sněmu v Remeši, a byl tak papežem Evženem III. suspendován. Jindřich byl znovu povolán do funkce poté, co navštívil papeže v Římě. Když se v roce 1150 Konrád III. vrátil a znovu převzal moc, Jindřich obnovil svou bývalou územní politiku ve prospěch arcibiskupství mohučského. V roce 1152, kdy zemřel Konrád III., bylo Jindřichovým úkolem uspořádat volbu nového krále. Konrádův prvorozený syn Jindřich v roce 1150 zemřel a jediným následníkem trůnu byl Konrádův druhý syn Fridrich, kterému bylo v té době pouhých šest let. O korunu v královské volbě v roce 1152 nakonec soupeřil Konrádův synovec Fridrich I. Barbarossa s Konrádovým synem Fridrichem, kterého zastupoval Jindřich. Přestože výhra připadla Jindřichovi, korunovace Fridricha v Cáchách zůstala v nedohlednu. Fridrich I. Barbarossa se totiž postaral o jeho pád. K tomu došlo s papežským schválením o letnicích v roce 1153, a to navzdory zastání ze strany Bernarda z Clairvaux a Hildegardy z Bingenu v Jindřichův prospěch. Poté se Jindřich vrátil zpět do kláštera v Amelungsborn, mnichem se však nikdy nestal. Téhož roku také Jindřich zemřel. Byl pohřben v klášteře v Einbecku.\n\nTato mapa se nachází v souboru De imagine mundi (Obrázek světa), což je druh středověké encyklopedie. Mapa světa je připisována určitému Heinrichovi, pravděpodobně stejné osobě jako byl Heinrich, kanovník Kostela Panny Marie v Mainz. Většina rukopisů Imago Mundi pokládá za autora Honoria, ale mezi obsahem a textem cambridžského rukopisu, kde se tato mapa nachází, je poznámka: \" Heinrich, který vyhověl této knize, je kanovník Kostela Panny Marie z města Mainz.\" Jiný zdroj zase tvrdí, že nazývat mapu mapou Heinricha z Mainz je zavádějící, protože Heinrich z Mainz nemá s mapu co dočinění. Stejně se zde nahlíží i na autorství Honoria. Byla uchována díky kopii rukopisu pořízené na konci 12. století na Univerzitě v Cambridgi. Mapa je orientovaná na jih, oválného tvaru a její rozměr není velký - pouhých 29,5 x 20,5 cm. Obsahuje 229 popisných informací společně s velkým počtem nepojmenovaných měst, pohoří a řek. Co se týče barevného znakového klíče, ten odpovídá tradičním středověkým zvykům značení: moře jsou zbarvená zeleně, Rudé moře červeně, řeky jsou fialové a reliéf zobrazuje červené laločnaté řetězy hor. Hlavní sídla jsou pak označena symbolem katedrály, dvojitými věžemi a hradbami.\n\nStředomoří zahrnuje ostrovy Minorga, Maiorge, Korsika, Sardinie, Sicílie, Kréta a Delos, které obklopují menší nepojmenované ostrovy. Mare Caspiuos (Kaspické moře) je zobrazené vlevo nahoře a pod ním se nachází tři provincie: Hircania (Hyrkánie), Amazones (Amazonie) a Arménie. Napravo od Arménie leží červeně zbarvené horské pásmo (pohoří Taurus), ve kterém pramení řeky Eufrat a Tigris. V Asii mapa zobrazuje města Betlém, Jeruzalém, Jericho, Persepolis, Babel, Damašek, Tróju a další. V Evropě je největší oblast přidělena Itálii, kde jsou společně s jejími provinciemi vyobrazena města Řím a Pisa. Nejpodrobněji je na mapě zachycena Francie s Paříží, která je zde zobrazena jako ostrov v řece.\n"}
{"id": "1407552", "url": "https://cs.wikipedia.org/wiki?curid=1407552", "title": "Vrah policistů", "text": "Vrah policistů\n\nVrah policistů () je devátým dílem z desetidílné série \"Románů o zločinu\" s hlavním hrdinou, policejním komisařem Martinem Beckem od švédské autorské dvojice Maj Sjöwallová – Per Wahlöö. Ve Švédsku byla kniha poprvé vydána v roce 1973, český překlad vyšel o deset let později. \n\nHlavní hrdina románu, kterým je stejně jako všech dalších dílech série komisař Martin Beck ze stockholmské kriminálky, je povolán do malého městečka Anderslöv v kraji Skåne v jižním Švédsku. Je zde pohřešována osmatřicetiletá Sigbrid Mårdová a policie se domnívá, že by mohla být zavražděna. Důvodem, proč se o případ v odlehlém kraji zajímají detektivové z hlavního města, je fakt, že nejbližším sousedem pohřešované ženy je Folke Bengtsson, který před devíti lety znásilnil a zavraždil americkou turistku Roseannu McGrawovou.\n\nPozději náhodní turisté naleznou tělo zmizelé ženy v bažině nedaleko Anderslövu. Je zřejmé, že byla zavražděna a vystavena sexuálnímu násilí podobně jako Rosseana. Tato skutečnost samozřejmě zesiluje podezření proti Folkemu Bengtssonovi, svědkové navíc potvrzují, že ho viděli se Sigbrid hovořit bezprostředně před jejím zmizením. Bengtsson se při výsleších chová velmi pdobně jako před devíti lety v případu Roseanna, tvrdošíjně trvá na své nevině a přizná jen to, co je mu dokázáno. \n\nNeoblíbený náměstek Malm z hlavní policejní zprávy tlačí na Becka, aby Bengtssona zatkl, ten to skutečně udělá, ale uvědomuje si, že důkazy jsou velmi chabé. Podezřelý je také bývalý manžel zavražděné, námořní kapitán Bertil Mård. Folke Bengtsson vypověděl, že Mårda několikrát viděl, jak přijel Sigbrit navštívit v béžovém Volvu, ten to však popírá.\n\nPoté však dojde k události, která obrátí zájem veřejnosti i vedení policie jiným směrem. Při přestřelce se zloději je zabit uniformovaný policista a dva jeho kolegové jsou těžce zraněni. Většina policejních sil je napřímena k dopadení „vraha policistů“, mladého zlodějíčka Ronnieho Kasparssona. Jeho náhodný kumpán, který policisty postřelil, byl zabit. Kasparsson, který nikdy nedržel zbraň v ruce, je v novinách vykreslen jako nemilosrdný vrah. Lennart Kollberg, nejbližší přítel a kolega Martina Becka, který dosud spolupracoval na případu vraždy Sigbrit Mårdové, je též povolán k pátrání.\n\nMartin Beck najde v Sigbridině pozůstalosti deník, ve kterém se objevuje v nepravidelných intervalech písmeno „K“. Příliš pozdě si uvědomuje, že onen muž v béžovém Volvu nebyl kapitán Mård, a že se v milostném životě Sigbrit Mårdové objevoval ještě někdo další.\n\nKdyž pak Ronnie Kaspersson při svém útěku ukradne béžové Volvo, tak se oba do té doby nesouvisející případy protnou a usvědčení pachatele je již jen otázkou času.\n\n\n\n\n"}
{"id": "1407555", "url": "https://cs.wikipedia.org/wiki?curid=1407555", "title": "Manado", "text": "Manado\n\nManado (známé i jako Menado) je hlavním městem provincie Severní Sulawesi na ostrově Sulawesi v Indonésii. Leží v zálivu Manado. V roce 2010 mělo 408 354 obyvatel, dnes se odhaduje 450 tisíc, s předměstím 700 tisíc. Po Makkasaru je druhým největším městem na Sulawesi.\n\nVětšinu obyvatel tvoří Minahasové hovořící minahaštinou. Tento jazyk, stejně jako indonéština, vychází z malajštiny, ale je smísen s filipínštinou, a obohacen o výrazy z portugalštiny a nizozemštiny.\n\nPro město je významný i turistický ruch. Nedaleký mořský Národní park Bunaken zahrnuje několik ostrovů, kde se na útesech vyskytuje 390 druhů korálů a na 2000 druhů ryb. Na pevnině je z města snadno dosažitelná přírodní rezervace Tangkoko Batuangus s endemickými makaky chocholatými, nártouny celebeskými, tabony přilbovými, zoborožců celebeských, a kuskusy medvědími a trpasličími. Mnoho dalších přírodních zajímavostí se nachází jihozápadně od města.\n"}
{"id": "1407559", "url": "https://cs.wikipedia.org/wiki?curid=1407559", "title": "Beneš-Mráz Be-50 Beta-Minor", "text": "Beneš-Mráz Be-50 Beta-Minor\n\nBeneš-Mráz Be-50 Beta-Minor byl lehký sportovní letoun vyráběný v Československu v období krátce před druhou světovou válkou. Jednalo se o letadla konstrukce Ing. Pavla Beneše, vyráběná továrnou Ing. P. Beneš a Ing. J. Mráz v Chocni.\n\nBe-50 Beta-Minor vznikl v roce 1935 a jednalo se o samonosný dolnoplošník dřevěné konstrukce, s tandemovými otevřenými kokpity a pevným záďovým podvozkem, poháněný čtyřválcovým řadovým motorem Walter Minor 4. První prototyp vzlétl 31. srpna 1935, pilotován Josefem Koukalem. Letoun si získal popularitu v československých aeroklubech i úspěch v mezinárodních soutěžích. V roce 1936 vznikla modernizovaná verze Be-51 se zkráceným rozpětím křídel a plně krytými kokpity. Finální verzí se stal prototyp Be-52 Beta-Major s otevřenými kokpity, vylepšenou aerodynamikou a výkonnějším motorem Walter Major. Na typ dále konstrukčně navázala řada zahájená strojem Beneš-Mráz Be-150 Beta-Junior.\n\nLetouny Be-50 dosáhly několika úspěchů během leteckých soutěží, například třetí místo ing. Hausmanna v závodech „\"Douze heures d’Angers\"“ („Dvanáct hodin města Angers“) ve Francii v roce 1936, dosažené se strojem upraveným na jednomístný. Letadla Be-50 a B-51 dobyla ve dnech 22.-29. srpna 1937 v italské soutěži „Raduno del Littorio” skvělého úspěchu: kpt. J. Polma s npor. Červenkou na kabinovém letadle Beta-Minor Be 51 se umístili se mezi 53 účastníky, kteří ze 76 startujících soutěž dokončili, na 4. místě. Další letadla Beta-Minor Be 50 řízená npor. Škopem a por. Maláčem, Ing. Svobodou a J. Steinbaurem, řed. Ing. Polákem a Ing. Jílkem, získala jedenácté, třinácté a čtrnácté místo, ačkoliv v témže závodě musela další osádka Šlouf-Placák nouzově přistát na mořskou hladinu. Téhož roku v československém Národním letu získaly Be-50 třetí, čtvrté, šesté a sedmé umístění. Dalších sportovních úspěchů dosáhly Be-50 v mezinárodní rallye Curych-Paříž a v leteckém závodě státy Malé dohody v roce 1938, v němž Be-50 získala čtvrté místo v kategorii I.A a šesté v kategorii II.A.\n\nTyp také získal ve své kategorii (letounů s objemem motoru do 4 litrů) tři mezinárodní rekordy. Dva byly výškové, první z nich v hodnotě 5 603 m získala v listopadu 1937 osádka Červenka-Kučera na stroji imatrikulovaném OK-EAC, následovaný v únoru 1938 výstupem osádky Červenka-Záleská do výše 5 935 m. Tento rekord však byl brzy překonán letounem Tatra T.101.\nV březnu 1938 pak osádka Kulhánek-Zelený dosáhla rychlostního rekordu na stokilometrové trati v hodnotě 196,635 km/h.\n\nV rámci mobilizace v roce 1938 byla většina československých civilních strojů rekvírována ozbrojenými silami, a letectvu posloužily jako výzbroj mobilizačně vytvářených kurýrních letek.\n\nPo nacistické okupaci českých zemí byly letouny vlastníkům zabaveny a \"Luftwaffe\" užívala několik Be-51 jako spojovací a cvičné. Další stroje byly předány Slovenskému státu.\n\nV roce 2015 vznikla ve spolupráci Jana Klabana, Leteckého muzea Kbely a Vojenského historického ústavu replika Be-50, vycházející z původní výkresové dokumentace a při stavbě užívající stejné materiály a výrobní postupy jako původní letouny, ačkoliv některé originální součásti se nepodařilo získat, která poprvé vzlétla 22. května 2015 v Mladé Boleslavi, s imatrikulací OK-EAA. Dne 6. srpna 2016 při přistání na RWY 34 letiště Mladá Boleslav (LKMB) se letoun vlivem střihu větru těsně před dosednutím stal neovladatelným a tvrdě přistál. Ani pilot ani pasažér, jímž byl stavitel letadla, neutržili žádná zranění, a poškození letounu byla tak lehká, že umožňovala dojezd k hangáru. O dva roky později, 11. srpna 2018 se replika zřítila u Strunkovic nad Blanicí v okrese Prachatice během letové ukázky na leteckém dni. Stroj byl zničen a jeho pilot zahynul.\n\n\n\nÚdaje platí pro verzi Be-50\n\n\n"}
{"id": "1407562", "url": "https://cs.wikipedia.org/wiki?curid=1407562", "title": "With the Dead", "text": "With the Dead\n\nWith the Dead je anglická doommetalová hudební superskupina. Založil ji zpěvák Lee Dorrian po rozpadu své předchozí kapely Cathedral. V původní sestavě dále figurovali kytarista a baskytarista Tim Bagshaw a bubeník Mark Greening, oba bývalí členové skupin Ramesses a Electric Wizard. Své první album, které dostalo název \"With the Dead\", kapela vydala na značce Rise Above Records dne 16. října 2015. V lednu 2016 byl z kapely vyhozen Mark Greening a za náhradníka byl vybrán Alex Thomas. Bagshaw se v té době rovněž přestal věnovat hře na baskytaru a do této role byl nasazen nový člen Leo Smee, který řadu let působil v Dorrianově kapele Cathedral. Svou druhou desku \"Love from With the Dead\" soubor vydal v září roku 2017.\n"}
{"id": "1407564", "url": "https://cs.wikipedia.org/wiki?curid=1407564", "title": "CNH Industrial", "text": "CNH Industrial\n\nCNH Industrial N.V. je jedna z velkých světových kapitálových společností, registrovaná v Nizozemsku a s kancelářemi v Londýně. Finančně je kontrolována italskou investiční společností Exor, která patří rodině Agnelli. Hlavní činnost skupiny je vývoj, výroba a prodej zemědělských a stavebních strojů, nákladních a užitkových automobilů, autobusů a dalších vozidel, ale i průmyslových a lodních motorů. Zaměstnává přibližně 63 000 osob ve 180 zemí světa. CNH Industrial N.V. byl ustanoven sloučením Fiat Industrial S.p.A. a CNH Global v říjnu 2012 a začal operovat v září 2013. Společnost je obchodována na newyorské a italské burze. \n\nMezi 12 značek skupiny patří: \n"}
{"id": "1407565", "url": "https://cs.wikipedia.org/wiki?curid=1407565", "title": "Love from With the Dead", "text": "Love from With the Dead\n\nLove from With the Dead je druhé studiové album anglické metalové skupiny With the Dead. Vydáno bylo dne 22. září 2017, přibližně dva roky po předchozím albu, společností Rise Above Records. Album obsahuje celkem sedm písní, přičemž dvě z nich překračují desetiminutovou hranici. Deska byla nahrána ve dvou odlišných obdobích na dvou odlišných místech: skladby 4–7 byly nahrány v lednu 2016 a 1–3 přesně o rok později. Spolu se členy kapely desku produkoval kolumbijský hudebník Jaime Gomez Arellano. Jde o první album kapely, na němž hrají noví členové Leo Smee a Alex Thomas.\n\n\n"}
{"id": "1407569", "url": "https://cs.wikipedia.org/wiki?curid=1407569", "title": "Long Range Mountains", "text": "Long Range Mountains\n\nLong Range Mountains (mikmacky Mekapiisk) je horské pásmo v západní části kanadského ostrova Newfoundland. Nejvyšším vrcholem pohoří i celého ostrova je The Cabox (814 metrů nad mořem). Long Range Mountains jsou nejsevernějším výběžkem Appalačského pohoří, vznikly v období kaledonského vrásnění a tvoří je převážně rula, žula a dolerit. Na mořském pobřeží se vytvářejí fjordy. Podnebí je chladné a vlhké (průměrná roční teplota dosahuje 4 °C), časté jsou mlhy a sněžení. Většinu území pokrývají vřesoviště, roste zde mamota a smrk černý. Nejvýznamnější řekou je Humber. V pohoří se nachází národní park Gros Morne, který patří mezi světové dědictví. Název Long Range Mountains nese také kanadský volební obvod. Největším městem v regionu je Corner Brook.\n\n"}
{"id": "1407572", "url": "https://cs.wikipedia.org/wiki?curid=1407572", "title": "Two Suns", "text": "Two Suns\n\nTwo Suns je druhé studiové album anglické hudebnice Bat for Lashes. Vydáno bylo 3. dubna roku 2009 společnostmi The Echo Label a Parlophone a jeho producentem byl, spolu se zpěvačkou samotnou, David Kosten, který se podílel i na jejím o tři roky starším debutu \"Fur and Gold\". Album se umístilo na 141. příčce hitparády Billboard 200 a bylo nominováno na cenu Mercury Prize.\n\n\n"}
{"id": "1407574", "url": "https://cs.wikipedia.org/wiki?curid=1407574", "title": "Náraz bombardéru B-25 do Empire State Building", "text": "Náraz bombardéru B-25 do Empire State Building\n\nNáraz bombardéru B-25 do Empire State Building byla letecká nehoda, která se stala v roce 1945, kdy pilot bombardéru B-25 Mitchell letící v husté mlze nad New Yorkem narazil do mrakodrapu Empire State Building. Náraz sice neporušil statiku budovy, způsobil však 14 úmrtí (tři členové posádky letadla a 11 obyvatelů budovy) a škodu ve výši jednoho milionu dolarů, což odpovídá 13,5 milionů dolarů v roce 2017. \n\nV sobotu 28. července 1945 letěl William Franklin Smith Jr. s bombardérem B-25 Mitchell převézt svého nadřízeného. Smith požádal řídící věž o povolení k přistání, ale byl upozorněn na nulovou viditelnost, i přesto se ale rozhodl přistát. Kvůli silné mlze ztratil orientaci a poté, co minul Chrysler Building s letadlem točil vpravo namísto vlevo.\n\nV 9:40 ráno letadlo narazilo na severní stranu Empire State Building, mezi 78 a 80 podlažím. Náraz vytvořil díru velkou 5,5 m × 6,1 m. Jeden z motorů proletěl mrakodrapem a přistál na budově opodál, kde způsobil požár. Druhý motor spadl do výtahové šachty, kde také způsobil požár. Ten byl po 40 minutách uhašen a jde o jediný požár, který se podařilo uhasit v tak velké výšce.\n\nNásledkem katastrofy zemřelo 14 lidí: Smith, dva další členové posádky bombardéru (Christopher Domitrovich a Albert Perna) a jedenáct lidí v budově\n\nOperátorka výtahu Betty Lou Oliver byla vážně popálena hořícím leteckým palivem. Záchranáři se jí rozhodli spustit dolů výtahem, přičemž si neuvědomili, že lana jsou také silně poškozená. Poté, co byl výtah uveden do pohybu to lana nevydržela a kabina se zřídila 75 poschodí dolů. Pád Betty přežila a byla zapsána do Guinessovy knihy rekordů jako člověk, který přežil pád výtahem z největší výšky.\n"}
{"id": "1407575", "url": "https://cs.wikipedia.org/wiki?curid=1407575", "title": "Tagliamento", "text": "Tagliamento\n\nTagliamento je řeka ve Friuli v severovýchodní Itálii. Pramení v Karnských Alpách a ústí do Benátského zálivu. Má délku 178 km.\n\nJe jednou z mála dosud zachovaných alpských divokých řek. Její rozsáhlé naplaveniny tvoří jedinečný ekosystém.\n"}
{"id": "1407577", "url": "https://cs.wikipedia.org/wiki?curid=1407577", "title": "Vršovice (tvrz)", "text": "Vršovice (tvrz)\n\nVršovická tvrz je zaniklé sídlo v Praze 10. Rozkládala se v místech parkoviště mezi potokem Botič a ulicemi Petrohradská a Vršovická, západně od stadionu Bohemians. V roce 1964 byla zapsána jako kulturní památka. V letech 1971 a 1988 byla nadzemní část zbořena, zasypané zbytky stavby jsou nadále památkově chráněny. \n\nÚzemí Vršovic je poprvé zmíněno k roku 1028 v souvislosti s kaplí sv. Maří Magdaleny a až do 14. století vlastnili jeho části různí majitelé.\n\nTvrz v panském dvoře byla postavena pravděpodobně za vlastnictví Granovských z Granova po roce 1557. První zmínka o ní je v kupní listině z roku 1619, kdy ji dědicové synovce Kašpara Granovského Jana prodali Janu Rudolfovi Trčkovi z Lípy. Již roku 1621 přešly Vršovice s tvrzí na Maxmiliána z Valdštejna a následně je roku 1648 koupil František Matyáš ze Šternberka. Poté zdědili Vršovice i s tvrzí Paarové a spojili je s Nuslemi.\n\nZa druhé světové války byla při náletu zničena střední část dlouhého východního křídla. Ve 2. polovině 20. století byl dvůr přestavěn pro správní účely. \n\nK 22. prosinci 1964 byla tvrz zahrnující objekty čp. 1, 2 a 3 zapsána jako kulturní památka. Nedatovaný evidenční list kulturní památky vzhledem k ojedinělosti typu stavby reprezentující dnes už zcela zastřený sídelní vývoj doporučuje vlastní budovu tvrze bezpodmínečně chránit a po provedení hloubkového průzkumu a vnitřní asanace obnovit pro nějaký důstojný účel. Zároveň konstatuje, že stavba je značně porušená a utopená v dnešním zvýšeném terénu, zdivo je vlhké. \n\nRoku 1971 došlo k částečnému zboření areálu tvrze. Památková ochrana byla omezena na budovu čp. 1. V roce 1984 ministerstvo kultury vydalo předběžný souhlas s upuštěním od památkové ochrany zbytku tvrze. V roce 1986 však ministerstvo kultury návrh na upuštění od památkové ochrany tvrze čp. 1 zamítlo s tím, že v souvislosti s výstavbou tréninkového hřiště TJ Bohemians bude dotčena tvrz v nadzemních částech, ale přízemní část bude zachována v terénu. Roku 1988 pak byl zbytek nadzemní části tvrze v souladu s těmito podmínkami zbořen s tím, že mělo být ponecháno její zdivo do výše náběhu kleneb. Zbytky tvrze a dvora se po této demolici nalézají pod vrstvou navážky a jsou památkově chráněny.\n\nSondy při zjišťovacím archeologickém výzkumu v roce 2001 potvrdily existenci zasypaného zdiva. Byly zaznamenány zbytky mlýnských náhonů, zasypané sklepy, pozůstatky pivovaru a valounkové dlažby. Mezi další objevy patřil také cenný soubor středověké keramiky.\n\nTato středověká vodní tvrz stála mezi dvěma rameny Botiče jako součást vrchnostenského dvora v jeho severovýchodní části. Koncem 18. století byla nazývána zámkem. O žádné rozsáhlejší přestavbě ale nejsou informace, jen v polovině 19. století byla obnovena její fasáda. V domě na adrese Vršovická 1/29a (zbořeno) se dlouho dochovalo její středověké zdivo.\n\nPodloží místností bylo pod úrovní dnešního terénu. Tvrz na půdorysu písmene L měla klasickou trojprostorovou dispozici. Přízemí bylo zaklenuto valenými klenbami s výsečemi nad vstupními otvory a okny. Nad hospodářským přízemím se nacházelo plochostropé patro s reprezentačním sálem a soukromými pokoji. Tuto podobu a dispozici měla tvrz až do 20. století. Později prošla několika úpravami, při kterých došlo k některým změnám převážně v interiéru. Prostory v přízemí i v patře rozdělily příčky na více místností, přesto si tvrz udržela renesanční charakter.\n\n\n\n"}
{"id": "1407583", "url": "https://cs.wikipedia.org/wiki?curid=1407583", "title": "Svinoústí (maják)", "text": "Svinoústí (maják)\n\nMaják ve Svinoústí ( ) stojí v Polsku na pobřeží Baltského moře v Pomořanském zálivu ve čtvrti Warszów města Svinoústí Západopomořanské vojvodství.\n\nNachází se na východní břehu Průlivu Sviny mezi Majáky Peenemünde (asi 38 km západně v Německu) a Kikut (28 km východně). Maják je kulturní památkou zapsanou v seznamu kulturních památek Západopomořanského vojvodství pod číslem A-1390 z 26. července 1997.\n\nPrvní maják byl postaven v roce 1805 na začátku vlnolamu z desek a zrcadel. V roce 1826 byla postavena nová ocelová (12,56 m) na místě bouří zničeného majáku.\n\nS nárůstem lodní dopravy v průlivu Svina a přístavu Svinoústí bylo rozhodnuto o postavení nového majáku. V letech 1854–1857 byl postaven současný maják, který byl vybaven Fresnelovou čočkou první třídy a zdrojem bílého světla byl plamen řepkového oleje ze čtyř knotů s dosvitem 24 námořních mil. Z čtyřboké 22,8 m vysoké základny o průměru 8 m ukončené ochozem se zvedala osmiboká věž majáku, která se zužovala z průměru 5,60 m. Vlivem agresivního mořského počasí byly zdi, ale hlavně hrany věže narušeny, proto v letech 1902–1903 byla přestavěná a na osmiboké základně vyrostla nová válcová věž.\n\nNa konci druhé světové války v důsledku bombardování přístavu spojeneckými vojsky a pozdějšími přestavbami blízkého přístavu byly narušeny zdi majáku. V roce 1959 byla provedena injektáž prasklin.\n\nV letech 1996–2000 byla provedena generální oprava a 5. srpna 2000 byla věž zpřístupněna veřejnosti. Za dobré viditelnosti je možné z majáku vidět na západě 45 km vzdálený maják Greifswalder Oie v Německu.\n\nV letech 1958–1997 maják sloužil zároveň jako radiomaják.\n\nMaják je ve správě Námořního úřadu (\"Urząd Morski\") ve Štětíně. V budovách majáku je umístěno muzeum majáků, námořní záchranné služby a námořní plavby. Maják je přístupný veřejnosti.\n\nVálcová věž ze žlutých neomítaných cihel je postavena na 22,8 m vysoké osmiboké základně s ochozem. Původně osmiboká věž byla v roce 1902 přestavěna na kruhovou. Věž je ukončena obloučkovou římsou. Ze severní a jižní strany jsou k věži přistavěna dvě dvoupatrová křídla zděná červenou neomítanou cihlou. Věž je ukončená ochozem a válcovou lucernou s černou střechou.\n\nZdroj světla s dosvitem do 24 námořních mil pro bílé světlo a 9 námořních mil pro červené světlo je ve výšce 65 m n. m. a tvořena Fresnelovou čočkou a metalohalogenovou žárovkou o výkonu 1000 W. V případě poruchy je automaticky rozsvícena druhá náhradní 1000 W žárovka. Do roku 2015 byly používány žárovky o výkonu 4200 W. Fresnelova čočka byla vysoká 2,9 m o půměru 1,8 m. Světlo není viditelné z východní strany (od města), osvětluje výsečí dopravní cestu. Na kopuli lucerny jsou instalovány směrové antény telekomunikačních operátorů.\n\n\noznačení:\n\n\n\n"}
{"id": "1407586", "url": "https://cs.wikipedia.org/wiki?curid=1407586", "title": "3. armáda (mobilizace 1938)", "text": "3. armáda (mobilizace 1938)\n\n3. armáda byla polní armáda která měla v době mobilizace v roce 1938 za úkol bránit jižní hranici Slovenska od soutoku Moravy a Dunaje po hranice s Rumunskem. Celková délka hlavního obranného postavení (HOP) činila 567 km.\n\nVelitelství 3. armády vzniklo 27. září 1938 v 00:00 z dosavadního Zemského vojenského velitelství Bratislava..\n\nVelitelem 3. armády byl armádní generál Josef Votruba, který disponoval celkem 7 divizemi (2 pěší divize, 4 hraniční oblasti v síle pěší divize, 1 rychlá divize)\n\nStanoviště velitele se nacházelo v Kremnici\n\nÚkolem 3. armády bylo udržení hlavního obranného postavení proti útokům maďarské armády a zajištění spojení s tehdy spojeneckým Rumunskem. Západní část HOP, krytá tokem Dunaje nebyla považována za zásadně ohroženou. Jako nejnebezpečnější se jevil úsek Hraniční oblasti 40, kryjící možné útočné směry na Nitru a Levice. Do tohoto úseku byly proto soustředěny záložní jednotky 3. armády (10. divize, 11. divize i značně zredukovaná 3. rychlá divize).\n\nProti případnému nepřátelskému útoku na západním křídle 3. armády mohly být eventuálně nasazeny jednotky VIII. sboru ze zálohy hlavního velitelství, které byly soustředěny v prostoru Uherské Hradiště - Trenčín.\n\nSeverní hranice Slovenska nebyla jednotkami 3. armády obsazena. Obranu proti případné aktivitě polských jednotek měly zabezpečit 22. divize, soustředěná v okolí Žiliny a 16. divize v oblast Ružomberoku. Obě divize patřily opět do zálohy hlavního velitelství.\n\n\n\nVelitelství III. armády podléhaly i jednotky letectva, v jejichž čele stál plukovník letectva Jaroslav Skála.\n\n\n"}
{"id": "1407588", "url": "https://cs.wikipedia.org/wiki?curid=1407588", "title": "Oceans Seven", "text": "Oceans Seven\n\nOceans Seven, česky Sedmička oceánů, je náročnou výzvou pro dálkové plavce. Její splnění zahrnuje překonání sedm průlivů na sedmi kontinentech. Dosud se to podařilo pouze 16 lidem, jedním z nich je Češka Abhejali Bernardová, která projekt dokončila v únoru 2018. Stala se prvním člověkem ze země bez přístupu k moři, kterému se to podařilo.\n\nV rámci Oceans Seven musejí plavci bez neoprenu přeplavat sedm průlivů:\n\n\n"}
{"id": "1407591", "url": "https://cs.wikipedia.org/wiki?curid=1407591", "title": "Eduard Domluvil", "text": "Eduard Domluvil\n\nEduard Domluvil (1. ledna 1846 Moravičany – 9. března 1921 Valašské Meziříčí), byl římskokatolický duchovní, spisovatel a amatérský regionální historik, zabývající se především dějinami Rožnovska a Valašskomeziříčska. V letech 1892 až 1904 byl předsedou Muzejní společnosti ve Valašském Meziříčí.\n\nEduard Domluvil se narodil v Moravičanech u Mohelnice do rolnické rodiny Jana a Terezie Domluvilových. Nejprve studoval na brněnském gymnáziu, po jehož absolvování zahájil studium na teologické fakultě v Olomouci. Studium teologie završil v roce 1869, kdy byl vysvěcen na kněze a kdy začal působit jako kaplan v olomouckém kostele sv. Michala. Roku 1873 přijal místo profesora náboženství na státním gymnáziu ve Valašském Meziříčí, kde poté žil a tvořil až do své smrti. Výuku náboženství na tamním gymnáziu vedl do roku 1904.\n\nByl velmi aktivní v místním společenském životě a s nadšením se věnoval muzejnictví, regionální historii a národopisu. Na počátku roku 1884 stál spolu s Aloisem Mikyškou a Aloisem Kaplanem u zrodu Muzejní společnosti ve Valašském Meziříčí. Svými texty přispíval do Sborníku muzejní společnosti a intenzivně se podílel na rozšiřování muzejních sbírek. V roce 1893 vedl archeologický výzkum na vrchu Helštýně u Valašského Meziříčí, během kterého nalezl zlomky popelnice, pocházející z pohřebiště slezsko-platěnické fáze lužické kultury. Díky jeho činorodosti se Valašské Meziříčí stalo střediskem příprav valašské expozice na pražskou Národopisnou výstavu českoslovanskou v roce 1895. Roku 1892 byl zvolen předsedou Muzejní společnosti a tuto funkci zastával až do roku 1904.\n\nZemřel 9. 3. 1921 ve Valašském Meziříčí, kde byl i pohřben.\n\nJe po něm pojmenovaná ulice ve Valašském Meziříčí.\n\nPostava Eduarda Domluvila vystupuje v povídce \"Poklad pátera Domluvila\", kterou uveřejnil valašskomeziříčský dramatik a spisovatel Adolf Bogner ve své povídkové knížce \"Obrázky z valaských kútú\" (1943).\n\nVe svých knihách se zaobíral zejména dějinami a národopisem Rožnovska a Valašskomeziříčska. Své první dílo, knihu \"Paměti města Val. Meziříčí a městečka Krásna\", napsal již pět let po svém příchodu na moravské Valašsko.\n\n"}
{"id": "1407593", "url": "https://cs.wikipedia.org/wiki?curid=1407593", "title": "Charles Howard, 3. hrabě z Carlisle", "text": "Charles Howard, 3. hrabě z Carlisle\n\nCharles Howard, 3. hrabě z Carlisle (\"Charles Howard, 3rd Earl of Carlisle, 3rd Viscount Morpeth, 3rd Baron Dacre of Gillesland\") (1669 – 1. května 1738) byl britský státník. Patřil k příbuzenstvu vévodů z Norfolku, kromě řady čestných úřadů byl dvakrát krátce prvním ministrem. Vynikl jako vlastenec a patriot, který ve svých funkcích podporoval rozvoj Anglie. Jako stoupenec whigů patřil k vlivným parlamentním politikům, ale jeho dvojí krátké působení jako prvního ministra bylo jen provizorním řešením v zájmu stabilizace politické situace.\n\nPatřil k významné šlechtické rodině Howardů, narodil se jako jediný syn 2. hraběte z Carlisle. V letech 1689–1692 byl členem Dolní sněmovny, poté po otci zdědil rodové tituly a vstoupil do Sněmovny lordů (1692; do té doby jako otcův dědic vystupoval pod jménem \"vikomt Morpeth\"). V roce 1694 získal místodržitelské úřady v hrabstvích Westmorland a Cumberland, od roku 1693 až do smrti byl také guvernérem v Carlisle. Až krátce před smrtí Viléma III. dosáhl většího vlivu, stal se královským komořím (1700) a v letech 1701–1706 byl náměstkem nejvyššího maršálka království, v letech 1701–1702 byl také starostou v Carlisle. V letech 1701-1702 byl krátce prvním ministrem, od roku 1701 zasedal v Tajné radě, za vlády královny Anny byl členem komise pro sloučení Anglie se Skotskem (1706). Po smrti královny Anny byl členem dočasné místodržitelské vlády (1714) a od května do září 1715 znovu prvním ministrem. Poté zastával již jen čestné posty guvernéra Toweru (1715–1722) a Windsoru (1723–1730). Do smrti zastával výnosný dvorský úřad správce smečky loveckých psů (1730-1738).\n\nV roce 1688 se oženil s Anne Capell (1667–1752), dcerou 1. hraběte z Essexu. Starší syn Henry Howard (1694–1758) byl dědicem rodových titulů, mladší Charles Howard (1696–1765) sloužil v armádě a dosáhl hodnosti generála. Dcera Elizabeth (1701–1739) se provdala za významného právníka 1. barona Lechmere, po ovdovění se podruhé provdala za Sira Thomase Robinsona, který byl mimo jiné amatérským architektem a projektoval pozdější část přestavby rodového sídla Howardů Howard Castle.\n\nNa svých statcích v Yorku nechal postavit honosné rodové sídlo Castle Howard. Zámek vznikl v letech 1699–1712 podle projektu architekta Johna Vanbrugha.\n\n\n\n\n"}
{"id": "1407594", "url": "https://cs.wikipedia.org/wiki?curid=1407594", "title": "Frederick Howard, 5. hrabě z Carlisle", "text": "Frederick Howard, 5. hrabě z Carlisle\n\nFrederick Howard, 5. hrabě z Carlisle (\"Frederick Howard, 5th Earl of Carlisle, 5th Viscount Morpeth, 5th Baron Dacre of Gillesland\") (28. května 1748, Castle Howard, Anglie – 4. září 1825, Castle Howard, Anglie) byl britský státník, diplomat a spisovatel z rodu Howardů. Od mládí byl členem Sněmovny lordů, zastával funkce ministra obchodu, místokrále v Irsku a nejvyššího hofmistra.\n\nPocházel z významného šlechtického rodu Howardů, byl synem 4. hraběte z Carlisle, po matce Isabelle Byron (1721–1795) byl spřízněn s George Gordonem Byronem (od roku 1798 byl Byronovým poručníkem). Měl dva nevlastní starší bratry, kteří zemřeli v dětství, titul hraběte z Carlisle zdědil po otci v roce 1758, po dosažení zletilosti vstoupil do Sněmovny lordů. Studoval v Etonu a Cambridge, v roce 1767 získal Řád bodláku. Do vlády se dostal v rámci Northova kabinetu, nejprve byl pokladníkem královského dvora (1777–1779), od roku 1777 zároveň členem Tajné rady. V roce 1778 byl členem komise pro urovnání sporů mezi Británií a povstalci v severní Americe. V letech 1779–1780 byl prezidentem úřadu pro obchod a v letech 1780–1782 místokrálem v Irsku. V dalších vládách zastával krátce posty nejvyššího hofmistra (1782–1783) a lorda strážce tajné pečeti (1783). Na počátku vlády Williama Pitta mladšího se stáhl do ústraní, v roce 1793 obdržel Podvazkový řád. Naposledy se veřejně angažoval v roce 1815 odporem proti obilním zákonům, poté definitivně odešel do soukromí. V letech 1780–1782 a 1799–1807 byl též lordem-místodržitelem ve východním Yorku.\n\nUplatnil se také jako spisovatel, byl autorem básní a divadelních her.\n\nV roce 1770 se oženil s Margaret Leveson–Gower (1753–1824), dcerou 1. markýze ze Staffordu. Z jejich manželství se narodilo deset dětí, z nichž tři zemřely v dětství. Dědicem hraběcího titulu byl syn George, další syn Frederick Howard (1785–1815) padl v bitvě u Waterloo. Dcera Isabella (1771–1848) byla manželkou 1. lorda Cawdora, další dcera Elizabeth (1780-1825) se provdala za 5. vévodu z Rutlandu.\n\n\n\n"}
{"id": "1407600", "url": "https://cs.wikipedia.org/wiki?curid=1407600", "title": "Michelle Watersonová", "text": "Michelle Watersonová\n\nMichelle E. Watersonová (nepřechýleně Waterson; * 6. ledna 1986 Colorado Springs, Spojené státy americké) je americká bojovnice smíšených bojových umění (MMA) a modelka thajského původu.\n\nNarodila se v Coloradu Springs, ale vyrůstala v Auroře, kde navštěvovala střední školu. Bojovým uměním se začala věnovat v deseti letech. Po maturitě začala kariéru modelky v roce 2004. Pak nastoupila na University of Denver, ale studia nedokončila, protože se rozhodla pro kariéru profesionální bojovnice. Svůj debut v profesionálním MMA zaznamenala v roce 2007 a 5. dubna 2013 se stala šampionkou organizace Invicta Fighting Championships v atomové váze (do 48 kg). V dubnu 2015 podepsala Watersonová smlouvu s nejprestižnější organizací na světě Ultimate Fighting Championship (UFC). Podle Fight Matrix byla Watersonová světovým číslem 1 v letech 2013–2014 v atomové váze. V současné době patří v UFC do nejlepší desítky v slámové váze. V roce 2017 se objevila na titulní stránce prestižního magazínu ESPN Body Issue a je považována za jednu z nejkrásnějších bojovnic světa.\n\nVe svém UFC debutu přebíjela Angelu Maganu ve všech disciplínách a ve třetím kole zápas ukončila, když po kopu do hlavy a úderech srazila soupeřku na zem a tam ji donutila odklepat na rear-naked choke.\n\nNa galavečeru ”UFC on Fox 22”, který se odehrál v kalifornském Sacramentu, porazila Paige VanZant stylem rear-naked choke a vysloužila si tak bonus za výkon večera. \n\nNásledně podlehla Rose Namajunas, když ji porazila na Rear Naked Choke ve druhém kole.\n\nDalší zápas prohrála s Teciou Torres na body.\n\nPotom si spravila chuť po dvou porážkách v řadě těsným vítězstvím nad Cortney Casey.\n\nNásledující zápas vyhrála 3:0 na body na turnaji UFC 229, který patří k nejsledovanějším turnajům MMA hlavně díky irské hvězdě Conorovi McGregorovi, který se postavil Dagestánci Chabibu Nurmagomedovi.\n\nNa turnaji UFC on ESPN: Barboza vs. Gaethje se Michelle utkala s Karolinou Kowalkiewicz. Tu nakonec porazila na body.\n\nNa turnaji UFC Fight Night 161: Joanna vs. Waterson se Michelle v hlavním zápase večera utkala s bývalou šampionkou Joannou Jędrzejczyk. Tento zápas jednoznačně prohrála na body.\n\nJe matkou dcery a jejím manželem je Joshua Gomez.\n\n"}
{"id": "1407603", "url": "https://cs.wikipedia.org/wiki?curid=1407603", "title": "George Howard, 7. hrabě z Carlisle", "text": "George Howard, 7. hrabě z Carlisle\n\nGeorge William Frederick Howard, 7. hrabě z Carlisle (\"George William Howard, 7th Earl of Carlisle, 7th Viscount Morpeth, 7th Baron Dacre of Gillesland\") (18. dubna 1802, Londýn, Anglie – 5. prosince 1864, Castle Howard, Anglie) byl britský státník ze starobylého rodu Howardů. Vynikl jako parlamentní řečník Liberální strany, uplatnil se také jako spisovatel a ve správě univerzity v Aberdeenu. Jako dědic rodových titulů byl od roku 1848 členem Sněmovny lordů, několikrát byl členem vlády, dvakrát zastával funkci irského místokrále.\n\nByl nejstarším synem 6. hraběte z Carlisle. Po středoškolském vzdělání v Etonu vynikl za studií v Oxfordu, poté cestoval po Evropě (1823–1824), v letech 1826–1841 a 1846–1848 byl členem Dolní sněmovny, v politice patřil k whigům. V roce 1826 doprovázel svého strýce vévodu z Devonshire do Ruska na korunovaci cara Mikuláše I. V letech 1835–1841 byl státním sekretářem pro Irsko, od roku 1835 byl zároveň členem britské a irské Tajné rady. Od roku 1847 byl lordem-místodržitelem ve východním Yorku. V roce 1848 po otci zdědil rodové tituly a vstoupil do Sněmovny lordů (do té doby vystupoval pod jménem \"vikomt Morpeth\"). Mezitím vstoupil do vlády jako vrchní komisař státních lesů, zároveň byl předsedou vládní komise pro urbanistický rozvoj Londýna (1846–1849), v letech 1848-1849 zastával i post prezidenta úřadu pro zdravotnictví. V letech 1850–1852 byl lordem kancléřem vévodství lancasterského. V Palmerstonových vládách zastával dvakrát funkci místokrále v Irsku (1855–1858 a 1859–1864). V roce 1855 získal Podvazkový řád.\n\nByl svobodný a zemřel bez potomstva, rodové tituly zdědil jeho mladší bratr William George Howard (1808-1889), absolvent oxfordské univerzity a duchovní.\n\n\n\n"}
{"id": "1407604", "url": "https://cs.wikipedia.org/wiki?curid=1407604", "title": "George Howard, 6. hrabě z Carlisle", "text": "George Howard, 6. hrabě z Carlisle\n\nGeorge Howard, 6. hrabě z Carlisle (\"George Howard, 6th Earl of Carlisle, 6th Viscount Morpeth, 6th Baron Dacre of Gillesland\") (17. září 1773, Londýn, Anglie – 7. října 1848, Castle Howard, Anglie) byl britský státník ze starobylého rodu Howardů. Byl dlouholetým poslancem Dolní sněmovny, po otci pak zdědil rodové tituly a vstoupil do Horní sněmovny, v několika vládách zastával ministerské funkce.\n\nPocházel z významného šlechtického rodu Howardů, byl synem 5. hraběte z Carlisle, po matce byl spřízněn s rodem Leveson–Gower. Studoval v Etonu a Oxfordu, v letech 1793–1794 podnikl kavalírskou cestu po Evropě. v letech 1795–1820 byl členem Dolní sněmovny, v letech 1806–1807 byl komisařem kontrolního úřadu Východoindické společnosti, od roku 1806 byl zároveň členem Tajné rady, v roce 1806 byl pověřen mimořádnou diplomatickou misí do Berlína. Po otci zdědil rodové tituly a vstoupil do Sněmovny lordů (1825; do té doby vystupoval pod jménem \"vikomt Morpeth\"). V květnu 1827 vstoupil do Canningovy vlády jako vrchní komisař státních lesů a statků, po Canningově smrti byl v Goderichově vládě lordem strážcem tajné pečeti (1827–1828). V politice patřil k toryům, ale připojil se k jejich reformnímu křídlu, což mu umožnilo zastávat funkce i v liberální vládě hraběte Greye. V letech 1830–1834 byl státním sekretářem bez portfeje a v roce 1834 znovu krátce lordem strážcem tajné pečeti. V roce 1837 obdržel Podvazkový řád. Byl členem Královské společnosti, kurátorem Britského muzea a získal čestný doktorát v Oxfordu.\n\nJeho manželkou byla Georgiana Cavendish (1783–1858), dcera 5. vévody z Devonshire. Z jejich manželství pocházelo dvanáct dětí.\n\n\n\n\n\n\n\n\n\n\n\n\n\n\n"}
{"id": "1407606", "url": "https://cs.wikipedia.org/wiki?curid=1407606", "title": "Kostel svatého Jindřicha (Karviná)", "text": "Kostel svatého Jindřicha (Karviná)\n\nKostel svatého Jindřicha v Karviné (nyní městská část Doly), zvaný též jako \"nový\", byl římskokatolický kostel v původním městě Karvinná. V důsledku důlních vlivů byl kostel zbourán na začátku 60. let. 20. století.\n\nKostel byl postaven v novorenesančním stylu podle plánů architekta Bohuslava Černého, samotnou stavbu, která začala 4. června 1893, prováděl Hugo Königsberger. Kostel byl dokončen v roce 1897.\n\nKostel byl postaven na pískovcovém podkladu, stavba se vyzdívala z cihel a strop byl tvořen prkenným bedněním. Kostel dosahoval 66,2 metrů na délku a 34 metrů na šířku (v nejširším místě). Kostel mohl pojmout až 4 tisíce lidí.\n\nHlavní oltář kostela byl z mramoru, zasvěcený sv. Jindřichovi. V roce 1898 byly pořízeny dva postranní oltáře sv. Františka z Assisi a sv. Barbory. V tom stejném roce byly pořízeny taktéž varhany. V roce 1900 byl pořízen další postranní oltář, stejně jako o dva roky později další.\n\nNa budově kostela se podepisovaly důlní vlivy – kostel byl několikrát opravován, v 30. letech 20. století došlo k velké opravě. Státní památkový úřad v Brně označil kostel jako „umělecky hodnotnou architekturu“ dne 29. listopadu 1951 a zapsal jej do seznamu památek. V tomto měsíci taktéž vznikla petice občanů za záchranu tohoto kostela, ovšem měla jen 20 signatářů. Sám památkový úřad doporučoval, že je ve veřejném zájmu, aby byl kostel zachován.\n\nV roce 1954 se začaly výrazněji projevovat důlní vlivy, na základě prohlídky budovy ze dne 20. listopadu 1954 byly zjištěny nové trhliny značného rozsahu a taktéž rozšíření v dlažbě a ve zdivu u podsklepené části.\nVzhledem k zhoršujícímu se stavu došlo k rozhodnutí o uzavření kostela pro veřejné používání od 18. dubna 1955. Bohoslužby se nadále konaly jen v boční kapli se samostatným vstupem zvenku. Vybavení kostela bylo postupně demontováno a přeneseno do jích kostelů (například varhany jsou umístěny v kostele sv. Petra a Pavla v Albrechticích). Demolice kostela proběhla 12. října 1960.\n"}
{"id": "1407607", "url": "https://cs.wikipedia.org/wiki?curid=1407607", "title": "III. sbor (mobilizace 1938)", "text": "III. sbor (mobilizace 1938)\n\nIII. sbor byl vyšší jednotkou působící v sestavě 4. armády a jeho úkolem byla obrana hlavního obranného postavení (HOP) v úseku od Starého města pod Landštejnem po Vranov nad Dyjí. Celková délka hlavního obranného postavení činila 63 km.\n\nVelitelem III. sboru byl divizní generál Sergej Ingr.\n\nStanoviště velitele se nacházelo v Jihlavě.\n\nÚkolem III. sboru byla obrana HOP ve velmi exponovaném prostoru na hranici s Rakouskem, kde byly očekávány útočné akce nepřítele ve směru na Dačice a Jemnici. Vzhledem k původně předpokládané neutralitě Rakouska nebyla tato oblast až do jara 1938 považována na prioritní ve výstavbě lehkého opevnění. Po obsazení Rakouska Německem v březnu 1938 začala i zde urychlená výstavba. Přesto však zdejší linie nedosahovala takového stupně dokončenosti jako tomu bylo v jiných oblastech. V linii 1. HOP byly rozmístěny jednotky Skupiny 2, které měly zadržet nepřítele co nejdéle a za pomoci druhosledových jednotek buď útok zcela zastavit, nebo s jejich pomocí stabilizovat situaci na 2. HOP.\n\nJednotky ve druhém sledu představovala jednak 14. divize, dislokovaná v okolí Třešti a 19. divize, rozmístěná v prostoru Třebíče.\n\nTeoreticky mohl velitel 4. armády podpořit akce, probíhající v úseku III. sboru i silami 2. rychlé divize od Jaroměřic nad Rokytnou. To ale pouze za předpokladu, že by nebylo nutné její nasazení v úseku sousedního Hraničního pásma XIV.\n\n\n"}
{"id": "1407608", "url": "https://cs.wikipedia.org/wiki?curid=1407608", "title": "Maják Hornsund", "text": "Maják Hornsund\n\nMaják Hornsund (polsky: \"Latarnia Morska Hornsund\", norsky: \"Hornsund fyr\") stojí v polské polární stanici Hornsund v souostroví Špicberky na pobřeží ostrova Západní Špicberk v Severním ledovém oceánu.\n\nMaják byl instalován na polské polární stanici Hornsund v roce 2006. Maják je instalován na rohu budovy a je znám pod názvem UWE1. Byl pojmenován na počest docenta Piotra Głowackého, jehož přezdívka byla UWE. Maják slouží jako navigace přistávací plochy. Vzhledem k výskytu mnoha skalisek (šérů) v zátoce Bílého medvěda (norsky: \"Isbjørnhamna\") lze plout po přesně vymezené plavební dráze a tak maják slouží i pro navigaci připlouvajících lodí. Maják má z tohoto důvodu i červené světlo. Maják není oficiálně registrován.\n\n\noznačení: není registrován.\n"}
{"id": "1407609", "url": "https://cs.wikipedia.org/wiki?curid=1407609", "title": "Nomadness", "text": "Nomadness\n\nNomadness je osmým studiovým albem skupiny Strawbs. Bylo posledním albem nahraným u A&M Records a jejich prvním albem od Dragonfly z roku 1970, kde na klávesové nástroje nehrál stálý člen skupiny.\n\n\n\nReedice, CD z roku 2008, obsahuje bonusy : -\n\n\n\n\nZáznam byl pořízen v Sound Techniques, Londýn\n\n"}
{"id": "1407610", "url": "https://cs.wikipedia.org/wiki?curid=1407610", "title": "Harmonická řada (hudba)", "text": "Harmonická řada (hudba)\n\nHarmonická řada je posloupnost celočíselných násobků základní frekvence. \n\nLaděné hudební nástroje s určitou výškou tónu nejčastěji používají přibližně harmonický oscilátor jako je struna nebo sloupec vzduchu, který kmitá na mnoha frekvencích současně. Vlny v těchto rezonančních frekvencích se šíří oběma směry podle struny nebo vzduchového sloupce, což způsobuje, že stojaté vlny se vzájemně vyruší. Interakcí s okolním vzduchem vznikají slyšitelné zvukové vlny, které se šíří z nástroje. Kvůli typickému rozsahu rezonancí jsou tyto frekvence většinou omezené na celočíselné násobky, neboli harmonické nejnižší frekvence a tvoří harmonickou řadu (viz harmonická řada).\n\nVýška tónu je vnímaná vlastnost tónu, která obvykle závisí na frekvenci základní složky. Vnímaná výška tónu v hudbě je obvykle nejnižší přítomná harmonická (základní frekvence), což může být frekvence vytvořená kmitáním plné délky struny nebo vzduchového sloupce, anebo vyšší harmonická vybraná hráčem. Relativní síla jednotlivých harmonických určuje barvu zvuku setrvalého tónu nástroje.\n\nV prvním přiblížení můžeme tón považovat za akustický signál s periodickým průběhem. Každý periodický signál „lze popsat jako kombinaci mnoha jednoduchých periodických vln (tj. sinusového průběhu) neboli \"složek\", z nichž každá má vlastní frekvenci, amplitudu a fázi“.\n\nVětšina hudebních nástrojů vydává složené tóny. Složený tón je kombinací mnoha jednoduchých sinusových složek, z nichž každá má vlastní frekvenci, amplitudu a fázi vibrací (viz Fourierova analýza).\n\nSložka je libovolný sinusový signál („jednoduchý tón“), z nichž je složen tón.\n\nHarmonická složka (nebo jen \"harmonická\") je taková složka, jejíž frekvence je celočíselným násobkem společné základní frekvence. Do této sady patří i \"základní složka\", jejíž frekvence je také celočíselným násobkem (jednonásobkem) sebe sama. \n\nNeharmonická složka je každá složka, jejíž frekvence není ideálně harmonická. \"Neharmoničnost\" je míra odchylky složky od nejbližší ideální harmonické, typicky měřená v centech pro každou složku.\n\nLaděné hudební nástroje s určitou výškou tónu jsou navrženy tak, aby vydávaly tóny, jejichž složky jsou téměř harmonické, s velmi nízkou neharmoničností; proto v hudební teorii a při ladění hudebních nástrojů je obvyklé říkat o složkách zvuků těchto nástrojů, že zní jako harmonické, i když mají určitou neharmoničnost. Zvuk ostatních laděných nástrojů, především některých bicích nástrojů jako marimba, vibrafon, trubicové zvony a tympány sice obsahují neharmonické složky, ale vytvářejí dobrou představu o výšce. Nástroje neladěné nebo s neurčitou výškou tónu, jako činely, gongy, nebo tam-tamy vydávají zvuky, které jsou bohaté na neharmonické složky.\n\"Alikvotní tón\" je libovolná složka kromě nejnižší. Alikvotní tóny nezpůsobují harmoničnost nebo neharmoničnost a nemají žádný zvláštní význam kromě vynechaného základního tónu. To může vést ke zmatení při číslování alikvotních tónů a harmonických; první alikvotní tón je druhá harmonická.\nNěkteré elektronické nástroje, jako thereminy a syntetizéry, vydávají tóny se sinusovým průběhem bez alikvotních tónů; syntetizéry však obvykle kombinují frekvence do složitějších tónů, aby napodobily jiné nástroje. Také některé flétny a okaríny vydávají tóny téměř bez alikvotních tónů.\n\nPro vizualizaci je nejjednodušší kmitající struna, jako na obrázku; struna je připevněna na obou koncích a každý harmonický mód ji rozděluje na 1, 2, 3, 4, atd., stejně velkých částí rezonujících na zvyšujících se frekvencích. Podobné argumenty platí pro kmitající vzduchové sloupce u dechových nástrojů, i když u nich je situace komplikována existencí anti-uzlů (pro vzduchový sloupec uzavřený na jednom konci a otevřený na druhém), kuželové vrtání oproti válcovému, nebo uzavřené konce, které mění výsledný gamut od žádného, přes válcový až po exponenciálně tvarovaný (jak je patrné u různých zvonů).\n\nU většiny laděných hudebních nástrojů je základní tón (první harmonická) doprovázen dalšími harmonickými o vyšších frekvencích. To znamená, že se ve zvuku objevují kratší vlny s vyšší frekvencí a s různou silou, které propůjčují každému nástroji charakteristickou barvu tónu. U struny, která je připevněna na obou koncích, bude nejdelší dovolené délka vlny (která určuje základní frekvenci) dvojnásobkem délky struny (polovina periody se právě vejde mezi uzly na obou koncích). Ostatní možné vlnové délky jsou 1/2, 1/3, 1/4, 1/5, 1/6, atd. násobky základní.\n\nTyto kratší vlnové délky teoreticky odpovídají kmitání na frekvencích, které jsou 2, 3, 4, 5, 6, atd. násobkem základní frekvence, fyzikální charakteristiky kmitajícího média a rezonátoru však tyto frekvence obvykle poněkud mění (viz neharmoničnost a roztažené ladění pro změny specifické pro nástroje s drátěnými strunami a některé elektrofonické nástroje.) Tyto změny jsou však poměrně malé, a kromě přesného, vysoce specializovaného ladění, je rozumné považovat frekvence harmonické řady za celočíselné násobky základní frekvence.\n\nHarmonická řada v hudbě je matematicky aritmetickou řadou (1×f, 2×f, 3×f, 4×f, 5×f, ...). Vyjádřeno frekvencemi (měřenými v hertzech (Hz), kde f je základní frekvence), je rozdíl mezi sousedními harmonickými konstantní a rovný základní frekvenci. Protože však náš sluch nevnímá frekvenci zvuku lineárně, vnímáme vyšší harmonické jako vzájemně „bližší“. Naopak oktávová řada je geometrickou posloupností (2×f, 4×f, 8×f, 16×f, ...), u které člověk vnímá intervaly jako „stejně velké“. Vzhledem k našemu vnímání frekvencí je každá vyšší oktáva v harmonické řadě rozdělena na více „menších“ intervalů.\n\nDruhá harmonická (neboli první alikvotní tón) má dvojnásobnou frekvenci než základní tón a zní o oktávu výše; třetí harmonická s frekvencí rovnou trojnásobku základního tónu zní o čistou kvintu výše než druhá. Čtvrtá harmonická kmitá na čtyřnásobku frekvence základního tónu a zní o čistou kvartu nad třetí (tj. dvě oktávy nad základním tónem). Zdvojnásobení harmonického čísla znamená zdvojnásobení frekvence (což dává o oktávu vyšší tón).\n\nPokud transponujeme harmonické do rozsahu jediné oktávy, blíží se některým tónům, které jsou v západní hudbě používány jako chromatická stupnice začínající základním tónem. Kvůli pevně naladěným nástrojům se v západní hudbě rozšířilo rovnoměrně temperované ladění, v němž je chromatická stupnice tvořena dvanácti stejně velkými půltóny, které jsou oproti harmonickým tónům poněkud rozladěné, zvláště v případě 7., 11. a 13. harmonické. Na konci 30. let 20. století hudební skladatel Paul Hindemith seřadil hudební intervaly podle jejich relativní disonance podle těchto a podobných harmonických vztahů.\n\nNásledující tabulka porovnává prvních 31 harmonických transponovaných do rozsahu jedné oktávy s intervaly 12-tónového rovnoměrně temperovaného ladění (12TET). Podbarvená pole zvýrazňují rozdíly větší než 5 centů (1/20 půltónu), což je přibližně nejmenší rozdíl postřehnutelný lidským uchem pro tóny hrané postupně (pokud tóny znějí současně, jsou rozpoznatelné i menší odchylky).\n\nFrekvence harmonické řady jsou celočíselnými násobky základní frekvence, které spolu přirozeně souvisí díky celočíselným poměrům frekvencí jednotlivých složek. Tóny, jejichž složky lze vyjádřit jako poměr malých celých čísel, jsou zřejmě základem konsonance hudebních intervalů (viz čisté ladění). Tato objektivní struktura je zesílena psychoakustickými jevy. Například čistá kvinta s frekvencemi 200 a 300 Hz (cyklů za sekundu), způsobuje, že posluchač vnímá složený tón o kmitočtu 100 Hz (rozdíl 300 Hz a 200 Hz); tedy o oktávu pod nižším (skutečně znějícím) tónem. Tento kombinovaný tón prvního řádu o frekvenci 100 Hz dále interaguje s oběma tóny intervalu a vytváří složené tóny druhou řádu o frekvenci 200 (300 – 100) a 100 (200 – 100) Hz a také všechny další kombinované tóny n-tého řádu jsou stejné, tvořené různými rozdíly frekvencí 100, 200 a 300. Naproti tomu u disonantního intervalu jako je tritón (netemperovaný) s poměrem frekvencí 7:5 dostáváme frekvence 700 – 500 = 200 (kombinovaný tón 1. řádu) a 500 – 200 = 300 (2. řádu). Zbytek kombinovaných tónů jsou oktávy frekvence 100 Hz, takže interval 7:5 ve skutečnosti obsahuje 4 tóny: 100 Hz (a jejich oktávy), 300 Hz, 500 Hz a 700 Hz. Všimněte si, že nejnižší kombinovaný tón (100 Hz) je 17. (2 oktávy a velkou tercii) pod nižším (skutečně znějícím) tónem tritónu.Paul Hindemith podobně analyzuje všechny intervaly ve své knize \"The Craft of Musical Composition\".\n\nRelativní amplitudy (síly) různých harmonických primárně určují barvu zvuku jednotlivých nástrojů a zvuků, ale svou roli také hrají náběhové tranzienty, formanty, šumy a neharmoničnost. Například klarinet a saxofon mají podobnou hubičku a plátek a oba vytváří zvuk rezonancí vzduchu uvnitř těla nástroje, který lze považovat za uzavřený u hubičky. Avšak protože rezonátor klarinetu je válcový, jsou potlačeny sudé harmonické, což vytváří čistší tón; rezonátor saxofonu je kuželovitý, což dovoluje sudým harmonickým znít silněji, a proto vznikají složitější tóny. Neharmonické ozvy kovového rezonátoru nástroje jsou ještě více přítomné ve zvucích žesťových nástrojů.\n\nLidský sluch se snaží sloučit frekvence harmonicky příbuzných složek do jednoho vjemu. Lidé nevnímají jednotlivé harmonické hudební tóny samostatně, ale dohromady jako barvu tónu, přičemž vnímaná výška tónu závisí na základní frekvenci. Pokud slyšíme zvuk složený z několika frekvencí, a pokud intervaly mezi jednotlivými tóny tvoří část harmonické řady, mozek se snaží sloučit tento počitek na vjem jednoho tónu, jehož výška je určena základní frekvencí řady, i když základní tón není přítomen.\n\n\"Vnímaný\" základní tón může také ovlivnit variace frekvence harmonické složky. Tyto variace, které jsou nejlépe zdokumentované u klavíru a jiných strunných nástrojů, ale jsou dobře patrné i u žesťových nástrojů, jsou způsobeny kombinací tuhosti kovu a interakcí kmitajícího vzduchu nebo struny s rezonančním tělem nástroje. V případě činelu velmi složitá kombinace silných vyšších alikvotních tónů a kovově cinkající zvuky téměř úplně překrývají jeho základní tón.\n\nDavid Cope (1997) navrhuje koncept síly intervalů, ve kterém je síla intervalů, konsonance a stabilita (viz disonance) dána přiblížením k nižší a silnější nebo vyšší a slabší pozici v harmonické řadě. Viz též Lippsův–Meyerův zákon.\n\nDíky tomu je rovnoměrně temperovaná čistá kvinta () silnější než rovnoměrně temperovaná malá tercie (), protože se blíží čisté kvintě (), případně malé tercii (). Malá tercie se objevuje mezi 5. a 6. harmonickou, zatímco čistá kvinta už mezi 2. a 3. harmonickou.\n\n"}
{"id": "1407612", "url": "https://cs.wikipedia.org/wiki?curid=1407612", "title": "Nová Lovaň", "text": "Nová Lovaň\n\nNová Lovaň ( \"Louvain-la-Neuve\") je město v Belgii, asi třicet kilometrů jihovýchodně od Bruselu a jižně od města Lovaň. Žije v něm okolo třiceti tisíc obyvatel a je součástí obce Ottignies-Louvain-la-Neuve v provincii Valonský Brabant.\n\nNová Lovaň je nejmladším městem v Belgii. Vznikla poté, co etnické konflikty na Katolické univerzitě v Lovani vyústily v její rozdělení podle jazykového klíče. Nově zřízená frankofonní Université catholique de Louvain zakoupila pro své sídlo zemědělskou půdu v regionu Bois de Lauzelle, kde v roce 1969 začala stavba města podle moderního urbanistického plánu ve stylu ville nouvelle, který vypracoval tým \"Groupe Urbanisme & Architecture\", a v roce 1972 se nastěhovali první obyvatelé. Jedinou starší budovou je bývalá farma v Biéreau, přebudovaná na kulturní dům.\n\nFungování města se řídí hlavními zásadami: aby ve městě kromě studentů a zaměstnanců univerzity žili i představitelé jiných profesí a aby byla automobilová doprava svedena do podzemí, takže po ulicích se pohybují pouze chodci a cyklisté. Plánovači se chtěli vyhnout odlidštěnosti většiny moderních měst, proto převažují nízké cihlové budovy a úzké ulice, které zkrášlují četné sochy a fresky. Domy jsou vlastněny formou emfyteuze, aby se zamezilo spekulacím s nemovitostmi. Častou formou studentského ubytování je \"kot-à-projet\", kdy spolubydlící zároveň spolupracují na dobročinných akcích. Nízký věkový průměr obyvatel se odráží v bohatém nočním životě.\n\nNová Lovaň se dělí na pět čtvrtí (Biéreau, Lauzelle, Hocaille, Bruyères a Baraque) a má asi deset tisíc stálých obyvatel, ve všední dny se zde pohybuje přes čtyřicet tisíc lidí. Nachází se zde kampus univerzity, nejstarší vědeckotechnický park v Belgii, mateřské, základní i střední školy, nákupní středisko, sportovní hala, umělé jezero s promenádou, množství kulturních sálů, univerzitní muzeum a Hergého muzeum. Každoročně se koná \"Open Jazz Festival\", město je známé také charitativním cyklistickým závodem \"24 heures vélo de Louvain-la-Neuve\" a sídlí zde baseballový klub Louvain-la-Neuve Phoenix. Město má dobré silniční i železniční spojení s Bruselem.\n\n"}
{"id": "1407616", "url": "https://cs.wikipedia.org/wiki?curid=1407616", "title": "Odetta", "text": "Odetta\n\nOdetta (celým jménem Odetta Holmesová, provdaná Gordonová, 31. prosince 1930 Birmingham – 2. prosince 2008 New York) byla americká folková zpěvačka a lidskoprávní aktivistka. V mládí odešla z rodné Alabamy do Los Angeles, kde se původně snažila uplatnit jako operní pěvkyně, pak vystupovala v muzikálech a s Lawrencem Mohrem vytvořila bluesové duo Odetta & Larry, které vydalo album \"The Tin Angel\". Spolupracovali s ní také Harry Belafonte, Pete Seeger, Louisiana Red, Buck Clayton a Bruce Langhorne, ve své tvorbě se inspirovala jazzem i spirituály, čtyřikrát byla nominována na cenu Grammy. Společně s Martinem Lutherem Kingem se angažovala proti diskriminaci Afroameričanů, zpívala při pochodu na Washington za práci a svobodu 28. srpna 1963. Za svůj vzor ji označili například Bob Dylan, Joan Baez nebo Janis Joplin. Vystupovala rovněž ve filmu a televizi, Tony Richardson ji v roce 1961 obsadil do jedné z hlavních rolí filmu \"Svatyně\", natočeného podle stejnojmenného románu Williama Faulknera. V roce 1999 jí prezident Bill Clinton udělil National Medal of Arts.\n\n\n"}
{"id": "1407617", "url": "https://cs.wikipedia.org/wiki?curid=1407617", "title": "Maják Arctowský", "text": "Maják Arctowský\n\nMaják Arctowský () stojí v polské polární stanici Henryka Arctowského na pobřeží ostrova krále Jiřího v Antarktidě. Je nejjižnějším majákem na světě.\n\nMaják byl instalován na polské polární stanici Henryka Arctowského, která byla otevřena v roce 1977. Maják byl postaven v létě a rozsvícen 16. března 1978. V roce 2006 byl opraven a změněna jeho barevná úprava.\n\nMaják je instalován na čedičové skále \"Latarnia rock\" na výběžku \"Point Thomas\" vzdálené 220 metrů od polární stanice. Válcová kovová věž o průměru 80 cm je upevněna na kovové desce s betonovou základnou. Věž je zakončena lucernou krytou jehlanovou střechou. Malá galerie se nachází níže pod lucernou. Věž má vodorovný bílý (nahoře) a červený (dole) pruh a svislý nápis \"ARCTOWSKI\". Světlo je napájeno z generátoru a svítí 24 hodin denně.\n\n\noznačení:\n\n\n"}
{"id": "1407619", "url": "https://cs.wikipedia.org/wiki?curid=1407619", "title": "Charles Robert Jenkins", "text": "Charles Robert Jenkins\n\nCharles Robert Jenkins (18. února 1940, Rich Square, Severní Karolína – 11. prosince 2017 Sado, Japonsko) byl americký voják, od roku 1965 do roku 2004 žijícím na území Severní Koreje poté, co dezertoval a překročil korejské demilitarizované pásmo.\n\nNarodil se v Rich Square v Severní Karolíně. Do Národní gardy Spojených států amerických se připojil v roce 1955, ve svých 15 letech (což bylo méně než minimální povolený věk). Do armády vstoupil v roce 1958, kde byl přidělen 1. jezdecké divizi. \n\nV roce 1965 překročil hranice Severní Koreje a vzdal se jejím ozbrojeným složkám. Doufal, že bude poslán do Sovětského svazu a později se prostřednictvím programu na výměnu vězňů vrátí opět do Spojených států amerických. Krátce poté Severní Korea deklarovala, že americký seržant přeběhl. Jeho příbuzní žili v domění, že byl unesen.\n\nPo mnoho let nebylo na území Severní Koreje nic známo. On sám uvedl, že téměř okamžitě po dezerci svého činu litoval. Po sedm let až do roku 1972, žil spolu s dalšími třemi americkými vojáky, Larry Abshierem, Jerry Parrishem a Jamesem Dresnokem v jednopokojovém domě bez tekoucí vody, kde měli studovat ideologii čučche. Byli nuceni pamatovat si dlouhé pasáže Kimových korejských děl a jejich stráž je často bila. Kromě toho uvedl, že v roce 1966 se mu podařilo kontaktovat sovětskou ambasádu v Pchjongjangu a požádat tam o azyl. Jeho žádost byla zamítnuta. Následně byl umístěn do zvláštního domu a začal učit angličtinu na Univerzitě zahraničních studií v Pchjongjangu. V roce 1980, ve svých 40 letech, byl představen jedenadvacetileté japonské ošetřovatelce Hitomi Sogě, která byla v roce 1978 unesena z Japonska severokorejskými agenty, kteří pátrali po Japoncích, kteří mohou učit budoucí korejské agenty japonský jazyk a kulturu. Soga byla „darována“ Jenkinsovi. Vzali se třicet osm dní po schůzi a měli spolu dvě dcery, Robertu Mika Jenkins (narozená 1983) a Brinda Carol Jenkins (narozená 1985). V roce 1982 se objevil v propagandistickém filmu Unsung Heroes, což bylo pro okolní svět první důkazem, že je stále naživu. Vláda Spojených států amerických tuto informaci tajila až do roku 1996.\n\nV roce 2002 na sebe znovu upozornil, čímž získal mezinárodní pozornost. Bylo to v době, kdy severokorejský vůdce Kim Čong-il potvrdil, že Severní Korea unesla japonské občany a povolil přeživším uneseným vycestovat zpět do Japonska. Návštěva měla trvat jeden týden, ale japonská vláda domluvila možnost zůstat v Japonsku natrvalo pro unesené i jejich rodinu. Mnoho rodin vycestovalo, ale Jenkins s dcerami zůstal v Severní Koreji z obavy, že vláda testuje jejich loajalitu. Po ujištění ze strany japonské vlády i on společně se svými dcerami odcestoval do Japonska, kam dorazil v červenci 2004. Japonsko formálně požádalo vládu Spojených států amerických o milost, kterou Spojené státy americké zamítly. Jenkins se nakonec sám vydal americké justici na základně Camp Zama v Japonsku.\n\nTřetího listopadu byl uznán vinným z dezerce a pomoci nepříteli. Další obvinění byla zrušena. Byl odsouzen k třicetidennímu vězení, propuštěn z armády, degradován na nejnižší hodnosta, zbaven renty a dalších benefitů. Z vězení byl propuštěn o šest dní dříve, 27. listopadu 2004, kvůli dobrému chování. Žil ve městě Sado, což byl domov jeho ženy. Dne 14. června 2005 se s rodinou rozhodl vycestovat do Spojených států amerických, navštívit jeho 91letou matku v Severní Karolíně. Po měsíci se vrátili do Japonska, kde si našel práci v japonském obchodě.\n\nKromě něho do Severní Koreje dezertovali ještě další američtí vojáci: James Joseph Dresnok, Larry Allen Abshier a Jerry Wayne Parrish. První dva jmenovaní dezertovali v roce 1962, poslední v roce 1963. Všichni žili v Severní Koreji až do konce svého života, Abshier a Parrish zemřeli dle severokorejských záznamů přirozenou smrtí.\n\nMěsíc po podání žádosti, dne 15. července 2008 obdržel status trvalého obyvatele Japonska. Rozhodl se zbytek života strávit v Japonsku, také chtěl získat japonské občanství.\n\nVe spolupráci s redaktorem časopisu Time Jimem Frederickem sepsal v r. 2008 svůj příběh, který byl vzápětí přeložen i do češtiny.\n\nJENKINS, Charles Robert + FREDERICK, Jim: \"Komunistou z donucení - Skutečný příběh amerického zběha v Severní Koreji.\" Přel. Radim Zetka. Vydal Volvox Globator, Praha 2009 \n"}
{"id": "1407620", "url": "https://cs.wikipedia.org/wiki?curid=1407620", "title": "Sü Jü-chua (judistka)", "text": "Sü Jü-chua (judistka)\n\nSü Jü-chua (; * 2. března 1983 Pin-čou) je bývalá čínská zápasnice – judistka.\n\nS judem začínal v rodném Pin-čou v 12 letech. Většinu své sportovní kariéry se připravovala na Pekingské sportovní univerzitě pod vedením trenérky Čchaj Ling. V čínské ženské reprezentaci se pohybovala od roku 2001 v lehké váze do 57 kg a od roku 2005 v polostřední váze do 63 kg. V roce 2004 v čínské nominaci na olympijské hry v Athénách neuspěla. V roce 2006 vyhrála asijské hry a v roce 2008 vybojovala nominaci na domácí olympijské hry v Pekingu. Na olympijském turnaji však takticky nezvládla zápas úvodního kola s Korejkou Kong Ča-jong a prohrála po třech napomenutí na wazari. V roce 2012 se kvalifikovala na olympijské hry v Londýně, ale v nominaci ustoupila své mladší sestře Sü Li-li, která v Londýně získala stříbrnou olympijskou medaili. Vzápětí ukončila sportovní kariéru.\n\n\n\n"}
{"id": "1407621", "url": "https://cs.wikipedia.org/wiki?curid=1407621", "title": "Galerie Benedikta Rejta", "text": "Galerie Benedikta Rejta\n\nGalerie Benedikta Rejta je muzeum umění zaměřené na české i zahraniční umění druhé poloviny 20. století, zejména na geometrickou abstrakci a konstruktivistické tendence. Ke konci roku 2017 bylo ve sbírkách přes 18 000 děl, z toho kolem 3 000 kreseb a 6 500 grafik. Galerie sídlí v moderně přestavěné budově bývalého městského pivovaru v Lounech, Pivovarská 29–34. Zřizovatelem galerie je Ústecký kraj.\n\nVzniku galerie předcházelo vzájemné setkávání aktérů již v době války a zejména bohatý rozvoj kulturního života v Lounech od počátku 60. let. Na něm se podílel pedagog Václav Šlajcher, historik umění Josef Hlaváček (zakladatel Lidové univerzity umění a Klubu přátel umění, od roku 1965 ředitel Kulturní správy ONV), ředitel Okresního muzea sochař Josef Šimůnek, místní výtvarníci Kamil Linhart, Vladislav Mirvald, Zdeněk Sýkora, básník Emil Juliš i \"Kulturní měsíčník Louny\", který roku 1960 založil Jan Suchý. Důležitou úlohu sehrál Svatoslav Hejzl (předseda MNV, později tajemník ONV), okresní archivář Bořivoj Lůžek a vedoucí lounské knihovny Jiří Jedlička, který navázal na působení svého předchůdce Jaroslava Janíka.\n\nRegionální Galerie Benedikta Rejta vznikla roku 1966 jako kulturní zařízení a příspěvková organizace ONV v Lounech, s působností v okresech Louny, Most, Chomutov a části Teplicka, vyčleněním galerijního oddělení z Okresního vlastivědného muzea. Formálním důvodem, podporujícím vznik samostatné galerie mimo původně schválenou síť regionálních galerií, byla i potřeba uskutečnit převod Pamětní síně Emila Filly na Peruci ze správy galerie v Litoměřicích. Zároveň dostala galerie pověření spravovat obrazy Oskara Brázdy na zámku Líčkově. Vedoucím galerijního oddělení byl o rok dříve jmenován historik umění Jan Sekera, který se tak stal prvním ředitelem galerie. Galerie Benedikta Rejta byla jednou z posledních institucí podobného charakteru, které vznikly před rokem 1989. Nevlastnila žádná umělecká díla získaná převodem nebo z konfiskací a její sbírka byla budována až od poloviny 60. let.\n\nJan Sekera orientoval výstavní činnost i akvizice na české výtvarné umění 20. století a vybudoval instituci s nadregionálním významem. V roce 1969 Sekera Louny načas opustil, aby absolvoval dvouletou stáž ve Filosofickém ústavu Československé akademie věd. V letech 1969–1971 jej zastupovala Hana Benešová a jeho žena, Daniela Maršálková, která jako inspektorka Odboru kultury ONV v Lounech velmi pravděpodobně napomáhala také akviziční činnosti, a to nejen krytím ideologicky sporných nákupů, ale i finanční podporou. Během 70. a 80. let se počet maleb a plastik zvýšil o několik set přírůstků, mimo jiné díky tomu, že galerie nakupovala některá díla „pro ošálení nadřízených orgánů jako \"užité umění\" za podpory předsedy nákupní komise Josefa Brože“. Vzhledem k osobní vazbě aktérů představovala spolupráce Galerie Benedikta Rejta s Odborem kultury ONV v Lounech, který jí poskytoval institucionální záštitu i poměrně štědré finanční prostředky na nákupy, naprostou výjimku ve fungování oblastních galerií za normalizace.\n\nJan Sekera vybudoval unikátní sbírku umění oceňovanou odbornou veřejností, která však nemohla být v době komunistického režimu v úplnosti vystavena. Zároveň se mu podařilo vytvořit kvalitní odborné zázemí galerijní knihovny, do které pořídil zahraniční publikace, které v té době nebyly dostupné ani v centru. Po celou dobu svého působení a zejména v 80. letech byl pod stálým tlakem ze strany nadřízených orgánů a nakonec roku 1987 rezignoval a odešel do Prahy, kde pak působil po roce 1989 jako ředitel Českého muzea výtvarných umění. Od začátku roku 1988 řídí galerii historička umění Alica Štefančíková.\n\nVýstavní činnost zahájila galerie v květnu 1964 v bývalém obchodu s nábytkem \"U Krakešů\", v Thälmannově ulici, čp. 189, který spravovalo a pro účely galerie uvolnilo Okresní muzeum. V budově tehdy byly dva menší výstavní sály, depozitář a později také kancelář vedoucího galerijního oddělení. Galerie dům využívala do roku 1973. Poté do roku 1980 pořádala výstavy v Malém sále Fučíkova divadla a od roku 1977 ve výstavní síni Luna, přináležející k Okresní knihovně v Lounech, na nově zbudovaném sídlišti Louny – Západ. Od roku 1980 až do roku 1991 využívala \"Malou výstavní síň\" na Mírovém náměstí vedle Korunní uličky, kterou pro tyto účely uvolnila Okresní knihovna v Lounech. Nejrozsáhlejší činnost lounské galerie se týkala putovních výstav – kromě Lounska i na dalších místech v okresu Most, Chomutov a částečně i Teplice. Výstavy se konaly v divadlech, knihovnách, závodech a závodních klubech, osvětových besedách a agitačních střediscích.\n\nV letech 1967-1971 měl být pro potřeby galerie zrekonstruován bývalý městský pivovar ale stavební práce pokračovaly jen zvolna a trvaly do roku 1989. Galerie pro své potřeby jako dočasné depozitáře nebo zázemí využívala postupně kostel U Matky boží a kostel Sv. Petra, objekt v Žižkově ulici přiléhající k hradbám, Havránkův statek, zámek Líčkov. V letech 1980-1985 byly rekonstruovány objekty v Pivovarské ulici čp. 28 a 29, které galerie využívá do současnosti.\n\nAlica Štefančíková po svém nástupu do funkce ředitelky zadala roku 1992 novou studii rekonstrukce pivovaru. Do současné podoby byl objekt přestavěn podle projektu architekta Emila Přikryla v letech 1993-1996. Z původních venkovních přístaveb ponechal jen jedno křídlo a ve vnitřních prostorech, kde kromě vestavby výtahové šachty ponechal většinu původních stavebních prvků, se snažil \"zvýraznit skrytou logiku architektury stavitelů pivovaru\". Toto dílo je považováno za nejvýznamnější českou architekturu 90. let. a bylo nominováno na Evropskou cenu za architekturu Miese van der Rohe. Podle Josefa Hlaváčka je sama architektura natolik působivá, že svým účinkem potlačuje vystavená díla.\n\nVlastní galerijní prostory byly kvůli změnám v projektu i nedostatku financí otevřeny až r. 1998. Při zahájení činnosti galerie byl v nových prostorách vystaven v minimalistické expozici pouze zlomek bohaté sbírky – méně než 50 děl. Respekt k architektuře, která sama určuje způsob výkladu uměleckých děl, vyvolal odbornou polemiku.\n\nPo necelých deseti letech provozu galerie musely být z důvodu narušení statiky a špatného stavu střech i sítí vystěhovány depozitáře v budovách čp 29. a 30 a v listopadu 2009 byla uzavřena i stálá expozice v čp. 34 kvůli sérii havárií způsobených jednak neodbornými stavebními aktivitami na sousedních parcelách, jednak špatným stavem veřejných vodovodních a kanalizačních sítí. Výstavy v omezeném rozsahu probíhaly do roku 2014, kdy došlo k poruše inženýrských sítí a celý objekt musel být uzavřen. Znovuotevření je plánováno na konec roku 2018.\n\nGalerie neměla po téměř třicet let stálou expozici svých sbírek a představovala je pouze formou výstav.\n\nRoku 1966 byla do Galerie Benedikta Rejta převedena z Litoměřické galerie pozůstalost Emila Filly, ve které je soubor Fillových obrazů i jeho soukromá sbírka uměleckých děl. Na zámku v Peruci, kde Filla pobýval od návratu z koncentračního tábora do smrti (1953), byla v souladu s podmínkami Fillovy závěti roku 1958 otevřena Pamětní síň Emila Filly. Galerie sbírku Fillova díla doplňovala a v letech 1974-1979 provedla rozsáhlé stavební a technické úpravy narušeného objektu a restaurovala většinu vystavených děl. Roku 1980 přeinstalovala expozici tak, aby dokumentovala vývoj celé umělcovy tvorby. Instalaci provedl arch. Karel Kouba.\n\nPo neúspěšném pokusu o krádež Fillových obrazů byla Pamětní síň od počátku 90. let do roku 1999 uzavřena. Po znovuotevření fungovala do roku 2011, kdy byly ze zámku ukradeny čtyři obrazy a Pamětní síň musela být opět uzavřena. Přestože pachatelé krádeže byli již po měsíci od krádeže dopadeni a obrazy navráceny do depozitáře Galerie Benedikta Rejta, znovuotevření expozice na zámku bylo odloženo do roku 2018 a je dosud uzavřena. Díla z Pamětní síně byla roku 2017 přechodně instalována ve výstavních prostorách Galerie Benedikta Rejta v Lounech.\n\nJan Sekera s ohledem na specifické výtvarné prostředí Loun a s vědomím, že galerie vzniká \"na zelené louce\", bez staršího sbírkového fondu a s omezenými financemi, neuvažoval o muzeu umění, které by mapovalo celou oblast českého moderního umění a rozhodl se pro jasně vyhraněný profil sbírky. Jádrem měly být zejména racionální a neromantické projevy malířství. V první polovině 60. let se na výtvarné scéně začaly výrazněji projevovat neokonstruktivistické (objektivní) tendence – geometrická abstrakce, konkrétní umění, op-art, kinetické umění, které většina ostatních galerií sledovala jen okrajově. Sekera byl přesvědčen, že se jedná o výraznou složku současného umění, která má svou platnost jak v tradičním chápání umění, tak v jejím uplatnění v tvorbě prostředí v němž se lidé pohybují. Významnou součást sbírek tvoří soubor české i evropské grafiky, plány a modely architektury a soubor užitého umění.\n\nJádro sbírky tvoří malba lounských malířů (Zdeněk Sýkora, Vladislav Mirvald, Kamil Linhart, Václav Jíra, Vladimír Novák), dále soubor děl Zdeňka Rykra, Čestmíra Kafky, Milana Grygara, Jiřího Koláře, Běly Kolářové, Otakara Slavíka, Olgy Karlíkové, Václava Boštíka, Adrieny Šimotové, Mikuláše Medka, Čestmíra Janoška, Antonína Málka, Zbyška Siona, Rudolfa Němce, Jiřího Sopka, Eduarda Ovčáčka, Jiřího Načeradského, Pavla Nešlehy, Květy a Jitky Válové, sochařské reliéfy Huga Demartiniho, Jiřího Hilmara, sochy a objekty Aleše Veselého, Zbyňka Sekala, Jana Koblasy, Josefa Šimůnka, Václava Jíry, Stanislava Kolíbala, Karla Nepraše, Jana Hendrycha, Zdeňka Pešánka, Milana Dobeše a soubor koláží Jiřího Koláře (darovaný při vzniku galerie).\n\nV kolekci jsou jednotlivá cenná malířská díla Jindřicha Pruchy, Antonína Hudečka, Antonína Slavíčka, Jana Preislera, Václava Špály, Rudolfa Kremličky, Alfréda Justitze, Otakara Kubína, Františka Foltýna, Jana Slavíčka či Jana Zrzavého.\n\nSbírka kresby je budována nepřetržitě od vzniku galerie v roce 1966. Obsahuje pozůstalost Emila Filly a velké soubory kreseb Kamila Linharta (dar několika set kreseb roku 2017), Jana Křížka a Jiřího Tomana. Významné kolekce kreseb pocházejí od autorů jako František Muzika, Adolf Hoffmeister, Jan Konůpek, Josef Wagner, Josef Váchal, Vladimír Boudník, Zbyšek Sion, Jitka Svobodová, Michal Ranný, Vladimír Janoušek, Ladislav Novák, Vladimír Kokolia, Svatopluk Máchal. Konstruktivistickou část sbírky představují díla Čestmíra Kafky, Karla Malicha, Václava Ciglera, Milana Grygara, Dalibora Chatrného a Václava Boštíka.\n\nSbírka grafiky, která vzniká od roku 1966 a je průběžně doplňována akvizicemi souvisejícími s výstavním programem galerie, čítala k roku 2007 kolem 6 500 položek a obsahovala výtvarnou produkci celého 20. století. Nejúplnější a největší soubor představují grafiky Františka Tichého, většími kolekcemi je zastoupen Emil Filla, Max Švabinský, Josef Váchal, Josef Istler, František Kobliha, Jan Konůpek, Cyril Bouda, Josef Čapek, Jan Křížek, Jiří Toman, Josef Šimůnek, Bohuslav Reynek, Vojtěch Preissig, Pravoslav Kotík, František Gross, Jiří Anderle, Jiří Sozanský, Vladimír Silovský, Zdeněk Seydl, Květa Pacovská, aj. z výtvarníků 60. let Vladimír Boudník a Jiří Balcar. V konstruktivistickém souboru je zastoupena grafická tvorba Karla Malicha, Vladislava Mirvalda, Jana Kubíčka, Radka Kratiny a Dalibora Chatrného.\n\nGalerie nakoupila také díla evropského abstraktního umění, např. soubor děl Victora Vasarely, K.H. Adlera, V Kolejčuka, Lva Nusberga, Josefa Alberse, Hanse Arpa nebo Aloise Bílka. jako dar získala dílo přední představitelky op-artu Bridget Riley. Ve sbírce užitého umění jsou díla významných představitelů ruské revoluční avantgardy a absolventů umělecké školy VCHUTEMAS (N.M. Suetin, Kazimir Malevič, Vasilij Kandinskij, Ilja Čašnik, ad.)\n\nPřehled publikací vydaných Galerií Benedikta Rejta – podrobně viz abART: Galerie Benedikta Rejta: vydavatel\n\n\n\n"}
{"id": "1407623", "url": "https://cs.wikipedia.org/wiki?curid=1407623", "title": "Matteo Guendouzi", "text": "Matteo Guendouzi\n\nMattéo Guendouzi Olié (* 14. dubna 1999) je francouzský profesionální fotbalista, působící v anglickém Arsenalu na pozici středního záložníka s číslem 29 na dresu. Přestoupil z druholigového francouzského Lorientu, za který v A-týmu nastoupil do 26 utkání, v nichž se gólově neprosadil.\n"}
{"id": "1407625", "url": "https://cs.wikipedia.org/wiki?curid=1407625", "title": "MALL.TV", "text": "MALL.TV\n\nMALL.TV je česká internetová televize. Za jejím vznikem stojí téměř celý bývalý tým internetové televize Stream.cz v čele s Lukášem Záhořem, který stál v roce 2008 u zrodu Streamu. Projekt MALL.TV začal vznikat počátkem roku 2018, velké představení televize bylo na 53. ročníku Mezinárodního filmového festivalu v Karlových Varech v červenci 2018.\n\nInvestorem MALL.TV je internetová nákupní galerie MALL.CZ – jedná se o první český e-commerce subjekt, který nabídne vlastní hranou tvorbu. \n\nTelevize odstartovala v neděli 7. října 2018. Od června 2018 televize vysílala krátké teasingy pořadů na svých sociálních sítích.\n\nMALL.TV je od počátku dostupná přes webovou platformu. Aplikace pro Android a IOS již je vydána. Aplikace pro televize by měla vyjít na konci května. Některé pořady a epozidy je možné najít i na YouTube kanálu MALL.TV\n\nŠéfroproducentem MALL.TV je Lukáš Záhoř, kreativním producentem je Milan Kuchynka a šéfdramaturgem je Martin Krušina. V pořadech MALL.TV se objeví Roman Vaněk, Adam Gebrian, Veronika (Koko) Šmehlíková, Luděk Staněk, Jarda Konáš, Jakub Klingohr, Pavel Zuna a Roman Mrázik. Svůj pořad na MALL.TV má i Jana Samšuková, Veronika Rážová, Dušan Majer, Laco Deczi, Tomáš Zástěra a mnozí další.\n\nMALL.TV chce stavět na třech obsahových pilířích: seriálové tvorbě (cca čtyři seriály ročně), publicistice a infotainmentu a třetí část výroby mají představovat produktová videa (rozcestníky, nákupní rádce atp.). \n\n\n\n"}
{"id": "1407626", "url": "https://cs.wikipedia.org/wiki?curid=1407626", "title": "Únosy Japonců do Severní Koreje", "text": "Únosy Japonců do Severní Koreje\n\nÚnosy japonských občanů do Severní Koreje proběhly mezi lety 1977 a 1983. Ačkoliv jen 11 Japonců bylo oficiálně označeno japonskou vládou za unesené, mohou zde být stovky obětí. Vláda Severní Korey oficiálně uznala unesení třinácti japonských občanů.\n\nExistují výpovědi, podle které Severní Korea unesla i občany jiné země, než Japonsko, včetně devíti evropských občanů.\n\nV sedmdesátých letech 20. století zmizelo mnoho Japonců žijících v přímořských částech Japonska. Ačkoliv byla Severní Korea podezírána, zprvu byl zastáván názor, že Severní Korea nemá s únosy nic společného. Většině zmizelých bylo okolo dvaceti let, nejmladší unesené Megumi Yokotě bylo v době jejího zmizení (listopad 1977) 13 let.\n\nNěkteří z obětí byli uneseni proto, aby vyučovali japonštinu a japonskou kulturu na špionážních školách Severní Koreje. Někteří se domnívají, že některé z unesených japonských žen byly unesené proto, aby se staly manželkami únosců letu Japan Airlines 351 a že někteří unesení mohou být svědky aktivit severokorejských agentů v Japonsku, což může vysvětlit únos Yokoty v tak mladém věku.\n\nPo dlouhou dobu Severní Korea odmítala zodpovědnost za tyto únosy a tato teorie byla často považována za konspirační. Navzdory tlaku ze strany japonských rodičovských skupin, japonská vláda nic nepodnikla.\n\nDne 17. září 2002 japonský premiér Džuničiró Koizumi navštívil Severní Koreu a setkal se tam s Kim Čong-ilem. Za účelem normalizace vztahů s Japonskem Kim přiznal, že Severní Korea unesla třináct japonských občanů a ústně se omluvil. Sdělil, že únosy mají na svědomí „někteří lidé, kteří chtěli ukázat, že jsou hrdinové a dobrodruzi“ a odmítl přijmout odpovědnost. Během schůze Severní Korea předala úmrtní listy osmi lidí, kteří podle nich na území Severní Koreje zemřeli. V roce 2004 Severní Korea přiznala, že tyto úmrtní listy byly v rychlosti vytvořeny krátce před schůzí.\n\nPodle Rusa Andreia Lankova bylo toto přiznání strategickou chybou. To, co bylo zamýšleno jako gesto čestnosti široce pobouřilo jak japonskou vládu, tak širokou veřejnost. Obvinění Severní Koreje z únosu, což bylo dřív považované za konspirační teorii, se ukázalo býti pravdivým. Japonsko uvalilo obchodní sankce. Podle Lankova bude vláda Severní Koreje v budoucnu dvakrát rozmýšlet, než udělá obdobný krok v budoucnu.\n\nPozději Severní Korea dovolila pěti uneseným navrátit se do Japonska, za podmínky, že se do Severní Korey vrátí. Unesení se do Japonska vrátili 15. října 2002. Pět navrácených obětí bylo: Yasushi Chimura a jeho manželka Fukie, Kaoru Hasuike a jeho manželka Yukiko a Hitomi Soga, manželka Charlese Roberta Jenkinse, který zůstal v Severní Koreji. Japonská vláda v souladu s požadavky veřejnosti odmítla unesené navrátit. Severní Korea to považovala za porušení dohody a odmítla pokračovat v diskusích.\n\nTřem dětem z rodiny Chimurů a dvěma dětem z rodiny Hasuiků, kteří se narodili v Severní Koreji, bylo dovoleno navrátit se ke svým rodičům do Japonska po druhé návštěvě premiéra Koizumiho v Pchjongjangu dne 22. května 2004, do Japonska se vrátili 18. července 2004. Všech pět dětí se rozhodlo v Japonsku zůstat a žít jako Japonci podle jejich rodičů.\n\nHitomi Soga se se svým manželem a dětmi také shledala, ale jinou cestou. Její manžel, Charles Robert Jenkins, byl dezertér z armády Spojených států, který uprchl do Severní Koreje, kde se potkal se Sogou a následně si ji i vzal. Z důvodu strachu před vojenským soudem se Jenkins se svými dvěma dcerami setkal nejprve v Jakartě 9. července 2004 a poté se vrátili do Japonska 18. července téhož roku. O dva měsíce později, 11. září 2004, se Jenkins ohlásil armádě na základě Camp Zama a byl potrestán za dezerci a podporu nepřítele. Charles poté žil se svou rodinou na ostrovu Sado až do své smrti v roce 2017.\n\nV listopadu 2004 Severní Korea vrátila zpopelněné ostatky dvou lidí, údajně Megumi Yokoty a Kaoru Matsukiho, u kterých KLDR tvrdí, že měli po únosu zemřít. Následné japonské testy DNA prokázaly, že tyto ostatky nemohly patřit ani jedné ze zmiňovaných osob. Nezávislý vědecký časopis \"Nature\" poté publikoval článek, který provedené testy velmi kritizoval. Tyto testy byly provedené na Univerzitě Teikyo Tomiem Yoshiem, zastávající nižší akademické pozice, a to bez přítomnosti profesora. Yoshii později přiznal, že s analýzou zpopelněných ostatků neměl předchozí zkušenosti. Tato chyba – ať už úmyslná nebo neúmyslná – dále zhoršila vztahy mezi Japonskem a Severní Koreou.\n\nBěhem výslechu Yasuchiho Chimura a Kaora Hasuikeho (dvou navrácených unesených) japonskou policí tito uvedli, že je unesl Sin Gwang-su a muž známý jako „Pak“. Policie si poté vyžádala zatčení Sina Gwanga-su a Choi Sunga Chol za únosy japonských občanů. Sin údajně sdělil jihokorejské policii, že o únosy osobně požádal Kim Čong-il.\n\nV březnu 2006 policie přepadla v rámci vyšetřování možného únosu Tadaakiho Hary šest zařízení, včetně severokorejské obchodní komory. Všech šest zařízení je provázáno s Chongryonem, organizací Korejců žijících v Japonsku provázanou s KLDR.\n\nKLDR stále tvrdí, že unesla pouze 13 lidí a že problém byl vyřešen navrácením pěti obětí. Japonská vláda tvrdí, že problém nebyl vyřešen a že veškeré důkazy poskytnuté Severní Koreou jsou podvržené.\n\nDo května 2004 se ze Severní Koreje vrátilo pět obětí a jejich rodin (celkem 10 lidí). Množství údajných obětí stále nebylo nalezeno.\n\nV roce 2004 Japonsko přijalo dva zákony omezující obchod se Severní Koreou. Dne 27. dubna 2006 Sakie Yokota, matka unesené dívky Megumi Yokoty, o únosu mluvila v podvýboru Sněmovny reprezentantů USA. Další den se setkala s prezidentem USA George W. Bushem a požádala Spojené státy o pomoc s řešením únosu. Prezident schůzku nazval jednou z nejdůležitějších schůzek za jeho působení ve funkci.\n\nPo smrti Kom Čong-ila v prosinci 2011 vyzval Kaoru Hasuike japonskou vládu, aby zanalyzovala situaci a udělala vše, co bude v silách vlády, aby zajistila bezpečnost unesených, kteří se stále nacházejí na území KLDR.\n\nDne 29. srpna 2013 vypovídaly rodiny unesených (včetně Yokotových) na jednání OSN. Po dalších diskusích s Japonskem Severní Korea souhlasila, že dále únosy prozkoumá. Japonsko poté dne 4. července 2014 zrušilo některé ze sankcí proti Severní Koreje a Pchjongjang souhlasil se znovuotevřením vyšetřování unesených. V říjnu 2014 navštívila japonská delegaci Severní Koreu.\n\nJelikož Severní Korea nedosahovala výsledků, Japonsko sankce v březnu 2015 prodloužilo na další dva roky. Tyto sankce zahrnovaly zákaz pro severokorejské lodě kotvit v japonských přístavech a omezily obchod KLDR s Japonskem. Sankce vypršely v březnu 2017.\n\nSedmnáct obětí je oficiálně uznáváno Japonskem jako oběti tohoto incidentu. Šestnáctá oběť, Minoru Tanaka, byla na seznam přidána 27. dubna 2005, po nalezení důkazů prokazujících tuto verzi. Sedmnáctá oběť byla přidána v listopadu 2006.\n\nSeverní Korea také spáchala únosy v Jižní Koreji, což je země s největším počtem občanů unesených Severem. Odhaduje se, že KLDR unesla asi 3 800 jihokorejců a odhaduje se, že okolo 485 unesených je stále v severokorejském zajetí.\n\nV prosinci 1969 byl let Korean Air YS-11 unesen severokorejským agentem krátce po jeho vzletu. Pilot byl donucen letět a přistát v KLDR. Posádka, letadlo a sedm pasažérů se stále nevrátilo. Severní Korea tvrdí, že pilotovi udělila azyl, ale předpokládá se, že jde o další případ únosu.\n\nV sedmdesátých letech bylo z Libanonu uneseno mnoho žen a v červenci 1977 se Severní Korea pokusila unést korejskou pianistku/herečku a jejího manžela z Jugoslávie. Severní Korea také měla unést několik jihokorejských středoškoláků.\n"}
{"id": "1407627", "url": "https://cs.wikipedia.org/wiki?curid=1407627", "title": "Wendischfähre", "text": "Wendischfähre\n\nWendischfähre je vesnice, místní část obce Rathmannsdorf v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nMísto je v historických pramenech prvně zmiňováno roku 1443 jako \"„zcur windischen fehre“\". Název pochází ze slov \"Wendisch\" (v překladu slovanský, případně srbský) a \"Fähre\" (v překladu přívoz). Roku 1937 se Wendischfähre sloučilo s Rathmannsdorfem. V období Německé demokratické republiky byla ves oficiálně označována jako Rathmannsdorf-Fähre.\n\nWendischfähre se rozkládá v oblasti Saského Švýcarska na pravém břehu řeky Labe a při dolním toku Lachsbachu, který v místě ústí do Labe. Vsí prochází železniční trať Budyšín – Bad Schandau se zastávkou Rathmannsdorf a železničním viaduktem Carolabrücke, který větší částí leží na území sousedního města Bad Schandau.\n\n\n"}
{"id": "1407631", "url": "https://cs.wikipedia.org/wiki?curid=1407631", "title": "Musl", "text": "Musl\n\nmusl je implementace standardní knihovny jazyka C pro operační systém Linux, která je coby statická knihovna optimalizována pro statické sestavování. Jedná se o svobodný software uvolněný pod licencí MIT a napsaný v programovacím jazyce C. Knihovna je inzerována jako kompatibilní se standardy POSIX, C99 a C11.\n\nNěkolik linuxových distribucí používá musl jako výchozí implementaci standardní knihovny jazyka C, například Alpine Linux a OpenWRT (od roku 2015, nahradila glibc a uClibc s výjimkou architektury MIPS, kde OpenWRT dále používalo uClibc). Void Linux nabízí zvláštní instalační média pro variantu s glibc a s musl.\n\nOd roku 2015 je knihovna musl oficiálně podporována v rámci rodiny překladačů GCC.\n\n"}
{"id": "1407640", "url": "https://cs.wikipedia.org/wiki?curid=1407640", "title": "Jaynagar Majilpur", "text": "Jaynagar Majilpur\n\nJaynagar Majilpur (kráceno na Jaynagar) je dvojměstí v Indii. Leží v Západním Bengálsku v distriktu South 24 Parganas na jižním předměstí Kalkaty.\n\nPodle sčítání v roce 2001 měl Jaynagar Majilpur celkem 23 319 obyvatel, z nichž 76 % bylo gramotných (oproti národnímu průměru 59,5 %). Podle sčítání z roku 2011 se zvedl počet obyvatel na 25 992 a gramotnost mezi populací nad 6 let stoupla na 88,38 %.\n"}
{"id": "1407645", "url": "https://cs.wikipedia.org/wiki?curid=1407645", "title": "Sü Li-li", "text": "Sü Li-li\n\nSü Li-li (; * 18. února 1988 Pin-čou) je bývalá čínská zápasnice – judistka, stříbrná olympijská medailistka z roku 2012.\n\nS judem začínal v rodném Pin-čou v 11 letech po vzoru své starší sestry Sü Jü-chua. Od roku 2007 se připravovala na Pekingské sportovní univerzitě pod vedením trenérky Čchaj Ling a později pod vedením trenéra Čcheng Či-šana. V čínské ženské reprezentaci se pohybovala od roku 2007 v polostřední váze do 63 kg. V roce 2008 neuspěla v nominaci na domácí olympijské hry v Pekingu. V roce 2012 se kvalifikovala na olympijské hry v Londýně a v nominaci uspěla na úkor své starší sestry. Do Londýna přijela velmi dobře připravená. Bez většího zaváhání se probojovala do finále proti Slovince Uršce Žolnirové. Ve druhé minutě zápasu nezachytila Žolnirové sode-curikomi-goši a spadla na wazari. V závěrečných sekundách pouze snížila bodový náskok jukem a po porážce získala stříbrnou olympijskou medaili. Po roce 2013 se na větším mezinárodním turnaji neobjevila.\n\n\n\n"}
{"id": "1407647", "url": "https://cs.wikipedia.org/wiki?curid=1407647", "title": "Robert Zintel", "text": "Robert Zintel\n\nRobert Zintel (30. dubna 1904) byl československý bobista. \n\nStartoval na ZOH 1936 v Garmisch-Partenkirchenu. Byl členem posádky čtyřbobu pilotovaného Josefem Lanzendörferem, který soutěž nedokončil. \n\n"}
{"id": "1407649", "url": "https://cs.wikipedia.org/wiki?curid=1407649", "title": "Sü Jen", "text": "Sü Jen\n\nSü Jen (; * 4. ledna 1981 Peking) je bývalá čínská zápasnice – judistka, bronzová olympijská medailistika z roku 2008.\n\nS judem začínal v rodném Pekingu ve 13 letech. Připravovala se pod vedením Wu Č'-sina. V čínské ženské reprezentaci se pohybovala od roku 2001 v lehké váze do 57 kg. V roce 2004 v čínské nominaci na olympijské hry v Athénách neuspěla. V roce 2006 vyhrála asijské hry a v roce 2008 vybojovala nominaci na domácí olympijské hry v Pekingu. Ve čtvrtfinále vyřadila na nižší počet napomenutí Japonku Aiko Satóovou. V semifinále však takticky nezvládla zápas s Nizozemkou Deborah Gravenstijnovou, které v čistě pasivním zápase podlehla po třech napomenutí na wazari. V boji o třetí místo se utkala s Francouzkou Barbarou Harelovou a od úvodu prohrávala na wazari po technice uki-waza. Začátkem druhé minuty však vystihla Harelové pohyb a technikou uči-mata-makikomi zvítězila na ippon. Získala bronzovou olympijskou medaili. Vzápětí ukončila sportovní kariéru.\n\n\n"}
{"id": "1407662", "url": "https://cs.wikipedia.org/wiki?curid=1407662", "title": "Wang Ťüan", "text": "Wang Ťüan\n\nWang Ťüan (; * 5. března 1982 Su-čou) je bývalá čínská zápasnice – judistka.\n\nS judem začínal ve Wuťingu na předměstí Su-čou. Připravovala se pod vedením Liou Ťia-linga. V čínské ženské reprezentaci se pohybovala od roku 2003 ve střední váze do 70 kg. V roce 2007 převzala pozici reprezentační jedničky po Čchin Tung-ji, ale na její úspěchy nenavázala. Na domácích olympijských hrách v Pekingu v roce 2008 vypadla v úvodním kole. V dalších letech se na mezinárodních turnajích neobjevovala.\n\n\n"}
{"id": "1407668", "url": "https://cs.wikipedia.org/wiki?curid=1407668", "title": "Strom Olgy Havlové (Praha 8)", "text": "Strom Olgy Havlové (Praha 8)\n\nStrom Olgy Havlové v pražském parku Dlážděnka upomíná na první manželku československého a českého prezidenta Václava Havla Olgu, jež dbala na práva znevýhodněných občanů. Vysazení se uskutečnilo během slavnosti konané 9. dubna 2018 od 16 hodin, u příležitosti nedožitých 85. narozenin paní prezidentové. Za druh sázeného stromu byl zvolen jedinec dubu ceru (\"Quercus cerris\") a to ocenila i Milena Černá, předsedkyně Výboru dobré vůle – Nadace Olgy Havlové, která konstatovala, že jak výběr stromu, tak zvolené místo pro jeho vysazení by schvalovala i samotná Olga Havlová. Vysazení stromu navíc zahájilo připravovanou obnovu a zvelebení tohoto parku.\n\n"}
{"id": "1407670", "url": "https://cs.wikipedia.org/wiki?curid=1407670", "title": "Asahikawa", "text": "Asahikawa\n\nAsahikawa (japonsky:\"旭川市\") je japonské město na ostrově Hokkaidó ve stejnojmenné provincii. Žije zde přes 350 tisíc obyvatel, čímž je druhým nejlidnatějším městem na Hokkaidu. Ve městě působí 2 univerzity a několik středních škol. \n\n\n"}
{"id": "1407671", "url": "https://cs.wikipedia.org/wiki?curid=1407671", "title": "Oleg Ruboš", "text": "Oleg Ruboš\n\nOleg Ruboš (* 24. června 1924) je bývalý český automobilový a silniční motocyklový závodník. \n\nV místrovství Československa startoval v letech 1960-1961 v kategorii sidecarů. Spolujezdce mu dělal Miroslav Černoch. V celkové klasifikaci skončil nejlépe v roce 1961 na 2. místě. Jezdil s motocyklem Norton, který koupil od Antonína Vitvara.\n\n\n\n"}
{"id": "1407680", "url": "https://cs.wikipedia.org/wiki?curid=1407680", "title": "Čang Jing (judistka)", "text": "Čang Jing (judistka)\n\nČang Jing (; * 28. května 1970) je bývalá čínská zápasnice – judistka.\n\nJudu se věnovala vrcholově v Pekingu. V čínské ženské reprezentaci se pohybovala od konce osmdesátých let v těžké váze nad 72 kg. V roce 1992 a 1996 prohrála čínskou olympijskou nominaci se svěřenkyněmi trenéra Liou Jung-fua – Čuang Siao-jen (1992) a Sun Fu-ming (1996). Po roce 1996 se na mezinárodních turnajích neobjevovala.\n\n\n"}
{"id": "1407683", "url": "https://cs.wikipedia.org/wiki?curid=1407683", "title": "Let Korean Air YS-11", "text": "Let Korean Air YS-11\n\nLet Korean Air YS-11 byl vnitrostátní let letadlem NAMC YS-11 japonské výroby z Kangnungu na Mezinárodní letiště Kimpcho v Soulu. Let byl dne 11. prosince 1969 v 12:25 unesen severokorejským agentem Choem Ch'angem-hǔiem. Na palubě byli čtyři členové posádky, 46 pasažérů a Cho; 39 pasažérů se vrátilo o dva měsíce později, ale posádka a sedm dalších pasažérů zůstalo v Severní Koreji. Jižní Korea považuje tento případ za jeden z únosů provedených Severní Koreou.\n\nPodle výpovědí cestujících jeden z cestujících 10 minut po vzletu vstal a zamířil do kokpitu. Následně letadlo změnilo směr a připojily se k němu tři letouny Korejské lidové armády. Letadlo přistálo na letišti Wonsan v 13:18. Severokorejští vojáci následně do letadla nastoupili, zavázali cestujícím oči a nařídili jim vystoupit. Jeden z příslušníků armády USA měl být pasažérem na tomto letu, ale nakonec na poslední chvíli stihl vojenské letadlo.\n\nSeverní Korea tvrdí, že pilot změnil směr letadla dobrovolně, aby protestoval proti krokům tehdejšího prezidenta Jižní Korey Paka Čonga-huiho. Jihokorejská policie nejprve předpokládala, že kopilot s únosci spolupracoval. Noc po únosu se shromáždilo sto tisíc jihokorejců na protest únosu a při shromáždění spálili podobiznu Kim Ir-sena.\n\nDne 25. prosince Severní Korea navrhla o únosu diskutovat. To se stalo koncem ledna 1970. Šedesát šest dnů po incidentu, 14. února 1970, KLDR propustila 39 pasažérů prostřednictvím Společné bezpečnostní oblasti, ale ponechala si letadlo, posádku a zbývající pasažéry. Podle pasažérů letu piloti nepřistáli na území Severní Koreje z vlastní vůle, ale z únosu vinili jednoho z cestujících. Jeden z cestujících tvrdí, že se navzdory rozkazu severokorejců díval z okna letadla a viděl, jak únosce odjíždí černým sedanem. Jiný cestující tvrdil, že díky zajetí oněměl. \n\nOsud cestujících, kteří se nevrátili, není znám. Song Yeong-in, bývalý příslušník jihokorejské tajné služby, v roce 2008 prohlásil, že si je KLDR pravděpodobně ponechala kvůli propagandě. Oh Kil-nam, který na nějaký čas přeběhl z Jihu na Sever, prohlásil, že se potkal se dvěma letuškami a s Hwangem a Gimem (viz seznam níže), kteří měli pracovat na propagandistickém vysílání určeném pro Jih. Také prohlásil, že se od své dcery dozvěděl, že kapitán a první důstojník pracují pro korejské letectvo. Matce letušky Seong Gyeong-hui bylo v roce 2001 dovoleno navštívit svou dceru na území KLDR na základě severojižní deklarace z 15. června. Tam Seong řekla, že se stále přátelí s druhou letuškou a žijí spolu ve stejném městě. \n\nVšichni čtyři členové posádky a sedm pasažérů se nevrátilo zpět. Věk uvedený níže odpovídá věku v době únosu.\n\n"}
{"id": "1407684", "url": "https://cs.wikipedia.org/wiki?curid=1407684", "title": "Lukáš Hodboď", "text": "Lukáš Hodboď\n\nLukáš Hodboď (* 2. března 1996 Nymburk) je český atlet, běžec, specializující se na 800 m. Finalista mistrovství Evropy 2018 v běhu na 800 m. Bronzový medailista z Letní světové univerziády 2019. Závodí za TJ Sokol Hradec Králové.\n\nZačínal jako hokejista, ale od mladšího žactva se věnoval už jenom atletice. S atletikou začínal v rodném Nymburce, kde se ho ujal Petr Müller a Ladislav Veselý. Stal se žákovským mistrem ČR v běhu na 800 metrů, v dalších letech byl úspěšný zejména na kratších tratích. V roce 2011 překonal žákovský český rekord na 300m. Začal sbírat cenné zkušenosti na juniorských šampionátech. V roce 2014 se na Mistrovství světa juniorů probojoval do semifinále na trati 400m překážek a celkově obsadil osmnáctou příčku. Po maturitě přesídlil do Prahy, kde začal studovat Vysokou školu ekonomickou. Nejprve ho trénoval Dalibor Kupka. V roce 2016 přešel k Josefu Vedrovi a jeho hlavní disciplínou se stal opět běh na 800 metrů. V roce 2018 se kvalifikoval na Evropský šampionát v Berlíně. Do německé metropole odjížděl s 27. nejlepším časem mezi běžci na 800 metrů. Zde ale patřil k největšímu překvapení české výpravy , když se probojoval do finále na této trati, kde skončil osmý. V rozběhu si navíc vytvořil nový osobní rekord časem 1:46,50. \n\n"}
{"id": "1407685", "url": "https://cs.wikipedia.org/wiki?curid=1407685", "title": "Centrum Serenada", "text": "Centrum Serenada\n\nCentrum Serenada je obchodní centrum s rozlohou 42 tisíc metrů čtverečních v severní části Krakova. Otevřeno bylo v říjnu 2017.\n\nGalerie doplňuje a rozšiřuje nabídku stávající nákupní a zábavní zóny (oblast Olsza), kde se nachází nákupní centrum Krokus spolu s hypermarketem Auchan, Multikino, stavebním obchodem OBI a největším krytým vodním parkem v Polsku. V obchodním centrum se nachází 170 obchodů a 1135 parkovacích míst. \n\nNabídka Serenada zahrnuje salony největších polských a mezinárodních módních řetězců. Charakteristickým znakem je kompletní nabídka společnosti Inditex s největším formátem Zara v regionu, LPP, H & M a jedinými salóny značky Van Graaf, New Look a Forever 21. V Serenadě je také prodejna potravin Piotr i Paweł, stejně jako instituce, jako je městský úřad nebo pošta.\n\nCentrum Serenada získalo cenu CEE Retail Real Estate Awards 2018 - Retail Project a Property Design Awards 2018 v kategorii Tvar – Obchodní centrum.\n\nStavitelem a správcem Centrum Serenada je společnost Mayland Real Estate, které je také správcem přiléhajícího Centrum Krokus. Obě nákupní centra patří do skupiny Foncière Euris.\n"}
{"id": "1407687", "url": "https://cs.wikipedia.org/wiki?curid=1407687", "title": "Kao Feng-lien", "text": "Kao Feng-lien\n\nKao Feng-lien (; * 15. října 1964 Bajannur) je bývalá čínská zápasnice – judistka.\n\nNarodila se v Bajannuru ve Vnitřním Mongolsku do čínské rodiny. S judem začínala v 17 letech. Připravovala se pod vedením trenéra Fu Kuo-iho. V čínské ženské reprezentaci se pohybovala od roku 1983. V roce 1986 se stala první čínskou judistickou mistryní světa. V roce 1988 prohrala s Angelique Serieseovou ve finále ukazkové disciplíny ženského juda na olympijských hrách v Soulu. V roce 1992 neuspěla v čínské olympijské nominaci na olympijské hry v Barceloně. Sportovní kariéru ukončila v roce 1991.\n\n\n"}
{"id": "1407692", "url": "https://cs.wikipedia.org/wiki?curid=1407692", "title": "Udbina", "text": "Udbina\n\nUdbina je opčina v regionu Lika v Chorvatsku, v Licko-senjské župě. V roce 2011 zde žilo 1874 obyvatel.\n\nUdbina leží na Krbavském poli, při hlavní silnici Záhřeb-Split, přibližně stejně daleko od obou měst, mezi městy Karlovac a Gračac.\n\nPůvodně se Udbina nazývala Krbavské město, název Udbina je poprvé zmíněn roku 1493, kdy se v okolí uskutečnila bitva mezi Chorvaty a Turky.\n\nBěhem chorvatské války (1991-1995) byla Udbina pod kontrolou Republiky Srbská Kajina. Během bosenské války bylo místní letiště zničeno 21. listopadu 1994 britskými, francouzskými, holandskými a americkými stíhači během 4 hodin v rámci operace Deny Flight po srbském útoku na jednotky UNPROFOR u Bihaće.\n\nV roce 2011 bylo 51,12% obyvatel srbské národnosti a 45,04% obyvatel chorvatské národnosti.\n\nEkonomika je založena na zemdělství, dřevozpracujícím průmyslu a výrobě syntetických materálů.\n\n"}
{"id": "1407696", "url": "https://cs.wikipedia.org/wiki?curid=1407696", "title": "Najoro", "text": "Najoro\n\nNayoro (japonsky:\"旭川市\") je japonské město na severu ostrova Hokkaidó ve stejnojmenné provincii. Žije zde necelých 30 tisíc obyvatel. Vzniklo z vesnice s názvem Kaminajoro, teprve v roce 1956 bylo Najoro vyhlášeno městem. Město je dopravní uzel, sídlo univerzity a řady dalších škol.\n\n"}
{"id": "1407698", "url": "https://cs.wikipedia.org/wiki?curid=1407698", "title": "Veronika Borovková", "text": "Veronika Borovková\n\nVeronika Borovková, přezdívka Supice (* 8. dubna 1972) je harmonikářka skupiny Tři sestry. Je rozvedená.\n\nVe skupině Tři sestry působí od roku 1997. Je jedinou ženskou členkou kapely, patří mezi pilíře souboru a pyšní se i několika pěveckými vstupy. Nezapomenutelný je DeDeRon, Venda nebo Rendlík.\n\n"}
{"id": "1407702", "url": "https://cs.wikipedia.org/wiki?curid=1407702", "title": "Portu", "text": "Portu\n\nPortu nebo Portu.cz je on-line investiční platforma skupiny WOOD & Co., která je regulovaným obchodníkem ČNB na pražské burze. Platforma Portu je automatizovaný poskytovatel robotické správy financí, služba typu robo advisor. Peníze pod správou Portu investuje do portfolií převážně pasivně řízených burzovně obchodovaných cenných papírů ETF.\n\nInvestiční platforma Portu vznikla v roce 2017 ve středoevropské investiční skupině WOOD & Company. Vedoucím projektu je Radim Krejčí.\nNa konci roku 2017 byla spuštěna testovací beta verze, která umožňovala investovat jen omezenému počtu klientů. Počátkem srpna 2018 došlo k ukončení testovací fáze a spuštění ostrého provozu.\nNázev Portu vznikl jako spojení slov portfolio a you. Sloganem je pak „portfolio for you“\n\nPlatforma Portu je služba on-line správy majetku (tzv. wealth či asset management), prvním příkladem inovace označované jako robo advisory. Portu je založeno na hybridním robo-advisory systému. Jedná se o kombinaci algoritmické správy financí s tradiční formou osobního investičního poradenství zahrnující přítomnost lidských portfolio manažerů.\nNa základě on-line dotazníku je klientům algoritmicky vyhodnocen jejich investiční profil a následně jim je doporučeno vhodné portfolio odpovídající jejich investičnímu profilu, znalostem a zkušenostem i finančním cílům. Minimální výše investice činí 1 000 korun. Poplatek za službu je ve výši 1 % ročně z peněz pod správou.\nO peníze se starají počítačové algoritmy, které udržují požadovanou strukturu portfolií a tím i rizikovost investice.\n"}
{"id": "1407703", "url": "https://cs.wikipedia.org/wiki?curid=1407703", "title": "Veronika Smetanová", "text": "Veronika Smetanová\n\nVeronika Smetanová (* 3. července 1993) je baskytaristka slovenské skupiny Horkýže Slíže. Pochází z Lovosic.\n\nHrála v české death metalové kapele Mean Messiah, která hrála jako předkapela Horkýže Slíže. Od února 2018 doplnila sestavu kapely, aby si mohl baskytarista a zpěvák Peter Hrivňák-Kuko ulehčit koncerty a více se soustředit na zpěv. \n\n"}
{"id": "1407704", "url": "https://cs.wikipedia.org/wiki?curid=1407704", "title": "Let Korean Air 858", "text": "Let Korean Air 858\n\nLet Korean Air 858 byl pravidelný mezinárodní let společnosti Korean Air letící z Bagdádu (Irák) do Soulu (Jižní Korea). Dne 29. listopadu 1987 vybuchla v letadle letícím tuto trasu bomba umístěná v prostoru určeném pro příruční zavazadla. Bombu umístili dva severokorejští agenti: Kim Hjon-hi a Kim Seung-il.\n\nTito agenti jednali na základě příkazů severokorejské vlády a bombu umístili při mezipřistání v Abú Zabí (Spojené arabské emiráty). V tomto městě také oba dva agenti vystoupili. V okamžiku, kdy letadlo letělo přes Andamanské moře a mířilo na druhé mezipřistání v Bangkoku (Thajsko), bomba vybuchla. Všichni, kdo byli na palubě (tj. 104 pasažérů a 11 členů posádky), zemřeli. Většina zabitých byla jihokorejské národnosti. Útok se odehrál 34 let poté, co vzešla v platnost Dohoda o neútočení na Korejském poloostrově z 27. července 1953.\n\nAgenti zamířili do Bahrajnu, kde si při zadržení oba dva vzali ampulku s kyanidem. Agent-muž zemřel, agentka Kim Hjon-hi pokus o sebevraždu přežila a později se k útoku přiznala. Následně byla odsouzena k smrti, později ale obdržela milost od jihokorejského prezidenta Ro Tche-u, jelikož za útok je přímo zodpovědný Kim Čong-il, v té době předpokládaný budoucí nejvyšší vůdce KLDR. Ministerstvo zahraničí Spojených států amerických prohlásilo, že útok je teroristickým činem a zahrnulo Severní Koreu na seznam států podporujících terorismus (s výjimkou období mezi roky 2008 a 2017 je KLDR na seznamu dodnes).\n\nKim Hjon-hi později vydala knihu \"Slzy mojí duše\", kde vzpomínala na špionážní výcvik a uvedla, že útok nařídil provést osobně přímo Kim Čong-il. Kim začala být k Severní Koreji kritická poté, co poznala Jižní Koreu. Severní Korea Kim označila za zrádkyni. Kim nyní žije v exilu za přísných bezpečnostních opatření, jelikož se obává, že ji vláda Severní Korey hodlá zabít. \n\nDne 12. listopadu 1987 vycestovali dva agenti z Pchjongjangu (Severní Korea) do Moskvy, hlavního města tehdejšího Sovětského svazu. Odtud agenti odešli do Budapešti (Maďarsko), kde zůstali v domě jiného agenta dalších šest dní. Dne 18. listopadu agenti odcestovali autem do Vídně (Rakousko). Po překročení hranic Rakouska jim poradce, u kterého bydleli v Budapešti, dal dva falešné japonské pasy. Koupili si letenky do Bělehradu (Jugoslávie, nyní Srbsko), dále do Bagdádu (odkud letadlo představující cíl operace letělo), do Abú Zabí a Bahrajnu. Také si koupili lístky z Abú Zabí do Říma, aby mohli touto cestou utéci po umístění bomby.\n\nDne 27. listopadu obdrželi agenti od dvou poradců, kteří dorazili do Jugoslávie, časované bomby v podobě tranzistorového rádia značky Panasonic vyrobené v Japonsku, které obsahovalo výbušniny, rozbušku a lahev s výbušnou tekutinou. Následující den opustili Bělehrad a vydali se do Bagdádu na tamní mezinárodní letiště. Na letišti počkali tři hodiny a 30 minut na přílet letu Korean Air 858 – jejich cíl. Letadlo vzlétlo okolo 23:30. Dva útočníci umístili výbušné zařízení nad jejich sedadla (7B a 7C) a letadlo v Abú Zabí opustili.\n\nPo provedení útoku útočníci chtěli odletět z Abú Zabí do jordánského Ammánu, což byla původní plánovaná útěková trasa. Nastal ale problém s platností jejich cestovních víz, byli proto donuceni odletět do Bahrajnu, odkud chtěli pokračovat do Říma. Jejich pasy byly ale na bahrajnském letišti odhaleny jako falešné a jelikož si oba dva uvědomili, že brzo budou zatčeni, pokusili se spáchat sebevraždu požitím kyanidu ukrytém v cigaretách. Kim Sung-il byl odvezen do nemocnice a prohlášen za mrtvého, Kim Hjon-hi ale přežila. Tělo Kim Sung-ila bylo posláno do Jižní Korey a pohřbeno na hřbitově pro severokorejské a čínské vojáky.\n\nLet Korean Air 858 obsluhovalo letadlo typu Boeing 707 s imatrikulací HL7406. Svůj první let mělo v roce 1971 a v okamžiku destrukce bylo 16 let staré a nalétalo 36 047 hodin.\n\nLetadlo vzlétlo z Bagdádského mezinárodního letiště okolo 23:30 a letělo do mezinárodního letiště Kimpcho v Soulu (Jižní Korea) s mezipřistáními v Abú Zabí (Spojené arabské emiráty) a v Bangkoku (Thajsko).\n\nV druhé fázi letu, z Abú Zabí do Thajska let 858 převážel 104 pasažérů a 11 členů posádky. Okolo 14:05 KST, devět hodin po umístění bomby a téměř na konci letu, bomba vybouchla a letadlo havarovalo nad Andamanským mořem. Katastrofa zabila všech 115 lidí na palubě, z toho 113 lidí bylo jihokorejské národnosti. Mnozí Jihokorejci na palubě byli mladými dělníky vracejícími se do jejich vlasti po mnoha letech práce ve stavebním průmyslu na Středním východě. Jihokorejský diplomat úřadující na ambasádě v Bagdádu a jeho žena byli také na palubě, ačkoliv není zřejmé, jestli byli zamýšleným cílem útoku. Trosky letadla skončily na thajské pláži.\n\nPodle výpovědí před Radě bezpečnosti OSN z 15. prosince 1987 byla Kim převezena do Soulu v Jižní Koreji. Tam se zotavovala z požití jedu a nejprve tvrdila, že je čínským sirotkem vyrůstajícím v Japonsku a že s útokem nemá nic společného. Vyšetřující nabyli nových podezření po výslechu v Bahrajnu, kde Kim před svým zadržením zaútočila na policistu a pokusila se mu sebrat jeho palnou zbraň. Hlavním důkazem byly použité sebevražedné cigarety, které přesně odpovídaly typu, který byl použit dalšími severokorejskými agenty zadrženými v Jižní Koreji.\n\nPo osmi dnech výslechu bylo Kim povoleno podívat se na film znázorňující způsob života v zemi. Kim si uvědomila, že „život v ulicích Soulu je úplně jiný než to, čemu měla věřit“. Učili jí, že Jižní Korea je loutkovým státem Spojených států amerických prolezlý chudobou a korupcí. Poté, co spatřila, jak Jihokorejci ve skutečnosti žijí, si Kim začala uvědomovat, že to, co jí na Severu říkali je zcela nepravdivé. Poté se Kim přiznala k útoku a řekla „Odpusťte mi. Omlouvám se. Řeknu vám vše“ a poté řekla, že „byla využita jako nástroj pro teroristické aktivity KLDR“. Ve svém doznání detailně popsala okolnosti útoku.\n\nÚniková cesta vedla z Abú Zabí přes Ammán do Říma, ale kvůli komplikacích s cestovními vízy museli odjet do Bahrajnu. Také řekla, že se na cestu vydala již tři roky před útokem. Kim řekla vyšetřovatelům, že si jí Strana zvolila v době, kdy jí bylo šestnáct a naučili jí mnoha jazykům. O tři roky později jí poslali na elitní tajnou špionážní školu spravovanou Korejskou lidovou armádou, kde jí učili zabíjet pouze pomocí vlastních končetin, používat pušky a granáty. Její výcvik trval několik let a byl velmi vyčerpávající jak fyzicky, tak psychicky. V roce 1987, ve svých 25 letech, dostala rozkaz umístit bombu do letadla jihokorejských aerolinií. Bylo jí řečeno, že tento útok navždy spojí obě dvě rozdělené země.\n\nV lednu 1988 Kim na tiskové konferenci organizované jihokorejskou tajnou službou, že jak ona, tak její partner, byli severokorejští agenti. Uvedla, že v letadle zanechali na místě pro příruční zavazadla rádio s 350 gramy výbušniny C-4 a lahev na pálenku obsahující asi 700 ml PLX. Kim nad svým činem vyjádřila lítost a požádala pozůstalé o odpuštění. Uvedla také, že rozkaz k akci vlastnoručně napsal Kim Čong-il, syn severokorejského prezidenta Kim Ir-sena. Ten chtěl destabilizovat jihokorejskou vládu, narušit brzké parlamentní volby v roce 1988 a vystrašit mezinárodní sportovní týmy mířící na letní olympijské hry 1988 konané v Soulu později po útoku. Novinář Peter Maass uvedl v článku pro The Washington Post, že mu není jasné, zdali Kim byla k přiznání donucena anebo měla výčitky svědomí. Kim byla následně za útok na let 858 odsouzena k smrti, ale byla jí udělena milost prezidentem Ro Tche-u, který uvedl: „Před soudem by měli stát lidé z vedení Severní Korey. Tohle dítě je stejnou obětí ďábelského severokorejského režimu, jako pasažéři letu 858“.\n\nMinisterstvo zahraničí USA explicitně útok označilo za teroristický čin a až do roku 2008 uváděla na základě jihokorejského vyšetřování Severní Koreu na seznamu států podporujících terorismus. Severní Korea byla do tohoto seznamu znovu zařazena v roce 2017. Charles E. Redman v lednu 1988 uvedl, že „incident byl masovou vraždou“ a prohlásil, že „administrativa dospěla k závěru, že vina Severní Korey je nezpochybnitelná. Žádáme všechny národy, aby Severní Koreu za tento teroristický čin odsoudili“. O útoku se diskutovalo nejméně na dvou zasedáních Rady bezpečnosti OSN, Rada ale nedospěla k žádné konkrétní rezoluci. Severní Korea stále odmítá odpovědnost za útok na let 858 a prohlašuje, že celý incident je podvodem ze strany Jižní Korey a dalších zemí.\n\nKim Čong-il se v roce 1994 stal vůdcem Severní Korey, kde nahradil svého otce. V roce 2001 požadovali pozůstalí po obětech útoku a někteří pravicoví aktivisté, aby byl Kim při své plánované návštěvě Soulu zatčen. Tak se ale nestalo. Kim Čong-il v prosinci 2011 zemřel a ve funkci vůdce Severní Koreje byl nahrazen svým synem, Kim Čong-unem.\n\nV roce 1993 společnost William Morrow and Company vydala knihu \"Slzy mé duše\", kde Kim vypráví o svém špionážním výcviku a útoku na let 858. Jako vyjádření lítosti se rozhodla veškeré výnosy z této knihy darovat obětem letu 858. V knize vypráví o začátcích svého výcviku, životu v Macau (Čína) a v Evropě, o samotném útoku, následném soudu a milosti a o integraci do Jižní Korey. V knize Kim uvádí, že Kim Čong-il útok řídil a rozkaz k akci vydal on osobně. Všeobecně se také předpokládá, že Kim Čong-il také řídil bombový útok v Rangúnu z roku 1983, ve kterém se Severní Korea pokusila zavraždit tehdejšího jihokorejského prezidenta. Kimin příběh byl také v roce 1990 zfilmován ve snímku Mayumi.\n\nV roce 2010 Kim Hjon-hi navštívila Japonsko, kde se setkala s příbuznými Japonců, kteří byli mezi roky 1977 a 1983 uneseni do Severní Korey a nuceni vyučovat severokorejské agenty japonštinu, aby se mohli vydávat za Japonce. Někteří z unesených měli údajně učit japonštinu i Kim. Japonsko muselo kvůli návštěvě udělat výjimku ze svých imigračních zákonů, jelikož Kim je v zemi považovaná za zločince, jelikož použila falšovaný japonský pas. Japonský tisk návštěvu kritizoval a z toho důvodu byla návštěva provázena přísnými bezpečnostními opatřeními, jelikož zde byla obava, zda by někdo nemohl na Kim zaútočit. Během návštěvy bydlela v letním sídle Jukia Hatojamy, tehdejšího japonského premiéra. Kim dnes žije na neznámém místě a je stále přísně chráněna, z důvodu strachu před pomstou ať už ze strany severokorejské vlády (která Kim prohlásila za zrádkyni) anebo ze strany obětí útoku.\n"}
{"id": "1407710", "url": "https://cs.wikipedia.org/wiki?curid=1407710", "title": "Sóma (nápoj)", "text": "Sóma (nápoj)\n\nSóma je posvátný rostlinný opojný nápoj, který byl užíván ve védském náboženství. Nápoj byl deifikován a personifikován jako bůh Sóma, původně postrádajícího osobní rysy, později vládnoucí Měsíci, vodám a rostlinám. Tentýž omamný prostředek byl užíván již v době indoíránské jednoty, jeho rekonstruované jméno zní \"*sauma\", a z íránského prostředí je znám jako haoma.\n\nToto božstvo-nápoj-rostlina má svůj původ na nebesích či ve vysokých horách, v horách se mu také obzvláště daří a v období dešťů překypuje šťávou. Podle rgvédských hymnů 4.26 a 4.27 jej pro bohy i smrtelníky získal Indra letící na orlu či sokolu, kterého o jedno ocasní pírko připravil strážce sómu – démonický lučištník Kršánu. Také íránský haoma byl, v avestských jasnách 10. 10 až 10.12 , roznesen ptáky z nebeské hory Haraiti na ostatní hory. Tato podání se podobají mýtu o sumerském králi Etanovi, který se na orlu vypravil do nebes získat rostlinu zajišťující plodnost.\n\nSóma byl důležitou součástí védského obětního rituálu a jeho lisování se údajně provádělo třikrát denně. Při přípravě úlitby byla rostlina rozdrcena v hmoždíři, její šťáva pomocí kamenů vytlačena na volskou kůži a přecezena přes vlněné síto čímž nastal vrcholný okamžik rituálu a božstvo se zjevilo. Získaná hnědožlutá či narudlá tekutina se mísila s vodou, mlékem, medem či přepuštěným máslem a následně obřadně požívána a obětována bohům jako úlitba. Oběť byla směřována všem bohům, ale především pak Indrovi, jež měl polední sóm vyhrazen pouze pro sebe.\n\nSómu byly přisuzovány léčivé a hojivé účinky, prodloužení života, ale také ochrana před neštěstím a zlými silami. Dále zbavuje člověka hříchu, očišťuje je od lží a mírní boží hněv. Především jsou mu však přikládány euforické účinky – chudák se pod jeho vlivem cítí boháčem, povzbuzuje výmluvnost a bojovníkům bojovníkům zajišťuje příval síly. Posilněn sómem též porazil Indra démona Vrtru.\n\nPoté, co začal být chápán jako měsíční bůh, byl Měsíc chápán jako nebeská číše vytvořená božským řemeslníkem Tvaštrem, z které bohové a předci pijí sómu a z které sice ubývá, ale poté se znovu doplňuje.\n\nIdentifikace rostliny ze které se sóma získával je dodnes předmětem sporů. Navrhováno byl například pivo či obecně alkohol, konopí ve formě bhangu, reveň dlanitá, lotos ořechonosný, námel či dokonce med.\n\nMezi laickou veřejností je populární především hypotéza amatérského etnobotanika Roberta Gordona Wassona publikována v roce 1967, která sómu ztotožňuje s muchomůrkou červenou, jejíž účinnou látkou je halucinogenní muscimol. Užívání sómu chápal jako pozůstatek starobylého houbového kultu, projevujícího se například právě užíváním muchomůrky červené u sibiřských šamanů, které měli znát i Indoárjové. Muskarin obsažený v muchomůrce se také z větší části nemetabolizován a z těla příjemce vyloučen močí a v Rgvédu se objevují pasáže kdy Indra či muži močí sómu. Hledání náhražek sómu objevující se bráhmanách vysvětluje jako důsledek toho že v Indii tato houba zpravidla neroste.\nAčkoliv byla tato hypotéza přijata některými významnými antropology, jako Westonem La Barre nebo Claude Lévi-Straussem, tak indology a archeology byla odmítnuta. Mnoho Wassonových závěrů vychází ze selektivního výběru faktů, spekulativní interpretace překladů a také nejsou brána v potaz fakta známá o íránském haomu a to že sóma je popisován spíše jako stimulant, než je jako halucinogen.\n\nJinými badateli je tak sóma, především s ohledem na haomu, identifikován jako chvojník, především chvojník čínský, a harmala stepní. Účinnou látkou ve chvojníku čínském je stimulant efedrin, jež je dodnes užíván zarathuštristy a je doložen i v archeologických nálezech. David Flattery a lingvista Martin Schwarz ve své knize \"Haoma and Harmaline\" z roku 1989 však označili za primární složku sómu harmalu stepní, zatímco chvojník za sekundární složku a náhražku. V této rostlině je obsažen harmalin, který má jak stimulační tak halucinogenní účinky.\n\n"}
{"id": "1407719", "url": "https://cs.wikipedia.org/wiki?curid=1407719", "title": "Jan Milíč", "text": "Jan Milíč\n\nJan Milíč může být:\n\n…a podle něj pojmenovaný:\n"}
{"id": "1407720", "url": "https://cs.wikipedia.org/wiki?curid=1407720", "title": "Atrakta z Killaraghtu", "text": "Atrakta z Killaraghtu\n\nSvatá Atrakta z Killaraghtu či Abaght, Adhracht nebo Araght byla v 6. století irská šlechtična, řeholnice a abatyše.\n\nNarodila se v 5. století v hrabství Sligo do šlechtické rodiny. Už v raném věku toužila po zasvěceném životě. Své řeholní sliby složila do rukou svatého Patrika v Coolavinu. \n\nSpolu se svatým Patrikem pracovala na konverzi Irska a stala se poustevníci v Drumconnellu v hrabství Roscommon.\n\nV Killaraghtu založila hospic který fungoval až do roku 1539 a v hrabstvích Galway a Sligo založila několik klášterů a kostelů. Kláštery fungovaly jako nemocnice a ona je někdy uváděna jako zázračná léčitelka.\n\nJejí svátek se slaví 11. srpna.\n\n"}
{"id": "1407721", "url": "https://cs.wikipedia.org/wiki?curid=1407721", "title": "Western &amp; Southern Open 2018 – mužská čtyřhra", "text": "Western &amp; Southern Open 2018 – mužská čtyřhra\n\nMužská čtyřhra Western & Southern Open 2018 probíhala ve druhé polovině srpna 2018. Do deblové soutěže cincinnatského tenisového turnaje hraného na tvrdém povrchu nastoupilo dvacet čtyři dvojic. Obhájcem titulu byl francouzský pár Pierre-Hugues Herbert a Nicolas Mahut, jehož členové nestartovali společně. Herbert se rozhodl soutěže nezúčastnit. Spoluhráčem Mahuta se stal krajan Édouard Roger-Vasselin, s nímž dohrál ve druhém kole na raketách Kohlschreibera s Verdascem.\n\nVítězem se stal čtvrtý nasazený britsko-brazilský pár, obhajující finálovou účast, Jamie Murray a Bruno Soares, který ve finále zdolal kolumbijské turnajové sedmičky Juana Sebastiána Cabala s Robertem Farahem. Po dvousetovém průběhu 4–6 a 6–3 rozhodl až supertiebreak poměrem míčů [10–6]. Oba šampioni si do žebříčku ATP připsali 1 000 bodů a získali devátou společnou trofej, respektive třetí v probíhající sezóně. 32letý Murray vybojoval dvacátý druhý deblový titul na okruhu ATP Tour a první v sérii Masters. Pro 36letého Soarese to bylo dvacáté deváté takové turnajové vítězství a třetí v kategorii Masters.\n\nVšechny nasazené páry obdržely volný los do druhého kola.\n"}
{"id": "1407730", "url": "https://cs.wikipedia.org/wiki?curid=1407730", "title": "Dji Mavic", "text": "Dji Mavic\n\nDJI Mavic je malý bezpilotní letoun (\"Unmanned Aerial Vehicle\", UAV) pro osobní i komerční účely vybavený kamerou a vyráběný čínskou firmou DJI sídlící v Šen-Čenu. Byl poprvé představen v roce 2016.\n\nPrvní produkt společnosti DJI nesoucí jméno Mavic.\n\nMavic Pro se díky skládacím nohám a vrtulím dá složit na velmi malou velikost (83mm x 83 mm x 198 mm). Díky tomu se vejde do brašny přímo pro Mavic, která se prodává separátně nebo je k dostání v tzv. \"Fly More Combo\".\n\nKamera Mavic Pro je vybavena 3-osým Kardanovým závěsem, který zaručuje stabilitu obrazu. Mavic Pro dokáže nahrávat až v rozlišení C4K (4096x2160) při 24 snímcích za vteřinu při 60 Mbit/s.\nMavic Pro dokážet vyvinout rychlost až 65 km/h ve sportovním módu. Maximální dolet na jednu baterii výrobce udává až 6.5 km. Na jednu baterii dokáže Mavic Pro létat až 27 minut (v bezvětří rychlostí 25 km/h).\n\nMavic Pro využívá technologii FlightAutonomy, která dokáže zabránit srážce s objektem vzdáleným až 15 metrů. Využívá při tom infračervené senzory.\n\nMavic Pro také disponuje funkcí rozpoznávání gest, uživatel tedy může ovládat dron pomocí specifických gest.\n\nNa veletrhu IFA v Berlíně v roce 2017 DJI představilo lehce vylepšenou verzi Mavica Pro. Tato vylepšená verze nese přídomek Platinum. Má větší výdrž baterie a také tišší vrtule.\n\nMavic Air byl představen 23. ledna 2018. Disponuje vylepšenými funkcemi a také lepší kamerou, která je schopna nahrávat v rozlišení až 4K (3840x2160) při 30 snímcích za vteřinu při 100 Mbit/s.\n\nMavic Air má lehce upravený ovladač, na kterém není display jako u Mavic Pro nebo Pro Platinum.\nKvůli menšímu tělu se zmenšila výdrž baterie na 21 minut (při rychlosti 25 km/h). Také se zmenšil dolet na 5 km.\n\nMavic Mini je prozatím nejmenším a nejlehčím Mavicem od DJI. Váží pouze 249 g, což v mnoha zemích znamená, že není povinná registrace dronu. České republiky se to ale netýká, u nás stejně jako v dalších zemích EU bude od 1. 7. 2020 nutné Mavica Mini registrovat na Úřade pro civilní letectví. \n\nFirma ho představila na podzim 2019. Dron má tříosý gimbal a zachycuje video s rozlišením 2,7 K. V základní sadě je pouze jedna baterie, v rozšířené sadě Mavic Mini Fly More Combo najdete také náhradní baterii, chránič vrtulí, tašku na dron a příslušenství a další doplňky.\n"}
{"id": "1407734", "url": "https://cs.wikipedia.org/wiki?curid=1407734", "title": "Che Chung-mej", "text": "Che Chung-mej\n\nChe Chung-mej (; * 6. prosince 1983 Šao-jang) je bývalá čínská zápasnice – judistka.\n\nS judem začínala v Šao-jangu ve 14 letech. Připravovala se pod vedením trenéra Fu Kuo-i. V čínské ženské reprezentaci se pohybovala od roku 2003 v pololehké váze do 52 kg. Kvůli vysoké konkurenci v této váze se v reprezentaci prosadila až po roce 2008. V roce 2012 se kvalifikovala na olympijské hry v Londýně, kde nestačila v úvodním kole na Priscillu Gnetovou z Francie.\n\n\n\n"}
{"id": "1407735", "url": "https://cs.wikipedia.org/wiki?curid=1407735", "title": "Slzy mé duše", "text": "Slzy mé duše\n\nSlzy mé duše jsou memoáry Kim Hjon-hi, severokorejské agentky známé kvůli umístění bomby do letadla na lince Korean Air 858. Kniha vypráví o jednom z mnoha severokorejských teroristických útoků.\n\nKim Hjon-hi vypráví o tom, jak se podrobila špionážnímu výcviku a jak jí bylo nařízeno Kim Čong-ilem umístit bombu do letadla jihokorejských aerolinií. Popisuje svůj život v Macau (Čína) a v Evropě, vlastní útok, následný soud, milost a integraci do jihokorejské společnosti.\n\nKniha byla přeložena do mnoha jazyků, včetně češtiny.\n\nRémi Kauffer ve své knize Černé knize komunismu o pravdivosti knihy pochybuje. Napsal: „Je stále velmi brzy na úvahy o tom, jak moc velká část knihy je smyšlená“.\n"}
{"id": "1407736", "url": "https://cs.wikipedia.org/wiki?curid=1407736", "title": "Pokus o vraždu (rozcestník)", "text": "Pokus o vraždu (rozcestník)\n\nPokus o vraždu může být:\n\n\n"}
{"id": "1407737", "url": "https://cs.wikipedia.org/wiki?curid=1407737", "title": "Hraniční pásmo XIV (mobilizace 1938)", "text": "Hraniční pásmo XIV (mobilizace 1938)\n\nHraniční pásmo XIV (HP XIV) bylo vyšší jednotkou na úrovni sboru působící v sestavě 4. armády a jeho úkolem byla obrana hlavního obranného postavení (HOP) v úseku od Vranova nad Dyjí po soutok Moravy a Dunaje. Celková délka hlavního obranného postavení činila 165 km.\n\nVelitelem HP XIV, které vzniklo z velitelství mírového III. sboru byl divizní generál Antonín Hasal\n\nStanoviště velitele se nacházelo v Brně\n\nÚkolem Hraničního pásma XIV byla obrana HOP v oblasti jižní Moravy a západního Slovenska. Značná část HOP byla opřena o tok řeky Dyje. Za klíčové bylo považováno udržení HOP na směru Mikulov - Brno, který byl svěřen jednotkám Hraniční oblasti 38.\n\nV případě nebezpečí průlomu mohla být obrana posílena některou z jednotek V. sboru, jehož dvě pěší divize se soustřeďovaly jižně od Brna, případně 2 rychlou divizí, rozmístěnou v okolí Jaroměřic nad Rokytnou.\n\nÚsek od zemské hranice Moravy a Slovenska po soutok Moravy a Dunaje byl do kompetence HP XIV převeden 27. září 1938 a to i s jednotkami, které jej v tu chvíli držely a které původně patřily pod velení VIII. sboru., konkrétně 15, divize. Do sestavy HP XIV byly zařazeny jako \"Skupina pěšího pluku 33\" Tato oblast, krytá tokem Moravy nebyla považována za tak exponovanou jako západní křídlo HOP, nicméně podporu zde v případě potřeby mohl poskytnout právě již zmíněný VIII. sbor ze zálohy hlavního velitelství, který byl soustředěn v oblasti Uherské Hradiště - Trenčín.\n\n\n\n"}
{"id": "1407738", "url": "https://cs.wikipedia.org/wiki?curid=1407738", "title": "Yes Please!", "text": "Yes Please!\n\nYes Please! je čtvrté studiové album anglické skupiny Happy Mondays. Vydáno bylo v září roku 1992 společností Factory Records a jeho producenty byli dva členové kapel Talking Heads a Tom Tom Club – Chris Frantz a Tina Weymouth. Jde o poslední album kapely vydané před jejím rozpadem, a poslední až do roku 2007, kdy vyšla deska \"Uncle Dysfunktional\". Kapela na desce značně změnila svůj styl. Server Pitchfork Media desku zařadil mezi deset „career-killing“ alb, tedy alb, která zničila danému interpretovi kariéru, devadesátých let.\n\nNahrávání alba, které stálo společnost Factory Records značné množství peněz, probíhalo na Barbadosu. Když se kapela vrátila do Anglie, její zpěvák Shaun Ryder začal vyhrožovat Tonymu Wilsonovi, respektive společnosti Factory Records, že pokud mu nezaplatí, náhrávky zničí. Společnost mu nakonec zaplatila padesát liber a nahrávky dostala, avšak bylo zjištěno, že na nahrávkách není žádný zpěv, neboť Ryder nebyl na Barbadosu schopný napsat žádné texty. Později byly vokály donahrány, ale společnost Factory nedlouho po vydání desky zbankrotovala. Kritika album odsoudila, například časopis \"Melody Maker\" uvedl pouze „ne, děkuji“.\n\nPíseň „Cowboy Dave“, která se nachází v samém závěru alba, byla inspirována hudebníkem Davem Rowbothamem, který byl roku 1991 zavražděn.\n\n"}
{"id": "1407739", "url": "https://cs.wikipedia.org/wiki?curid=1407739", "title": "Pills 'n' Thrills and Bellyaches", "text": "Pills 'n' Thrills and Bellyaches\n\nPills 'n' Thrills and Bellyaches je třetí studiové album anglické skupiny Happy Mondays. Vydáno bylo v listopadu 1990 společností Factory Records a jeho producenty byli Paul Oakenfold a Steve Osborne. Nahrávání probíhalo ve studiu Eden Studios v Londýně. Album bylo velmi pozitivně přijatou kritikou. Obsahuje také dva úspěšné singly: „Step On“ a „Kinky Afro“.\n\n"}
{"id": "1407741", "url": "https://cs.wikipedia.org/wiki?curid=1407741", "title": "Jaroslav Mihule", "text": "Jaroslav Mihule\n\nJaroslav Mihule (* 1. prosince 1930 Praha) je český muzikolog, vysokoškolský pedagog, hudební skladatel a diplomat.\n\nNarodil se 1. prosince 1930 v Praze, kde strávil většinu života. Mládí prožil na pražské periférii. Od raného dětství se u něho projevovalo hudební nadání (jako zpěvák a klavírista s absolutním sluchem). Svou hudebnost zdědil po předcích z obou stran rodičů. Do jeho rodu patří také divadelník a herec Václav Mihule (15. června 1758 Praha – 1808 Košice), skladatel Jiří Mihule starší (22.  července 1907 Praha – 27. dubna 1977 tamtéž) i jeho syn, profesor Jiří Mihule, emeritní člen České filharmonie (* 4. června 1937 v Praze). \n\nPo ukončení základní školní docházky (během nacistické okupace Československa, v tzv. Protektorátu Čechy a Morava) absolvoval středoškolská studia ve svém rodišti, nejprve na Amerlingově mužském ústavu učitelském (1944–45, s povinným studiem houslí), dále na Benešově reformním reálném gymnasiu v Praze 6 (1945-46) a posléze na klasickém Akademickém gymnasiu v Praze 2 (maturita 1949). Doba jej vedla nejprve k povinnému seznámení se s němčinou, na gymnáziu pak s francouzštinou, latinou a povinnou ruštinou, po přestupu na Akademické gymnasium pak ještě se starořečtinou a angličtinou.\n\nPoté studoval bohemistiku na Filozofické fakultě a hudební výchovu na Pedagogické fakultě Univerzity Karlovy (1949–53, promovaný pedagog). Hudební vzdělání si prohloubil v letech 1952–55 studiem skladby a dirigování na pražské konzervatoři (absolutorium 1955).\n\nDemokratické povahové založení jej přivedlo hned po ukončení vysoké školy k prvnímu střetu s totalitní mocí, která se držela ve státě  mezi roky 1948 až 1989. Místo akademické kariéry se musel zpočátku spokojit místem klavírního doprovazeče (v Československém státním souboru písní a tanců a na Institutu tělesné výchovy a sportu).\n\nNa základě souboru prací o Bohuslavu Martinů získal v roce 1968 titul PhDr. V roce 1974 obhájil spis \"Čas hudebně-pohybových struktur\" a získal titul kandidát pedagogických věd (CSc.). Docentem jmenován v roce 1988, profesorem v roce 1990 (od 1998 emeritní profesor). \n\nV letech 1990–94 byl na dvě období zvolen prorektorem Univerzity Karlovy a v roce 1994 proděkanem Pedagogické fakulty Univerzity Karlovy. \n\nV roce 1991 pověřen ministerstvem školství zastupováním ČSFR v komisi pro UNESCO na 26. zasedání v Paříži jako expert pro otázky vysokých škol a zařazen do mezinárodní databanky expertů UNESCO pro tento okruh činnosti.\n\nV letech 1994–97 působil jako první mimořádný a zplnomocněný velvyslanec České republiky v Nizozemsku.\n\nV letech 1954–59 pracoval jako korepetitor v Československém státním souboru písní a tanců, pro nějž složil několik skladeb. Od roku 1959 je celoživotně spjat s Fakultou tělesné výchovy a sportu Univerzity Karlovy, kde působil jako lektor, odborný asistent, docent a profesor; vyučoval zde řadě s hudbou spjatých disciplín, a to jak teoretických (dějiny a teorie hudby, přednášky o komunikaci, kreativitě), tak praktických (pohybová skladba). Jeho skladatelská činnost se váže zejména také k tomuto působišti (autor několika spartakiádních skladeb a skladeb pro studenty Fakulty tělesné výchovy a sportu UK pro mezinárodní Večery družby, mnoha kompozic pro vystoupení v gymnastice moderní i sportovní apod.). Doktorát získal na Pedagogické fakultě UK, kde v devadesátých letech a znovu po roce 2010 byl pozván přednášet dějiny hudby 20. stol. a hudební estetiku.\n\nOd roku 1953 spolupracoval více než po čtyřicet let s rozhlasem, zejména s redakcemi hudební, hudebně vzdělávací, školskou apod.; připravil velkou řadu průvodních textů ke gramofonovým deskám, zvláště věnovaným hudbě Martinů. Publicisticky aktivní v různých listech a periodikách, zejména to byly Hudební rozhledy (např. v sérii článků na obranu státní hymny v letech 1994–2007 apod.), Opus musicum,  Lidová tvořivost, Gramorevue, Národní divadlo, Zprávy Společnosti Bohuslava Martinů, Taneční listy, Czechoslovak Life, Mitteilungen der Paul Sacher Stiftung a j).\n\nStal se iniciátorem Společnosti Bohuslava Martinů, členem správní rady Fondation Martinů se sídlem v Basileji ve Švýcarsku a místopředsedou podobné rady Nadace Bohuslava Martinů v Praze, členem rady Nadace Zdenky Podhajské, Nadace Milady Horákové apod. Byl členem výboru francouzsko-české společnosti Association pour la musique et l´art Tchécoslovaque se sídlem v Paříži, čestným členem Dvořák Society v Londýně a Mouvement Janáček v Paříži. Byl zván k přednáškové činnosti na amerických univerzitách (1989 a 1990 Washington University v St. Louis, Missouri, 1991 Vassar College, Bard College ve státě NY a v Princetonu, NJ), 1990 se zúčastnil muzikologické konference pořádané Sorbonnou Paris 3, v roce 1991 a později býval zván k vystoupení na Technische Universität v Karlsruhe (Institut für angewandte Mathematik), reprezentoval Univerzitu Karlovu v Basileji, Londýně (University of London), Aarhusu, Terstu, Římě apod. V roce 2003 pozván přednášet na letní školu Central European University v Budapešti (tematický okruh Crossing the Boundaries: Music as the Expression of Social and Political Ideas in Modern East-Europe), 2006 do nizozemského Hilversumu na třídenní seminář věnovaný Bohuslavu Martinů apod.\n\n\n\n\n\nByl oceněn cenou Zdeňka Nejedlého za knihu Bohuslav Martinů, profil života a díla (Praha, Supraphon 1972) a jako spoluautor získal cenu rektora UK za text Dagmar Šťastná - Jaroslav Mihule, Didaktika rytmické gymnastiky (Praha, UK 1984). Byl vyznamenán zlatou medailí Univerzity Karlovy (1994), cenou Classic ´95 za životní dílo (1995) a v roce 2015 mu byl udělen Pamětní list Města Poličky a Pamětní list Pedagogické fakulty Univerzity Karlovy. Jako první získal Cenu Nadace Bohuslava Martinů \"Za celoživotní zásluhy při vědeckém zhodnocení, šíření a uplatnění díla Bohuslava Martinů\" (2018). V květnu 2019 mu předal starosta města Poličky diplom o čestném občanství a klíč od města.\n\n\n\n"}
{"id": "1407750", "url": "https://cs.wikipedia.org/wiki?curid=1407750", "title": "Hikari (Jamaguči)", "text": "Hikari (Jamaguči)\n\nHikari (japonsky:光市 \"Hikari-ši\") je japonské město v prefektuře Jamaguči na ostrově Honšú. Žije zde přes 50 tisíc obyvatel. U městského přístavu se nachází vojenský objekt založený roku 1942 japonským císařským námořnictvem.\n"}
{"id": "1407751", "url": "https://cs.wikipedia.org/wiki?curid=1407751", "title": "Světové nomádské hry", "text": "Světové nomádské hry\n\nSvětové nomádské hry (Kyrgyzsky: Дүйнөлүк көчмөндөр оюндары) jsou mezinárodní sportovní soutěž složená z etnických sportů praktikovaných ve Střední Asii. Účastníci těchto her jsou bývalé Sovětské republiky Kyrgyzstán, Kazachstán, Ázerbájdžán, Uzbekistán, Turkmenistán, Tádžikistán a Rusko (zejména republiky Jakutsko, Burjatsko, Altaj, Kalmycko, Baškortostán) stejně jako jiné země, např. Mongolsko, Turecko, Afghánistán, Spojené státy a také Česká republika. První tři Světové nomádské hry se konaly ve městě Cholpon-Ata v Kyrgyzstánu.\n\nHry jsou spojené s kulturním a etnickým programem. Během prvních Nomádských her byla instalována vesnice skládající se z jurt, a také probíhaly další kulturní a zábavné akce.\n\n"}
{"id": "1407755", "url": "https://cs.wikipedia.org/wiki?curid=1407755", "title": "Louvre médiéval", "text": "Louvre médiéval\n\nLouvre médiéval (tj. \"Středověký Louvre\") je jednou z částí muzea Louvre. Vznikla v roce 2016 v rámci otevření dokumentačního centra v Pavillonu de l'Horloge, který představuje dějiny Louvru. Ukazuje mj. vývoj středověkých městských hradeb v podzemí pařížského Louvru. Hradby byly objeveny při archeologickém výzkumu v letech 1991–1992 během operace Grand Louvre.\n\nBěhem rozšíření muzea Louvre v letech 1991–1992 bylo zjištěno, že základy donjonu a dvou ze čtyř středověkých hradebních zdí Louvru nebyly během přestavby hradu zničeny. Příkopy u těchto zdí byly vyčištěny a proběhl archeologický výzkum. Poté byl podklad zpevněn betonovou vrstvou v prostoru Cour carrée. \n\nV roce 2016 vznikla prohlídka, která má následující části:\n\nSoučástí prohlídky jsou modely hradu Louvru a video projekce. \"Louvre médiéval\" je první zastávkou v okruhu Pavillon de l'Horloge věnovaném dějinám Louvru.\n\n"}
{"id": "1407756", "url": "https://cs.wikipedia.org/wiki?curid=1407756", "title": "Osinovecký maják", "text": "Osinovecký maják\n\nOsinovecký maják (rusky: \"Осиновецкий маяк\") stojí na pobřeží Ladožského jezera v Leningradské oblasti v Rusku.\n\nNachází se na jihozápadním výběžku u města Kokorevo a je osmým nejvyšším kamenným majákem na světě.\n\nStavba majáku byla zahájena v roce 1905 a byl dokončen až v roce 1910. Firma, která vyhrála výběrové řízení, zkrachovala a nenašla se další firma, která by projekt dokončila a tak maják byl dokončen ze skromných státních peněz.\n\nZa druhé světové války v období blokády Leningradu (1941–1944) sloužil jako orientační bod na Cestě života. Maják vlastní Ministerstvo obrany Ruska. Není přístupný veřejnosti.\n\nVálcová kamenná věž vysoká 70 m je ukončená ochozem a válcovou lucernou. Na věž vede 366 schodů. Věž má červené a bílé vodorovné pruhy. Zdroj světla o elektrická lampa výkonu 500 W je ve výšce 74 m n. m osvětluje západní stranu nejjižnější části jezera u ústí řeky Něvy v zálivu Petrokreposť. Maják je funkční v období od dubna do listopadu.\n\n\noznačení:\n\n\n"}
{"id": "1407757", "url": "https://cs.wikipedia.org/wiki?curid=1407757", "title": "Ivan Ruml", "text": "Ivan Ruml\n\nIvan Ruml (2. březen 1951 v Českých Budějovicích) je český rozhlasový redaktor. Věnoval se vedle dalších témat především opeře.\n\nVystudoval na pražské konzervatoři hru na klavír. Poté vystudoval dějiny hudby a dějiny divadla na filozofické fakultě Univerzity Karlovy. Nejprve pracoval v Československé tiskové kanceláři. Od roku 1983 pracoval v hudební redakci Československého rozhlasu.\n\n"}
{"id": "1407758", "url": "https://cs.wikipedia.org/wiki?curid=1407758", "title": "Koštofrank", "text": "Koštofrank\n\nKoštofrank je: \n"}
{"id": "1407759", "url": "https://cs.wikipedia.org/wiki?curid=1407759", "title": "Canadian Women's Hockey League", "text": "Canadian Women's Hockey League\n\nCanadian Women's Hockey League (česky: Kanadská ženská hokejová liga) je profesionální liga ženského ledního hokeje v Severní Americe. Založena byla v roce 2007 po zániku první profesionální soutěže žen v severní Americe – National Women's Hockey League. Soutěž je nejvyšší profesionální ligou ženských týmů v Kanadě. Ovšem zúčastní se jí i jeden tým z USA a jeden tým z Čínské lidové republiky. V USA je nejvyšší profesionální ligou soutěž National Women's Hockey League (2015), která byla založená v roce 2015.\n\nFinálový turnaj se hraje o Clarkson Cup (francouzsky: La Coupe Clarkson), který je obecně nazýván jako \"\"Stanley Cup of women's hockey\"\" (Stanley Cup ženského hokeje). V letech 2009–2011 se finálového turnaje zúčastňoval také vítěz Western Women's Hockey League, který Clarkson Cup opanoval v roce 2010. Obhájcem titulu vítěze CWHL a Clarkson Cupu je tým Markham Thunder. Nejvíce vítězství v soutěži má tým Les Canadiennes de Montréal, který WCHL opanoval celkem čtyřikrát.\n\nZdroj: \n\nZdroj: \n\n"}
{"id": "1407760", "url": "https://cs.wikipedia.org/wiki?curid=1407760", "title": "Státní znak Argentiny", "text": "Státní znak Argentiny\n\nStátní znak Argentiny je tvořen modrobílým oválem, na kterém jsou spojené ruce, za nimi tyč s červenou frygickou čapkou. Ovál je lemován vavřínovým věncem, převázaný v dolní části modrou stuhou. Nad oválem (za věncem) je zlaté Slunce.\n\nSpojené ruce jsou symbolem národní jednoty a bratrství, frygická čapka spolu se Sluncem jsou tradiční symboly svobody a vavřínový věnec symbolizuje vítězný boj za nezávislost země.\n\n9. července 1816 byla na kongresu v San Miguel de Tucumán vyhlášena nezávislost Spojených provincií Río de la Plata. Státní znak vycházel z kresby na pečeti použité ústavodárným shromážděním Spojených provincií Río de la Plata dne 13. března 1813. Znak byl tvořen modrobílým oválem, na kterém jsou spojené ruce, za nimi tyč s červenou frygickou čapkou. Ovál byl lemován vavřínovým věncem, nad ním bylo zlaté slunce.\n\nV roce 1826 se země přejmenovala na Argentinu. Státní znak byl naposledy stanoven dekretem č. 10.302 z 24. dubna 1944.\n\nStátní znak je vyobrazen na vlajkách argentinského prezidenta. Také znaky některých argentinských provincií vycházejí ze státního znaku. Argentinský státní znak byl vyobrazen na historických mincích a bankovkách, ale je i na současných (Argentinské peso).\n\nArgentina je federativní stát, který se skládá z 23 provincií a jednoho federálního distriktu - hlavního města Buenos Aires. Všechny části užívají kromě svých vlajek i své znaky, které často vycházejí ze znaku státního.\n\n"}
{"id": "1407761", "url": "https://cs.wikipedia.org/wiki?curid=1407761", "title": "Megumi Jokota", "text": "Megumi Jokota\n\nMegumi Jokota (* 5. října 1964, prefektura Niigata, Japonsko) je japonská dívka, která byla v roce 1977 ve svých 13 letech unesena severokorejským agentem. Je jedním z nejméně 17 japonských občanů unesených Severní Koreou mezi lety 1977 a 1983. Severní Korea uznala, že Jokotu unesla, ale tvrdí, že v zajetí zemřela. Jokotini rodiče věří, že Jokota stále někde v KLDR žije a zahájili veřejnou kapmaň mající za cíl zajistit její návrat zpět do Japonska.\n\nJokota byla unesena 15. listopadu 1977 ve svých třinácti letech, když šla ze školy domů. Severokorejští agenti jí měli dovléknout do lodi a převést do severokorejského zařízení, kde ji naučili korejštinu. V tomto zařízení se nacházeli další unesení studenti ve věku 18 a 16 let, kteří byli uneseni z Jižní Korey v srpnu 1977. O rok později, v srpnu 1978, byli na místo přivezeni další tři šestnáctiletí studenti. Mezi nimi byl Kim Youngnam, který si měl později vzít Jokotu.\n\nPoté, co se naučila korejsky, byla nucena učit severokorejské špiony japonštinu a japonskou kulturu. Informace o únosu Jokoty byla sdělena Yoktoiným rodičům v lednu 1997. V roce 2002 Severní Korea potvrdila, že Jokotu unesla a tvrdila, že Jokota spáchala sebevraždu. Dále KLDR poslala do Japonska údajně její kremované ostatky. Japonsko provedlo DNA test, který prokázal, že se nemůže jednat o její ostatky a Jokotina rodina nevěřila, že by Jokota mohla spáchat sebevraždu. Předpokládá se, že ji unesl Sin Gwang-su.\n\nV roce 1986 si Jokota vzala jihokorejce Kima Young-nama, který byl také unesen. Pár měl v roce 1987 dceru, Kim Hye-gyong. V červnu 2006 bylo Kimově rodině (který si mezitím vzal jinou ženu) dovoleno navštívit Kima na území KLDR. Během návštěvy potvrdil, že Jokota spáchala v roce 1994 sebevraždu z důvodu duševních problémů a již se o to předtím pokusila. Také potvrdil, že navrácené ostatky jsou pravé. Jeho komentáře jsou ale považovány za součást oficiální propagandy, Megumin otec prohlásil, že „bylo mu nejspíš nařízeno, co může říct“ a že „vypadal, jako kdyby něco četl“ Choi Seong Ryong, předseda podpůrčí skupiny pro příbuzné unesených, prohlásil, že získal severokorejský dokument zmiňující, že Jokota zemřela na následky deprese 11. prosince 2004.\n\nZejména v Japonsku panuje obecné přesvědčení, že Jokota stále žije. V listopadu 2011 uvedl jihokorejský magazín, že v seznamu obyvatelů Pchjongjangu z roku 2005 je uvedena žena se jménem Kim Eun Gong, se stejným datem narození, jako Jokota. Tento seznam uvádí jejího manžela jako „Kim Yong Nam“. Japonská vláda 18. listopadu 2011 potvrdila, že seznam prověřila, ale ještě nedospěla k žádnému závěru. Zdroje poté prohlásily, že Kim Eun Gong je ve skutečnosti Jokotina 24letá dcera. V srpnu 2012 prohlásil Choi, že jeho zdroje v KLDR mu řekli, že Kim Eun Gong byla svěřena sestře Kim Čong-una a že KLDR může chtít využít Kim ve svých diplomatických jednáních s Japonskem. V roce 2010 měla KLDR údajně nabídnout Jokotiným rodičům navštívit Kim Eun Gyong v jiné zemi než v Japonsku. Japonská vláda a Jokotini rodiče nabídce nevěřili a považovali ji za lest. V břenu 2014 se Jokotini rodiče poprvé potkali se svou vnučkou a její dcerou (otec nebyl identifikován), a to v Mongolsku.\n\nJokota údajně zemřela ve svých 29 letech. Úmrtní list, který toto měl prokazovat, je zřejmě podvrh a DNA test provedený na ostatcích toto neprokázal.\n\nČlánek publikovaný v časopisu Nature (vydání ze dne 3. února 2005) odhalil, že DNA testy na Meguminých ostatcích byly provedeny Yoshiem Tomiou. Yoshii měl nižší akademický status a dle svých slov neměl zkušenost s analýzou kremovaných vzorků a svůj test prohlásil za nepřesvědčivý. Podle něj mohly být vzorky kontaminovány kýmkoliv, kdo s nimi přišel do kontaktu. Vzorky byly při testech spotřebovány a nezávislé ověření tedy není možné.\n\nJaponská vláda prohlásila tento článek za neadekvátní a mylně vysvětlující okolnosti ohledně vládou zadaného testu. Nature odpověděl v editorialu z 17. března:\nJaponsko má právo pochybovat o každém tvrzení Severní Korey. Interpretace DNA testů provedených japonskou vládou ale překračuje vědecké hranice. Rozhovor s výzkumníkem provádějícím testy ukázal, že ostatky mohly být jen kontaminované a případné DNA testy jsou tedy neprůkazné. Tato možnost je pro japonskou vládu nepohodlná, jelikož ta by raději popisovala Severní Koreu jako zcela jasně podvádějící zemi.\n\nMusíme nevyhnutelně uznat, že kosti mohly být kontaminované. Je také jistě možné, že Severní Korea lže. DNA testy, na které se Japonsko spoléhá, tento problém ale vyřešit nemohou. Problém nespočívá ve vědě samé, ale ve faktu, že se do vědy míchá vláda. Věda stojí na předpokladu, že všechny experimenty a veškeré pochybnosti s nimi se spojující musí umožnit kontrolu. Argumenty ostatních vědců, že na testech měl pracovat širší tým, jsou přesvědčivé. Proč Japonsko věří jedinému vědci pracujícímu o samotě?\n\nKroky Japonska vypadají jako zoufalá snaha vyrovnat se s diplomatickým selháním. Část zátěže vzniklé díky diplomatické a politické chybě Japonska je přenášena na vědce, který jen dělal svou práci - vyvozuje závěry z experimentů a předkládá o nich důvodné pochybnosti. Spor mezi Severní Koreou a Japonskem nebude vyřešen testem DNA. O interpretaci těchto testů nemůže rozhodnout vláda ani jedné země. Jednání se Severní Koreou není legrace, ale to neospravedlňuje porušení pravidla o separaci vědy a politiky. \n"}
{"id": "1407768", "url": "https://cs.wikipedia.org/wiki?curid=1407768", "title": "Gjandža", "text": "Gjandža\n\nGjandža \n(, ) je druhé největší město Ázerbájdžánu. Narodil se zde perský básník Nizámí Gandževí.\n\nLeží na úpatí Malého Kavkazu na západě země.\n\nMěsto neslo jméno Gəncə do roku 1804, v letech 1804–1918 se jmenovalo Jelizavetpol, v letech 1918 až 1935 opět Gəncə a v letech 1935 až 1989 Kirovabad; poté se již podruhé vrátilo k historickému názvu.\n\nZ průmyslových oborů je výrazná výroba oxidu hliníku, přístrojů, porcelánu a koberců. Ve městě se také zpracovává bavlna (vyzrňování) a nachází se zde textilní a potravinářský průmysl.\n\n\n\n"}
{"id": "1407771", "url": "https://cs.wikipedia.org/wiki?curid=1407771", "title": "Wang Chuej (judistka)", "text": "Wang Chuej (judistka)\n\nWang Chuej (; * 7. července 1984 Pin-čou) je bývalá čínská zápasnice – judistka.\n\nS judem začínala v Pin-čou ve 13 letech. Připravovala se pod vedením trenéra Wang Siao-minga. V čínské reprezentaci se pohybovala od roku 2002 v lehké váze do 57 kg. Jako členka Čínské lidové osvobozenecké armády pravidelně reprezentavola Čínu na armádních mistrovstvích. V roce 2012 vybojovala asijskou kontinentální kvótu pro účast na olympijských hrách v Londýně, kde nestačila v úvodním kole na Rumunku Corinu Căprioriuovou. Sportovní kariéru ukončila v roce 2016.\n\n\n"}
{"id": "1407772", "url": "https://cs.wikipedia.org/wiki?curid=1407772", "title": "Seznam transportů Židů vypravených z Terezína", "text": "Seznam transportů Židů vypravených z Terezína\n\nTransporty Židů vypravené z Terezína na východ a do Bergen-Belsenu.\n\nV letech 1942 až 1944 bylo z Ghetta Terezín vypraveno 63 transportů s 87 tisíci Židy do koncentračních a vyhlazovacích táborů na východ. Z nich válku přežilo 3 586 osob. \n\nCelkem bylo v těchto transportech odesláno 86 934 lidí. K nim je třeba připočítat transport 1196 dětí z Białystoku, které nebyly vzaty do evidence vězňů ghetta, a 5 osob z nečíslovaného transportu \"Rum\". \n\nCelková bilance činí 88 135 deportovaných osob.\n\n\n"}
{"id": "1407773", "url": "https://cs.wikipedia.org/wiki?curid=1407773", "title": "Centrální evidence účtů", "text": "Centrální evidence účtů\n\nCentrální evidence účtů ČR (CEÚ) je neveřejný Informační systém veřejné správy, který od roku 2018 provozuje Česká národní banka. Databáze obsahuje informace o účtech, vedených pro právnické a fyzické osoby úvěrovými institucemi registrovanými ČNB v České republice. Podle zákona č. 300/2016 Sb. jsou evidovány údaje týkající se zakládání a rušení účtů nebo změny zapsaných údajů ve vztahu k vlastníkům a subjektům s oprávněním nakládat s peněžními prostředky na účtech. V rámci CEÚ nejsou v databázi vedeny stavové hodnoty na účtech.\n\nProklamovaným cílem CEÚ je podpořit orgány činné v trestním řízení při odhalování trestné činnosti.\n\nIdentifikační údaje klienta:\n\nDalší údaje\n\nPovinnou, tzv. úvěrovou institucí je banka nebo zahraniční banka, která vykonává svou činnost na území České republiky prostřednictvím pobočky, a dále spořitelní a úvěrní družstvo.\nÚvěrová instituce předává České národní bance denně informaci o změně v údajích uvedených výše.\n\nO údaje z centrální evidence účtů je oprávněn žádat pouze\nŽadatel vede a po dobu 10 let uchovává evidenci žádostí, včetně údajů, které jednoznačně určují fyzickou osobu, která o údaje z CEÚ požádala.\nŽádost se podává do datové schránky zřízené Českou národní bankou pro centrální evidenci účtů. Identifikátory datových schránek, z kterých mohou žadatelé podávat žádosti, oznamují České národní bance nadřízené instituce výše uvedených (příslušná ministerstva, generální ředitelství).\n\nRegistr umožní na základě jednoho dotazu nejpozději do 24 hodin zjistit, ve které bankovní instituci má podezřelý subjekt zřízený účet.\n\nPodobný systém údajně funguje i v jiných evropských státech, například ve Francii, Španělsku, Německu, Rumunsku nebo v Itálii.\n\n\n"}
{"id": "1407775", "url": "https://cs.wikipedia.org/wiki?curid=1407775", "title": "Čchen Fej", "text": "Čchen Fej\n\nČchen Fej (; * 30. října 1990 Tchien-ťin) je čínská zápasnice – judistka.\n\nS judem začínala ve 12 letech v Tchien-ťin. Připravuje se pod vedením trenérky Wu Wej-feng. V čínské ženské reprezentaci se pohybovala od roku 2009 ve střední váze do 70 kg. V roce 2012 se kvalifikovala na olympijské hry v Londýně. V prvních dvou kolech přeprala své soupeřky v boji na zemi a ve čtvrtfinále narazila na Japonsku Haruku Tačimotovou. Od úvodních minut na svou soupeřku nestačila a minutu před koncem prohrávala na body (dvě juka). V závěrečné minutě se však ukázala její lepší fyzická kondice a unavenou Japonku dvakrát hodila technikou goši-guruma na juko a vyrovnala bodové skóre. V prodloužení předvedla větší aktivitu a po hantei (praporky) postoupila do semifinále proti Němce Kerstin Thieleové. Od úvodních minut se snažila vést boj na zemi, ale Němka v tomto směru prokázala velmi dobrou obranu. V postoji jí Němka rovněž k ničemu nepustila, navíc dvacet sekund před koncem prodloužení nezachytila Thielové kombinaci s útokem na nohy a upadla na zem. Rozhodčí techniku soupeřky nebodoval, ale při následném hantei zvedl se svými kolegy praporky proti ní. V boji o třetí místo nestačila na Kolumbijku Yuri Alvearovou a obsadila dělené 5. místo. V další olympijské kvalifikaci se jí přestalo výsledkově dařit a na olympijské hry v Riu v roce 2016 se nekvalifikovala.\n\n\n\n"}
{"id": "1407776", "url": "https://cs.wikipedia.org/wiki?curid=1407776", "title": "Beloslav Riečan", "text": "Beloslav Riečan\n\nBeloslav Riečan (11. listopadu 1936, Žilina – 13. srpna 2018) byl slovenský matematik, pedagog a veřejný činitel.\n\nV letech 1958–1971 působil na Katedře matematiky Stavební fakulty Slovenské vysoké školy technické v Bratislavě. Následně v letech 1972–1985 vyučoval na Univerzitě Komenského v Bratislavě. Roku 1980 byl jmenován profesorem matematiky. V letech 1985-1989 byl profesorem na Vysoké vojenské technické škole v Liptovském Mikuláši. Po sametové revoluci se vrátil na Univerzitu Komenrského a nakrátko se stal prvním svobodně zvoleným děkanem Matematicko-fyzikální fakulty. V letech 1992–1998 byl ředitelem Matematického ústavu Slovenské akademie věd. Od roku 1998 působil jako profesor na Katedře matematiky Fakulty přírodních věd Univerzity Mateje Bela v Banské Bystrici.\n\nVe své odborné matematické práci se věnoval zejména problematice fuzzy množin a kvantové logice.\n\nBeloslav Riečan byl vynikající hudebník; působil jako varhaník v evangelických kostelech. Byl iniciátorem vzniku mezinárodního semináře \"Matematika a hudba\". Působil mimo jiné jako předseda Školské rady Biblické školy v Martine, předseda Slovesnké asociace Římského klubu a místopředseda Vědecké rady Slovenské národní knihovny v Martině. Podílel se na obnově \"Kuzmányho kruhu\".\n\nByl ženat; jeho manželka se jmenovala Eva.\n\nByl nositelem Řádu Ľudovíta Štúra.\n\n"}
{"id": "1407777", "url": "https://cs.wikipedia.org/wiki?curid=1407777", "title": "Mistrovství světa juniorů ve sportovním lezení 2018", "text": "Mistrovství světa juniorů ve sportovním lezení 2018\n\nMistrovství světa juniorů ve sportovním lezení 2018 (: \"IFSC World Youth Championship\") se uskutečnilo jako dvacátý šestý ročník 7. srpna - 19. srpna v Moskvě v lezení na obtížnost, rychlost a v boulderingu.\n\nJakub Konečný získal stříbrnou medaili v lezení na obtížnost.\n\n"}
{"id": "1408027", "url": "https://cs.wikipedia.org/wiki?curid=1408027", "title": "Duboka", "text": "Duboka\n\nDuboka je vesnice v Chorvatsku v Dubrovnicko-neretvanské župě v opčině Slivno. V roce 2001 zde žilo 130 obyvatel v 51 domech.\n\nVesnice se nachází mezi Dubrovníkem a Splitem, asi 3 km západně od Kleku a 6 km od bosenského Neumu. Na místě jsou ideální podmínky pro vodní lyžování, windsurfing a kitesurfing.\n\n"}
{"id": "1408155", "url": "https://cs.wikipedia.org/wiki?curid=1408155", "title": "Microsoft Office 2019", "text": "Microsoft Office 2019\n\nMicrosoft Office 2019 je verze kancelářského balíku Microsoft Office, která nahrazuje Microsoft Office 2016. Byla oznámena na Microsoft Ignite dne 6. září 2017. Oficiální vydání se uskutečnilo 24. září 2018 pro Windows 10, MacOS a Windows Server 2016.\n\nV Microsoft Office 2019 k dispozici funkce, které byly původně k dispozici pouze pro Office 365.\n\nDne 27. dubna 2018 byla uvolněna testovací verze Office 2019 Commercial Preview for Windows 10.\n\nDne 12. června 2018 byla uvolněna testovací verze pro macOS.\n\nOffice 2019 nedostane 10 letou podporu jako předchozí Office 2016, ale pouze 5 let základní a 2 roky rozšířené podpory.\n"}
{"id": "1408158", "url": "https://cs.wikipedia.org/wiki?curid=1408158", "title": "HMS Otus (S18)", "text": "HMS Otus (S18)\n\nHMS Otus (S18) je diesel-elektrická ponorka britského královského námořnictva třídy \"Oberon\". Ve službě byla od roku 1963. Po vyřazení byla přeměněna muzejní loď. Nachází se v městském přístavu v německém Sassnitz.\n"}
{"id": "1408166", "url": "https://cs.wikipedia.org/wiki?curid=1408166", "title": "Caelestinaventus", "text": "Caelestinaventus\n\nCaelestinaventus (\"nebeský vítr\") byl vývojově primitivní ptakoještěr z čeledi Dimorphodontidae, žijící v období pozdního triasu (geologické stupně nor až rét, asi před 208 miliony let) na území dnešního severovýchodního Utahu v USA. Jedná se o nejstaršího známého ptakoještěra obývajícího pouštní oblasti (další v pořadí jsou o celých 65 milionů let mladší) a o jediného známého pouštního nepterodaktyloidního ptakoještěra vůbec.\n\nTento druh byl nejblíže vývojově příbuzný evropskému druhu \"Dimorphodon macronyx\" a také se mu zřejmě celkově podobal. S rozpětím křídel přes 1,5 metru a lebkou dlouhou téměř 18 centimetrů patřil také k největším známým triasovým ptakoještěrům, kteří jsou obvykle drobní. Jeho objev dokázal, že dimorfodontidi se objevili již ve svrchním triasu. Jediný známý exemplář s označením \"BYU 20707\" je na rozdíl od většiny jiných triasových pterosaurů zachován trojrozměrně.\n\nFosilie pterosaura byly náhodně objeveny v lomu \"Saints & Sinners\" v Utahu již roku 2007 při probíhajícím geologickém výzkumu. V roce 2015 byl nález poprvé předběžně zmíněn ve vědecké literatuře. Formální popis byl zveřejněn v srpnu roku 2018.\n\n"}
{"id": "1408186", "url": "https://cs.wikipedia.org/wiki?curid=1408186", "title": "Liou Chuan-jüan", "text": "Liou Chuan-jüan\n\nLiou Chuan-jüan (; * 19. března 1983 Su-čchien) je bývalá čínská zápasnice – judistka.\n\nS judem začínala ve 14 letech v Nankingu. Připravovala se pod vedením trenéra Liou Ťia-linga. S výškou 196 cm patřila k nejvyšším vrcholovým judistkám své doby. V čínské ženské reprezentaci se pohybovala od roku 2003 v těžké váze nad 78 kg. Kvůli vysoké domácí konkurenci a především kvůli fenomenální krajance Tchung Wen startovala v neolympijské disciplíně bez rozdílu vah. V roce 2004 a 2008 dostaly v nominaci na olympijské hry přednost soupeřky. V disciplíně bez rozdílu vah vybojovala v letech 2006 a 2010 vítězství na Asijských hrách. Sportovní kariéru ukončila po nevydařené kvalifikaci na olympijské hry v Londýně v roce 2012.\n\n\n\n"}
{"id": "1408205", "url": "https://cs.wikipedia.org/wiki?curid=1408205", "title": "Život (seriál)", "text": "Život (seriál)\n\nŽivot (v anglickém originále Life, česky také Život na Zemi) je britský dokumentární cyklus z roku 2009 vytvořený a produkovaný BBC ve spolupráci s Open University. Pojednává o pestrosti života na zemi a taktice přežití zvířat a rostlin. Má celkem 10 dílů. Vypráví o něm David Attenborough. V Česku se premiérově vysílal v roce 2010.\n\n\n"}
{"id": "1408223", "url": "https://cs.wikipedia.org/wiki?curid=1408223", "title": "Tajuplná příroda", "text": "Tajuplná příroda\n\nTajuplná příroda (v anglickém originále Weird Nature) je britský dokumentární cyklus z roku 2002, produkovaný společností John Downer Productions pro televize BBC a Discovery Channel. Dokument se zabývá zvláštnosti živočišné říše. Má šest dílů, které byly premiérově vysílány od 21. března do 25. dubna 2002.\n\n\n"}
{"id": "1408245", "url": "https://cs.wikipedia.org/wiki?curid=1408245", "title": "Čchin Čchien", "text": "Čchin Čchien\n\nČchin Čchien (; * 7. prosince 1987 Tchang-šan) je čínská zápasnice – judistka.\n\nPřipravuje se v Tchien-ťinu pod vedením trenérky Wu Wej-feng. V čínské ženské reprezentaci se začala prosazovat v těžké váze nad 78 kg v roce 2008 vedle své sparringpartnerky Tchung Wen. V roce 2012 se kvalifikovala na olympijské hry v Londýně, ale v nominaci musela ustoupit své zkušenější kolegyni. Po olympijských hrách v Londýně převzala pozici reprezentační jedničky, kterou však dlouhodobě neudržela. Na mezinárodních turnajích se od roku 2013 objevuje sporadicky. V roce 2016 se na olympijské hry v Riu nekvalifikovala.\n\n\n\n"}
{"id": "1408256", "url": "https://cs.wikipedia.org/wiki?curid=1408256", "title": "Radek Bělák", "text": "Radek Bělák\n\nRadek Bělák (* 18. dubna 1962 Brno) je český fotbalový činovník (funkcionář), trenér a bývalý brankář.\n\nOd roku 1986 chytal za Rudou hvězdu Znojmo, byl u postupu z krajského přeboru do divize v sezoně 1986/87.\n\nS trénováním začal ve Znojmě ve věku 32 let. V sezonách 1996/97 (společně s Karlem Jarůškem) a 1997/98 (společně s Josefem Hronem) byl asistentem Karla Večeři u prvoligového mužstva Boby Brno (dobový název Zbrojovky).\n\nOd května 1995 do konce června 2009 zastával funkci sekretáře brněnského klubu, tamtéž byl od prosince 2008 do června 2009 sportovním ředitelem.\n\n"}
{"id": "1408301", "url": "https://cs.wikipedia.org/wiki?curid=1408301", "title": "Josef Frydrych (statkář)", "text": "Josef Frydrych (statkář)\n\nJosef Frydrych, psán také jako Josef Friedrich (30. září 1880 Roprachtice – 22. listopadu 1966 Kyjov), byl správce statků Jana II. z Lichtenštejna a velkostatkář v Žarošicích. Z cizích jazyků výborně ovládal němčinu, dorozuměl se francouzsky a maďarsky.\n\nDětství prožil v Roprachticích a ve Vysoké nad Jizerou, vzdělání završil maturitou (1900) na Střední hospodářské škole v Roudnici nad Labem. Nejprve se uplatnil jako hospodářský adjunkt u pana Rieggra – nájemce dvou hospodářských dvorů v Kamenných Žehrovicích a u Augusta Hemerky (1842–1911) – šlechtice ze Stanmíru ve Slaném, jehož hospodářský dvůr již vedl zcela samostatně. Po sedmi měsících ve Slaném u Kladna byl odveden k císařskému a královskému pěšímu pluku č. 28 a do Školy jednoročních dobrovolníků zásobovacího sboru v Budapešti, kterou absolvoval v hodnosti poddůstojníka (1903). Následně pracoval u První české akciové společnosti pro rafinování cukru v Modřanech při správě průhonické; po dvou letech přešel ke správě téže společnosti do Chodova. Výbornou znalost němčiny mj. uplatnil jako hospodářský adjunkt na dvoře v Raffelhofu u Wullersdorfu (1907–1908). Poté byl správcem statků Jana II. z Lichtenštejna v Karlíně, ve Strážovicích a v Žarošicích (1916–1925), kde natrvalo zakotvil. Strážovický i žarošický statek měl od knížete Jana II. v pronájmu Dr.phil. Eduard Seidl von Hohenveldern (1854–1936), vedoucí cukrovaru ve Ždánicích, prezident správní rady cukrovaru v Kelči a společník celé firmy I. Seidl a spol. \n\nV Kyjově se seznámil s Olgou Grňovou (21. dubna 1883 Kyjov - 23. července 1962 Žarošice), se kterou se oženil 21. ledna 1913 v brněnském kostele sv. Tomáše. Z harmonického manželství vzešli dva synové: Josef (1915–1983) a Karel (1916–1978). V roce 1925 koupil žarošický statek spolu s 38 hektary a tzv. Vrchnostenský úřední dům z roku 1699. Ekonomický růst jeho hospodářství zmařil nejprve nástup nacismu. Jako částečné odškodné dostal od UNRRY americký traktor Farmall spolu s pluhem a kultivátorem. V roce 1948 žarošický statek postoupil svému synovi Karlu, v následujících letech byl statek znárodněn. \n\nZa II. světové války poskytl pomoc významnému partyzánovi Josefu Grňovi (1897–1967), zvanému „Vlk“. Pevné přátelství jej pojilo rovněž s akademickým malířem Jano Köhlerem (1873–1941), s historiky Rudolfem Hurtem (1902–1978) a Jakubem Vrbasem (1858–1952), se spisovatelem Antonínem Kolkem (1895–1983), s archivářem Jaroslavem Vlachem (1913–1995); v Žarošicích s kronikáři Josefem Skulínkem (1873–1948) a Václavem Broukalem (1894–1972), s konsistorním radou Františkem Hanzlem (1887–1961), s arciknězem Tomášem Ždánským (1915–1998) aj. Dopisoval si se známými z mnoha evropských zemí i USA. Josef Frydrych patřil k nejvlivnějším osobnostem regionu Slovácka a k respektovaným autoritám své doby. Pochován je na hřbitově v Žarošicích.\n\nZe studijních let pochází 125 stránkový rukopis \"Organisace statku čís. pop. 12. ve Vysokém n. Jizerou\". \n\nJosef Frydrych používal nejmodernější poznatky v zemědělství i vyspělou techniku. Progresivními zemědělskými přístupy a výbornými výsledky platil za etalon, se kterým se srovnávali sedláci tohoto regionu.\n\nJosef Frydrych nadevše miloval přírodu, vysadil mnoho stromů, pěstoval růže, měl rád rovněž vůni šeříků a fialek. Jezdil na koni, choval lovecké psy. Na penzi se věnoval četbě historických knih, filatelii, numismatice, práci na zahrádce a psaní matrik římskokatolické farnosti Žarošice. Rád poslouchal artificiální hudbu, zvláště Antonína Dvořáka, navštěvoval divadla – od roku 1913 náležel k pravidelným hostům vídeňské opery; podporoval kulturní dění a vlastivědnou činnost v Žarošicích i v okolí. Spolu s chotí jezdil za kulturou i do jihomoravské metropole, osobně se znal s předními umělci brněnské operní scény. Písemně doloženo je přátelství se sopranistkou Olgou Jirákovou (* 1934) z Prahy. Hodnocení divadelních vystoupení či koncertů manželkou Olgou mělo statut oficiální kritiky. Jeho estetický cit byl zřejmý každému návštěvníku Vrchnostenského úředního domu vybaveného starožitným nábytkem, obrazy, keramikou a loveckými trofejemi. Také proto této stavbě Žarošané začali říkat „Zámeček“.\n\n\n"}
{"id": "1408311", "url": "https://cs.wikipedia.org/wiki?curid=1408311", "title": "Avatar 2", "text": "Avatar 2\n\nAvatar 2 je připravovaný film, který natočí režisér James Cameron. Jde o první ze čtyř plánovaných sequelů Cameronova snímku \"Avatar\" (2009). Cameron již v roce 2006, tedy tři roky před premiérou prvního filmu, uvedl, že pokud bude úspěšný, natočí i sequel. Ten byl oficiálně oznámen v roce 2010. Původně bylo plánováno, že bude mít premiéru v roce 2014. Později bylo však jeho uvedení odloženo. Jeho vydání je naplánováno na 17. prosinec roku 2021. Předběžné natáčení filmu začalo dne 15. srpna 2017 v kalifornském městě Manhattan Beach. Ve filmu budou hrát například Sam Worthington, Zoe Saldana a Cliff Curtis.\n\n"}
{"id": "1408319", "url": "https://cs.wikipedia.org/wiki?curid=1408319", "title": "Seznam dílů pořadu Ano, šéfe!", "text": "Seznam dílů pořadu Ano, šéfe!\n\nToto je seznam dílů pořadu Ano, šéfe! \n\nA na Google mapách je k nalezení mapa všech hodnocených podniků roztříděných podle počtu udělených hvězd a uděleného nebo neuděleného doporučení. \n\n<onlyinclude>\n\n</onlyinclude>\n\nV první řadě dílů byla restaurační zařízení hodnocena pouze formou doporučení (ano/ne), přičemž pokud Pohlreich podnik doporučil (níže jako ), udělil nálepku se třemi hvězdičkami.\n\nV dalších řadách byl v případě doporučení podniku udělen i počet hvězdiček od 1 (níže jako ) do 3 (níže jako ), což bylo maximum.\n\nvysílací den: čtvrtek\nvysílací den: úterý\nvysílací den: úterý\nvysílací den: čtvrtek\nPremiéra 10. září 2012 na Prima family. V těchto dílech se Zdeněk Pohlreich zaměřuje také na restaurace s grilem, vzhledem k jeho předešlému pořadu \"Šéf na grilu\".\n\nvysílací den: pondělí\n\nV době, kdy to vypadalo, že \"Ano, šéfe!\" definitivně skončilo, vznikl příbuzný pořad \"Už dost, šéfe!\", který svým konceptem odpovídá \"návratovým dílům\" \"Ano, šéfe!\" - \nv šestici dílů se šéf opět vrací do restaurací, kterým v předchozích letech udělil doporučující nálepku s hvězdičkami.\n\nvysílací den: středa\n\nvysílací den: čtvrtek\n\nvysílací den: pondělí\n\nJednotlivé názvy restaurací a podniků nemusí být přesné.\n\n"}
{"id": "1408357", "url": "https://cs.wikipedia.org/wiki?curid=1408357", "title": "Jan Zušťák", "text": "Jan Zušťák\n\nJan Zušťák (* 25. února 1975) je bývalý český fotbalista, útočník.\n\nV české lize hrál za 1. FK Příbram a FK Chmel Blšany. Nastoupil ve 36 ligových utkáních a dal 4 góly. V nižších soutěžích hrál i za FC Dukla Praha „B“, FK Turnov, FK Baník Most 1909, Tatran Prachatice, SK Strakonice 1908 a FC Písek.\n\n\n"}
{"id": "1408388", "url": "https://cs.wikipedia.org/wiki?curid=1408388", "title": "The Haunted Man", "text": "The Haunted Man\n\nThe Haunted Man je třetí studiové album anglické hudebnice Bat for Lashes. Vydáno bylo 12. října 2012 společností Parlophone a spolu se zpěvačkou jej produkovali \nDan Carey, Rob Ellis a David Kosten. Nahráváno bylo v několika studiích, převážně v Londýně. První singl z alba, „Laura“, byl vydán 24. července 2012. Deska se umístila na šesté příčce britské hitparády. Na obalu alba je zpěvačka nahá a na ramenou drží muže, rovněž nahého, který zakrývá citlivé partie. Uvedla k tomu, že záměrně použila pózu, která není „sexy“, a to jako vyjádření k zacházení uměleckého průmyslu se ženami. Zároveň uvedla, že byla překvapena kontroverzemi, které obal vyvolal. Pro srovnání uvedla, že zpěvačka Beyoncé ve svém videoklipu k písni „Best Thing I Never Had“ (2011) vystupuje pouze v bílém spodním prádle, což je podle ní velmi sexuální. Zároveň řekla, že na většině obalů jsou fotografie žen upraveny (kůže, rty, ňadra), zatímco ona je na této fotografii bez make-upu a úprav. Autorem fotografie na obalu je Ryan McGinley.\n\n\n"}
{"id": "1408460", "url": "https://cs.wikipedia.org/wiki?curid=1408460", "title": "Aliance národních sil", "text": "Aliance národních sil\n\nAliance národních sil je název více politických subjektů: \n"}
{"id": "1408510", "url": "https://cs.wikipedia.org/wiki?curid=1408510", "title": "Fernando Nobre", "text": "Fernando Nobre\n\nFernando José de La Vieter Ribeiro Nobre (* 16. prosince 1951 Luanda) je portugalský lékař, filantrop a politik.\n\nVyrůstal v Angole a Kongu, vystudoval medicínu na Université Libre de Bruxelles a pracoval pro Lékaře bez hranic. V roce 1984 založil v Portugalsku obdobnou organizaci Assistência Médica Internacional (AMI), s níž se zúčastnil humanitárních misí ve více než sedmdesáti zemích. Také vyučuje na Lisabonské univerzitě.\n\nKandidoval jako nezávislý ve volbách portugalského prezidenta v roce 2011, získal přes čtrnáct procent hlasů a skončil na třetím místě. Téhož roku byl zvolen poslancem za Sociálně demokratickou stranu, nepodařilo se mu však získat dostatečnou podporu pro zvolení předsedou sněmovny a rezignoval proto na svůj mandát.\n\nV anketě Naši velcí Portugalci obsadil 25. místo. V roce 2007 mu byl udělen Řád čestné legie. Zastává funkci čestného předsedy Mezinárodního lusofonního hnutí. Je podruhé ženatý, má čtyři děti. Je členem zednářské lóže Grande Oriente Lusitano.\n\n"}
{"id": "1408608", "url": "https://cs.wikipedia.org/wiki?curid=1408608", "title": "Faeton žlutozobý", "text": "Faeton žlutozobý\n\nFaeton žlutozobý (\"Phaethon lepturus\") je létavý pták z čeledi faetonovití. Váží kolem 330 gramů.\n\nFaetona žlutozobého lze nalézt napříč většinou tropických oceánů, vyskytuje se v oblastech Indického oceánu (jih), Pacifiku (západ a střed) i Atlantiku (jih), přičemž obývá řadu států. Žije na rozloze o 161 000 000 km. Hnízda si staví většinou v dutinách stromů.\nCelková populace se odhaduje na více než 50 000 jedinců.\n\n"}
{"id": "1408664", "url": "https://cs.wikipedia.org/wiki?curid=1408664", "title": "Lubomír Popelka", "text": "Lubomír Popelka\n\nLubomír Popelka (14. června 1927 Předmostí – 27. ledna 1995 Brno) byl redaktor a dramaturg Československé televize.\n\nNarodil se v Předmostí u Přerova, studoval gymnázium v Přerově, za 2. světové války byl totálně nasazený k Technische Nothilfe v Ostravě a v Brně. Poté studoval právnickou fakultu, studium však nedokončil. Studoval také pražskou FAMU, kde působil i jako asistent.\n\nPracovně působil jako dramaturg, redaktor, vedoucí redaktor a hlavní redaktor v Československé televizi v Praze a poté od roku 1963 v Brně.\n\nV srpnu 1968 moderoval improvizované přímé vysílání brněnské televize z vysílače Kojál na Vyškovsku, které informovalo o právě probíhající invazi vojsk Varšavské smlouvy do Československa. Vysílání přebírala i rakouská televize ÖRF, jejímž prostřednictvím se šířilo do západního světa. Když hrozilo odhalení a obsazení vysílače, přenosový vůz se přesunul k vojenskému prostoru v Dědicích, zatímco Popelka se vrátil do Brna a zajišťoval převoz filmů do Vídně pro rakouské vysílání. Moderování pak převzal Jiří Vondráček.\n\nPoté Popelka o své místo v televizi přišel, 1 rok byl zaměstnancem továrny Kaučuk Kralupy a dalších 20 let dělníkem v Geotestu a Výzkumném ústavu naftařském. Až po roce 1989 se opět k televizní práci vrátil, byl vedoucím redakce a zástupcem ředitele brněnského studia Československé televize.\n\n"}
{"id": "1408669", "url": "https://cs.wikipedia.org/wiki?curid=1408669", "title": "Noční směna (film)", "text": "Noční směna (film)\n\nNoční směna (v originále Graveyard Shift) je americký horor režiséra Ralpha S. Singletona z roku 1990, napsaný Johnem Espositem na základě povídky stejného jména od Stephena Kinga z roku 1970. Ve filmu si zahráli David Andrews, Kelly Wolf, Stephen Macht, Andrew Divoff, Brad Dourif, Vic Polizos a další. Hudbu k snímku složili Anthony Marinelli a Brian Banks.\n\nKrátce po otevření opuštěné textilky začínají umírat její zaměstnanci. Právě v této době je sadistickým majitelem Warwickem najat tulák John Hall, aby se zapojil do úklidu sklepení, které je zamořené krysami. Při této práci naleznou bludiště tunelů, vedoucích ke starému hřbitovu a krysí královnu, mutanta netopýra a krysy.\n\nFilm získal špatné recenze od kritiků a rozporuplné od diváků.\n\nSnímek byl vydán 26. října 1990 ve Spojených státech. Celkově vydělal 11 582 891 dolarů.\n\nNa filmových serverech získal následující hodnocení\n\nČsfd: 53%\n\nImdb: 4,8 z 10\n\nRotten Tomatoes: 13%\n"}
{"id": "1408675", "url": "https://cs.wikipedia.org/wiki?curid=1408675", "title": "Allison Moorer", "text": "Allison Moorer\n\nAllison Moorer (* 21. června 1972) je americká zpěvačka a kytaristka, mladší sestra zpěvačky Shelby Lynne. Narodila se a vyrůstala v Alabamě. Její otec byl těžký alkoholik, který týral svou manželku. Ta se v roce 1985 s dcerami odstěhovala, ale její manžel je našel. V roce 1986 před očima svých dcer manželku zastřelil a následně zabil i sám sebe. Allison později vyrůstala u strýce a tety. Své první album \"Alabama Song\" vydala roku 1998. Následovalo několik dalších. Roku 2017 vydala společné album se svou sestrou, které dostalo název \"Not Dark Yet\".\n\n"}
{"id": "1408676", "url": "https://cs.wikipedia.org/wiki?curid=1408676", "title": "Shelby Lynne", "text": "Shelby Lynne\n\nShelby Lynne, rodným jménem Shelby Lynn Moorer, (* 22. října 1968) je americká zpěvačka a kytaristka, starší sestra zpěvačky Allison Moorer. Narodila se ve Virginii a vyrůstala v Alabamě. Její otec byl těžký alkoholik, který týral svou manželku. Ta se v roce 1985 s dcerami odstěhovala, ale její manžel je našel. V roce 1986 před očima svých dcer manželku zastřelil a následně zabil i sám sebe. V roce 1987 vystoupila v countryovém televizním pořadu \"Nashville Now\" a zanedlouho podepsala kontrakt s vydavatelstvím Epic Records. V roce 1989 vydala své debutové album nazvané \"Sunrise\". Obrovskému úspěchu se jí dostalo po jejím šestém albu \"I Am Shelby Lynne\" (1999), díky němuž získala cenu Grammy pro nejlepšího nového umělce. V roce 2008 vydala album \"Just a Little Lovin'\", složené z coververzí písní anglické zpěvačky Dusty Springfield. Roku 2017 vydala společné album se svou sestrou, které dostalo název \"Not Dark Yet\".\n\n"}
{"id": "1408677", "url": "https://cs.wikipedia.org/wiki?curid=1408677", "title": "Not Dark Yet", "text": "Not Dark Yet\n\nNot Dark Yet je společné album amerických zpěvaček Shelby Lynne a Allison Moorer, které jsou zároveň sestrami. Vydáno bylo v srpnu roku 2017 a produkoval jej Teddy Thompson. Ten je synem hudebníka Richarda Thompsona a na albu hráli i dva členové tria Richarda Thompsona – bubeník Michael Jerome a baskytarista Taras Prodaniuk. Deska obsahuje převážně coververze, například od kapel Nirvana, The Killers, ale také od Boba Dylana, jehož píseň zároveň dala albu název.\n\n\n"}
{"id": "1408699", "url": "https://cs.wikipedia.org/wiki?curid=1408699", "title": "Kakamigahara", "text": "Kakamigahara\n\nKakagimahara (japonsky:各務原市 \"Kakamigahara-ši\") je japonské město v prefektuře Gifu na ostrově Honšú. Žije zde téměř 150 tisíc obyvatel. Město je významným dopravní uzlem na trase Tokio-Kjóto.\n\n"}
{"id": "1408700", "url": "https://cs.wikipedia.org/wiki?curid=1408700", "title": "Maestro (album, Taj Mahal)", "text": "Maestro (album, Taj Mahal)\n\nMaestro je studiové album amerického hudebníka Taje Mahala. Vydáno bylo v roce 2008 společností Heads Up International. Deska byla nominována na cenu Grammy v kategorii nejlepších doudobých bluesových alb, avšak nevyhrála. Album vyšlo u příležitosti čtyřicátého výročí od zahájení Mahalovy nahrávací kariéry. Podílela se na něm řada hostů, mezi něž patří například Angélique Kidjo, Ziggy Marley a Ben Harper.\n\n\n"}
{"id": "1408722", "url": "https://cs.wikipedia.org/wiki?curid=1408722", "title": "Friedrich Ernst Fehsenfeld", "text": "Friedrich Ernst Fehsenfeld\n\nFriedrich Ernst Fehsenfeld (16. prosince 1853, Gross Lengden u Göttingenu – 16. září 1933, Freiburg im Breisgau) byl německý nakladatel a vydavatel především knih německého spisovatele Karla Maye. Patří rovněž k zakladatelům nakladatelství Karl-May-Verlag.\n\nByl osmým synem pastora Johannesa Fehsenfelda. Po základní škole navštěvoval Vilémovo královské gymnázium v Berlíně. Z finančních důvodů se musel vyučit knihkupcem. Svůj vlastní nakladatelský podnik založil 1. dubna roku 1890 ve Freiburgu im Breisgau, kde v letech 1892-1910 vydával \"Sebrané cestovní romány Karla Maye\" (\"Carl May's gesammelte Reiseromane\") později přejmenovaná na \"Sebrané příběhy z cest Karla Maye\" (\"Karl May's gesammelte Reiseerzählungen\"). Kromě románů Karla Maye vydával v edici \"Svět cest a dobrodružství\" (\"Die Welt der Fahrten und Abenteuer\") také díla Rudyarda Kiplinga, Jacka Londona, Roberta Louise Stevensona a jiných známých spisovatelů dobrodružné literatury.\n\nFehsenfeld se s Karlem Mayem seznámil roku 1891 poté, co si přečetl jeho příběh \"Giölgeda padishanün\" z cyklu \"Ve stínu padišáha\". Byl tak nadšen, že uzavřel s Mayem smlouvu na souborné vydání všech částí cyklu, které vznikaly v letech 1880-1888 a byly roztroušeny v novinových vydáních, kde vycházely na pokračování. Fehsenfeld se dále zavázal vydat další Mayovy romány a povídky, které vycházely v různých novinách a časopisech a May měl za povinnost dodat své příběhy ve formě vhodné pro knižní vydání. Tím byla zahájena edice \"Carl May's gesammelte Reiseromane\" (\"Sebrané cestovní romány Karla Maye\"), později přejmenovaná na \"Karl May's gesammelte Reiseerzählungen\" (\"Sebrané příběhy z cest Karla Maye\"), která vycházela v letech 1892-1910 a dosáhla počtu 33 titulů.\n\nDalší Fehsenfeldova edice \"Karl Mays Illustrierte Reiseerzählungen\" (\"Ilustrované příběhy z cest Karla Maye\") zahrnuje celkem 33 ilustrovaných svazků vydaných v letech 1907-1912. Mimo to vydal Fehsenfeld Mayovi sborník básní \"Himmelsgedanken\" (1900, \"Nebeské myšlenky\"), drama \"Babel und Bibel\" (1906, \"Babylon a bible\"), knihu \"Erzgebirgische Dorfgeschichten\" (1907, \"Krušnohorské vesnické povídky\") a autobiografii \"Mein Leben und Streben\" (1910, \"Můj život a mé cíle).\n\nPo smrti Karla Maye roku 1912 neměl Fehsenfeld již dostatek prostředků, aby znovu oživil Mayovu popularitu, ztracenou díky štvanici, která byla na spiovatelr pořádána. Snažil se proto o prodej nakladatelských práv jinému nakladatelství. Navázal kontakty s vdovou po Karlu Mayovi Klárou Mayovou, která se stala Mayovou univerzální dědičkou a hledala někoho, kdo by se nově mohl ujmout díla jejího muže. Společně s Mayovým dlouholetým přítelem a právníkem Eucharem Albrechtem Schmidem tak 1. července roku 1913 založili v Radebeulu nakladatelství Karl-May-Verlag, které začalo vydávat \"Sebrané spisy Karla Maye\" (\"Karl May’s Gesammelte Werke\").\n\nRoku 1921 Fehsenfeld z nakladatelství vystoupil, ale svůj vlastní podnik vedl i nadále až do své smrti v roce 1933.\n\n\"Karl May's gesammelte Reiseerzählungen\" (\"Sebrané příběhy z cest Karla Maye\") je název pro Mayovy spisy vydané v nakladatelství Friedrich Ernst Fehsenfeld. Edice, vycházející v letech 1892-1910, neobsahuje autorovy knihy psané v třetí osobě a další primárně určené mládeži a skládá se z těchto třiceti tří svazků:\n\n"}
{"id": "1408724", "url": "https://cs.wikipedia.org/wiki?curid=1408724", "title": "1000 Years of Popular Music", "text": "1000 Years of Popular Music\n\n1000 Years of Popular Music je koncertní album anglického zpěváka a kytaristy Richarda Thompsona. Vydáno bylo v roce 2003 společností Beeswing Records. Historie alba sahá do chvíle, kdy byl Thompson pověřen časopisem \"Playboy\", aby vybral nejlepší písně posledních 1000 let. Ten pověření přijal doslova a vybral například i nejstarší anglicky zpívané písně. Dále se na albu nachází Thompsonovy interpretace různých tradicionálů, ale také moderních písní, například od kapel ABBA a Squeeze či zpěvačky Britney Spears.\n\n\nNahráno při jiném koncertu.\n\n"}
{"id": "1408746", "url": "https://cs.wikipedia.org/wiki?curid=1408746", "title": "Dream Attic", "text": "Dream Attic\n\nDream Attic je koncertní album anglického kytaristy a zpěváka Richarda Thompsona. Vydáno bylo koncem srpna roku 2010 společnostmi Proper Records (Evropa) a Shout! Factory (Severní Amerika). Přestože jde o záznam z koncertů, deska obsahuje výhradně nové písně. Thompson je původně nahrál coby demosnímky, ale následně se rozhodl je nenahrávat ve studiu, ale přímo při dvoutýdenním turné po západě Spojených států amerických. Základní verze alba obsahuje pouze tyto koncertní nahrávky. Vydána však byla také speciální verze, která na druhém disku obsahuje původní Thompsonovy demonahrávky. Album bylo nominováno na cenu Grammy.\n\nAutorem všech skladeb je Richard Thompson.\n\n"}
{"id": "1408762", "url": "https://cs.wikipedia.org/wiki?curid=1408762", "title": "V. sbor (mobilizace 1938)", "text": "V. sbor (mobilizace 1938)\n\nV. sbor byl vyšší jednotkou působící v sestavě 4. armády a to v jejím druhém sledu v roli manévrovací jednotky.\n\nVelitelem V. sboru byl divizní generál Alois Eliáš.\n\nStanoviště velitele se nacházelo v Klouboukách u Brna.\n\nPo svém soustředění měl být V. sbor připraven k zásahu ve prospěch jednotek na levém křídle 4. armády na hlavním obranném postavení (tedy Hraniční oblasti 38, případně východního křídla Skupiny 2)., respektive v případě průlomu hlavního obranného postavení měl zabránit v průniku nepřítele od Rakouských hranic směrem k Brnu.\n\n6. divize se soustřeďovala v okolí Pohořelic, 20. divize v okolí Mutěnic. Ani jedna z těchto vyšších jednotek neměla plánované počty mužstva (počátkem října to bylo pouze 60%) . Jejich nasazení v manévrovém boji by nepochybně velmi komplikoval fakt, že neměly ve své sestavě žádné protitankové kanony a jejich smíšené předzvědné oddíly zřejmě nedisponovaly ani plánovanými četami lehkých tanků.\n\n\n"}
{"id": "1408793", "url": "https://cs.wikipedia.org/wiki?curid=1408793", "title": "MTR MTR390", "text": "MTR MTR390\n\nMTU Turbomeca Rolls-Royce MTR390 je turbohřídelový motor vyvinutý pro lehké vrtulníky konsorciem MTU Turbomeca Rolls-Royce (MTR). Motor je určený pro pohon vrtulníků hmotnostní kategorie 5 – 7 tun v jak jednomotorové tak dvoumotorové konfiguraci. Zkušební provoz motoru začal v roce 1989 a jeho první zkušební let proběhl v roce 1991. Vojenský typový certifikát získal v květnu 1996 a schválení pro civilní provoz v červnu 1997.\n\nSvé zatím jediné sériové uplatnění nalezl u typu Eurocopter Tiger.\n\nV současné době probíhá ve spolupráci se španělskou společností ITP vývoj výkonnější verze MTR390-E (\"Enhanced\").\n\n\n\nÚdaje podle\n\n"}
{"id": "1408813", "url": "https://cs.wikipedia.org/wiki?curid=1408813", "title": "Wang Sien-po", "text": "Wang Sien-po\n\nWang Sien-po (; * 28. srpna 1976) je bývalá čínská zápasnice – judistka, bronzová olympijská medailistka z roku 1996.\n\nJudu se věnovala od 14 let v Čchao-jangu. Připravovala se v armádním sportovním středisku v Ťi-nanu pod vedením Wang Siao-minga. V čínské ženské reprezentaci se pohybovala od poloviny devadesátých let dvacátého století ve střední váze do 66 kg. V roce 1996 startovala na olympijských hrách v Atlantě. V úvodním kole nestačila na korejskou favoritku Čo Min-son, ale přes opravy se probojovala do boje o třetí místo proti Francouzce Alici Duboisové. V poslední minutě zápasu udržela těsný bodový náskok na koku a získala bronzovou olympijskou medaili. V roce 1998 se kvůli změnám ve vahových limitech přesunula do polostřední váhy do 63 kg, ve které se přestala v reprezentaci prosazovat. Sportovní kariéru ukončila v prvních letech dvacátéhoprvního století.\n\n\n"}
{"id": "1408824", "url": "https://cs.wikipedia.org/wiki?curid=1408824", "title": "Nikolaj Michajlovič Verzilin", "text": "Nikolaj Michajlovič Verzilin\n\nNikolaj Michajlovič Verzilin (, ; Safronovka, Chomutovský kraj, Kurská oblast, Rusko – 2. června 1984, Leningrad, SSSR) botanik, doktor pedagogických věd, profesor, člen korespondent sovětské Akademie pedagogických věd a spisovatel.\n\nNikolaj Michajlovič Verzilin se narodil r. 1903 v malé vsi Safronovka, v Kurské oblasti nedaleko dnešních hranic Ruska s Ukrajinou.\n\nV roce 1919, když mu bylo pouhých 16 let, začal působit jako učitel základní školy v městečku Malaja Višera, na trati Moskva–Petrohrad v Novgorodské oblasti. Přitom ale dál pokračoval při ve svém vzdělávání.\n\nRoce 1928 dokončil studium na Leningradském zemědělském institutu a dál pokračoval ve studiu na Leningradském státním pedagogickém institutu. V následujícím roce 1929 publikoval svůj první článek, který měl za cíl přitáhnout zájem čtenářů ke studiu botaniky.\n\nNa škole kde učil zřídil výzkumnou laboratoř a pokusná políčka – koutky divoké přírody – kde mohli žáci prakticky využívat znalosti nabyté v hodinách botaniky a zoologie.\n\nPro potřeby výuky také začal psát své první knihy, ve kterých shrnul svoje zkušenosti s výukou botaniky. Byly určeny především pedagogům:\n\nNapsal také učebnici botaniky pro žáky pátých a šestých tříd (1952), jejíž novum proti všem předchozím učebnicím bylo především ve spojení vědecké stránky učiva s jeho praktickou aplikací využitelnou v zemědělství.\n\nRoku 1932 získal doktorát a stal se vědeckým pracovníkem (od r. 1957 s titulem profesor) na pedagogických věd.\n\nOd r. 1952 byl členem Svazu spisovatelů SSSR.\n\nR. 1955 byl zvolen za člena Akademie pedagogických věd SSSR a od r. 1967 působil jako profesor konzultant na Leningradském pedagogickém institutu O. Herzena.\n\nNikolaj Verzilin byl rovněž talentovaným spisovatelem knih pro mládež, ve kterých populární formou aplikoval své botanické znalosti.\n\nDebutoval během druhé světové války r. 1942, knihou (), ve které psal o lesních rostlinách, které bylo možné využít buď jako zdroj potravy, nebo jako léčivky.\n\nTato kniha se stala později součástí jeho nejpopulárnější knihy pro mládež v Československu (Originál vyšel již r. 1946 pod názvem ). V češtině poprvé vyšla tato kniha v nakladatelství \"Mladá fronta\" r. 1956 v překladu Aleny Hálové, rozšířená o barevné ilustrace Jana Brychty.\n\nVe stejném roce vyšel i slovenský překlad s názvem , který vydalo \"Slovenské nakladateľstvo detskej knihy\". Druhé české vydání z roku 1963 vydala opět \"Mladá fronta\", ale knihu nově ilustrovala Ludmila Jiřincová.\n\nV této knize Verzilin publikoval více než 100 esejů o divokých rostlinách Ruska. Každý z nich je udeven citátem vybraného literárního klasika (např. Jean-Jacques Rousseau, Daniel Defoe, James Fenimore Cooper aj.) – řada z nich pochází také od Ernesta Thompsona Setona, jehož woodcraftem byl Verzilin nepochybně ovlivněn, jak je zřejmé z obsahu. Kniha také nenásilnou formou vyprávění seznamuje s významnými botaniky a přírodovědci, jako byl např. Ivan Vladimirovič Mičurin, Luther Burbank a další.\n\nTuto knihu zmiňuje ve své knize \"Kronika Ztracené stopy\" (1967) také známý český spisovatel Jaroslav Foglar.\n\nO tři roky později (1949) vydal další knihu pro mládež, nazvanou , která rovněž vyšla v Československu, tentokrát ve Státním nakladatelství dětské knihy roku 1957 v překladu Věry Spudilové pod názvem \n\nV roce 1952 publikoval hned dvě knihy () a . Slovenský překlad této knihy Oľgy Silnické z r. 1953, který vydalo pod názvem v Bratislavě \"Slovenské nakladateľstvo detskej knihy\" byl vůbec první Verzilinovou knihou vydanou v Československu\n\nVe druhé polovině padesátých let Verzilin podniknul několik studijních zahraničních cest – do Itálie, Norska, Finska, Francie, Československa a Japonska – při kterých navštívil místní parky, zahrady, skleníky a arboreta. Výsledkem byla kniha ().\n\nR. 1969 vydal, tentokrát cestopisnou, knihu (). Ilustrovanou jeho fotografiemi z cest do Norska, Itálie, Francie a Japonska.\n\nVe spolupráci s V. Korsuňskou napsal další tři knihy. R. 1966 dvě – () a (). A r. 1976 biografii ruského mineraloga a geochemika Vladimíra Ivanoviče Vernadského ().\n\nV roce 1976 vydal ve spolupráci se svými syny knihu ()\n\nZa své popularizační a pedagogické aktivity byl oceněn medailí K. Ušiňského, A. Makarenka a dalšími cenami.\n\nPoznatky z 15 let své učitelské praxe shrnul na počátku 80. tých let do nové učebnice biologie pro žáky 9 až 10 třídy a v učebnici pro budoucí pedagogy, kterou napsal opět ve spolupráci s bioložkou V. M. Korsuňskou\n\nVerzilin nebyl suchopárný vědátor a školomet. Jeho knihy měly vždy z výtvarného hlediska kvalitní ilustrace a v obsahu často uváděl verše a úryvky autorů, které považoval za důležité.\n\nJeho knihy vyšly mimo Rusko a Československo také v Bulharsku, Brazílii, Gruzii, Číně, Lotyšsku, Litvě, Moldavsku, Polsku, Rumunsku, na Ukrajině, v Estonsku, Jugoslávii a Japonsku. Ale žádná z nich nebyla nikdy přeložena do angličtiny nebo němčiny. Snad právě proto je Verzilin, jehož kniha Po stopách Robinsonových v Československu přivedla mnoho mladých chlapců a děvčat k zájmu o přírodu v zemích na západ od bývalé hranice východního bloku zcela neznámým autorem.\n\nNa webu publ.lib.ru jsou volně k dispozici on-line verze následujících knih (v ruštině a DjVu formátu):\n"}
{"id": "1408825", "url": "https://cs.wikipedia.org/wiki?curid=1408825", "title": "It's Great When You're Straight...Yeah", "text": "It's Great When You're Straight...Yeah\n\nIt's Great When You're Straight…Yeah je první studiové album anglické skupiny Black Grape. Vydáno bylo v srpnu roku 1995 společností Radioactive Records. Deska se umístila na prvním místě Britské albové hitparády, stala se platinovou a byla nominována na cenu Mercury Prize. Na obalu alba je znázorněn terorista Ilich Ramírez Sánchez, zvaný Šakal, v pop-artovém barevném stylu.\n\n\n"}
{"id": "1408848", "url": "https://cs.wikipedia.org/wiki?curid=1408848", "title": "Wang Šu-jen", "text": "Wang Šu-jen\n\nWang Šu-jen (; * 26. února 1974 Fu-šun) je bývalá čínská zápasnice – judistka.\n\nS judem začínala ve 13 letech ve Fu-šunu. Později se přesunula do Pekingu na vysokoškolská studia. Připravovala se pod vedením Wu Č'-sina. V čínské reprezentaci se prosazovala od roku 1996 v lehké váze do 57 kg. Na olympijské hry nebyla v průběhu své sportovní kariéry nominována. Jejím největším úspěchem jsou dva tituly mistryně asie z let 1996 a 1999.\n\n\n"}
{"id": "1408887", "url": "https://cs.wikipedia.org/wiki?curid=1408887", "title": "Šen Ťün", "text": "Šen Ťün\n\nŠen Ťün (; * 9. května 1977 Tchien-ťin) je bývalá čínská zápasnice – judistka.\n\nS judem začínala v 15 letech v Tchien-ťinu. Připravovala se pod vedením trenérky Wu Wej-feng. V čínské ženské reprezentaci se pohybovala od roku 1998 v lehké váze do 57 kg. V roce 2000 uspěla v čínské olympijské nominaci na olympijské hry v Sydney. V semifinále nestačila na favorizovanou Kubánku Driulis Gonzálezovou a v boji o třetí místo podlehla Japonce Kie Kusakabeová na ippon technikou aši-guruma. Obsadila 5. místo. V roce 2004 dostala v nominaci na olympijské hry v Athénách přednost Liou Jü-siang. Vrcholovou sportovní kariéru ukončila v roce 2006. Věnuje se trenérské práci.\n\n\n"}
{"id": "1408908", "url": "https://cs.wikipedia.org/wiki?curid=1408908", "title": "Suši Ramen Riku", "text": "Suši Ramen Riku\n\nSuši Ramen Riku (すしらーめん《りく》, * 30. 5. 1999, Tokyo) je japonský youtuber, který momentálně pracuje pro společnost Uuum Co. Jeho YouTube kanál má přes 3 milióny odběratelů a byl oceněn stříbrným a zlatým \"YouTube Play Button\". Jeho YouTube kanál se jmenuje podle jeho oblíbených jídel, suši a ramen.\n\nZačal nahrávat videa na YouTube, když byl ve střední škole. Zde byl členem skupiny „Sushi Ramen“ společně s některými svými spolužáky. Po ukončení studia začal chodit na jinou střední školu, než chodili jeho bývalí spolužáci a zde začal pracovat sám. I po ukončení studia Riku a jeho spolužáků měli zakázáno natáčet jejich školu, kvůli čemuž musel někdy ve svých videích některé záběry cenzurovat. Svůj hlavní YouTube kanál Sushi Ramen Riku založil 23. 10. 2013. Na tomto kanále obvykle provádí různé experimenty. 21. 5. 2015 založil druhý kanál – Sushi Ramen 2nd.\n\n"}
{"id": "1408921", "url": "https://cs.wikipedia.org/wiki?curid=1408921", "title": "This Path Tonight", "text": "This Path Tonight\n\nThis Path Tonight je šesté sólové studiové album anglického hudebníka Grahama Nashe. Vydáno bylo 15. dubna roku 2016 společností Blue Castle Records a jeho producentem byl Shane Fontayne. Umístilo se na 41. příčce britské hitparády, zatímco v americké Billboard 200 skončilo na 93. Jde o Nashovo první studiové album po čtrnácti letech – to předchozí, \"Songs for Survivors\", vydal v roce 2002.\n\n\n"}
{"id": "1408941", "url": "https://cs.wikipedia.org/wiki?curid=1408941", "title": "Songs for Beginners", "text": "Songs for Beginners\n\nSongs for Beginners je první sólové studiové album anglického hudebníka Grahama Nashe. Vydáno bylo 28. května 1971 společností Atlantic Records a jeho producentem byl sám Nash. Deska se dostala na patnáctou příčku americké hitparády. Na albu se podílela řada hudebníků, mezi nimiž byli například dva členové kapely Grateful Dead (Jerry Garcia a Phil Lesh) či dva Nashovi kolegové z uskupení Crosby, Stills, Nash & Young (David Crosby a Neil Young).\n\n\n"}
{"id": "1408954", "url": "https://cs.wikipedia.org/wiki?curid=1408954", "title": "Uhříněves (tvrz)", "text": "Uhříněves (tvrz)\n\nUhříněveská tvrz je zaniklé sídlo v Praze 10, které se nacházelo v místech uhříněveského zámku a kostela Všech Svatých.\n\nRoku 1233 patřila Uhříněves klášteru svatého Jiří. Ještě ve 13. století ji získali templáři, k roku 1292 je zde doložena jejich komenda. Řád zde vybudoval dvůr s tvrzí, která je však poprvé písemně zmíněna až počátkem 15. století.\n\nTemplářský řád byl zrušen 2. dubna 1312 a jeho majetek přešel podle papežské buly na řád johanitů. Uhříněves se sousedními vesnicemi získali johanité z komendy Panny Marie pod řetězem (vlastnictví doloženo v urbáři z roku 1376). Nejpozději v roce 1363 získali johanité patronátní právo ke kostelu Všech svatých, protože v tom roce uvedl generální převor Havel z Lemberka na místo zdejšího plebána klerika Pavla. Roku 1371 údajně v uhříněveské komendě zemřel nejvyšší převor řádu Jan ze Zvířetic.\n\nRoku 1413 jsou tvrz, dvůr, ves Uhříněves a další vsi uvedeny při „prodeji na dobu života“ Anně, vdově po Ješkovi z Chlumu. Tvrz v Uhříněvsi je zmíněna také roku 1436, kdy ji spolu s poplužním dvorem a vesnicemi postoupil císař Zikmund podkomořímu Janovi z Kunvaldu.\n\nRoku 1579 koupil panství Jaroslav I. Smiřický ze Smiřic, který při dvoře vystavěl roku 1591 renesanční zámek. Stará tvrz byla poté přestavěna pro hospodářské účely - v popisu panství z roku 1611 se zde nacházela olejna, maštale a špýchar.\n\nPři stavbě nového kostela Všech svatých v letech 1740-1743 byla tvrz zbořena, dochovala se pouze spodní část původní věže starého kostela.\n\n"}
{"id": "1408967", "url": "https://cs.wikipedia.org/wiki?curid=1408967", "title": "Čao Šun-sin", "text": "Čao Šun-sin\n\nČao Šun-sin (; * 11. října 1979) je bývalá čínská zápasnice – judistka.\n\nPřipravovala se Tchien-ťinu pod vedením trenérky Wu Wej-feng. V roce 2000 startovala jako náhradnice za původně nominovanou Chuang Li-chung na olympijské hry v Sydney. Ve druhém kole olympijského turnaje prohrála na body (juko) s fenomenální Japonkou Rjóko Taniovou, ale přes opravy se probojovala do souboje o třetí místo proti Němce Anně-Marii Gradanteové. Hned v úvodních sekundách nezachytila útok Němky na své nohy a po technice kučiki-taoši prohrála na ippon. Obsadila dělené 5. místo. Od roku 2002 se na světovém tatami ukazovala sporadicky. V roce 2004 se představila na asijském mistrovství, kde obsadila třetí místo. Sportovní kariéru ukončila v roce 2008.\n\n\n"}
{"id": "1408990", "url": "https://cs.wikipedia.org/wiki?curid=1408990", "title": "Slovenská reprezentace v malém fotbalu", "text": "Slovenská reprezentace v malém fotbalu\n\nSlovenská reprezentace v malém fotbalu reprezentuje Slovensko na mezinárodních akcích v malé kopané, jako je mistrovství Evropy.\n\nSlovensko se zatím neúčastnilo MS v malém fotbalu. Mistrovství Evropy v malém fotbalu se Slovensko zatím účastnilo devětkrát. Na prvním ME 2010 na Slovensku obsadilo druhou příčku.\n\n\"Nominace na Mistrovství Evropy na Ukrajině 2018.\"\n\n"}
{"id": "1408997", "url": "https://cs.wikipedia.org/wiki?curid=1408997", "title": "Hotchkiss", "text": "Hotchkiss\n\nHotchkiss, celým jménem Société Anonyme des Anciens Etablissements Hotchkiss et Cie byla francouzská zbrojovka a automobilka.\n\nSpolečnost založil zbrojíř amerického původu Benjamin B. Hotchkiss. Společnost nejdříve sídlila ve Viviez, poté se přestěhovala do Saint-Denis poblíž Paříže.\nZbrojovka se zabývala výrobou kanónů jak pro použití v poli tak u námořnictva. Jednou z prvních zbraní byl 42 mm lehký kanón. K této zbrani později přibyl Hotchkissův revolverový kanón, na první pohled podobný Gatlingova kulometu, ale fungujícím odlišně. Zbraň navrhl Benjamin B. Hotchkiss roku 1872. Kanón měl pět hlavní a kadenci až 68 ran za minutu. vyráběl se v rážích 37, 47 a 57 mm.\n\nNa začátku 20. století společnost zařadila do svého portfolia Hotchkissův kulomet. Jednalo se o úspěšnou zbraň fungující na principu odběrů plynů z hlavně, která byla spolehlivá a velice mobilní.\n\nMezi roky 1903 a 1955 se společnost věnovala výrobě osobních automobilů. Před 2. světovou válkou se společnost také zabývala výrobou tanků. Po válce produkovala navíc i lehké nákladní automobily a traktory \n"}
{"id": "1409152", "url": "https://cs.wikipedia.org/wiki?curid=1409152", "title": "Vysoký představitel Unie pro zahraniční věci a bezpečnostní politiku", "text": "Vysoký představitel Unie pro zahraniční věci a bezpečnostní politiku\n\nVysoký představitel Unie pro zahraniční věci a bezpečnostní politiku je orgán Evropské Unie, odpovědný za provádění Společné zahraniční a bezpečnostní politiky a Společné bezpečnostní a obranné politiky. Vysoký představitel je jmenován na pětileté funkční období. Jako první úřad zastával Němec Jürgen Trumpf. Od prosince 2019 funkci vykonává Španěl Josep Borrell.\n\nNa základě Lisabonské smlouvy stojí Vysoký představitel Unie pro zahraniční věci a bezpečnostní politiku v čele Evropské služby pro vnější činnost, zároveň je místopředsedou Evropské komise a předsedá Radě pro zahraniční věci. Vysoký představitel vede společnou zahraniční a bezpečnostní politiku Unie a zajišťuje její soudržnost vnější činnosti. Jménem Unie vede politický dialog se třetími stranami a vyjadřuje postoj Unie v mezinárodních organizacích a na mezinárodních konferencích.\n\nAby se přihlíželo k názoru Evropského parlamentu, vysoký představitel pravidelně konzultuje hlavní hlediska a základní volby společné zahraniční a bezpečnostní politiky a společné bezpečnostní a obranné politiky a informuje jej o vývoji těchto politik.\n\nVysoký představitel pro zahraniční věci a bezpečnostní politiku je jmenován Evropskou radou se souhlasem předsedy Komise kvalifikovanou většinou. Evropská rada má právo jej stejným způsobem odvolat z funkce. \n\nPrvní vysokou představitelkou pro zahraniční věci a bezpečnostní politiku byla v listopadu 2009 na pětileté období zvolena britská politička Catherine Ashtonová. V letech 2014–2019 funkci vykonávala bývala ministryně zahraničí Itálie Federica Mogheriniová, jíž nahradil bývalý šéf španělské diplomacie Josep Borrell.\n"}
{"id": "1409164", "url": "https://cs.wikipedia.org/wiki?curid=1409164", "title": "Samokov", "text": "Samokov\n\nSamokov () je město v Bulharsku. Nachází se 55 kilometrů jihovýchodně od Sofie na řece Iskăr, žije v něm okolo 27 tisíc obyvatel a je správním střediskem obštiny Samokov v rámci Sofijské oblasti.\n\nMěsto leží v kotlině mezi pohořími Rila a Vitoša v nadmořské výšce okolo 950 metrů na horním toku řeky Iskăr.\n\nMěsto bylo založeno ve 14. století v rámci saské kolonizace blízko významného bulharského města Šišmanovo kale. Jeho ekonomika spočívala v těžbě a zpracování železné rudy, název dostalo od hamru, který „sám koval“. Po osmanském vpádu význam města vzrostl, protože Šišmanovo kale bylo Turky vypáleno a zničeno, v důsledku čehož se sem přemístilo sídlo eparchie. V roce 1531 zapsal francouzský diplomat Philippe de La Canaye du Fresnes, že jde o velké město, kde se vyrábí kvalitní železo na kotvy a výrobky. V té době bylo město také známo díky tradiční vysoké úrovni uměleckých řemesel.\n\nV 19. století zde žil malíř Zacharij Zograf. V roce 1845 byla postavena mešita Bajrakli džamija, která je významnou architektonickou památkou. Průmyslový charakter si město udrželo – od roku 1856 zde fungovala sklárna a od roku 1866 lihovar. S hospodářskou prosperitou přišel u kulturní rozvoj – škola byla zřízena v roce 1861 a později i knihovna, kterou založili zdejší učitelé. Američtí misionáři, kteří město navštívili v roce 1859 zde zaznamenali 15 tisíc obyvatel, z toho ⅔ Bulharů.\n\nMěsto bylo osvobozeno během rusko-turecké války 11. ledna 1878 a bylo jedno z prvních, kde si zvolili městskou radu a starostu ještě před zřízením Bulharského knížectví. Ve 20. století zdejší průmysl nadále rostl, zprvu textilní, později lehký strojírenský následován stavebním. V roce 2001 zde bylo registrováno 3 136 firem.\n\nVe městě žije 29 375 stálých obyvatel a je zde trvale hlášeno 25 791 obyvatel. Podle sčítání 1. února 2011 bylo národnostní složení následující:\n\nSamokov je hlavním bulharským producentem brambor.\n\nSpolu s nedalekým Borovcem je střediskem zimních sportů, nachází se zde skokanský můstek Černijat kos. V Samokovu sídlí fotbalový klub FC Rilski Sportist.\n"}
{"id": "1409213", "url": "https://cs.wikipedia.org/wiki?curid=1409213", "title": "Václav Kolaja", "text": "Václav Kolaja\n\nMgr. Václav Kolaja (* 14. června 1971, Uherské Hradiště) je český diplomat. Byl náměstkem ministra zahraničí, od roku 2018 je velvyslancem ČR Svatém stolci, Suverénním řádu Maltézských rytířů a Republice San Marino. Úřadu se ujal 10. května 2018, dne 25. května 2018 předal kopie pověřovacích listin Mons. Giovannimu Angelovi Becciu, substitutu pro všeobecné záležitosti Státního sekretariátu Svatého stolce. \n\n"}
{"id": "1409224", "url": "https://cs.wikipedia.org/wiki?curid=1409224", "title": "Karl May’s Gesammelte Werke", "text": "Karl May’s Gesammelte Werke\n\nKarl May’s Gesammelte Werke (\"Sebrané spisy Karla Maye\") je název edice, která vychází od roku 1913 v nakladatelství Karl-May-Verlag. Jedná se o souborné vydání děl německého spisovatele Karla Maye. \n\nPo založení nakladatelství roku 1913 bylo jeho prvním úkolem obnovit klesající zájem o Mayovo dílo, ke kterému došlo v důsledku štvanic, pořádaných na autorovu osobu. Základem edice se staly Mayovy spisy vydané Friedrichem Ernstem Fehsenfeldem v letech 1892–1910 v počtu 33 svazků. Ty byly doplněny o romány určené mládeži, vydané v Union Deutsche Verlagsgesellschaft ve Stuttgartu, o kolportážní romány vydané nakladatelem Heinricha Gottholda Münchmeyera a o další díla (Mayova autobiografie a jeho humoresky a povídky).\n\nNejprve bylo vydáno původních 33 svazků od Friedricha Ernsta Fehsenfelda a do roku 1921 dalších 11 titulů. Nakladatelství získalo postupně velkou čtenářskou obec a Mayova díla se stala velmi populární. Pravděpodobně tomu napomohly dosti velké úpravy původních Mayových textů, které měly podle názoru jednatele nakladatelství Euchara Albrechta Schmida zajistit větší čtivost jednotlivých knih a ke kterým dala vdova po Karlu Mayovi Klára Mayová souhlas.\n\nV roce 1939 obsahovaly \"Spisy\" 65 titulů. V této souvislosti se hovoří o tzv. Radebeulské edici, protože nakladatelství sídlilo v té době Radebeulu. Po druhé světové válce byla však jeho činnost v Německé demokratické republice z politických důvodů znemožněna. Nakladatelství se tudíž přestěhovalo do Bamberku ve Spolkové republice Německo a postupně rozšířilo počet titulů Mayova díla na dnešních devadesát čtyři. Mnoho z těchto svazků bylo sestaveno dlouho po Mayově smrti z různých fragmentů rozptýlených po novinách a časopisech, některé z nich jsou tematicky zaměřeny na různá období Mayova života a obsahují i texty jiných autorů, některé kolportážní romány byly rozděleny do relativně samostatných příběhů a poslední čtyři knihy jsou věnovány Mayově korespondenci.\n\nSeznam je vypracován podle přehledu na stránkách Karl-May-Wiki a dle seznamu uvedeném na stránkách nakladatelství Karl-May-Verlag \n\n"}
{"id": "1409233", "url": "https://cs.wikipedia.org/wiki?curid=1409233", "title": "Karmelitánský klášter (Paříž)", "text": "Karmelitánský klášter (Paříž)\n\nKarmelitánský klášter ( ) byl ženský klášter bosých karmelitánů v Paříži v 5. obvodu. Klášter byl založen v roce 1603 a zbořen byl za Velké francouzské revoluce roku 1797.\n\nKlášter se nacházel na předměstí Faubourg Saint-Jacques naproti Val-de-Grâce v prostoru dnešního domu č. 284 na \"Rue Saint-Jacques\" a částečně na místě Lycea Lavoisier až k \"Rue Henri-Barbusse\".\n\nV letech 1605 až 1668 bylo ve Francii založeno přes 60 karmelitánských klášterů. V roce 1603 se Catherine d'Orléans, vévodkyně Longueville, rozhodla založit ve Francii karmelitánský klášter podle reformy Terezie od Ježíše. Od kardinála Françoise de Joyeuse získala objekt. Barbe Acarie a její bratranec Pierre de Bérulle přesvědčili generálního představeného karmelitánského řádu ve Španělsku, aby poslal do Francie šest jeptišek. Král Jindřich IV. se zpočátku zdráhal povolit nový katolický řád podporovaný rodinou Guise, neboť království se stále zotavovalo z náboženských válek, ale nakonec ustoupil. Jeptišky dorazily do Paříže 17. října 1604.\n\nV roce 1617 byl postaven klášter na \"Rue Chapon\" s finanční podporou vévodkyně Longueville a jejího syna. Klášterní kostel byl vysvěcen roku 1625. Na výzdobě kláštera se podíleli např. Charles Le Brun nebo Philippe de Champaigne. V tamním kostele měl kázání Jacques-Bénigne Bossuet.\n\nV roce 1676 do kláštera vstoupila do kláštera Louise de La Vallière a po ní též Madame de Montespan. V klášteře byly pohřbeny např. Anna Henrietta Bavorská nebo Anna Marie Martinozzi.\n\nKarmelitánský řád byl zrušen za Francouzské revoluce v roce 1790. Klášterní pozemky byly rozděleny a na jejich místě vznikly ulice \"Rue du Val-de-Grâce\" a \"Rue Pierre-Nicole\".\n\nV roce 1800 byla řádová komunita obnovena v části původních prostor. V roce 1920 se komunita přesunula do Clamartu. Ze zbořeného kostela se dochovalo v muzeích několik obrazů Philippa de Champaigne: \"Uvedení Páně do chrámu\" v Dijonu, \"Vzkříšení Lazara\" v Grenoblu nebo \"Nanebevzetí Panny Marie\" v Louvru.\n"}
{"id": "1409262", "url": "https://cs.wikipedia.org/wiki?curid=1409262", "title": "Ackee (firma)", "text": "Ackee (firma)\n\nAckee je česká technologická firma sídlící v Danube House v Karlíně. \n\nZabývá se zakázkovým vývojem mobilních a webových aplikací, zajišťuje celý proces projektu bez třetích stran včetně zpracování analýz, UX a UI designu, testováním a následným provozem a údržbou. Jejím vlastním startupem je aplikace App4Fest, kterou používají desítky festivalů ročně - například AFO, Mighty Sounds, MFDF a Letní filmová škola. Ve spolupráci s Nadačním fondem nezávislé žurnalistiky a Nadací Open Society Fund Praha uspořádala firma hackathon zaměřený na boj proti fake news s názvem FakeHacks. Maskotem Ackee je jednorožec.\n\nV roce 2012 bylo Ackee založeno absolventy ČVUT. Od té doby vyvíjelo mobilní aplikace například pro T-Mobile, Škoda Auto, Zonky, Německý spolkový sněm (Deutscher Bundestag) nebo unicornový startup Delivery Hero, vlastnící českou značku DámeJídlo. Kromě vývoje mobilních aplikací se společnost zabývá také tvorbou webů, oblastí Big Data a technologií blockchain. Ackee je spolupořadatelem pravidelné konference pro mobilní vývojáře mDevTalk. V roce 2017 firma otevřela pobočku v Berlíně.\n\nV roce 2018 Ackee získalo grant od Ethereum Foundation na tvorbu vývojářských nástrojů této kryptoměny. V témž roce společnost darovala znakovací aplikaci neziskové organizaci Centrum pro dětský sluch Tamtam a zahájila vývoj nové aplikace pro německý Bundestag.\n\n"}
{"id": "1409263", "url": "https://cs.wikipedia.org/wiki?curid=1409263", "title": "Croix de l'Évangile", "text": "Croix de l'Évangile\n\nCroix de l'Évangile (doslovně \"Evangelijní kříž\") je kříž v Paříži. Nachází se křižovatce ulic \"Rue de l'Évangile\" a \"Rue d'Aubervilliers\" v 18. obvodu. Na území Paříže je kříž posledním dochovaným křížem, které se v minulosti vztyčovaly na křižovatkách.\n\nKříž se nachází na chodníku na křižovatce ulic \"Rue de l'Évangile\" a \"Rue d'Aubervilliers\" v severozápadní části 18. obvodu. Jedná se o monumentální krucifix z tepaného kovu o výšce dvou metrů, který představuje Ukřižování Ježíše Krista.\n\nKříž vystupuje z betonového podstavce o výšce 1,5 m. Po obou stranách je nízká zídka do oblouku.\n\nPrvní písemná zmínka o kříži pochází z roku 1540. Na počátku 15. století byl součástí poutní cesty, která vedla od kostela Saint-Denys de la Chapelle ke kostelu Notre-Dame-des-Vertus v Aubervilliers. Kříž je zaznamenán na mapách z let 1707 a 1730.\n\nPůvodní kříž byl zničen za Velké francouzské revoluce. Kříž nechal v roce 1808 obnovit Joseph Hirth z Paříže. Kříž se tehdy nacházel na území města La Chapelle a byl restaurován v roce 1823.\n\nSoučasný kříž byl vztyčen v roce 1860, tedy ve stejném roce, kdy bylo město La Chapelle připojeno k Paříži. Kříž nechala mezi lety 1863 a 1871 přesunout Východní železniční společnost (\"Compagnie des chemins de fer de l'Est\") kvůli stavebním pracím. Nejméně do poloviny 20. století byl kříž opřen o zeď a chráněn kamenným portikem s trojúhelníkovým štítem, na kterém byl latinský nápis \"O Crux ave, spes unica\".\n\n"}
{"id": "1409271", "url": "https://cs.wikipedia.org/wiki?curid=1409271", "title": "Bitva u Port Arthuru", "text": "Bitva u Port Arthuru\n\nNámořní bitva u Port Arthuru (dnešní Lü-šun-kchou v Mandžusku) byla prvním střetnutím rusko-japonské války. Začala 8. února 1904 překvapivým nočním útokem japonského námořnictva na ruskou Tichomořskou flotilu u přístavu a pokračovala ještě 9. února kolem poledne. Útok, který rozpoutal celou válku, skončil bez vítěze. Japoncům se sice podařilo na čas vyřadit z provozu dvě ruské bitevní lodě, žádnou ale nepotopili.\nV 19. století expandovali Rusové na Dálný východ a Japonci jen velice nelibě nesli jejich ambice v jižním Mandžusku a severní Koreji. Ruské diplomacii se v roce 1898 podařilo Čínskému císařství vnutit 25letý pronájem poloostrova Liao-tung se strategickým přístavem Port Arthur na jeho jihu. Tichomořská flotila získala nezamrzající přístav a výchozí bod pro kontrolu nad Žlutým mořem, Korejským zálivem a částí čínského pobřeží. Poslední kapkou bylo pro Japonce ruské rozhodnutí, že budovaná Transsibiřská magistrála povede přes jižní Mandžusko a Port Arthur bude na ni přímo napojen. \n\nV červnu 1903 začala diplomatická jednání mezi oběma zeměmi, ale carští diplomaté jednání úmyslně zdržovali. Po dalším neúspěšném jednání v říjnu 1903 se Japonci začali připravovat na nadcházející válku, zatímco ruská vláda předpokládala, že protivník pouze blafuje. V případě války se všeobecně očekávalo, že Rusové uplatní svou lidskou a materiální převahu a Japonce v krátké válce snadno porazí. Podcenění nepřítele se Rusům draze vymstilo. \n\nJaponské námořnictvo, zvané \"Rengó kantai\" (japonsky: Spojené loďstvo), tvořily tři flotily. 1. flotila vedená admirálem Tógem měla za úkol bojovat s hlavními silami nepřítele, 2. flotila pod velením viceadmirála Kamimury měla střežit dopravní koridory mezi Japonskem a Koreou a 3. flotila viceadmirála Kataoky hlídala Cušimský průliv a chránila konvoje s vojáky a materiálem. V samotné bitvě měl admirál Tógó k dispozici 6 bitevních lodí typu predreadnought (Mikasa – vlajková loď, Hacuse, Šikišima, Asahi, Fudži, Jašima) a 5 pancéřových křižníků (Iwate, Azuma, Izumó, Jakumó, Tokiwa). V záloze čekaly 4 chráněné křižníky (Čitose, Takasagó, Kasagi, Jóšinó).\n\nPapírově byly ruské námořní síly mnohem silnější než japonské, ale carskému námořnictvu chyběla palebná síla a nepoužívaly se optické dálkoměry (střelba byla méně přesná). Průměrně bylo ruské loďstvo o 10 let starší než to japonské. Mužstvo na začátku války nebylo v plném stavu a část námořníků nebyla ani gramotná. Často se stávalo, že branci z vnitrozemí viděli poprvé moře až při výcviku. Ruské síly při bitvě čítaly 7 bitevních lodí typu predreadnought (Petropavlovsk, Sevastopol, Peresvět, Poběda, Poltava, Caserevič a Retvizan. Dále pancéřový křižník Bajan a chráněné křižníky Pallada, Diana, Askold, Novik, Bojarin.\n\nDne 6. února 1904 došlo k přerušení diplomatických styků mezi Japonskem a Ruskem. Japonská flotila vyrazila ještě tentýž den z přístavu Sasebo na volné moře. Ruská flotila kotvila na válku zcela nepřipravená na vnější rejdě přístavu a byla ideálním cílem pro torpédový útok. Japonci se rozhodli této situace využít a zaútočit na kotvící lodě ještě před oficiálním vyhlášením války. Po zničení tichomořské flotily plánovali nerušeně vylodit své vojáky v Koreji a začít pozemní válku. \n\nDne 8. února 1904 evakuoval parník Columbia z města všechny japonské občany, což sice způsobilo rozruch mezi místními obyvateli, ale k žádné preventivní akci či zvýšení bojové pohotovosti nedošlo. Večer se měl konat ples na počest manželky velitele základy admirála Starka, a tak se pozornost upírala k nadcházející oslavě. Japonské loďstvo se večer rozdělilo na hlavní svaz a útočnou flotilu tvořenou torpédoborci. Blížící se flotila byla zpozorována ruskými hlídkovými loděmi, a tak musel být plán útoku notně urychlen. Ve 23:25 byl vydán rozkaz k útoku a o deset minut později byla prvním torpédem zasažena bitevní loď \"Retzivan\". Bitevní loď \"Caserevič\" dostala zásah o pět minut později. Rusové vyhlásili plnou pohotovost, ale ve zmatku nedokázali lokalizovat japonské lodě. Třetí exploze se ozvala z křižníku \"Pallada\", a tím noční útok skončil. Mnoho torpéd bylo během útoku zachycenou ochranou torpédovou sítí, takže ztráty na ruské straně nebyly likvidační (z 16 celkem vypálených torpéd pouze 3 našly svůj cíl). \n\nBitva pokračovala druhý den ráno, kdy se do boje zapojily obě flotily. Japonci mylně předpokládali, že carské loďstvo bude po nočním útoku paralyzované, a chtěli přímo zaútočit na zbytek lodí v přístavu. Rusové se mezitím vydali japonským lodím naproti. Obě flotily se potkaly v poledne zhruba 5 km od přístavu. Hned v prvních 5 minutách dostala japonská vlajková loď Mikasa zásah a za dalších 15 minut se Japonci začali stahovat. Japonské lodě Šikišima, Mikasa, Fudži, a Hacuse byly při boji poškozeny jakožto i ruský Petropavlovsk, Poběda, Poltava, a Sevastopol. \n\nI když celá akce neskončila plánovaným úspěchem, podařilo se útočníkům převzít iniciativu na moři a poškodit dvě bitevní lodě. Zatímco se japonské námořnictvo mohlo spoléhat na opravu svých lodí v suchých docích s Sasebu, Rusové měli možnosti výrazně omezenější. Dne 10. února 1904, tedy den po bitvě, byla oficiálně vyhlášena válka mezi carským Ruskem a Japonským císařstvím. \nRuské velení si bylo vědomo, že s oslabenou flotilou není schopno ochránit současně Port Arthur a přístav Dalnyj, a tak se rozhodlo pro minovací akci. V podvečer 9. února vyplul minonosný parník \"Jenisej\" v doprovodu křižníku \"Bojarin\" z přístavu. Ráno 11. února během pokládaní min došlo k nehodě, při které byla Jenisej vtažena do již položeného minového pole a explodovala. Nehoda si vyžádala život 120 námořníků a loď se potopila s jedinou mapou ukazující pozice již položených min. Na pomoc přispěchal křižník Bojarin, ale v noci téhož dne najel na minu a výbuch způsobil jeho nehybnost. Křižník byl evakuován a za dva dny na to ho poslali ke dnu samotní Rusové. Nejen v ruském tisku byly únorové události označeny jako totální fiasko. Dne 24. února 1904 byl carem odvolán z velení Tichomořské flotily admirál Stark a jeho nástupcem se stal zkušený a energický viceadmirál Makarov.\n\nNa počátku rusko-japonské války začal novinář Jan Klecanda vydávat ilustrovaný \"Obrazový zpravodaj z bojiště\", mezi 28. únorem 1904 a 11. březnem 1906 vyšlo celkem 104 čísel, zprvu s týdenní periodicitou. Od počátku získal časopis široký zájem veřejnosti, který sice s prodlužováním války poněkud uvadal, avšak odlehlý konflikt i tak dlouho zůstával v obecném povědomí. Jako odkaz přetrvala pouťová odrhovačka: \"„Jede fůra z Port Artůra, na ní sedí Kanimůra.“\" Souvislost s admirálem Hikonodžó Kamimurou, jedním z japonských velitelů, se s uplývajícím časem vytratila, avšak přetrvala \"kanimůra\" i když se zcela jiným obsahem.\n"}
{"id": "1409283", "url": "https://cs.wikipedia.org/wiki?curid=1409283", "title": "Chaluhový les", "text": "Chaluhový les\n\nChaluhový les, též kelpový les, je mořský porost (společenstvo) s výrazným zastoupením velkých chaluh. Je to jeden z nejproduktivnějších a nejdynamičtějších ekosystémů na Zemi. Malé oblasti s porosty řas jsou nazývány „chaluhové záhony“.\n\nChaluhové lesy se vyskytují v mírném a polárním podnebném pásu při pobřeží oceánů. V roce 2007 byl objeven u pobřeží Ekvádoru. \n\nFyzicky je tvořen vzrostlými makroskopickými hnědými řasami (chaluhami). Poskytuje jedinečný, trojrozměrný habitat mořským organismům a je zdrojem poznání mnoha ekologických vazeb. Ve 20. století byl předmětem rozsáhlého výzkumu, zaměřeného především na trofické vztahy, ale neustále se objevují nové myšlenky, které souvisejí s tímto jedinečným ekosystémem. Chaluhové lesy mohou ovlivňovat pobřežní proudy a poskytovat mnoho ekosystémových služeb.\n\nChaluhové lesy jsou povětšinou spojeny s výstupnými mořskými proudy, které přinášejí chladnější, na živiny bohaté vody. U víceletých chaluh je největší nárůst biomasy spojen právě s výstupnými proudy. \nPro pobřežní vody východního a západního Atlantského oceánu, Číny a Japonska je typický převládající rod chaluh \"Laminaria\"; pro Austrálii, Nový Zéland a jižní Afriku je to rod \"Ecklonia\"; a pro severovýchodní a jihovýchodní Tichý oceán, ostrovy Jižního oceánu je to bobulák (\"Macrocystis\"), který se objevuje ostrůvkovitě i u Austrálie, Nového Zélandu a jižní Afriky. Oblast s největší biologickou diverzitou chaluh (> 20 druhů) je v severovýchodním Tichém oceánu, severně od San Francisca po Aleutské ostrovy. \n\nV dobře prozkoumaných aljašských chaluhových lesích vydry mořské (\"Enhydra lutris\") coby klíčový druh kontrolují populace býložravých ježovek (Echinoidea). V jižní Kalifornii kontrolují počet býložravých ježovek například i humři a velké ryby jako \"Semicossyphus pulcher\". \n\nVliv člověka přispívá k degradaci společenstev chaluhových lesů. Mimořádné obavy plynou z nadměrné těžby ryb (přelovování), které může vést ke zvyšování počtu býložravců nadměrně spásajících porosty řas. To může vést rychle k přeměně na pustou podmořskou krajinu, kde se udrží jen málo druhů.\n\nZavedení mořských chráněných území je jednou ze strategií, jak omezit dopad rybolovu a jak ochránit ekosystém před možnými následky environmentálních stresorů.\n"}
{"id": "1409284", "url": "https://cs.wikipedia.org/wiki?curid=1409284", "title": "Carolabrücke (Bad Schandau)", "text": "Carolabrücke (Bad Schandau)\n\nCarolabrücke je 187 metrů dlouhý železniční most, který spojuje Wendischfähre (místní část obce Rathmannsdorf) a Krippen (místní část města Bad Schandau). Přetíná řeku Labe na říčním kilometru 11,86.\n\nMost byl vybudován mezi lety 1874 a 1877 na 63,3 kilometru železniční trati Budyšín - Bad Schandau. Pojmenován byl podle saské královny Caroly (1833–1907). Původně stavba sestávala z dvou částí, z nichž jedna sloužila železniční dopravě a druhá paralelně umístěná silniční dopravě. Obě nástavby spočívaly na společných pilířích a podpěrách. Po dokončení nového silničního mostu přes Labe v Bad Schandau v roce 1977 následovala roku 1985 demontáž starého silničního mostu a o rok později začala výměna a přestavba železničního mostu. Stavební práce byly dokončeny v říjnu 1990.\n\nV říčním úseku je most složený ze tří polí, přičemž krajní měří 52,0 metrů a střední 83,2 metru. Po obou stranách na něj navazují ocelové nosníky, které nahradily původní kamenné oblouky. Jednotlivá pole měří přibližně 10 metrů, na pravém břehu jsou umístěna dvě a na levém čtyři. Hlavní nástavby byly původně tvořené ocelovými vazníky s parabolickými horními pásy, vyrobenými v hutích Königin Marienhütte v saském Cainsdorfu. Po přestavbě mostu je prostřední pole obloukové, krajní pole jsou trámové konstrukce. Konec říční části mostu označují pískovcové sloupy. V říčním úseku je světlá výška 6,53 m při nejvyšší splavné hladině vody.\n\n\n\n"}
{"id": "1409313", "url": "https://cs.wikipedia.org/wiki?curid=1409313", "title": "RAG2", "text": "RAG2\n\nRecombination activating gene 2 protein (nebo-li RAG-2) je protein nálezající se ve zrajících lymfocytech, který je kódovaný genem \"RAG2\", který leží na lidském chromozomu 11. RAG2 spolu s proteinem RAG1 tvoří V(D)J rekombinázu. V(D)J rekombináza je enzymový komplex nutný k procesu V(D)J rekombinace, procesu důležitého při vytváření rozmanitého repertoáru genů pro imunoglobuliny a T buněčné receptory. Proto je RAG2 protein zcela nezbytný pro vznik zralých B a T lymfocytů.\n\nRAG2 protein má na délku 527 aminokyselin. RAG2 má velmi podobnou strukturu u všech živočichů, u kterých dochází k procesu V(D)J rekombinace. Jeho exprese přímo koreluje s aktivitou V(D)J rekombinace a je tedy exprimován pouze v nezralých lymfoidních buňkách. Zatímco množství RAG1 proteinu je konstantní v průběhu buněčného cyklu, množství RAG2 proteinu je nejvyšší v G0 a G1 fázi a během vstupu do S fáze je tento protein urychleně degradován Tento mechanismus slouží k regulaci V(D)J rekombinace a zamezení případné genomové nestabilitě, která by mohla být vyvolána nadměrnou aktivitou RAG1 a RAG2 proteinu.\n\nRAG2 je jedním z hlavních složek tzv. RAG proteinového komplexu, jehož úkolem je štěpení vlákna DNA během V(D)J rekombinace. Tento komplex rozeznává konzervované rekombinační signální sekvence (recombination signal sequences; RSS) na DNA a zde pak vytváří dvouvláknové zlomy v DNA. Toto je výsledkem činnosti proteinu RAG1, druhé komponenty komplexu. Tento protein má katalyckou aktivitu a je to tedy ta část komplexu, která se váže k DNA vláknu a která je schopna vytvářet zlomy ve vláknu. Naopak RAG2 není přisuzována žádná endonukleázová aktivita, nejspíše se ani neváže na DNA vlákno. Přesto RAG1 není schopný rekombinace v absenci RAG2, RAG2 je tedy zcela zásadní pro jeho enzymatickou funkci a plní funkci tzv. kofaktoru. Jeho primární funkcí je interakce s RAG1 proteinem a aktivace jeho endonukleázových funkcí. Také mu pomáhá rozpoznávat RSS a snižovat možnost nespecifické vazby na DNA. \n\nJak bylo již zmíněno, RAG2 je zcela nezbytný pro maturaci B a T lymfocytů. Proto mutace genu kódující tento protein mohou vést k těžkým poruchám imunitního systému. Mezi nejznámější imunodeficience spojované s poruchou RAG2 patří SCID a tzv. Omennův syndrom. Omennův syndrom je lehčí forma SCID. Funkce RAG komplexu je v důsledku mutace RAG2 snížena, ale přesto je stále funkční. Je charakterizován absencí cirkulujících B lymfocytů, ale dochází k vzniku malého množství oligoklonálních T lymfocytů, které infiltrují kůži.\n\nV roce 1992 byla vytvořena tzv. RAG2 knockout myš. Tento myší kmen má inaktivovaný gen pro RAG2 protein a u homozygotů nedochází k procesu V(D)J rekombinace. Tím pádem se u nich nevytvářejí žádné zralé B a T lymfocyty. Jelikož v těchto myších není přítomná žádná populace B ani T buněk, jsou tyto myši často užívané v různých imunologických studiích, například při onkologickém výzkumu, transplantacích či při výzkumu vakcín.\n"}
{"id": "1409426", "url": "https://cs.wikipedia.org/wiki?curid=1409426", "title": "Zemětřesení u Venezuely 2018", "text": "Zemětřesení u Venezuely 2018\n\nK zemětřesení u Venezuely v roce 2018 došlo v úterý 21. srpna v 17:31:42 místního času (23:31:42 SELČ) a magnitudo dosáhlo síly 7,3 stupně Richterovy stupnice (zpočátku odhadováno na 6,8). Epicentrum se nacházelo 5 km severně od pobřeží Venezuely v Karibském moři, zhruba 425 km od hlavního města Caracas. Hypocentrum leželo 123,2 km pod mořským dnem, takže se jednalo o středně hluboké zemětřesení. Ačkoliv vlna tsunami nevznikla, vydalo 'Pacifické varovné centrum před tsunami' (PTWC) varování před potencionálním vlnobitím. \n\nSever Venezuely leží na rozhraní karibské a jihoamerické tektonické desky. Společnou interakcí vytváří tzv. transformní zlom, což znamená, že pohyb těchto desek je horizontální. Směr karibské desky je na východ, kdežto jihoamerická se pohybuje na západ. Rychlost pohybu je zhruba 20 mm za rok. \nU epicentra (města Yaguaraparo a El Pilar) dosáhla síla na Mercalliho stupnici hodnoty VII, tedy 'velmi silné'. Otřesy byly cítit i v Kolumbii, Guyaně a na ostrovních státech Trinidad a Tobago, Grenadě, Svatý Vincenc a Grenadiny, Dominice a Svaté Lucii.\n\nDruhý den v 9:27 místního času otřásl oblastí následný dotřes, dosahujíc 5,8 stupňů Richterovy stupnice.\n\nV Caracasu, kde vypukla značná panika, otřesy poškodily nedostavěný mrakodrap Centro Financiero Confinanzas, z něhož se zřítila část betonové konstrukce a musela se uzavřít přilehlá ulice. Následně se zjistilo, že se 190 metrová stavba značně naklonila na stranu. Mezitím v Cumaná se zřítil v nákupním centru eskalátor, jenž zranil několik lidí a v kolumbijské Bogotě muselo hlavní letiště zastavit provoz, aby se zkontrolovalo případné poškození přistávacích drah. \n"}
{"id": "1409428", "url": "https://cs.wikipedia.org/wiki?curid=1409428", "title": "Seznam trolejbusových linek v Ostravě", "text": "Seznam trolejbusových linek v Ostravě\n\nSeznam trolejbusových linek v Ostravě zahrnuje všechny linky trolejbusové dopravy a jejich historický vývoj.\nTyto změny vycházejí z veřejně dostupných zdrojů, uvedená data jsou pouze přibližná, ne vždy jde o datum změny trasy linky.\n\n"}
{"id": "1409539", "url": "https://cs.wikipedia.org/wiki?curid=1409539", "title": "Bourome", "text": "Bourome\n\nBourome je vesnice v regionu Ziguinchor v Senegalu. Vesnice je součástí obce Kataba I, která náleží k arrondissementu Kataba.\n\nVesnice Bourome se nachází v oblasti Casamance.\n\nV roce 2002 žilo ve vesnici Bourome 711 obyvatel.\n"}
{"id": "1409540", "url": "https://cs.wikipedia.org/wiki?curid=1409540", "title": "Kataba I", "text": "Kataba I\n\nKataba I je obec v arrondissementu Kataba v regionu Ziguinchor v Senegalu.\n\nObec Kataba I se nachází v oblasti Casamance.\n\nV roce 2002 žilo v obci Kataba I 303 obyvatel.\n"}
{"id": "1409541", "url": "https://cs.wikipedia.org/wiki?curid=1409541", "title": "Kataba II", "text": "Kataba II\n\nKataba II je vesnice v regionu Ziguinchor v Senegalu. Vesnice je součástí obce Kataba I, která náleží k arrondissementu Kataba.\n\nVesnice Kataba II se nachází v oblasti Casamance.\n\nV roce 2002 žilo ve vesnici Kataba II 520 obyvatel.\n"}
{"id": "1409848", "url": "https://cs.wikipedia.org/wiki?curid=1409848", "title": "Koštofrank (Lázně Bělohrad)", "text": "Koštofrank (Lázně Bělohrad)\n\nKoštofrank (zkomolenina), správně latinsky Castellum francum (Franský hrad) byla původně snad dřevěná (?) tvrz, která stávala na místě dnešního zámku v centru města Lázně Bělohrad a byla v době renesanční rozšířena na kamennou stavbu tvrze nebo zámku s bílou fasádou.\n\nTvrz stála uprostřed osady Nová Ves na malé říčce Javorce. První písemná zmínka o Koštofranku pochází z roku 1354, kdy stavba tvořila jádro vsi společně s kostelem. Tehdy panství patřilo Bořkům z Nové Vsi. V roce 1543 Jindřich Škopek z Bílých Otradovic koupil Novou Ves a jeho syn Jan kolem roku 1550 vystavěl novou kamennou tvrz kolem roku 1550.\n"}
{"id": "1410000", "url": "https://cs.wikipedia.org/wiki?curid=1410000", "title": "Black Pudding", "text": "Black Pudding\n\nBlack Pudding je první společné studiové album hudebníků Marka Lanegana a Duke Garwooda. Vydáno bylo v květnu roku 2013 společnostmi Heavenly Recordings (UK) a Ipecac Recordings (USA). Již 20. dubna toho roku byl představen první a jediný singl z alba, píseň „Cold Molly“. Jeho nahrávání probíhalo ve studiu Pink Duck v kalifornském Burbanku, kde jej produkoval Justin Smith. Následné mixování měl na starosti Laneganův dlouholetý spolupracovník Alain Johannes.\n\n\n"}
{"id": "1410011", "url": "https://cs.wikipedia.org/wiki?curid=1410011", "title": "With Animals", "text": "With Animals\n\nWith Animals je druhé společné studiové album hudebníků Marka Lanegana a Duke Garwooda. Vydáno bylo 24. srpna roku 2018 společností Heavenly Recordings. Stalo se tak pět let po vydání jejich prvního společného počinu, alba \"Black Pudding\". Nahrávání alba probíhalo v Londýně, kde žije Garwood, a také v Los Angeles, což je Laneganovo bydliště. K písni „With Animals“ byl natočen videoklip, který režíroval Steve Gullick.\n\n"}
{"id": "1410015", "url": "https://cs.wikipedia.org/wiki?curid=1410015", "title": "Big Joe Turner", "text": "Big Joe Turner\n\nBig Joe Turner, vlastním jménem Joseph Vernon Turner Jr., (18. května 1911 – 24. listopadu 1985) byl americký bluesový zpěvák. Když mu byly čtyři roky, jeho otec zahynul při železniční nehodě. Zpíval v kostelním sboru, stejně jako na rozích ulic, kde si vydělával peníze. Školu opustil ve čtrnácti letech a tou dobou začal pracovat v nočních klubech, zpočátku jako kuchař, poté jako zpívající barman. Koncem třicátých let začal vystupovat v newyorském klubu Café Society. Později se usadil v Los Angeles, kde vystupoval například v koncertním programu Duka Ellingtona. Úspěchu se mu dostalo v roce 1945 s písní „S.K. Blues“ od Saunderse Kinga. Vydal velké množství dalších singlů a také několik dlouhohrajících alb. V roce 1983 byl posmrtně uveden do Bluesové síně slávy a roku 1987 do Rokenrolové síně slávy.\n\n"}
{"id": "1410039", "url": "https://cs.wikipedia.org/wiki?curid=1410039", "title": "Grandmaster Flash", "text": "Grandmaster Flash\n\nGrandmaster Flash, vlastním jménem Joseph Saddler, (* 1. ledna 1958) je americký hiphopový diskžokej. Narodil se na Barbadosu, ale vyrůstal v newyorském Bronxu. V sedmdesátých letech hrál na různých večírcích a spolupracoval například s Kurtisem Blowem či Lovebugem Starskim. V roce 1976 založil hiphopovou kapelu Grandmaster Flash and the Furious Five, která o šest let později vydala svou první desku \"The Message\". Ta obsahovala mimo jiné stejnojmenmný hit. Zanedlouho se kapela rozpadla a Grandmaster Flash vystupoval výhradně pod tímto jménem. V roce 1985 vydal album \"They Said It Couldn't Be Done\" a později několik dalších. V roce 2007 byl uveden do Rokenrolové síně slávy.\n\n"}
{"id": "1410042", "url": "https://cs.wikipedia.org/wiki?curid=1410042", "title": "Středočeský krajský přebor 1965/66", "text": "Středočeský krajský přebor 1965/66\n\nV soubojích Středočeského krajského přeboru 1965/66 se utkalo 14 týmů dvoukolovým systémem podzim - jaro. Tento ročník skončil v červnu 1966. \n\nZdroj: \n\nPoznámky:\n"}
{"id": "1410121", "url": "https://cs.wikipedia.org/wiki?curid=1410121", "title": "Tchang Li-chung", "text": "Tchang Li-chung\n\nTchang Li-chung (; * 1971) je bývalá čínská zápasnice – judistka.\n\nPřipravovala se v provinci Ťi-lin. V čínské ženské reprezentaci se pohybovala od počátku devadesátých let v superlehké váze do 48 kg. V roce 1992 a 1996 prohrála nominaci na olympijské hry s Li Aj-jüe. Od roku 1997 přestoupila do vyšší pololehké váhy do 52 kg. V roce 2000 napotřetí neuspěla v čínské olympijské kvalifikaci na úkor Liou Jü-siang. Sportovní kariéru ukončila v roce 2003. Věnuje se trenérské práci v Čchao-jangu.\n\nV letech 1993 až 1995 měla pozastavenou činnost za doping. Po svém vítězství na Asijském mistrovství v roce 1993 měla pozitivní nález na diuretikum furosemid (látku snižující tělesnou hmotnost).\n\n\n"}
{"id": "1410211", "url": "https://cs.wikipedia.org/wiki?curid=1410211", "title": "Okinawa kobudo", "text": "Okinawa kobudo\n\nKobudo (古武道) je bojové umění se zbraněmi, které se vyvinulo na Okinawě a dalších ostrovech Ryukyu a bylo cvičeno jako součást karate. Protože byl vydán zákaz vlastnění zbraní, Okinawané byli nuceni používat různé nástroje a předměty jako zbraně. Slovo kobudo se skládá ze tří slabik resp. znaků: ko 古 – „starý, starodávný“, bu 武 – „bojový“ a do 道 – „umění, cesta“. Souhrnně lze přeložit jako „starodávné bojové umění“.\n\nOkinawa Kobudo má stejné principy jako Okinawa Karate. V Okinawa Kobudo se používají zbraně: bo, sai, tonkuwa, nunchaku, kama, eku, jo, sansetsukon, kwe, tekko, suruchin, nunti, timbe + seiryuto, tetcho.\n\nVe stylu Okinawa Kobudo se jako oděv Kobudo-gi používají bílé kalhoty a černý vršek gi s logem okinawa kobudo na levé části hrudi.\n\nTréninkem kobudo lze posílit svaly těla – především horních končetin: prsty, ruce, paže, ramena, ale také pohyb těla používaný do samotných technik. Dále přiměje cvičence k větší koncentraci s ohledem na to, že cvičí s nebezpečnými zbraněmi.\n"}
{"id": "1410225", "url": "https://cs.wikipedia.org/wiki?curid=1410225", "title": "Šórinrjú", "text": "Šórinrjú\n\nŠórin-rjú ( ) je původní bojové umění z Okinawy, styl karate, jehož technickou podstatu stanovují kata a jejich aplikované provedení. Základní kata tohoto stylu je naihanči. Šórin-rjú se charakterizuje přirozenými pohyby a dýcháním. Postoje jsou nízké i vysoké, což umožňuje jejich rychlé změny a nezasažitelné přemisťování v libovolném směru. Bloky jsou tvrdé a krátké. Označení blokovat neznamená se pouze bránit před útoky ale současně útoky zmírnit (ztlumit). K tomu slouží zvláštní techniky posilující ruce a nohy. Zároveň při blokování, úderech či kopech hraje velkou roli práce těla a boků a jejich šikmé postavení. Vykročení proti útočníkovi se provádí převážně šikmo dopředu. Provedení skutečného protiútoku současně s obranou je rozhodujícím elementem šórin-rjú. \n"}
{"id": "1410234", "url": "https://cs.wikipedia.org/wiki?curid=1410234", "title": "Tyranovec patagonský", "text": "Tyranovec patagonský\n\nTyranovec patagonský (\"Colorhamphus parvirostris\") je pták z čeledi tyranovitých, jediný zástupce rodu \"Colorhamphus\". Popsal jej Charles Darwin roku 1839. Sídlí v Jižní Americe, konkrétně na území Chile a Argentiny. Jeho přirozeným sídlištěm jsou mírné lesy. Ačkoli je tyranovec patagonský primárně hmyzožravým druhem, živí se také maytenovými semeny a plody \"maytenus magellanica\".\n\n"}
{"id": "1410257", "url": "https://cs.wikipedia.org/wiki?curid=1410257", "title": "České federace Okinawa Karate a Kobudo", "text": "České federace Okinawa Karate a Kobudo\n\nČeská federace Okinawa Karate a Kobudo (ČFOKK) je organizace, která vznikla s hlavním účelem a posláním – oficiálně zastupovat a reprezentovat světovou organizaci World Oshu-Kai Dento Okinawa Shorin-ryu Karatedo Kobudo Federation (WOF) v České republice tzn. vyučovat a šířit původní techniky a způsoby tréninku tradičních okinawských bojových umění Okinawa Shorin-ryu Karate a Okinawa kobudo, okinawskou kulturu, morální vlastnosti, fyzické a duševní zdraví.\n\nZakladatelem, prezidentem ČFOKK, hlavním instruktorem a garantem stylů WOF Okinawa Shorin-ryu Karate a Okinawa Kobudo v ČR je renshi Jan Kopecký, který je přímým žákem okinawského velmistra hanshi Kenyu Chinena.\n\nČeská federace Okinawa Karate a Kobudo má své pobočky (dojo) v několika městech České republiky, kde vedou výuku certifikovaní instruktoři, kteří pravidelně zdokonalují své znalosti a dovednosti nejen pod vedením hlavního instruktora ČFOKK, ale i pod vedením okinawského velmistra Kenyu Chinena (9.dan Okinawa Shorin-ryu Karate, 9.dan Okinawa Kobudo). Instruktoři a ostatní členové ČFOKK se pravidelně účastní národních seminářů vedených hlavním instruktorem ČR a mezinárodních seminářů vedených senseiem Chinenem. Instruktoři ČFOKK vychovávají své svěřence od věku 6 let s důrazem na disciplínu, respekt, zdraví a pohybové dovednosti potřebné pro původní techniky karate a kobudo.\n\nSystém výuky, tréninku, zkoušek, filozofie a dalších aktivit v mezinárodní federaci i národní federaci je založen na hierarchii od hlavního instruktora (senseie), instruktorů až ke studentům. Důraz je i kladen na dodržování etiky, respektu a tradice okinawských bojových uměních a samozřejmě trénink původních technik okinawského karate i kobudo, jak vyplývá z názvu WOF. Systém je vhodný pro cvičence vyhledávající tradiční, bojové, kontaktní a nesportovní karate a také zájemci o tradiční, bojový systém se zbraněmi.\n"}
{"id": "1410269", "url": "https://cs.wikipedia.org/wiki?curid=1410269", "title": "Del Shannon", "text": "Del Shannon\n\nDel Shannon, vlastním jménem Charles Weedon Westover, (30. prosince 1934 – 8. února 1990) byl americký zpěvák. V roce 1954 vstoupil do armády a sloužil v Německu, kde hrál na kytaru v kapele The Cool Flames. Po návratu do USA pracoval jako prodavač koberců a řidič nákladního vozu. Rovněž působil ve skupině The Moonlight Ramblers, která později změnila název na Big Little Show Band. V roce 1961 vydal sólový singl „Runaway“, který se dostal na čelo hitparády Billboard Hot 100. Později vydal řadu dalších singlů a také několik dlouhohrajících desek. Jeho poslední album \"Rock On!\" vyšlo posmrtně v roce 1991. Produkovali jej Jeff Lynne a Mike Campbell a podíleli se na něm mimo jiné Tom Petty a Benmont Tench. V roce 1999 byl uveden do Rokenrolové síně slávy.\n\n"}
{"id": "1410280", "url": "https://cs.wikipedia.org/wiki?curid=1410280", "title": "Doc Pomus", "text": "Doc Pomus\n\nDoc Pomus, vlastním jménem Jerome Solon Felder, (27. června 1925 – 14. března 1991) byl americký zpěvák a autor písní. Narodil se do židovské rodiny v Brooklynu, jeho mladším bratrem byl právník Raoul Felder. Fanouškem bluesové hudby se stal poté, co uslyšel desku Big Joe Turnera. Jako teenager přijal pseudonym Doc Pomus a začal vystupovat po klubech. Později napsal řadu písní ve spolupráci s Mortem Shumanem. Jeho písně hráli například Brian Wilson, Bob Dylan či anglická kapela Status Quo. V roce 1992 byl uveden do Rokenrolové síně slávy a o dvacet let později do její bluesové obdoby.\n\n"}
{"id": "1410311", "url": "https://cs.wikipedia.org/wiki?curid=1410311", "title": "Ludmila Jiřincová", "text": "Ludmila Jiřincová\n\nLudmila Jiřincová (9. května 1912 Praha – 22. ledna 1994 Praha) byla významná česká malířka, ilustrátorka a grafička.\n\nNarodila se jako nejmladší ze tří dětí pražského krejčího Stanislava Jiřince a jeho ženy Emilie Kremserové. Přes babičku Karolínu, rozenou Engelmüllerovou, byla spřízněna s malířem Ferdinandem Engelmüllerem.\n\nStudovala na soukromé malířské škole Rudolfa Vejrycha (1924-1934) na Vinohradech, v bechyňské keramické škole (1935) a studia ukončila v ateliéru grafiky  u T. F. Šimona na AVU v Praze (1939). \nSoukromě u ní studovala grafička Hana Storchová . \nSvé vzpomínky vyprávěla Ladislavu Danešovi, který je zaznamenal písemně, do zvukové podoby je převedl Milan Friedl.\n\nJejím druhým manželem byl malíř Jaroslav Novák.\n\nZpočátku se věnovala typicky \"ženským tématům\", přírodním motivům květin, zátiší a krajinářství jižních Čech. Vytvořila velký počet grafických listů a ex libris, dále se věnovala ilustraci, malbě a plakátové tvorbě. Využívala často litografii nebo suchou jehlu, díky studiu v ateliéru a grafické dílně T. F. Šimona ovládala také méně obvyklé techniky, jako byla mezzotinta nebo tečkovací technika, a tehdy teprve nastupující serigrafie (sítotisk).\n\nIlustrovala často romantickou dívčí literaturu a poezii. Spolupracovala na vydávání bibliofilií např. s Lyrou pragensis. Vytvořila také kreslený film s titulem Slóvce M (1965), režírovaný J. Brdečkou, získala za něj ocenění na filmovém festivalu v Bologni . Pro poetické vidění skutečnosti a stylizaci postav bývala její tvorba srovnávána s dílem Jana Zrzavého. \nZúčastnila se mnoha tuzemských i zahraničních výstav. Od roku 1941 pravidelně vystavovala na členských výstavách Hollaru a SVU Mánes. \nJe zastoupena ve sbírkách Národní galerie v Praze, Galerie hlavního města Prahy, muzea v Mělníku, v Kabinetu ex libris Památníku národního písemnictví (pobočka v Chrudimi) a dalších institucích.\n\n\nZemřela bez dědiců. Její pozůstalost byla předána do Národního muzea a rozdělena mezi oddělení starších českých dějin (nábytek a drobné starožitnosti) a Knihovnu (grafika, kresby a knihy).\n\n\n"}
{"id": "1410322", "url": "https://cs.wikipedia.org/wiki?curid=1410322", "title": "Casper Van Dien", "text": "Casper Van Dien\n\nCasper Robert Van Dien VI (* 18. prosince 1968) je americký herec, režisér a producent. \n\nZačínal v televizi, zahrál si např. v seriálech \"Doktorka Quinnová\", \"Ženatý se závazky\", \"Krajní meze\" či \"Beverly Hills 90210\". První výraznější roli získal v televizním snímku \"Pán šelem – Braxovo oko\" (1996). Proslavil se především díky filmu \"Hvězdná pěchota\" (1997). Zahrál si i v pokračováních \"\" (2008) a \"\" (2017) a nadaboval stejnojmennou hru. Na úspěch \"Hvězdné pěchoty\" se mu již nikdy nepodařilo navázat a jako herec klesl skoro až na úplné dno.\n\nMezi jeho kvalitnější a známější filmy patří \"Pohraničí\" (1998), \"Ospalá díra\" (1999), \"Katastrofy\" (1999), \"Partneři\" (2000), \"Velký grand\" (2003), \"Hollywoodský hmyz\" (2005), \"Veterán\" (2006), \"Ruka mrtvého muže\" (2008), \"Motorkář\" (2011), \"Hrůzná minulost\" (2012) a \"\" (2018). Objevil též v seriálech \"Můj přítel Monk\", \"Havaj 5-0\" či \"\". \n\nV roce 2016 si zahrál ve snímku \"Showdown in Manila,\" ve kterém se sešla eskadra vyhaslých béčkových herců: Matthias Hues, Cynthia Rothrock, Olivier Gruner, Mark Dacascos, Don Wilson a Cary-Hiroyuki Tagawa.\n\nV roce 2002 si zahrál ve filmu \"Pravidla vášně\", ale jeho role byla vystřižena.\n\n"}
{"id": "1410485", "url": "https://cs.wikipedia.org/wiki?curid=1410485", "title": "Apencelský chocholáč", "text": "Apencelský chocholáč\n\nApencelský chocholáč je plemeno kura domácího. \n\nTato slepice je již několik staletí obyvatelka Alpské oblasti. Byla již v 15 století chována v klášterech. Tyto čilé a vitální slepice jsou ideálně přizpůsobeny horským podmínkám. Výtečně lezou po skalnaté půdě a umějí neobyčejně dobře létat. Protože mají jen malé krční laloky a místo hřebínku jen dva malé růžky, nemůže jim ublížit ani krutý mráz. Typický rasový znak je úzká, dopředu nakloněná péřová kapuce na hlavě, která připomíná kostým kapuce Appenzellerského nedělního oděvu. \n\nZ deseti původních různých zabarvení přežilo jen pět: nejčastěji jsou stříbrno-černě tečkované. Mnohem vzácnější jsou zlato-černě tečkované, čistě zlaté, černé a bílé.\n\nAppenzeller Spitzhaubenhuhn (Appenzellerské špičaté kapuce)\nVitální a radostně poletující Appenzellerské slepice – barevné peří a dobrá nosnost vajec uchvátí. Znakem těchto Appenzellerských slepic je jejich výrazná ozdoba na hlavě: úzká dopředu nakloněná péřová kapuce na hlavě, která připomíná kostým kapuce Appenzellerského nedělního oděvu.\n\nAppenzellerské slepice jsou ideálně přizpůsobeny horským podmínkám, výtečně lezou po skalnaté půdě a umějí neobyčejně dobře létat.\n\nRády přespávají na stromech, dokonce i v zimě. Protože mají jen malé krční laloky a místo hřebínku jen dva malé růžky, nemůže jim ublížit ani krutý mráz. Slepice váží jen něco přes 1 kg a kohouti něco málo přes 1,5 kg.\n\nTyto slepice jsou relativně dobré nosnice: v prvním roce snesou přibližně 150 bílých a 55 gramů vážících vajec. Jejich instinkt hnízdění je velmi omezen. V posledním století existovalo více než deset různých zabarvení této rasy. Dodnes jich přežilo jen pět: nejčastěji jsou stříbrno-černě tečkované. Mnohem vzácnější jsou zlato-černě tečkované, čistě zlaté, černé a čistě bílé. Mladí kohouti se nechají od 8-9 týdne rozeznat na základě jejich růžků a na rozdíl od jejich sester větších krčních laloků.\n\nTento druh měl být už v 15. století chován v Alpských klášterech. K rodu těchto slepic mohli brabanti připočítat jak starou holandskou rasu, tak také dva francouzské opeřené zástupce La Fléche a Créve-Couer. Ve 20. století zůstaly tyto slepice už jen v Appenzelleru a proto byly pojmenovány nadále Appenzellerskými špičatými kapucemi. Appenzellerští pojmenovávají, ale také své Appenzellerské slepice Gässerschnäpfli nebo Tschüpperli. Na začátku padesátých let rasa málem vyhynula, kdyby neexistoval závazek několika chovatelů. Jeden z prvních projektů ProSpecieRara se v roce 1983 chovu tohoto druhu ujal. Ještě téhož roku se pod dozorem nadace vylíhlo 230 kuřat. Na podzim 1983 se z těchto mladých slepic sestavilo 19 chovatelských skupin.\n\nSlepice se chovají v celém Švýcarsku, hlavní těžiště leží ve východním Švýcarsku.\n"}
{"id": "1410555", "url": "https://cs.wikipedia.org/wiki?curid=1410555", "title": "Jan Kratochvíl (žokej)", "text": "Jan Kratochvíl (žokej)\n\nJan Kratochvíl (* 20. května 1991) je český dostihový jezdec, vítěz Velké pardubické steeplechase (2017) a vítěz šampionátu překážkových jezdců (2016). Kromě České republiky startuje také v Itálii, Německu, na Slovensku, ve Francii a dalších zemích. V překážkových dostizích mu náleží titul žokej. V současné době (údaj k roku 2018) působí ve stáji Josefa Váni.\n"}
{"id": "1410557", "url": "https://cs.wikipedia.org/wiki?curid=1410557", "title": "Solověcký kámen", "text": "Solověcký kámen\n\nSolověcký kámen je památník obětem politických represí na Lubjanském náměstí v Moskvě.\n\nPamátník obětem sovětských represí byl postaven v parku u Polytechnického muzea naproti budově NKVD (později KGB) v Moskvě na Lubjanském náměstí na objednávku výkonného výboru prvního demokratického moskevského sovětu zvoleného na jaře 1990. Místo pro památník bylo vybráno proto, že především v Lubjance byly podepisovány dokumenty pro masové zatýkání lidí obviněných z vlastizrady a z antikomunismu.\nNa tvorbě památníku se podílel architekt S. I. Smirnov, konstruktér V. J. Korsi a aktivisté společnosti Memorial, prostředky poskytl moskevský sovět.\n\nŽulový valoun pochází z mola ve vsi Soloveckij, kde byl v letech 1919–1933 Solovecký tábor zvláštního určení () a v letech 1937–1939 Solovecká věznice zvláštního určení (). Kámen vybrali Michail Butorin (historik, novinář) a Gennadij Ljašenko (hlavní architekt Archangelska). Z Velkého soloveckého ostrova kámen převezla do Archangelska nákladní motorová loď \"Sosnovec\", do Moskvy jej dopravili po železnici.\n\nPamátník byl odhalen 30. října 1990 naproti budově NKVD-MGB-KGB SSSR a památníku Felixe Dzeržinského, odstraněném po zhroucení Srpnového puče v roce 1991. Odhalení se zúčastnily tisíce lidí a 30. říjen byl poprvé oficiálně připomenut jako Den politického vězně (nyní Památný den obětí politických represí). Na mítinku promluvili dřívější političtí vězni Oleg Volkov, Anatolij Žigulin, Sergej Kovaljov.\n\nPodstavec nese nápis: \"Этот камень доставлен обществом „Мемориал“ из Соловецкого лагеря особого назначения и установлен в память жертв тоталитарного режима\".\n\nPamátník byl v roce 2008 prohlášen významným místem.\n\nV tisku se objevují zmínky, že Solověcký kámen je neoficiálním místem pro vyjádření politického protestu. V roce 2011 zde demonstrovali příznivci hnutí Jiné Rusko a Solidarnost. V prosinci 2012 prošla okolo kamene nepovolená opoziční akce \"Pochod svobody\".\n\n"}
{"id": "1410635", "url": "https://cs.wikipedia.org/wiki?curid=1410635", "title": "Čang Če-chuej", "text": "Čang Če-chuej\n\nČang Če-chuej (; * 17. ledna 1988 Su-čou) je čínská zápasnice – judistka.\n\nS judem začínala v 11 letech v rodném Su-čou. V čínské ženské reprezentaci se prosazovala v polotěžké váze do 78 kg od roku 2010. V roce 2012 se kvalifikovala na olympijské hry v Londýně, ale v čínské nominaci musela ustopit zkušenější Jang Siou-li. Na svou olympijskou premiéru si musela počkat do roku 2016, kdy se kvalifikovala na olympijské hry v Riu. V úvodním kole však nestačila na pozdější vítězku Američanku Kaylu Harrisonovou.\n\n\n\n"}
{"id": "1410656", "url": "https://cs.wikipedia.org/wiki?curid=1410656", "title": "Svetlice", "text": "Svetlice\n\nSvetlice jsou obec nacházející se na Slovensku v okrese Medzilaborce. V této vesnici, která leží na úpatí pohoří Východné Beskydy, žilo na konci roku 2017 102 obyvatel.\n"}
{"id": "1410687", "url": "https://cs.wikipedia.org/wiki?curid=1410687", "title": "Aromantická orientace", "text": "Aromantická orientace\n\nAromantická orientace nebo také aromantičnost (anglicky: \"aromantism\") je romantická orientace vyznačující se nepřítomností romantické přitažlivosti k ostatním. Člověk s touto orientací se může nazývat aromantik (nebo zkráceně aro). Na rozdíl od ostatních lidí, kteří pociťují potřebu udržovat romantické vztahy, aromantici jsou spokojeni s přátelstvími a s jinými neromantickými vztahy, které však mohou mít stejnou váhu jako pro jiné lidi vztahy romantické. Aromantik může cítit platonické druhy lásky k přátelům, ke své rodině, jenom necítí lásku romantickou. Co odlišuje romantické a neromantické vztahy se může lišit z osoby na osobu, ale často jde o fyzický kontakt (jako například držení za ruce, objímání, líbání atd.). Aromantik také může cítit sexuální přitažlivost. Aromantičnost je obyčejně považována za vrozenou vlastnost, a ne osobní volbu, stejně jako absence sexuální přitažlivosti u asexuálů.\n\nAromantická orientace není totéž, co orientace asexuální. Zatímco aromantici nejsou k ostatním přitahováni romanticky, asexuálové nejsou přitahováni sexuálně. Někteří aromantici i přes to že netouží po romantickém vztahu chtějí navazovat vztahy sexuální podobně, jako někteří asexuálové chtějí mít romantické vztahy i když je partner sexuálně nepřitahuje. Spojení asexuality a aromantičnosti je však vcelku časté, podobně jako je obvykle spojena homoromantická orientace s orientací homosexuální atd. Stejně tak se však v některých případech mohou romantická a sexuální orientace rozcházet.\n\nAromantické spektrum, někdy také zkráceně arospec nebo zjednodušeně aromantičnost, je spektrum romantických identit či orientací, které leží na pomyslné škále mezi aromantickou orientací (včetně) a ostatními romantickými orientacemi (hetero, homo, bi atd.). Spadá sem šedá oblast, demiromantičnost atd., zjednodušeně všechny romantické (mikro)identity, jejichž vnímání romantické přitažlivosti je nějakým způsobem sníženo oproti běžnému stavu. Termín vznikl jako zastřešující označení pro aromantičnosti podobné projevy romantické orientace, jelikož se všechny setkávají s podobnými pocity, komplikacemi či předsudky.\n\nMůžeme se setkat i s označením A-spektrum, Aspec či A-spec, který označuje jak aro spektrum, tak také asexuální spektrum.\n\nNěkteré typy lidí z arospektra jsou:\n\n\n\n\nJe důležité zmínit, že aromantici nepostrádají citové nebo osobní vztahy s ostatními, ale jenom nemají potřebu vytvářet vztahy romantického charakteru. Pro aromantika je možné být zapojen a užívat si hluboký oddaný vztah s jinou osobou, ale tyto vztahy jsou nejčastěji blízká přátelství a ne záměrně vytvořené vztahy jako u romantických vztahů. Ve spoustě případů aromantici touží mít někoho, kdo pro ně bude mít pochopení a kdo se do nich dokáže vcítit. Vztah aromantika s takovou osobou dokáže existovat čistě platonicky, ale může být i sexuální.\n\nMezi některý vztahy bližší těm romantickým, než je přátelství, lze u aromantiků zařadit:\n\n\n"}
{"id": "1410718", "url": "https://cs.wikipedia.org/wiki?curid=1410718", "title": "Čestný odznak štábního kapitána Václava Morávka", "text": "Čestný odznak štábního kapitána Václava Morávka\n\nČestný odznak štábního kapitána Václava Morávka (někdy je označován jako „Pamětní medaile (odznak) štábního kapitána Václava Morávka“) byl zřízen nařízením náčelníka Generálního štábu Armády České republiky ze dne 10. srpna 2004, které bylo uveřejněno ve Věstníku ministerstva obrany (MO) č. 22/2004. Výtvarnou podobu čestného odznaku schválil VHÚ pod čj. 4026/26/2004-1241 ze dne 10. března 2004.\n\nAutorem odznaku (o rozměrech 38 x 10 mm) je český akademický sochař a medailér Michal Vitanovský. Lícová strana čestného odznaku je celá věnována portrétu štábního kapitána Václava Morávka. Ten je zde zobrazen s vojenskou čepicí se štítkem a v mírném poloprofilu z pravé strany. Pod Morávkovým portrétem po obvodu dolního polokruhu je nápis „ŠTÁBNÍ KAPITÁN VÁCLAV MORÁVEK“. Rubová strana odznaku obsahuje v horní části stylizované spojené ruce. Pod nimi je umístěn (do profilovaného kruhově zaobleného štítku) nápis „AKTIVNÍ ZÁLOHY“. Pod tímto štítkem je umístěn emblém AČR (ve tvaru státní trikolory v kruhovém provedení).\n\nČestný odznak štábního kapitána Václava Morávka je určen k ocenění výjimečných výsledků při plnění významných úkolů dobrovolných bojových záloh. Ocenění je určeno:\n\nČestný odznak štábního kapitána Václava Morávka je jednostupňový a může se nositeli udělit pouze jednou a jeho udělování není dosud vázáno žádným předem stanoveným termínem.\n"}
{"id": "1410739", "url": "https://cs.wikipedia.org/wiki?curid=1410739", "title": "Džahanara Begum", "text": "Džahanara Begum\n\nDžahanara Begum Sahib (23. března 1614 – 16. září 1681) byla mughalská princezna a nejstarší dcera císaře Šáhdžahána a jeho manželky Mumtaz Mahal. Byla také starší sestrou korunního prince Dary Šikoha a císaře Aurangzeba. \n\nPoté, co její matka v roce 1631 zemřela při porodu svého čtrnáctého dítěte se Džahanara stala první dámou Mughalské říše i přesto, že měl její otec další tři manželky. \n\nO její výchovu se starala \"Sali al-Nisa Khanam\", sestra Šahdžahánova básníka Taliba Amuliho. Sati al-Nisa byla známá svými znalostmi perské literatury a znalostem etiky, domácích prací a medicíny. Sloužila také jako hlavní dvorní dáma její matce Mumtaz. \n\nMnoho žen v harému bylo nadaných ve čtení a psaní poezie a malbě. Také hrály šachy, polo a venku lovily. Od vlády císaře Akbara měly ženy přístup k jeho knihovně, která byla plná světové, perské, turecké a indické literatury. Jahanara nebyla výjimkou. Zrovna hrála se svým otcem šachy, tak jako každý den, když se dozvěděli o komplikacích při porodu její matky. Džahanara ihned běžela za matkou, aby stála při ní, avšak nic ji nemohlo zachránit. \n\nOd smrti své matky v roce 1631, kdy jí bylo sedmnáct let, zastávala místo ní funkci první dámy v říši, i když měl její otec ještě další tři manželky. Starala se hlavně o své mladší bratry a sestry a také podporovala svého otce v nejhorších časech, které touto událostí pro něj začali. Díky ní nakonec začal znovu fungovat a nezavíral se v komnatách.\n\nJeden z úkolů, které ji po smrti matky čekaly byl pomoci Sati al-Nise se zásnubami a svatbou bratra Dary Šikoha s Begum Nadirou Banu, kterou původně plánovala její matka, ale kvůli jejímu úmrtí nic neproběhlo. \n\nJejí otec si od ní často nechal radit a svěřoval se jí se státními záležitostmi. V roce 1644, když Aurangzeb jejich otce rozzlobil, Jahanara se omluvila za jeho chování a přesvědčila otce, aby mu prominul a vrátil mu jeho hodnosti. Šáhdžahánova náklonnost k jeho dceři byla vyjádřena mnohými tituly, které jí přidělil, např. \"Sahibat al-Zamani\" (dáma všech dob), \"Padišah Begum\" (císařovna) nebo \"Begum Sahib\" (princezna princezen). Měla takovou moc, že na rozdíl od ostatních princezen žila ve svém vlastním paláci, mimo pevnost Ágru. \n\nV březnu 1644, pár dní po jejích třicátých narozeninách, utrpěla Jahanara četné popáleniny po celém těle a na následky toho zemřela. Šáhdžahán daroval většinu jejího majetku chudým lidem, dal milost některým vězňům, jen aby sehnal dost modliteb pro oživení své dcery. Aurangzeb, Murad a Šiastáh Han se vrátili do Dillí, aby ji mohli vidět. Zvěsti o tom, co se princezně přihodilo, se liší. Je možné, že její oděv vzplanul díky vonným parfémovaným olejům. Jiná verze popisuje, že šaty princezniny oblíbené tanečnice vzplanuly a princezna se jí snažila pomoci, přičemž se sama popálila.\n\nBěhem léčby byl Šáhdžahán schopen udělat vše pro blaho své dcery, díky čemuž se neúčastnil ani každodenního zasedání divanu. Palácoví lékaři selhali při léčení jejích popálenin. Přijel i doktor z Persie a léčil ji několik měsíců. Nebyl však žádný lék, který by jí mohl pomoci, až dokud se neobjevil Arif Chela, který namíchal mast, která konečně uzavřela její rány. Rok po léčbě touto mastí se Džahanara úplně uzdravila. \n\nPo nehodě se Džahanara účastnila poutě do svatyně Moinuddin Chishti v Adžméru. \n\nPo jejím zotavení jí Šáhdžahán daroval drahokamy a šperky, a vzal ji do přístavu v Suratu. Později znovu navštívila Adžmér, čímž následovala svého pradědu Akbara.\n\nDžahanara byla velmi bohatá. Na počest Šáhdžahánovi korunovace daroval své ženě Mumtaz Mahal 700 tisíc zlatých a každý rok dostávala výplatu milion zlatých. Po smrti Mumtaz byl tento její majetek rozdělen mezi Džahanaru (která dostala celou polovinu) a ostatní přeživší děti. \n\nBylo jí přiděleno několik vesnic a vlastnila několik zahrad, včetně \"Bagh-i-Jahanara\", \"Bagh-i-Nur\" a \"Bagh-i-Safa\". Mezi její vesnice patřili \"Achchol\", \"Safapur\" a \"Doharah.\" K tomu jí bylo darováno i prosperující město Súrat. \n\nMatka Džahanary vlastnila loď, která obchodovala v Súratu a na Rudém moři. Loď obchodovala především s oblečeními a látkami, s čímž pak Jahanara pokračovala. Vlastnila také lodě, které udržovali obchodní vztahy s Anglií a Holandskem. \n\nDžahanara byla známá pro svou starost a péči o chudé lidi a financování staveb nových mešit. Když její loď \"Sahibi\" poprvé vyplouvala (1643), její první trasa vedla do svatých měst Mekky a Mediny, kam nechávala každý rok posílat čtyři a půl tuny rýže. Ta byla darována hladovým a potřebným. \n\nI když byla de facto hlavní královnou Mughalské říše, byla Džahanara největším charitativním dárcem. Organizovala hromadné rozdávání almužen v důležité státní svátky a významné náboženské dny, dávala jídlo hladovým a putovala do Mekky. \n\nDžahanara také přispívala na umělecké vzdělání nadaným dětem. Podporovala publikaci uměleckých děl, včetně sérií prací na téma islámské mystiky Rumi’s Mathnawi, který je největším mystickým dílem v Indii z dob Mughalské říše. \n\nSpolečně se svým bratrem Darou Šikohem byla žákyní \"Mullaha Šáha Badakšiho\", který ji zasvětil do súfijského řádu Kádiríja v roce 1641. Jahanara pro tento řád vynaložila tolik úsilí, že ji \"Mullah Šáh\" jmenoval svým následníkem; pravidla to však nedovolovala. \n\nNapsala životopis Moínuddína Čistího, zakladatele řádu Čistíja v Indii, kde také popisuje obdiv k němu. Její verze životopisu je nejlepší díky literární kvalitě. Díky ní jsou oba známí i dnes po čtyři sta letech, které uplynuly od jejich smrti. \n\nDžahanara a její bratr Dara jsou uváděni jako jediní potomci Tamerlána, kteří se obrátili k súfismu. Nicméně, Aurangzeb byl také vychováván jako následník súfismu. Jako patronka súfistické literatury, přeložila spoustu děl klasické literatury. \n\nDžahanara si nechala vybudovat hrobku už během svého života. Je postavena z bílého mramoru a laťkových mřížích a je nahoře je otevřená k nebi. Hrobka se nachází v Novém Dillí. \n"}
{"id": "1410753", "url": "https://cs.wikipedia.org/wiki?curid=1410753", "title": "Vrchnostenský úřední dům v Žarošicích", "text": "Vrchnostenský úřední dům v Žarošicích\n\nVrchnostenský úřední dům v Žarošicích byl postaven roku 1699, nyní je nejstarší stavbou obce, po bitvě u Slavkova zde přenocoval císař František I.\n\nVrchnostenský úřední dům, zvaný též „Zámeček“, byl majetkem cisterciáckého kláštera na Starém Brně, protože královna Eliška Rejčka (1288–1335) koupila Žarošice roku 1322. Zrušením starobrněnského cisterciáckého kláštera 18. března 1782 v důsledku reforem Josefa II. (1741–1790) skončilo více než 450 let vlády klášterní vrchnosti. Poté se Žarošice staly komorním statkem a v roce 1792 přešly pod patronát Náboženského fondu. Velký požár, který zachvátil Žarošice roku 1797, částečně poškodil i tuto správní budovu panství s klenutými místnostmi, proto byla přestavěna. Po bitvě u Slavkova v tomto domě přenocoval František I. (1768–1835). Josef Skulínek (1873–1948) – řídící učitel, varhaník, kronikář a čestný občan Žarošic – označil tuto událost ve vlastivědném sborníku „Na našem Slovácku, sv. IV., 1939“ za „\"nejpamátnější bod v historii Žarošic\"“. V roce 1810 zde měla vrchnost výrobu tužek; tuhové pisátka se nazývaly „plavajzny“. Dnešní podobu získal Vrchnostenský úřední dům roku 1820, kdy byl přestavěn na patrový, takže měl osm světnic a tři komory. Na základě kupní smlouvy ze dne 25. srpna 1825 přešel patronát Náboženské Matice na hraběnku z Lambergu Ernestinu Schaffgotschovou (1791–1858). Po její smrti zdědil panství žarošické a s tím i Vrchnostenský úřední dům její nejmladší syn (plk. v záloze) František Schaffgotsch (1829–1908), který ho 28. září 1858 prodal Aloisovi II. Josefu z Liechtensteinů (1796–1858). V témže roce však kníže Alois II. zemřel; od 12. listopadu se stal novým majitel Jan II. Josef František z Liechtensteinů (1840–1929), nejdéle panující evropský monarcha. Do sféry vlastnictví výrazně zasáhla 1. pozemková reforma v nově vzniklém Československu. V roce 1925 koupil Vrchnostenský úřední dům – včetně žarošického statku spolu s 38 ha – Josef Frydrych (1880–1966), dosavadní správce statku knížete Jana II. Od roku 1932 sloužila jedna z přízemních místností (vlevo od vstupu) jako zkušebna žarošických ochotníků a smíšeného pěveckého sboru vedeného Karlem Frydrychem (1916–1978), který zde rovněž provozoval soukromou školu houslové hry. V dalších dvou přízemních místnostech (vpravo od vstupu) měl ordinaci obvodní lékař Vsevolod Lobov (1896–1963), a to v letech 1934–1958. Na půdě Vrchnostenského úředního domu byl uložen archiv listin z 18. a 19. století, který probádali historikové Jakub Vrbas (1858–1952), Antonín Kolek (1895–1983), dr. Rudolf Hurt (1902–1978) či místní kronikáři Josef Skulínek (1873–1948) a Václav Broukal (1894–1972). Za nacistické okupace poskytl Josef Frydrych v tomto domě útočiště významnému představiteli domácího odboje Josefu Grňovi (1897–1967), přezdívanému „Vlk“. Na základě notářského zápisu z 11. března 1948 postoupili manželé Josef a Olga Frydrychovi tuto nemovitost druhorozenému synovi Karlu. V souvislosti se změnou politických poměrů byly třípatrové půdní prostory od roku 1950 využívány jako sýpka nově vzniklého Jednotného zemědělského družstva 7. listopad Žarošice. K tomuto účelu družstevníci vybourali otvor nad vstupním vchodem pro skluzavku na pytle s obilím. Nemovitost přešla na stát na základě znárodnění v roce 1962. Po odstěhování Frydrychů, v září roku 1983, sloužila k ubytování zaměstnanců JZD a Moravských naftových dolů. Pád komunismu v roce 1989 umožnil částečné narovnání totalitních křivd. Vrchnostenský úřední dům byl v roce 1991 v restituci vrácen Karlu Frydrychovi (* 1951). Budova záhy našla uplatnění coby zkušebna smíšeného pěveckého sboru žarošické mládeže (1991–2009), noclehárna pro poutníky či depozitář Muzea obce Žarošice a Historicko-vlastivědného kroužku Žarošice. Ojedinělou událostí byla výstava obrazů brněnské malířky Jany Vytlačilové v roce 1992. Nyní stavba prochází rekonstrukcí. \n\nVrchnostenský úřední dům namalovali:\n\nFotografie Vrchnostenského úředního domu přinesly publikace:\n\n\n"}
{"id": "1410765", "url": "https://cs.wikipedia.org/wiki?curid=1410765", "title": "Mistrovství světa v malém fotbalu 2015", "text": "Mistrovství světa v malém fotbalu 2015\n\nMistrovství světa v malém fotbalu 2015 bylo 1. ročníkem MS v malém fotbalu. Konalo se od 21. do 29. března 2015 ve Spojených státech amerických. Účastnilo se ho 12 týmů, které byly rozděleny do 3 skupin po 4 týmech. Ze skupin pak postoupily do vyřazovací fáze první a druhý celek a dva nejlépe umístěné týmy ze třetích míst. Vyřazovací fáze zahrnovala 7 zápasů. Vítězem se staly Spojené státy americké, které ve finálovém zápase porazily Mexiko 5 : 3.\n\nMS v malém fotbalu 2015 se hrálo na devíti stadionech v devíti amerických městech.\nČas každého zápasu je uveden v lokálním čase.\n\n"}
{"id": "1410770", "url": "https://cs.wikipedia.org/wiki?curid=1410770", "title": "Parhez Banu Begum", "text": "Parhez Banu Begum\n\nParhez Banu Begum (21. srpna 1611 – cca 1675) byla mughalská princezna. Byla první a nejstarší dcerou mughalského císaře Šáhdžahána, kterou zplodil se svou první manželkou, Kandahari Begum. Byla také nejstarší nevlastní sestrou otcova nástupce Aurangzeba. \n\nParhez se narodila v srpnu roku 1611 v Agře princi Khurramovi (pozdějšímu císaři Šáhdžahánovi) a jeho první manželce Kandahari Begum. Její jméno znamená v perštině \"abstinující princezna\" a byla tak pojmenována svým dědou, císařem Džahangirem. V některých kronikách se o ní mluví pod jménem \"Purhunar Banu Begum.\" Její otec, princ Khurram, byl třetím synem císaře Džahangira, zatímco její matka Kandahari Begum byla princeznou z prominentní perské dynastie Safíovců. \n\nParhez byla prvním dítětem a nejstarší dcerou Šáhdžahána a byla vychovávána svou nevlastní prababičkou, ovdovělou císařovnou Ruqaiya Sultan Begum, která byla první a hlavní manželkou císaře Akbara. Vychovávala také Šáhdžahána. \n\nI když nebyla dcerou otcovi nejoblíbenější manželky, byla svým otcem velmi milována; na smrtelné posteli požádal dcerou Jahanaru Begum (nejstarší dcerou zplozenou s jeho nejmilovanější ženou Mumtaz Mahal), aby se o Parhez postarala. Byla také milována a dobře obstarána díky svému mladšímu nevlastnímu bratrovi Aurangzebovi. \n"}
{"id": "1410858", "url": "https://cs.wikipedia.org/wiki?curid=1410858", "title": "Pamětní medaile svazu československých rudoarmějců", "text": "Pamětní medaile svazu československých rudoarmějců\n\nPamětní medaile svazu československých rudoarmějců, je pamětní medaile, která byla založena v roce 1948. Byla určena pro československé bojovníky rudoarmějce. Na medaili měli nárok všichni žijící bojovníci, ale i jejich pozůstalí. Dekorace měla jeden stupeň a byla ražena ve dvojím provedení:\n\n\n\n"}
{"id": "1410861", "url": "https://cs.wikipedia.org/wiki?curid=1410861", "title": "Pamětní medaile manifestačního sjezdu dobrovolců let 1918-1919", "text": "Pamětní medaile manifestačního sjezdu dobrovolců let 1918-1919\n\nPamětní medaile manifestačního sjezdu dobrovolců let 1918-1919, je spolková pamětní dekorace, která byla vydána v Brně roku 1938 při příležitosti jubileiních oslav pluku Svobody III.\n\nMedaile byla ražena z bronzu a autorem byl medailér O. Šebor.\n\nMěřička, Václav Československá vyznamenání V. část, článek 66, ČNS Hradec Králové 1979, 176 s.\n\n"}
{"id": "1410995", "url": "https://cs.wikipedia.org/wiki?curid=1410995", "title": "Státní znak Seychel", "text": "Státní znak Seychel\n\nStátní znak Seychel je tvořen štítem s ostrovní krajinou. Před palmou seychelskou je na trávníku seychelský endemit, želva obrovská. V pozadí je na moři dvoustěžník s plnými plachtami, za ním pak další ostrovy. Štít přidržují dvě ryby rodu Histiophorus (plachetníkovití) a korunuje ho přilba se stříbrně-modro-červenými přikrývadly a stejnobarevnou točenicí. Nad ní jsou dvě modré a mezi nimi jedna stříbrná vlna a nad ní pták Faeton žlutozobý. Pod štítem je zlatá stuha s latinským mottem FINIS • CORONAT • OPUS ().\n\nRoku 1768 se staly Seychely francouzskou kolonií. V roce 1810 byly ostrovy postoupeny Spojenému království a od roku 1814 se staly součástí kolonie Mauricius. Roku 1903 se ostrovy staly britskou korunní kolonií a byla zavedena seychelská vlajka. Jednalo se o britskou státní námořní vlajku (Blue Ensing) se seychelským vlajkovým emblémem (badge) ve vlající části. Emblém (nejde o znak), který ostrovům udělil Eduard VII., byl tvořen kruhovým polem zobrazujícím v přirozených barvách pobřeží se dvěma palmami (velkou a menší) a mezi nimi procházející želvu obrovskou. V dolní části emblému byla bílá stuha s černým, latinským mottem: \"FINIS • CORONAT • OPUS\" () (není detail badge).\n\nV roce 1961 došlo ke změně emblému (tedy i vlajky). Emblém byl změněn na ovál s (opět v přirozených barvách) palmou seychelskou na mořském pobřeží. V pozadí, vpravo za palmou byl na moři dvoustěžník, za ním pak ostrov. Před palmou byl na trávníku znovu seychelský endemit: želva obrovská. Ovál měl na obvodu žlutý, zdobený lem s červenou konturou. V horní části lemu byl červený opis \"SEYCHELLES\", v dolní části již zmiňované motto.\n\nV roce 1970 získaly Seychely vnitřní autonomii a 28. června 1976 byla vyhlášena nezávislá Seychelská republika. Již 27. května 1976 byl zveřejněn nový státní znak, vycházející z vlajkového emblému z roku 1961.\n\n5. června 1977 byl na Seychelách proveden státní převrat pod vedením tehdejšího premiéra France-Alberta Reného. Byla zavedena nová vlajku, ale státní znak byl i po převratu zachován a dokonce umístěn na prezidentskou standartu.\n\nZákonem č. 2 z 8. ledna 1996 došlo ke změně státní vlajky, znak však zůstal zachován. Státní znak je sice v zákoně popsán neúplně a nedostatečně, ale po roce 1996 se na vyobrazeních znaků změnila barva přikrývadel ze stříbrně-modro-červené na stříbrně-červeno. Znak byl také po roce 1996 zobrazován se stříbrnou, nikoliv zlatou stuhou.\n\nSeychelský státní znak je vyobrazen na vlajce seychelského prezidenta. Znak je také vyobrazen na seychelských mincích (Seychelská rupie).\n\n"}
{"id": "1411013", "url": "https://cs.wikipedia.org/wiki?curid=1411013", "title": "Devecser", "text": "Devecser\n\nDevecser je město v Maďarsku v župě Veszprém. Je správním střediskem stejnojmenného okresu. V roce 2015 zde žilo 4 266 obyvatel.\n\nKromě hlavní části připadá k městu ještě i malé části Sándormajor, Székpuszta a Vadászház.\n\nV roce 2010 při protržení hráze odkaliště u Ajky byl Devecser silně zasažen červeným kalem.\n\nMěsto leží na hlavní silnici 8 a silnicích 7317, 7324, 7339 a 8402. S Devecserem jsou silničně spojeny obce Borszörcsök, Kolontár, Magyarpolány, Noszlop, Pusztamiske a Somlóvasárhely. Velice blízko na východ od Devecseru se nachází město Ajka.\n\nMěstem procházejí potoky Egres-patak, Malom-árok a Torna.\n"}
{"id": "1411068", "url": "https://cs.wikipedia.org/wiki?curid=1411068", "title": "Hřebíčkovec jambos", "text": "Hřebíčkovec jambos\n\nHřebíčkovec jambos (\"Syzygium jambos\") je stálezelený, nízce se větvící tropický strom nebo keř, jeden z mnoha užitkových druhů rodu hřebíčkovec. Pěstuje se pro chutné, po růžích vonící plody a po skácení poskytuje pařezinu. Vysazuje se také jako okrasný strom poskytující stín.\nTento druh hřebíčkovce, ostatně jako většina ostatních, pochází z jihovýchodní Asie. Jeho původní areál se nacházel na území jižní Číny, Nepálu, Indie, Malajsie, Kambodže, Vietnamu, Laosu a Indonésie. Postupně byl rozšířen do dalších oblastí a nyní roste po celé tropické Asii i v Africe, Americe a na některých ostrovech v Tichomoří.\n\nVyskytuje se v pásmu od pobřeží až do nadmořské výšky 2300 m a pro zdárný růst, kvetení a tvorbu plodů potřebuje teplotu pohybující se v rozmezí od 18 do 27 °C a průměrné roční srážky 1100 až 2100 mm, dlouhodobé období sucha mu nesvědčí. Roste ve smíšených nížinných lesích i na horských svazích, na kvalitu půdy není náročný, přežívá také na písčitých půdách s velmi malým množstvím organické hmoty nebo na zasolených stanovištích. Nejlépe se mu daří v hlinité půdě na březích potoků a kanálů, kde mívá i nejvyšší výnosy plodů. Stromy kvetou na různých místech v závislosti na podnebí v rozličných ročních obdobích, plody dozrávají asi za tři měsíce po odkvětu. Ploidie druhu je 2n = 44.\n\nStálezelený strom, řidčeji keř, vysoký 6 až 15 m s hustou korunou, jejíž šířka často přesahuje výšku stromu. Jeho kůra je hnědá a hladká, zpočátku má slabě hranaté a později kulaté lysé větve porostlé vstřícnými, krátce řapíkatými, kožovitými listy, které jsou v mládí narůžovělé a později tmavě zelené. Jejich lesklá čepel bývá vejčitě kopinatá až čárkovitá, dlouhá 8 až 25 cm a široká 2 až 5 cm, na bázi je klínovitá, vrchol má zašpičatělý a mívá 8 až 25 párů znatelných žilek.\n\nOboupohlavné, bílé až nazelenalé či narůžovělé květy velké až 4 cm vyrůstají po třech až pěti v koncových vrchlících. Květ na stopce má čtyřčetný trubkovitý kalich až 1 cm dlouhý a čtyři volné, konkávní, široce vejčité, bílé nebo řidčeji slabě nazelenalé či narůžovělé korunní lístky velké asi 1,5 cm. V květu je až 300 tyčinek o délce do 3 cm a jedna čnělka asi 4 cm dlouhá. Květy produkují hodně nektaru a s oblibou je navštěvují včely, které je opylují.\n\nPlod je dužnatá, nažloutlá nebo načervenalá bobule kulovitého nebo elipsovitého tvaru, velká 3 až 5 cm, se zbytky zeleného trvalého kalichu u stopky. Lehká bobule s tenkou voskovitou slupkou má jedlé, masité, nažloutlé, po růžích vonící oplodí okolo dutého středu, ve kterém je obvykle jedno, méně často dvě či tři zaoblená semena, která v plné zralostí plodu jsou volná a chrastí. Semena jsou mírně toxická.\n\nNoví jedinci se většinou pěstují ze semen která dobře klíčí a jsou polyembryonická, mají jeden až tři klíčky. Plody jsou lehké a mohou plout po vodě a tím se snadno dostávají na nová místa, semena bývají také roznášena plodožravými ptáky a kaloni. Vzešlé semenáče však nebývají stejné kvality a proto se někdy roubují. Pokus o zakořenění řízků nebývá ani s chemickou podporou úspěšný. Mladé rostlina začínají plodit prvé ovoce asi ve čtyřech létech.\n\nDospělý strom dá ročně asi jen 2 kg ovoce, což je v poměru na zabraný prostor málo a proto se jen ojediněle pěstují na plantážích, plody prodávané na trzích jsou většinou ze zahrad. Plody se po utržení brzy otlačují a podléhají zkáze, proto se jen minimálně skladují a převážejí. Bývají lidově nazývané \"růžová jablka\" nebo \"růžové švestky\" (podle chuti a vůně), jsou sladké a jsou považováné za dětské ovoce. Jedí se syrové nebo jsou na různé způsoby upravované v kuchyni, jako příloha k rýži, bývají kandované nebo ve směsi s ovocem s výraznější chutí se stávají součástí sirupů a džemů, obsahuji hodně pektinu.\n\nPařezy po seřezaných stromech po mnoho let rychle obrůstají a poskytují dlouhodobě pařezinu, palivo na vaření. Z hrubších kusů se vyrábí kvalitní dřevěné uhlí. Mladé letorosty jsou pevné, flexibilní a pletou se z nich trvanlivé velké koše.\n\nDřevo stromu má běl bílou a jádro tmavě červené nebo hnědé, je vláknité, středně těžké a pevné. Je užíváno k výrobě nábytku, vnitřních součástí lodí i rámů hudebních nástrojů, soustruží se z něho nenáročné šperky a suvenýry. Špatně odolává půdní hnilobě a je náchylné k napadení termity. Z listů se destiluje žlutý, esenciální olej užívaný v parfumérii. Stromy bývají vysazované pro plody, stín, estetický vzhled při kvetení i minimální údržbu.\n\nČasto jsou plodící stromy decimovány rzi \"Puccinia psidii\". V některých tropických oblastech, např. na Kubě, se hřebíčkovec jambos samovolně velmi rychle rozšiřuje a je považován za invazní druh.\n\n"}
{"id": "1411195", "url": "https://cs.wikipedia.org/wiki?curid=1411195", "title": "Petr Nutil", "text": "Petr Nutil\n\nPetr Nutil (* 1981) je český žurnalista, grafik a autor literatury faktu. V roce 2015 založil web Manipulátoři.cz.\n\nPůsobil v různých tištěných i internetových periodicích (Faktor S, Mediahub, Ekonomický deník, Britské listy, iDnes, Deník Referendum, Fórum24). V létě 2015 spoluzaložil web fact-checkingový web Manipulátoři.cz, který se věnuje politickému marketingu, ověřování faktů, public relations a komunikačním strategiím, s přesahem do dalších společenských věd. Nejvíce se věnuje vyvracení hoaxů a má vlastní databázi hoaxů. V roce 2018 vydal knihu Média, lži a příliš rychlý mozek - průvodce postpravdivým světem. Tato se věnuje především tématům mediální gramotnosti a kritického myšlení. Je členem Expertní rady Nadačního fondu pro nezávislou žurnalistiku a od roku 2019 spolupracuje s think-tankem Moje Evropa.\n\nV roce 2016 spolupracoval na volební kampani Jana Horníka (STAN). Senátor za Karlovy Vary obhájil potřetí svůj mandát.\n\nPřed 2. kolem prezidentských voleb v roce 2018 se angažoval v iniciativě Popravdě.cz, která sledovala dezinformace během kampaně. Ta zaznamenala 39 lží o Jiřím Drahošovi, 15 lží o Milošovi Zemanovi (7 nepravd mu mělo pomoci, 8 ho pošpinit) a pomohla především Jiřímu Drahošovi čelit dezinformacím o jeho osobě. Iniciativa vzbudila poměrně velký mediální zájem a takto vyvrácené mýty na svém webu publikoval i Jiří Drahoš.\n\nV roce 2018 se podílel na úspěšné senátní kampani Miroslava Balatky (nestraník za STAN) ve volebním obvodu Sokolov.\n\nV dubnu 2019 poslanec Tomáš Martínek navrhl vyznamenat zakladatele projektu Petra Nutila na státní vyznamenání za zásluhy 3. stupně v oblasti vzdělávání. Podle slov mluvčího prezidenta Jiřího Ovčáčka Miloš Zeman ho odmítl vyznamenat pro jeho údajnou ideologickou činnost. Pravdou ovšem je, že projekt Manipulátoři.cz prokazatelně upozorňuje i na nepravdivé informace o Milošovi Zemanovi. Nominace nebyla schválena Poslaneckou sněmovnou. \n\n"}
{"id": "1411209", "url": "https://cs.wikipedia.org/wiki?curid=1411209", "title": "Želva angonoka", "text": "Želva angonoka\n\nŽelva angonoka (\"Astrochelys yniphora\") je kriticky ohrožený druh suchozemské želvy z Madagaskaru. Patří do rodu \"Astrochelys\" spolu s želvou paprsčitou.\n\nDosahuje délky okolo 40 centimetrů a váhy až 19 kilogramů, samci bývají větší než samice. Krunýř je hnědě zbarvený se světlejší kresbou, horní část je výrazně vyklenutá, zatímco spodní část je konvexní. Vpředu má nápadný výrůstek, který pomáhá rozhrnovat vegetaci a samci jej také používají v bojích o samice, při nichž si pomáhají předními končetinami krytými silnými šupinami. Želva obývá savany, nízké bambusové lesy a mangrovy, živí se rostlinami, především bauhíniemi. Pohlavní zralosti dosahuje v patnácti letech, rozmnožuje se v listopadu a prosinci, v období sucha omezuje aktivitu na minimum.\n\nAngonoka obývá jediné místo na světě a tím je národní park Baie de Baly na severozápadním pobřeží Madagaskaru. V minulosti byly tyto želvy loveny pro maso a vyvážely se až na Komory, kde tento druh také jako první objevil v roce 1885 Léon Vaillant. Nyní je ohrožuje převážně vypalování trávy místními zemědělci, hlavními predátory jsou divoká prasata a káně madagaskarská. Jako sběratelská rarita jsou tyto želvy také předmětem ilegálního obchodu. Přežívá pouze několik set jedinců a odhaduje se, že do deseti let může tento druh ve volné přírodě zcela vymizet, proto byla angonoka zařazena na seznam Sto nejohroženějších druhů. V roce 1986 odstartoval Durrellův trust program na záchranu tohoto živočicha a zřídil pro něj záchrannou stanici Ampijoroa.\n\n"}
{"id": "1411353", "url": "https://cs.wikipedia.org/wiki?curid=1411353", "title": "Hotchkissův kulomet", "text": "Hotchkissův kulomet\n\nZa Hotchkissův kulomet jsou označovány všechny kulomety vyráběné společností Hotchkiss a které spojují stejné konstrukční prvky. Jedná se o zbraně fungující na principu odběrů prachových plynů z hlavně a vzduchem chlazenou hlavní. Tyto zbraně se vyznačovaly vysokou spolehlivostí, nízkou hmotností a pokrokovou konstrukcí, která ovlivnila mnoho pozdějších konstrukcí zbraní. Prvním kulometem nabízeným zájemcům byl Mitrailleuse Modele 1897 (zkráceně: Mle.97), který byl založený na patentu Adolfa Odkolka a dále upravený zbrojíří firmy Hotchkiss Laurence Benét and Henri Mercié. \n\n"}
{"id": "1411554", "url": "https://cs.wikipedia.org/wiki?curid=1411554", "title": "Miroslav Berkman", "text": "Miroslav Berkman\n\nMiroslav Berkman (* 26. září 1932) je bývalý český automobilový a silniční motocyklový závodník. \n\nV místrovství Československa startoval v letech 1955-1957. V celkové klasifikaci skončil nejlépe v letech 1956 a 1957 na 3. místě ve třídě do 500 cm³. Později startoval se závodními monoposty Tatra.\n\n\n\n"}
{"id": "1411575", "url": "https://cs.wikipedia.org/wiki?curid=1411575", "title": "Lin Mej-ling", "text": "Lin Mej-ling\n\nLin Mej-ling (; * 1. května 1990) je bývalá čínská zápasnice – judistka.\n\nV čínské ženské reprezentaci se pohybovala krátce od roku 2009 v polostřední váze do 63 kg a v témže roce získala titul asijské mistryně. Pozici reprezentační jedničky však v dalších letech proti sestrám Sü Li-li a Sü Jü-chua neuhájila. Od roku 2012 přestoupila do vyšší střední váhy do 70 kg, ve které se na mezinárodních turnajích neukazovala.\n\n\n\n"}
{"id": "1411597", "url": "https://cs.wikipedia.org/wiki?curid=1411597", "title": "Petar Muličkovski", "text": "Petar Muličkovski\n\nPetar Muličkovski (v makedonštině Петар Муличковски; 2. března 1929, Prilep) je severomakedonský architekt, který se podílel na obnově města Skopje po ničivém zemětřesení. \n\nMuličskovski se narodil dne 2. března 1929 v Prilepu, kde vyšel základní a vystudoval střední školu. Maturoval v roce 1948. Architekturu vystudoval na technické fakultě Univerzity v Lublani mezi lety 1949 a 1957, kde byl jeho profesorem Edvard Ravnikar. V roce 1959 se stal asistentem na technické fakultě ve Skopje, roku 1967 získal doktorát a od roku 1978 působil ve Skopje na univerzitě jako profesor. \n\nMezi objekty, které navrhl patří budova společensko-politických organizací (dnes budova Vlády republiky Makedonie), která byla realizována v duchu brutalismu. Dále je autorem budovy národní a univerzitní knihovny Klimenta Ochridského, která vznikla na druhém břehu řeky Vardaru.\n\n"}
{"id": "1411682", "url": "https://cs.wikipedia.org/wiki?curid=1411682", "title": "Markéta Havlová", "text": "Markéta Havlová\n\nMarkéta Havlová je česká manažerka, od roku 2017 ředitelka odboru startupů agentury CzechInvest. Po maturitě v roce 2006 na Českoslovanské akademii obchodní pokračovala v bakalářském studiu na České zemědělské univerzitě v Praze. V roce 2011 tu absolvovala inženýrský obor „Veřejná správa a regionální rozvoj“. Už během studia pracovala na částečný úvazek pro agenturu CzechInvest na projektu kooperace českých a zahraničních univerzit a technologických firem. Přehled pracovních funkcí v CzechInvestu:\n\n\nV roce 2017 byla vybrána mezi 3 Top ženy Česka v kategorii Startup, anketu organizuje deník Hospodářské noviny.\n\n"}
{"id": "1411716", "url": "https://cs.wikipedia.org/wiki?curid=1411716", "title": "Martin Pazdera", "text": "Martin Pazdera\n\nMartin Pazdera (* 26. září 1976) je bývalý český fotbalista, záložník.\n\nV české lize hrál za FK Chmel Blšany. Nastoupil v 61 ligových utkáních a dal 1 gól. V nižších soutěžích hrál i za FK Spolana Neratovice, SK Slavia Praha „B“, FK Atlantic Slovan Pardubice a FC Zenit Čáslav.\n\n\n"}
{"id": "1411781", "url": "https://cs.wikipedia.org/wiki?curid=1411781", "title": "Haestasaurus", "text": "Haestasaurus\n\nHaestasaurus (\"Haestův ještěr\"; podle náčelníka saského kmene) byl býložravý sauropodní dinosaurus, žijící v období spodní křídy, asi před 140 miliony let.\n\nFosilie tohoto dinosaura byly objeveny již roku 1852 v Anglii (Východní Sussex). Fosilie byla nejdříve pojmenována \"\"Pelorosaurus becklesii\"\" lékařem a amatérským paleontologem Gideonem Algernonem Mantellem, teprve v roce 2015 však bylo stanoveno nové rodové jméno \"Haestasaurus\" v popisné studii. Objeveny byly fosilní části končetin a také otisk kůže dinosaura. Pažní kost dlouhá rovných 60 centimetrů naznačuje, že šlo o menšího sauropoda o délce asi kolem 6 až 7 metrů.\n\"Haestasaurus\" byl pravděpodobně zástupcem kladu Macronaria a blízkým vývojovým příbuzným rodů \"Camarasaurus\", \"Janenschia\" a \"Tehuelchesaurus\".\n\n\n"}
{"id": "1411839", "url": "https://cs.wikipedia.org/wiki?curid=1411839", "title": "Wilfred Thesiger", "text": "Wilfred Thesiger\n\nSir Wilfred Patrick Thesiger (3. června 1910 Addis Abeba – 24. srpna 2003 Londýn) byl anglický cestovatel. Byl synem britského vyslance v Etiopii Wilfreda Gilberta Thesigera, absolvoval Eton College a Oxford University, ve studentských letech vynikal jako boxer. Ve třicátých letech se vrátil do Etiopie, zúčastnil se korunovace císaře Haile Selassie I. a podnikl výzkumnou výpravu do povodí řeky Awaš. Pak působil jako úředník koloniální správy v Súdánu a procestoval oblast Dárfúru. Za druhé světové války bojoval proti Italům v Etiopii a proti vichistickým vojskům v Sýrii, byl mu udělen Řád za vynikající službu. Po odchodu z armády žil mezi domorodci v bažinách okolo řeky Šatt al-Arab, roku 1945 přijel do ománského přístavu Salála a pustil se do poznávání života beduínů ve vnitrozemí Arabského poloostrova. Jako první cizinec dokázal pěšky a na velbloudu přejít územím bojovného kmene Bait Kathir v poušti Rub al-Chálí do oázy Líwá. Další výzkumy mu znemožnilo zahájení těžby ropy v oblasti, která se stala uzavřeným strategickým územím. Poté žil Thesiger mezi Sambury u keňského jezera Turkana, ve stáří se vrátil do Anglie a byl roku 1995 povýšen do šlechtického stavu. Ze svých cest přivezl kolekci více než třiceti tisíc fotografií, uloženou v oxfordském Pitt Rivers Museum, napsal o nich také knihy \"Arabian Sands\" a \"Marsh Arabs\".\n\nChris Bonnington: \"Prvenství odvážných\". Nakladatelství Brána, Praha 2002. Přeložil Vladimír Novák. ISBN 80-7243-156-0. S. 84-97\n"}
{"id": "1411880", "url": "https://cs.wikipedia.org/wiki?curid=1411880", "title": "Signalizační bod", "text": "Signalizační bod\n\nSignalizační bod ( ) je v telekomunikacích uzel Signalizačního systému č. 7. Signalizační body jsou propojeny signalizačními linkami a lze je rozdělit do dvou skupin:\n\n\nKaždý signalizační bod má svoji adresu – kód signalizačního bodu ( , příp. ).\n"}
{"id": "1411881", "url": "https://cs.wikipedia.org/wiki?curid=1411881", "title": "Fundlift", "text": "Fundlift\n\nFundlift je první investiční crowdfundingová platforma v České republice. Vznikla v roce 2015 jako společný projekt investiční skupiny Rockaway a finanční skupiny Roklen. Fundlift propojuje investory s růstovými projekty – na jedné straně zde vystavují kampaně společnosti poptávající kapitál a na straně druhé do těchto společností prostřednictvím Fundliftu mohou investovat i drobní investoři. Investování probíhá prostřednictvím sesterské společnosti Fundliftu, licencovaného subjektu Roklen360, a.s. Na Fundliftu je možné investovat do minibondů, investičních certifikátů i podílů ve společnostech. K 29.8.2018 na Fundliftu bylo úspěšně zafinancováno 39 společností, které zde celkem získaly přes 220 milionů Kč. \n\nPřehled firem, které tu dostaly investici:\n\n"}
{"id": "1411892", "url": "https://cs.wikipedia.org/wiki?curid=1411892", "title": "Shixinggia", "text": "Shixinggia\n\nShixinggia (\"z oblasti Shixing\") byl rod teropodního dinosaura z čeledi Oviraptoridae. Žil v období svrchní křídy (asi před 70 miliony let) na území dnešní jižní Číny (provincie Kuang-tung). Formálně byl popsán v roce 2005.\n\nZkameněliny holotypu (kat. ozn. \"BVP-112\") představují značnou část postkraniální kostry bez zachované lebky. Anatomické znaky svědčí o tom, že šlo o poměrně vývojově vyspělého oviraptorosaura, odvozenějšího než rod \"Nomingia\". Vědci se rozcházejí v názoru na přesné zařazení tohoto rodu, podle jedněch jde o zástupce čeledi Caenagnathidae, podle jiných spíše o zástupce čeledi Oviraptoridae. Podle badatele Gregoryho S. Paula dosahoval při délce kolem 2 metrů tento teropod hmotnosti asi 40 kilogramů. Podle paleontologa Thomase R. Holtze Jr. dosahoval druh \"S. oblita\" délky asi 1,5 metru a celkové velikosti současného krocana.\n\nBlízce příbuzným rodem je podle fylogenetické analýzy z roku 2017 například druh \"Khaan mckennai\" nebo \"Conchoraptor gracilis\". Vzdáleněji příbuzné jsou pak rody \"Machairasaurus\", \"Nemegtomaia\" nebo \"Heyuannia\".\n\n\n"}
{"id": "1411899", "url": "https://cs.wikipedia.org/wiki?curid=1411899", "title": "HC 2001 Kladno", "text": "HC 2001 Kladno\n\nHC 2001 Kladno (celým názvem: Hockey Club 2001 Kladno) je český klub ženského ledního hokeje, který sídlí v Kladně ve Středočeském kraji. Založen byl v roce 1986 pod názvem TJ Poldi SONP Kladno. Klub patřil mezi průkopníky ženského hokeje v tehdejším Československu. Svůj současný název nese od roku 2001. Ihned po založení se klub přidal do nejvyšší soutěže žen v republice. V ní dosáhl na první větší úspěch v sezóně 1989/90, kdy obsadil stříbrnou příčku. Od sezóny 2017/18 působí v Extralize ženského hokeje, české nejvyšší soutěži ledního hokeje žen. Klubové barvy jsou modrá a bílá.\n\nSvé domácí zápasy odehrává na ČEZ stadionu s kapacitou 8 600 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1411900", "url": "https://cs.wikipedia.org/wiki?curid=1411900", "title": "Zikmund Děčínský z Vartenberka", "text": "Zikmund Děčínský z Vartenberka\n\nZikmund Děčínský z Vartenberka († 1439) byl český šlechtic z rodu pánů z Vartenberka. Během svého života významně, i když ne vždy legálně, rozšířil vartenberské panství v severozápadních Čechách. Bojoval se všemi svými sousedy a zejména s lužickým Šestiměstím. Na počátku husitských válek stál na straně krále Zikmunda. Roku 1426 přestoupil na stranu husitů, ale po bitvě u Lipan patřil k umírněné šlechtě a bojoval proti radikálním husitům. Po korunovaci krále Albrechta Habsburského byl obviněn ze zrady, a zemřel ve vězení na hradě v Jindřichově Hradci.\n\nZikmundovými rodiči byli Jan IV. Děčínský z Vartenberka a nejspíše jeho první manželka Markéta z Donína. Měl mladšího bratra Jana V. Děčínského z Vartenberka a snad také nevlastního bratra Jana Blankenštejna. Oženil se s Markétou z Kekeřic, se kterou měl syny Jana a Jindřicha. Po manželčině smrti se podruhé oženil s Anežkou ze Šternberka, vdovou po Jindřichu Hlaváčovi z Dubé.\n\nZ úřadů zastával funkci u zemského soudu, ve kterém zasedal v letech 1409–1416. Ačkoliv pro to neexistují žádné doklady, zastával podle Františka Palackého v letech 1415–1436 úřad nejvyššího číšníka. Pokud jej skutečně vykonával, bylo tomu tak spíše v letech 1433–1438.\n\nRoku 1416 se Zikmund podílel na jakýchsi loupežích, a byl obviněn z rušení zemského míru. Vojsko krále Václava IV. ze stejného důvodu dobylo hrad Blansko a Zikmund v téže době přišel o svůj Vrabinec. Král potom oba hrady zastavil svým stoupencům.\n\nNa počátku husitských válek v roce 1420 tvořila Zikmundova družina část posádky Pražského hradu. Dne 17. dubna byli Zikmund a jeho příbuzný Jan Chudoba z Ralska zajati Čeňkem z Vartenberka, který je přijel na hrad navštívit, a o několik týdnů později je vydal pražanům. Oba zajatci byli brzy propuštěni.\n\nRoku 1421 Zikmundovy oddíly podpořily katolické vojsko, které zatlačilo husity od obléhaného Mostu a koncem léta téhož roku neúspěšně obléhaly nově založený hrad Kalich husitského hejtmana Jana Žižky. Zikmund ve stejné době založil hrad Panna a o něco později nejspíše také hrad Litýš. Neúspěšný byl Zikmundův útok na husitské Litoměřice roku 1422. Naopak hned v roce 1423 husité dobyli Pannu a vypálili Děčín, kde se ubránil jen tamní hrad.\n\nPravděpodobně krátce před bitvou u Ústí Zikmund přešel na stranu husitů. Zřejmě ho k tomu donutila tíseň, protože jeho žádosti o pomoc z Lužice nebyly vyslyšeny. V zápětí po bitvě jeho vojsko považované za spojence obsadilo hrad Blansko, ale samotného Zikmunda o něco později zajal jeho katolický příbuzný Jan Chudoba z Ralska. Uvěznil ho na Ralsku, ale nejpozději na jaře roku 1427 byl Zikmund propuštěn. S Janem Smiřickým ze Smiřic a Zajíci z Hazmburka poté roku 1428 bojoval proti radikálnímu pražskému svazu. Jejich vojsko dobylo hrad Kamýk a po porážce pražanů u Budyně nad Ohří Zikmund samostatně dobyl Úštěk husitského hejtmana Cardy z Petrovic, který byl zajat v bitvě u Budyně.\n\nJeště roku 1428 Zikmund koupil hrad Falkenštejn s Chřibskou a Kamenicí, nad kterou nechal založit hrad kamenický hrad jako náhradu za Fredevald, který patřil Jitce z Hazmburka.\n\nRoku 1433 v Žitavě potupným způsobem popravili Jana mladšího z Ralska viněného z neúspěšného útoku na Grabštejn, což vedlo jeho příbuzné Vartenberky k zahájení desetileté války proti Šestiměstí. V čele rodu stál Zikmund Děčínský. Přestože byl zdatným válečníkem, nebylo v jeho silách postavit dostatečně velké vojsko, které by Lužici porazilo, a proto se Zikmund uchýlil především k rychlým nájezdům, přepadům a plenění nepřátelského území.\n\nBitvy u Lipan se Zikmund nezúčastnil a po ní se podílel na ničení posádek husitských radikálů. Získal Českou Lípu, Milčany a roku 1435 dobyl spolu s lužickými oddíly Grabštejn. Jeho válka s Lužicí však dále trvala a její vojsko oblehlo Zikmundovy hrady Arnstein a Děčín. Aby zabránil jejich dobytí, uzavřel Zikmund se svými nepřáteli příměří. Uvolněné vojáky využil k obležení a dobytí Panny a nejspíše i Kalichu na býčkovickém panství. Podle císaře Zikmunda však postupoval pomalu, a proto mu císař býčkovické panství odebral a přenechal je Heníkovi z Valdštejna a Skal, který patřil mezi nepřátele Zikmunda z Vartenberka. Po kořistné výpravě na saské území byl roku 1437 na oplátku dobyt Zikmundův hrad Arnstein.\n\nRoku 1438 byl Zikmund Děčínský přítomen korunovaci krále Albrechta Habsburského a zúčastnil se tažení proti Táboru. Přesto byl obviněn z plánování královy vraždy, a král ho nechal zajmout a uvrhnout do vězení. Není známo, kdo pravděpodobně křivé obvinění vznesl, ale mohl to být někdo z řady Zikmundových soupeřů a nepřátel – Šestiměstí, Jan Smiřický nebo Jakoubek z Vřesovic. Zikmundovým věznitelem se stal Menhart II. z Hradce, který ho nechal zavřít ve věži jindřichohradeckého hradu. Vartenberkové v té době ustali s vojenskými akcemi, protože doufali v Zikmundovo propuštění. Brzy na jaře roku 1439 prudce zaútočili na přívržence krále Albrechta, a proto se předpokládá, že Zikmund předtím ve vězení zemřel. Písemná zpráva o jeho smrti pochází až ze září roku 1439.\n"}
{"id": "1411905", "url": "https://cs.wikipedia.org/wiki?curid=1411905", "title": "Daniel Pink", "text": "Daniel Pink\n\nDaniel H. Pink (* 1964) je americký novinář a autor knih zaměřených na management, prodej nebo pracovní výkon. Zabývá se popularizací poznatků psychologie, kognitivních a behaviorálních věd a jejich aplikací v managementu a proměnu manažerských přístupů. Je zastáncem vedení lidí založeného na vnitřní motivaci a autonomii pracovníků. Jeho knihy byly přeloženy do 33 jazyků, včetně češtiny.  Píše články pro The New York Times, Harvard Business Review, Fast Company nebo Wired. V roce 2011 byl v žebříčku Thinkers50 zařazen mezi 50 nejvlivnějších management myslitelů světa. Za svou práci obdržel několik cen a čtyři z jeho knih byly zařazeny mezi bestsellery The New York Times. \n\nDaniel Pink vyrůstal na předměstí Bexley v americkém Ohiu. Vystudoval Bexley High School. Bakalářský titul získal na Northwestern Univeristy a titul J.D. (Juris Doctor) na Yale Law School – zde jako šéfredaktor vedl Yale Law & Policy Review. \n\nPrávnické praxi se nevěnoval, pracoval na několika ekonomických a politických pozicích, v letech 1995 až 1997 pracoval jako asistent pro ministra práce Roberta B. Reicha. Působil jako autor projevů (speechwriter) viceprezidenta Al Goreho.\n\nOd roku 1997 je na volné noze. Věnuje se psaní knih a článků a přednáší o tematice managementu a obchodu. Připravuje nebo připravoval analýzy obchodních trendů pro CNN, CNBC, ABC nebo NPR. Poradenství poskytuje velkým společnostem i start-upům. \n\nDaniel Pink je ženatý a má tři děti. Žije ve Washingtonu D.C. \n\nDaniel Pink je autorem řady publikací. Tři knihy byly přeložené do češtiny. „Pohon: Překvapivá pravda o tom, co nás motivuje“ vydalo v roce 2011 nakladatelství Anag. Knihy „Prodávat je lidské: Překvapivá pravda o tom, jak ovlivňujeme ostatní“ a „Kdy: Věda a umění dokonalého načasování“ vyšly v nakladatelství Jan Melvil Publishing.\n\nKniha „Pohon: Překvapivá pravda o tom, co nás motivuje“ se zabývá tajemstvím výkonu a uspokojení v práci, ve škole i doma. Pink říká, že lidskou potřebou je řídit si své životy, učit se a vytvářet nové věci. Odkazuje na čtyři desetiletí trvající výzkum o lidské motivaci a upozorňuje na rozpor mezi vědeckými poznatky a praxí a jak tento nesoulad ovlivňuje všechny stránky našeho života. Ukazuje, že i když metoda cukru a biče úspěšně fungovala ve dvacátém století, v dnešní době je to způsob, jak lidi nemotivovat. \n\nKniha „Prodávat je lidské: Překvapivá pravda o tom, jak ovlivňujeme ostatní“ vyšla česky v roce 2013. Hned po svém vydání se v Americe stala bestsellerem, a to v žebříčcích periodik New York Times, Wall Street Journal nebo Washington Post. \n\nKniha odhaluje sílu prodejních schopností, kterou podle autora používají všichni, nejen obchodníci. Podle statistik úřadů práce jsou jeden z devíti Američanů, jeden z osmi Japonců a 13 % Evropanů zaměstnáni v prodeji. I když lidé nepracují přímo v prodeji, přes dvě třetiny z nich tráví alespoň nějaký časový úsek dne přesvědčováním druhých – vyplynulo to z průzkumu, jehož se účastnilo 7 000 respondentů a o který se autor v knize opírá. Pink konstatuje, že tradiční způsoby prodeje jsou minulostí. Pro úspěch jsou nezbytné nové schopnosti a dovednosti, které v knize představuje, přináší nový pohled na umění prodeje, podpořený poznatky sociologie a psychologie. \n\nV knize „Kdy: Věda a umění dokonalého načasování“ Daniel Pink odhaluje, proč je pro správné podání výkonu nebo pro klíčové rozhodnutí důležité správné načasování. Vysvětluje, proč se lidé dělí na skřivany a sovy a méně známé třetí ptáky, proč jsou pauzy tak blahodárné pro naši efektivitu, jak se během dne a života mění naše nálada nebo zda je lepší jít na pohovor první nebo poslední v řadě. \n\nSprávné načasování považuje za umění. Základ jeho poznatků vychází z výzkumů v oblasti psychologie, biologie a ekonomie. Výsledkem je poznání, jak rozpoznat biorytmy a optimálně je používat. Ukazuje také, jak naplánovat přestávky, aby opravdu zlepšily výkon, či jak odhalení skrytých vzorců běžných dní zajistí ideální rozvrh dne.\n\nKniha se stala bestsellerem podle žebříčků New York Times, USA Today, Washigton Post nebo Publishers Weekly. \n\n\n"}
{"id": "1411906", "url": "https://cs.wikipedia.org/wiki?curid=1411906", "title": "Khünština", "text": "Khünština\n\nKhünština je jazyk thajského kmene Khünů, kterým se mluví především v Myanmaru (okolí města Kengtung, ve východní části země), dále také v severním Thajsku (provincie Chiang Rai), v malé části Laosu a v jižní Číně (provincie Jün-nan, okresy \"Menglian Dai\", \"Ximeng Va\" a \"Lincang\").\n\nPoužívá se jak thajské písmo tak písmo Tai Tham, které používají ještě dva další jazyky z této oblasti (severní thajština a tai lü). Toto písmo je podobné thajskému písmu.\n\nToto písmo se vyvinulo z monského písma, které vychází z písma Bráhmí, ze kterého se vyvinula většina písem Indie a jihovýchodní Asie.\n"}
{"id": "1411908", "url": "https://cs.wikipedia.org/wiki?curid=1411908", "title": "Connecticut Open 2018", "text": "Connecticut Open 2018\n\nConnecticut Open 2018, oficiálně se jménem sponzora Connecticut Open presented by United Technologies 2018, byl profesionální tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v areálu Cullman-Heyman Tennis Center. Konal se mezi 19. až 25. srpnem 2018 v americkém New Havenu, ležícím v Connecticutu, jako jubilejní padesátý ročník turnaje.\n\nPředstavoval poslední díl ženské části US Open Series 2018, jakožto závěrečné přípravy v týdnu před newyorským grandslamem US Open 2018. Turnaj s rozpočtem 799 000 dolarů patřil do kategorie WTA Premier Tournaments. \n\nNejvýše nasazenou hráčkou ve dvouhře se po odstoupení Halepové stala světová sedmička Caroline Garciaová z Francie. Jako poslední přímá účastnice do dvouhry nastoupila řecká 37. tenistka žebříčku Maria Sakkariová.\n\nPremiérový titul na okruhu WTA Tour, po třech finálových prohrách, ve dvouhře vybojovala 20letá Běloruska Aryna Sabalenková. Poprvé tak pronikla do elitní světové dvacítky žebříčku WTA, jenž uzavírala na 20. místě. Premiérovou společnou trofej ze čtyřhry WTA si odvezla dvojice 32letých plzeňských rodaček složená z Andrey Sestini Hlaváčkové a Barbory Strýcové, které jako pár proměnily v titul desátou turnajovou účast.\n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky postoupily do hlavní soutěže z kvalifikace:\n\nNásledující hráčky postoupily do hlavní soutěže jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry z pozice náhradníka:\n\n\n\n\n"}
{"id": "1411909", "url": "https://cs.wikipedia.org/wiki?curid=1411909", "title": "HC Verva Litvínov (ženy)", "text": "HC Verva Litvínov (ženy)\n\nHC Verva Litvínov (celým názvem: Hockey Club Verva Litvínov) je český klub ženského ledního hokeje, který sídlí v Litvínově v Ústeckém kraji. Založen byl v roce 1986 pod názvem TJ CHZ Litvínov. Klub patřil mezi průkopníky ženského hokeje v tehdejším Československu. Ihned po založení se klub přidal do nejvyšší soutěže žen v republice. Celkově se Litvínovu povedlo získat šest mistrovských titulů v soutěži žen. Od sezóny 2017/18 působí v Extralize ženského hokeje, české nejvyšší soutěži ledního hokeje žen. Klubové barvy jsou žlutá a černá.\n\nSvé domácí zápasy odehrává na zimním stadionu Ivana Hlinky s kapacitou 6 011 diváků.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1411910", "url": "https://cs.wikipedia.org/wiki?curid=1411910", "title": "Winston-Salem Open 2018", "text": "Winston-Salem Open 2018\n\nWinston-Salem Open 2018 byl profesionální tenisový turnaj pořádaný jako součást mužského okruhu ATP World Tour, který se odehrával na otevřených dvorcích s tvrdým povrchem DecoTurf v areálu Wake Forest University. Konal se mezi 19. až 25. srpnem 2018 v americkém Winston-Salemu, ležícím v Severní Karolíně, jako jubilejní padesátý ročník turnaje.\n\nTurnaj s rozpočtem 778 070 dolarů patřil do kategorie ATP World Tour 250. Jednalo se o poslední díl mužské poloviny letní US Open Series 2018, jakožto závěrečné přípravy před čtvrtým grandslamem sezóny US Open 2018.\n\nNejvýše nasazeným hráčem ve dvouhře se, po odstoupení Goffina pro poranění pravého ramena, stal třináctý tenista světa Pablo Carreño Busta ze Španělska. Jako poslední přímý účastník do hlavní singlové soutěže nastoupil litevský 96. hráč žebříčku Ričardas Berankis.\n\nDruhý singlový titul na okruhu ATP Tour i v sezóně vybojoval 22letý Rus Daniil Medveděv, který turnajem prošel bez ztráty sady. Deblovou trofej obhájil nizozemsko-rumunský pár Jean-Julien Rojer a Horia Tecău, který získal osmnácté společné turnajové vítězství.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n"}
{"id": "1411912", "url": "https://cs.wikipedia.org/wiki?curid=1411912", "title": "Connecticut Open 2018 – ženská dvouhra", "text": "Connecticut Open 2018 – ženská dvouhra\n\nŽenská dvouhra Connecticut Open 2018 probíhala ve druhé polovině srpna 2018. Do singlové soutěže connecticutského tenisového turnaje hraného na tvrdém povrchu nastoupilo třicet hráček. Obhájkyní titulu byla australská tenistka Darja Gavrilovová, kterou ve druhém kole vyřadila Sabalenková.\n\nVítězkou se stala 20letá nenasazená Běloruska Aryna Sabalenková, jež ve finále zdolala španělskou tenistku Carlu Suárezovou Navarrovou po dvousetovém průběhu 6–1 a 6–4. Na okruhu WTA Tour tak vybojovala premiérový singlový titul, když tři předchozí finále prohrála. Zisk 470 bodů ji poprvé posunul do elitní světové dvacítky žebříčku WTA, jenž uzavírala 20. místem. Suárezová Navarrová v soutěži řádně dokončila jediný zápas úvodní výhrou nad Strýcovou. Kontaová před druhým kolem odstoupila a Kvitová s Puigovou utkání skrečovaly. Pasivní finálová bilance Španělky vzrostla na 2–9. \n\nDvě nejvýše nasazené hráčky obdržely volný los do druhého kola.\n"}
{"id": "1411914", "url": "https://cs.wikipedia.org/wiki?curid=1411914", "title": "Connecticut Open 2018 – ženská čtyřhra", "text": "Connecticut Open 2018 – ženská čtyřhra\n\nŽenská čtyřhra Connecticut Open 2018 probíhala ve druhé polovině srpna 2018. Do deblové soutěže connecticutského tenisového turnaje hraného na tvrdém povrchu nastoupilo šestnáct dvojic. Obhájcem titulu byl kanadsko-čínský pár Gabriela Dabrowská a Sü I-fan, jehož členky se rozhodly turnaje nezúčastnit.\n\nVítězem se stal nejvýše nasazený pár 32letých plzeňských rodaček složený z Andrey Sestini Hlaváčkové a Barbory Strýcové, které ve finále zdolaly tchajwansko-německou dvojici Sie Su-wej a Laura Siegemundová, když Němka ke startu využila žebříčkovou ochranu. Po dvousetovém průběhu 6–4 a 6–7 rozhodl až supertiebreak poměrem míčů [10–4]. Obě šampionky si do žebříčku WTA připsaly 470 bodů a získaly první společnou trofej z desátého turnaje, do něhož v roce 2018 nastoupily jako pár. Sestini Hlaváčková vybojovala dvacátý sedmý deblový titul na okruhu WTA Tour a pro Strýcovou to bylo dvacáté druhé takové turnajové vítězství.\n\n"}
{"id": "1411917", "url": "https://cs.wikipedia.org/wiki?curid=1411917", "title": "Winston-Salem Open 2018 – mužská dvouhra", "text": "Winston-Salem Open 2018 – mužská dvouhra\n\nMužská dvouhra Winston-Salem Open 2018 probíhala ve druhé polovině srpna 2018. Do singlové soutěže winstonsalemského tenisového turnaje hraného na tvrdém povrchu nastoupilo čtyřicet osm hráčů. Obhájcem titulu byl španělský tenista Roberto Bautista Agut, který se rozhodl do turnaje nezasáhnout.\n\nVítězem se stal 22letý nenasazený Rus Daniil Medveděv, jenž ve finále zdolal americkou turnajovou osmičku Steva Johnsona po dvousetovém průběhu 6–4 a 6–4, když v duelu odvrátil jeden brejkbol soupeře. Turnajem prošel bez ztráty sady. V probíhající sezóně si po lednovém Sydney International 2018 připsal druhé turnajové vítězství, které také představovalo druhý singlový titul na okruhu ATP Tour. Johnson promarnil příležitost stát se prvním hráčem roku 2018, jenž by zvítězil na třech různých površích, když v předchozí části sezóny již triumfoval na trávě i antuce.\n\nVšichni nasazení hráči obdrželi volný los do druhého kola.\n"}
{"id": "1411920", "url": "https://cs.wikipedia.org/wiki?curid=1411920", "title": "FK Spartak Subotica", "text": "FK Spartak Subotica\n\nFudbalski klub Spartak Subotica (srbskou cyrilicí Фудбалски клуб Спартак Суботица) je srbský fotbalový tým z města Subotica. Spartak hraje srbskou nejvyšší soutěž, SuperLigu. Klub byl založen v roce 1945 a byl pojmenován po Jovanu Mikiću Spartakovi, lídrovi Jugoslávských partizánů v Subotici, který byl národním hrdinou zabitým v roce 1944. Na konci se klub sloučil s týmem FK Zlatibor Voda a nový tým se pojmenoval Spartak Zlatibor Voda. V roce 2013 se vrátil původní název Spartak Subotica.\n"}
{"id": "1411921", "url": "https://cs.wikipedia.org/wiki?curid=1411921", "title": "Jánosháza", "text": "Jánosháza\n\nJánosháza je město v Maďarsku v župě Vas, spadající pod okres Celldömölk. Nachází se těsně u trojmezí mezi župami Vas, Veszprém a Zala. V roce 2015 zde žilo 2489 obyvatel. Nachází se asi 14 km jižně od Celldömölku, 18 km severně od Sümegu, 22 km západně od Devecseru, 35 km západně od Ajky a asi 48 km jihovýchodně od Szombathely.\n\nKromě hlavní části k Jánosháze připadají ještě malé části \"Erdészlak\" a \"Körtvélyesmajor\".\n\nMěstem procházejí silnice 8429 a 8457, kolem města prochází silnice 8. Ze města taktéž vychází silnice 7331. Město je silnicemi spojeno se sídly Boba, Duka, Egyházahetye, Izsákfa, Karakó, Keléd, Kemenespálfa, Kissomlyó, Megyer, Nemeskeresztúr, Rigács, Ukk a Zalameggyes.\n\nMěstem protéká potok Mosó-árok. Ve městě se nachází zámek \"Erdődy-Choron-kastély\".\n"}
{"id": "1411924", "url": "https://cs.wikipedia.org/wiki?curid=1411924", "title": "Maslinica", "text": "Maslinica\n\nMaslinica je chorvatská osada, která leží na západním břehu ostrova Šolta ve Splitsko-dalmatské župě. Tvoří součást opčiny Šolta. Žije zde obyvatel.\n\nMaslinica je nejzápadnější osadou na ostrově. Na západě od ní leží souostroví 7 ostrovů – Balkun, Rudula, Grmej, Stipanska, Saskinja, Polebrnjak a Kamičić. Na ostrově Stipanska stával kostel a benediktinský klášter z 5.–6. století.\n\nMaslinica byla založena v 18. století jako obranná pevnost – v osadě se dochovala tvrz, která dnes slouží jako hotel. Později byla rybářskou osadou a v současnosti je hlavním zdrojem příjmů turistický ruch. V osadě se nachází pláž a marina. Pravidelné lodní linky v Maslinici nepřistávají, osada je ale propojena silnicí D111 s Rogačí, kam připlouvají trajekty Jadrolinija ze Splitu. Nad osadou se tyčí kostel sv. Mikuláše \"(Sv. Nikola)\".\n\n"}
{"id": "1411927", "url": "https://cs.wikipedia.org/wiki?curid=1411927", "title": "Jamanaši (Jamanaši)", "text": "Jamanaši (Jamanaši)\n\nJamanaši (japonsky:山梨市 \"Jamanaši-ši\") je japonské město v prefektuře Jamanaši na ostrově Honšú. Žije zde přes 14 tisíc obyvatel. Ekonomika se orientuje na pěstování citrusových plodů.\n\n\n"}
{"id": "1412034", "url": "https://cs.wikipedia.org/wiki?curid=1412034", "title": "Seznam hradišť v Praze", "text": "Seznam hradišť v Praze\n\nSeznam hradišť v Praze obsahuje pravěká a raně středověká hradiště na území Prahy.\n"}
{"id": "1412037", "url": "https://cs.wikipedia.org/wiki?curid=1412037", "title": "12 (linka metra v Madridu)", "text": "12 (linka metra v Madridu)\n\nLinka 12 madridského metra je okružní linka, která se nachází mimo vlastní město Madrid na území jeho jižní aglomerace. Spojuje města Alcorcón, Fuenlabradu, Getafe, Leganés a Móstoles. Na lince se nachází 28 stanic a délka linky činí 40,96 km, což je nejvíce v celé madridské síti. Tratě jsou vybudovány jako širokoprofilové a nástupiště mají délku 115 m. Linka byla otevřena jako jeden celek v roce 2003 a od té doby již nebyla rozšiřována. Severní část linky spadá do tarifního pásma B1 (Parque Oeste – Arroyo Culebro), zatímco jižní náleží do pásma B2 (Parque de los Estados – Universidad Rey Juan Carlos). Linka 12 společně s krátkými úseky linek 10 a 11 je označována jako \"MetroSur\" („jižní metro“).\n\nLinka byla otevřena jako celek 11. dubna 2003 za přítomnosti předsedy madridského autonomního společenství Alberta Ruize-Gallardóna. Poprvé tak byly města na jih od Madridu propojena železničním spojením, aniž by bylo nutné zajíždět do hlavního města.\n\nOpravy na lince probíhaly během léta v rocích 2014, 2015 a 2018.\n\nLinka spojuje významná města jižní madridské aglomerace a propojuje do té doby radiální železniční tratě, po kterých jezdí madridská příměstská železnice Cercanías. Přestupní stanice se železnicí je v každém z obsluhovaných měst a tyto stanice jsou významnými přestupními uzly. Jediný přestup na jinou linku metra je ve stanici Puerta del Sur, a to konkrétně s linkou 10. Soupravy pro linku 12 vyjíždějí z depa Loranca.\n\nLinka v síti metra patří k těm s širokým průjezdním profilem. Rozchod koleje je stejný jako v celé síti – netypických 1445 mm. Odběr proudu je realizován trolejovým vedením, pevným v celé délce linky, napětí v soustavě je 1500 V ss. Na lince jsou v současnosti provozovány soupravy řady 8000 od španělského výrobce CAF.\n\nVe špičce jezdí vlaky v intervalu 5–7 minut, mimo špičku nejčastěji v intervalu okolo 8 minut. Ačkoliv je linka vybudována tak, aby zde mohly jezdit šestivozové soupravy, kvůli nízké přepravní poptávce jsou na lince provozovány pouze soupravy třívozové.\n\nLinka je pokrytá mobilním telefonním signálem pouze ve stanicích Puerta del Sur a El Bercial.\n\nLinka v současnosti prochází 30 funkčními stanicemi. Průměrná vzdálenost mezi nimi je 1463 m. \"Kurzivou\" jsou vyznačeny plánované stanice.\n\n\nDo budoucnosti je plánovaná možná dostavba plánovaných stanic. Dále jsou zvažovány možnosti prodloužení linek 3 a 11 tak, aby se také napojily na okružní linku.\n\n\n\n"}
{"id": "1412049", "url": "https://cs.wikipedia.org/wiki?curid=1412049", "title": "Azurová", "text": "Azurová\n\nAzurová je sytě modrá barva, modř čisté (bezoblačné) oblohy, \"blankytná\". Slovo „azur“ je orientálního (perského) původu od „azurového kamene“, latinsky lapis lazuli, drahokam který obsahuje tmavě modrý nerost lazurit. Pigment získávaný mletím tohoto kamene se nazývá ultramarín (z lat. „modřejší než moře“).\n\nAzurová barva oblohy vzniká Rayleighovým rozptylem slunečního světla v zemské atmosféře.\n\nPod názvem azurová se také někdy uvádí barva cyan, která je jednou z barev modelu CMYK používaného v tisku.\n"}
{"id": "1412068", "url": "https://cs.wikipedia.org/wiki?curid=1412068", "title": "Keňské námořnictvo", "text": "Keňské námořnictvo\n\nKeňské námořnictvo je součástí ozbrojených sil Keni. Patří mezi malá, ale moderně vybavená námořnictva. Mezi jeho hlavní úkoly patří hlídkování v pobřežních vodách a oblastech rybolovu. Jádro námořnictva tvoří oceánské a pobřežní hlídkové lodě. K roku 2008 jej tvořilo 1200 osob. Jeho hlavní základnou je Mombasa.\n\nDle serveru Global Security je keňské námořnictvo nejlépe vybaveným námořnictvem zemí východní Afriky, které má navíc bohaté zkušenosti z mezinárodních cvičení, na kterých spolupracuje s Velkou Británii, USA, Francií apod.\n\nKeňské námořnictvo formálně vzniklo 12. prosince 1964. Nejprve byl Velkou Británií zapůjčen hlídkový člun \"Nyati\" (ex HMS \"Aberford\", vrácen 1971). Do dokončení výcviku prvních keňských námořníků námořnictvu dočasně personálně vypomáhalo britské námořnictvo. Roku 1966 námořnictvo získalo tři nové hlídkové čluny třídy \"Simba\" (vyřazeny 1988). V letech 1974–1975 jej posílil hlídkový člun \"Mamba\" a tři hlídkové čluny třídy \"Madaraka\", které byly roku 1983 vyzbrojeny protilodními střelami Gabriel. V roce 1983 námořnictvo tvořilo 650 osob.\n\nNa sklonku 80. let navíc námořnictvo získalo dva raketové čluny třídy \"Nyayo\" nesoucí protilodní střely Otomat. V letech 1996 byly do služby přijaty dvě výsadkové lodě třídy \"Galana\" a dvě hlídkové lodě třídy \"Shupavu\", všechny postavené ve Španělsku. Ze Španělska pochází také oceánská hlídková loď \"Jasiri\", zařazená roku 2012. Raketové čluny třídy \"Nyayo\" byly roku 2011 modernizovány, přičemž přišly o své protilodní střely. Roku 2011 Francie darovala hlídkovou loď třídy \"P400\".\n\nKeňské námořnictvo se zapojuje do protipirátských operací. V roce 2012 se podílelo na osvobození somálského přístavu Kismaayo ovládaného milicí Aš-Šabáb.\n\n\n\n\n\n\n"}
{"id": "1412069", "url": "https://cs.wikipedia.org/wiki?curid=1412069", "title": "Tuniské námořnictvo", "text": "Tuniské námořnictvo\n\nTuniské námořnictvo je jednou ze složek ozbrojených sil Tuniska. Je to malé námořnictvo zaměřené na pobřežní obranu a ochranu teritoriálních vod. Mezi jeho další úkoly patří kontrola rybolovu, potírání pašeráctví a ilegální migrace. Jádro námořnictva tvoří hlídkové lodě a raketové čluny. Hlavní základnou je Bizerta.\n\nNámořnictvo vzniklo roku 1959. S jeho založením pomohla Francie, která poskytla specialisty i několik menších hlídkových plavidel. V 60.–70. letech se námořnictvo zaměřovalo především na prosazování práva, potírání pašeráctví a nelegální migrace, přičemž v průběhu 70. let řešilo rostoucí problémy s nelegálním rybolovem v tuniských vodách. Napětí vyvolávaly rovněž spory o námořní hranici se sousední Libyí. Roku 1973 námořnictvo získalo druhoválečný eskortní torpédoborec třídy Edsall USS \"Thomas J. Gary\" (DE-326), který provozovalo jako \"President Bourguiba\" (později \"Indakh\") do roku 1992, kdy jej zničil požár.\n\nV 80. letech se námořnictvo soustředilo na ochranu teritoriálních vod, prosazování práva a záchranné operace. Roku 1985 jej tvořilo 2600 osob. Zásadním posílením bylo v 80. letech zakoupení tří raketových člunů francouzského typu \"La Combattante III\" se střelami Exocet.\n\nV 90. letech se zhoršil problém s pašováním lidí přes Středozemní moře do Evropy. Tuniské námořnictvo prohloubilo spolupráci s okolními zeměmi a účastnilo se mezinárodních cvičení. Získalo také několik starších plavidel. Roku 1992 záskalo výzkumnou loď americké třídy \"Robert D. Conrad\" zařazenou jako \"Salammbo\" (A701), roku 1995 výzkumnou loď americké třídy \"Silas Bent\", zařazenou jako cvičnou loď \"Kheireddine\" (A700) a roku 1998 vyřazený druhoválečný tendr pobřežní stráže USCGC \"White Lupine\" (WAGL-546), přejmenovaný na \"Tabarka\".\n\nRoku 2005 námořnictvo zakoupilo šest neměckých raketových člunů třídy \"Albatros\" (typ 143), pocházejících ze 70. let. Roku 2016 byly u nizozemské loděnice Damen Group objednány čtyři oceánské hlídkové lodě třídy \"Jugurtha\" (Damen MOPV 1400). Roku 2018 námořnictvo převzalo první tři. Od roku 2018 námořnictvo posilují také hlídkové čluny třídy \"Istiqlal\", které jsou prvními válečnými loděmi, které postavily domácí loděnice. Námořnictvo rovněž získalo desítky rychlých člunů postavených americkou loděnicí SAFE Boats International.\n\n\n\n\n\n\n"}
{"id": "1412074", "url": "https://cs.wikipedia.org/wiki?curid=1412074", "title": "Zoran Štaklev", "text": "Zoran Štaklev\n\nZoran Štaklev (makedonsky Зоран Штаклев; 1933–2002) byl severomakedonský/jugoslávský architekt. \n\nMezi Štaklevovy práce patří především budova Republikového dispečerského televizního centra, která byla realizována v letech 1987 až 1989 v samém centru Skopje. Ačkoliv byla věrná myšlenkám brutalismu, nechal se zde Štaklev inspirovat antickou architekturou obdobně, jako je tomu např. v případě budovy amerického velvyslanectví v Athénách. V 80. letech se rovněž podílel na projektu budovy Ministerstva ropného průmyslu Iráku, která byla realizována v Bagdádu.\n\n"}
{"id": "1412082", "url": "https://cs.wikipedia.org/wiki?curid=1412082", "title": "Čang Ti", "text": "Čang Ti\n\nČang Ti (; * 4. července 1968) je bývalá čínská zápasnice – judistka, bronzová olympijská medailistka z roku 1992.\n\nS judem začínala v provincii Liao-ning. Připravovala se pod vedením trenéra Fu Kuo-i. V čínské ženské reprezentaci se pohybovala od konce osmdesátých let ve střední váze do 66 kg. V roce 1992 startovala na olympijských hrách v Barceloně v nižší polostřední váze do 61 kg. Ve druhém kole prohrála na body s Korejkou Ku Hjon-suk, ale přes opravy se dostala do souboje o třetí místo proti Němce Frauke Eickhoffové. Vyrovnaný zápas vyhrála na body kontrachvatem za juko a získala bronzovou olympijskou medaili. V roce 1996 neuspěla v čínské nominaci na olympijské hry v Atlantě. Sportovní kariéru ukončila v roce 1998.\n\n\n"}
{"id": "1412088", "url": "https://cs.wikipedia.org/wiki?curid=1412088", "title": "Třída Istiqlal", "text": "Třída Istiqlal\n\nTřída Istiqlal je třída hlídkových člunů tuniského námořnictva. Jsou to první válečné lodě postavené tuniskými loděnicemi.\n\nStavba třídy probíhá v tuniské loděnici Societe de Construction Industrielle et Navale (SCIN) ve Sfaxu. Stavba prototypového plavidla probáhala od března 2013 do srpna 2015. Do léta 2018 byly na vodu spuštěny tři čluny této třídy.\n\nJednotky třídy \"Istiqlal\":\nPlavidla jsou vyzbrojena jedním 20mm kanónem a dvěma kulomety. Pohonný systém tvoří dva diesely Rolls-Royce o celkovém výkonu 6400 hp. Nejvyšší rychlost dosahuje 25 uzlů. Dosah je 600 námořních mil.\n"}
{"id": "1412089", "url": "https://cs.wikipedia.org/wiki?curid=1412089", "title": "Henry Howard, 12. hrabě ze Suffolku", "text": "Henry Howard, 12. hrabě ze Suffolku\n\nHenry Howard, 12. hrabě ze Suffolku, 5. hrabě z Berkshire (\"Henry Howard, 12th Earl of Suffolk, 5th Earl of Berkshire, 5th Viscount Andover\") (10. května 1739 – 7. března 1779) byl britský státník z významného šlechtického rodu Howardů. V politice patřil k toryům a byl dlouholetým ministrem zahraničí (1771–1779), získal Podvazkový řád.\n\nPocházel z větve hrabat z Berkshire, která navíc v roce 1745 po starší linii zdědila titul hrabat ze Suffolku. Byl synem předčasně zemřelého Williama Howarda, vikomta Andovera (1714–1756), který byl dlouholetým poslancem Dolní sněmovny za stranu toryů. Studoval v Etonu a Cambridge, mezitím v roce 1757 zdědil peerské tituly a vstoupil do Sněmovny lordů. V letech 1763–1765 byl zástupcem nejvyššího maršálka království, jako stoupenec toryů se později stal členem Northovy vlády. Byl lordem strážcem tajné pečeti (1771) a státním sekretářem zahraničí (1771-1779), od roku 1771 byl zároveň členem Tajné rady. Jako ministr zahraničí měl podíl na verbování vojáků v Hesensku a Hannoversku pro britskou armádu bojující v severní Americe. V roce 1778 obdržel Podvazkový řád, zemřel krátce poté v nedožitých čtyřiceti letech v lázních Bath.\n\nJako ministr zahraničí inicioval přestavbu hlavního rodového sídla \"Charlton Park\" (Wiltshire). Kvůli jeho předčasnému úmrtí nebyl projekt realizován v plném rozsahu a úpravy byly dokončeny až ve 20. století.\n\nJeho první manželkou byla Mary Trevor (1747–1767), dcera 1. vikomta Hampdena, podruhé se oženil se svou sestřenicí Charlotte Finch (1753–1808), dcerou 3. hraběte z Aylesfordu. Z druhého manželství pocházeli dva synové, oba ale zemřeli v dětství. Mladší syn Henry Howard (*1779, †1779) narozený jako pohrobek byl 13. hrabětem ze Suffolku, zemřel ale dva dny po narození. Titul pak přešel na jeho prastrýce Thomase Howarda (1721-1783), který byl právníkem a dlouholetým poslancem Dolní sněmovny.\n\nHenryho sestra Frances se provdala za Richarda Bagota, který následně přijal jméno Howard. Z jejich manželství pocházela jediná dcera Mary (1785–1877), která se provdala za Fulke Greville Uptona (1773–1846). Také on přijal jméno Howard a v letech 1808–1832 byl poslancem za volební obvod Castle Rising v Norfolku, tradiční parlamentní doménu Howardů.\n\n\n\n"}
{"id": "1412090", "url": "https://cs.wikipedia.org/wiki?curid=1412090", "title": "Henry Howard, 6. hrabě ze Suffolku", "text": "Henry Howard, 6. hrabě ze Suffolku\n\nHenry Howard, 6. hrabě ze Suffolku, 1. hrabě z Bindonu (\"Henry Howard, 6th Earl of Suffolk, 1st Earl of Bindon, 1st Baron Chesterford\") (1670 – 19. září 1718) byl anglický a britský státník ze šlechtického rodu Howardů. Měl významný podíl na sjednání unie mezi Anglií a Skotskem a s titulem hraběte z Bindonu vstoupil do Sněmovny lordů (1706). Až později převzal dědičný titul hraběte ze Suffolku (1709) a po nástupu Jiřího I. zastával funkci ministra obchodu (1715–1718).\n\nByl nejstarším synem 5. hraběte ze Suffolku. Studoval v Cambridge, v letech 1694–1698 a 1705–1706 byl členem Dolní sněmovny za stranu whigů. Od mládí zastával nižší funkce ve státní správě, v letech 1706–1718 byl zástupcem nejvyššího maršálka království. Měl významný podíl na sjednání anglicko–skotské unie a v roce 1706 byl povýšen na hraběte z Bindonu (do té doby jako otcův dědic vystupoval pod jménem \"lord Howard de Walden\"). Od roku 1708 byl členem Tajné rady, titul hraběte ze Suffolku zdědil po otci r. 1709. Po nastolení hannoverské dynastie získal úřad lorda–místodržitele v hrabství Essex (1714–1718) a v letech 1715–1718 byl ministrem obchodu (respektive prezidentem úřadu pro obchod). Na tuto funkci rezignoval ze zdravotních důvodů v lednu 1718 a zemřel krátce poté. \n\nJeho první manželkou byla Auberie O´Brien (1672–1703), dcera irského šlechtice 6. hraběte z Thomondu, podruhé se oženil s Henriettou Somerset (1669–1715), dcerou 1. vévody z Beaufortu a zároveň švagrovou Henryho první manželky. Dědicem titulů byl syn Charles William Howard (1693–1721), který zemřel bezdětný a jeho smrtí zanikl titul hraběte z Bindonu, na jeho strýce pak přešel jen titul hrabat ze Suffolku. \n\n\n"}
{"id": "1412091", "url": "https://cs.wikipedia.org/wiki?curid=1412091", "title": "Thomas Howard, 1. hrabě ze Suffolku", "text": "Thomas Howard, 1. hrabě ze Suffolku\n\nThomas Howard, 1. hrabě ze Suffolku (\"Thomas Howard, 1st Earl of Suffolk, 1st Baron Howard de Walden\") (24. srpna 1561, Londýn, Anglie – 28. května 1626, Londýn, Anglie) byl anglický admirál, dvořan a státník z významného šlechtického rodu Howardů. V mládí se uplatnil jako námořní vojevůdce ve válkách proti Španělsku, po nastolení Stuartovců zastával vysoké posty u dvora a nakonec byl prvním ministrem (1614–1618). V roce 1603 získal titul hraběte ze Suffolku a byl také rytířem Podvazkového řádu.\n\nNarodil se jako druhorozený syn popraveného 4. vévody z Norfolku. Studoval v Cambridge, poté sloužil v armádě a vynikl jako kapitán v roce 1588 ve válce proti Španělsku, jako viceadmirál v roce 1596 vedl obléhání Cádizu, téhož roku byl pasován na rytíře. V roce 1597 byl povýšen na barona a vstoupil do Sněmovny lordů, zároveň získal Podvazkový řád. V letech 1598–1626 byl lordem-místodržitelem v hrabství Cambridge.\n\nV rámci posílení pozic celého klanu Howardů stoupal jeho vliv po nástupu Jakuba I. V roce 1603 byl povýšen na hraběte ze Suffolku a stal se členem Tajné rady, v letech 1603–1614 nejvyšším komořím. Získal také místodržitelské úřady v hrabstvích Suffolk (1605–1626) a Dorset (1613–1626). V letech 1613–1614 byl jedním z lordů pokladu a v letech 1614–1618 ve funkci prvního lorda pokladu (\"Lord High Treasurer\") de facto prvním ministrem, od roku 1614 do smrti byl též kancléřem univerzity v Cambridge. V letech 1615–1616 zastával též vlivný post kapitána královské gardy, později byl také nejvyšším sudím v hrabstvích Essex (1621–1626) a Suffolk (1621–1624). Po smrti nejvýznamnější osobnosti rodu hraběte z Northamptonu bylo ohroženo i jeho postavení, zpochybňované navíc obrovskou korupcí. Byl postaven i před soud, ale nakonec získal královskou milost. V roce 1618 byl sice odvolán z funkce prvního lorda pokladu, ale do smrti si uchoval řadu čestných a vlivných úřadů.\n\nNa přání svého otce se již jako nezletilý oženil s Mary Dacre (1563–1578), dcerou 4. barona Dacre, která však zemřela krátce po svatbě. V roce 1583 se podruhé oženil s Katherine Knyvett (1564–1633), která byla iniciátorkou Thomasova zneužívání státních financí a přestavby rodového sídla \"Audley End House\". Z druhého manželství se narodilo deset dětí.\n\n\n\n\n\n\n\n\n"}
{"id": "1412093", "url": "https://cs.wikipedia.org/wiki?curid=1412093", "title": "Elbbrücke Bad Schandau", "text": "Elbbrücke Bad Schandau\n\nElbbrücke Bad Schandau je 268 metrů dlouhý silniční most na spolkové silnici 172. Na říčním kilometru 11,53 přemosťuje v Bad Schandau řeku Labe. Uveden do provozu byl v roce 1977.\n\nNový most, jako náhrada za již nevyhovující Carolabrücke, byl dokončen roku 1977. V letech 2001–2003 prošel generální opravou.\n\nMost se skládá ze čtyř polí: levobřežní o rozpětí 50 metrů, říční dlouhé 100 metrů a dvě pravobřežní po 59 metrech. V říčním úseku je světlá výška 6,53 metru při nejvyšší splavné hladině vody. Mostní těleso je zhotoveno z předpjatého betonu. Konstrukční výška mostu činí 2,7 metru a šířka jízdní dráhy 13,6 metru. Říční pole je podložené parabolickým pásem zhotoveným rovněž z předpjatého betonu. Pás má masivní obdélníkový průřez, šířku 3,04 metru a výšku 0,6 metru. Vždy po 10,5 metru je umístěna podpora položená na nástavbě s betonovým kotoučem o šířce 25 cm. Maximální vzdálenost k vozovkové části činí uprostřed pole 3,28 metru. Přes most prochází spolková silnice 172 spojující Pirnu s česko-německou státní hranicí ve Schmilce.\n\n\n\n"}
{"id": "1412096", "url": "https://cs.wikipedia.org/wiki?curid=1412096", "title": "Racing Point", "text": "Racing Point\n\nRacing Point, Racing Point F1 Team je britský automobilový tým, který sídlí ve městě Silverstone v nemetropolitním hrabství Northamptonshire. Vznikl koupí týmu Force India konsorciem vedeným Lawrencem Strollem, otcem Lance Strolla. Zbytek konsorcia kromě Strolla (jež podniká v oděvním průmyslu a je majitelem okruh Circuit Monte-Tremblent kde se jezdila F1 v 70. letech jsou jeho krajan Andre Desmarais jež vlastní firmu Power Corporation a má podíly ve firmách jako Total či Adidas. Dalším je brit Jonathan Dudman jenž šéfuje společnosti Monaco Sports and Managment a konečně čtvrtý člen američan John Idol jenž je spoluvlastníkem a generální ředitelem módní společnosti Michael Kors, která je sponzorem týmu McLaren.\n\nKolem 20.července 2018 začaly kolovat informace o finanční potížích týmu Force India. Několik dnů na to tzn. 28.července byl tým poslán do nucené správy jezdcem Sergiem Pérezem,Pérezovým manažerem Julianem Jakobim, dodavetelem pohonných jednotek Mercedes a sponzorem týmu, rakouskou společností BWT. V nucené správě se o tým starali tentýž správci co v roce 2014 o tým Marussia. Tým dlužil Pérezovy 3 miliony liber, Mercedesu 9 milionů liber a dokonce dlužili sponzoru BWT jež jim půjčil své peníze. Pérez svůj krok označuil za záchranu týmu, týmu totiž hrozila úplná likvidace díky dluhům a přestupkům předchozího majitele Vijaye Mallyi.\n\nO tým kromě Strolla měli zájem i další - společnost Rich Energy do týmu investovala 30 milionů liber) a Dmitrij Mazepin (otec ruského pilota GP3 Series a junior týmu Nikity Mazepina. Dne 7.srpna tým oficiálně převzal Lawrence Stroll a bylo potvrzeno že by měl za tým jezdit jeho syn Lance, o jehož angažmá už kolovaly spekulace před koupí. Do GP Belgie ovšem tým přišel o licenci F1 kvůli tomu, že licence a majetek Mallye byl v Indii zmražen 5 bankami jež by musely dát souhlas a rozmrazit to, času ovšem mnoho nezbývalo a tak byla zrušena licence týmu Force India a novému týmu byla udělena nová. Tým se 24.srpna přejmenoval na Racing Point Force India F1 Team, název Force India v částečně zůstává kvůli pravidlům ohledně šasi, navíc tým má tak šanci získat peníze z vysílacích práv. Téhož dne bylo potvrzeno že v týmu končí Robert Fernley a šéfem týmu se stává Otmar Szafnauer. Tým Force India jako takový je diskvalifikován, jezdcům ovšem body zůstávají a body už nyní poputují do kasy týmu Racing Point. Tým také v Belgii nemá nikde žádná loga ani nápisy, vše bylo z vozů odstraněno.\n\nO týmu se říkalo že by měl už v Belgii za tým nastoupit Lance Stroll, ale zatím za tým budou pokračovat jezdci Sergio Pérez (jenž je velmi blízko novému kontraktu s týmem na další sezonu) a junior Mercedesu Esteban Ocon. Spekuluje se ovšem že v GP Itálie nastoupí za tým místo Ocona Stroll, místo něj u týmu Williams F1 Robert Kubica a ke změnám by mělo prý dojít i u McLarenu kde by Ocon mohl vystřídat Stoffela Vandoorna, zatím je vše ale ve fázi spekulaci či jednání.\n\nNa konci ledna 2020 bylo oznámeno že Lawrence Stroll odkoupil podíl v automobilce Aston Martin za 182 milionů liber (přibližně 5,4 miliardy korun). Krátce na to bylo potvrzeno že se tým Racing Point změní na Aston Martin. Stroll tak zajistil pro Racing Point jistotu financování ze strany Aston martinu minimálně pro 4 roky včetně technické spolupráce a také užívání jména Aston Martin minimálně po dobu 10 let. Bývalý majitel Racing Pointu, tehdy ještě Force Indie Vijay Mallya který se přátelí se Strollem, Lawrenci Strollovi gratuloval. Sám Mallya se pokoušel do týmu ze Silverstone automobilku dostat už v roce 2015, nicméně automobilka nakonec zvolila partnerství s Red Bullem, byť svého času zvažovala návrat jako plnohodnotný tým. V únoru 2020 pak šéf týmu Otmar Szafnauer prohlásil že název Racing Point z názvu zcela zmizí, jako možný název uvedl Aston Martin F1 Team. Další možností je ale tradiční název který Aston Martin užívá pro své ostatní aktivity v motorsportu - Aston Martin Racing. Pro rok 2021 z jezdců má smlouvu zatím pouze Sergio Pérez. Aston Martin působil ve Formuli 1 naposledy v letech 1959-1960.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "1412098", "url": "https://cs.wikipedia.org/wiki?curid=1412098", "title": "US Open 2018", "text": "US Open 2018\n\nUS Open 2018 představoval 138. ročník čtvrtého a závěrečného grandslamového turnaje tenisové sezóny, jediného hraného na americkém kontinentu. Jubilejní 50. ročník v otevřené éře probíhal na otevřených dvorcích s tvrdým povrchem DecoTurf v Národním tenisovém centru Billie Jean Kingové newyorského Flushing Meadow, jakožto Mezinárodní tenisové mistrovství USA v období od 27. srpna do 9. září 2018.\n\nTurnaj organizovala Mezinárodní tenisová federace v rámci kalendáře profesionálních okruhů mužů ATP World Tour 2018 a žen WTA Tour 2018. Vítězové, vyjma soutěže smíšené čtyřhry, si do žebříčků připsali 2 000 bodů.\n\nPoprvé v historii grandslamu byly všechny soutěžní dvorce opatřeny technologií elektronické kontroly dopadu míče, tzv. jestřábím okem. US Open tak navázal na primát z roku 2006, kdy se stal prvním majorem s využitím této technologie. Premiéru také zažila nově otevřená druhá největší aréna areálu Louis Armstrong Stadium.\n\nObhájci vítězství v singlových soutěžích se stali první hráč žebříčku Rafael Nadal ze Španělska, který v semifinále skrečoval Juanu Martínu del Potrovi pro zranění pravého kolena, a mezi ženami americká světová trojka Sloane Stephensová, kterou ve čtvrtfinále vyřadila Anastasija Sevastovová.\n\n138. ročník US Open se odehrával mezi 27. srpnem až 9. zářím 2018 v Národním tenisovém centru Billie Jean Kingové, ležícím v parku Corona Flushing Meadows newyorské čtvrti Queens. Probíhal na tvrdém polymethylmethakrylátovém povrchu DecoTurf. První ročník turnaje se v tomto areálu uskutečnil v roce 1978. Jako jediný z událostí velké čtyřky uplatňoval tiebreak i v rozhodujících sadách zápasů.\n\nSoutěže se konaly na 16 z celkového počtu 22 dvorců vnitřního areálu. Hlavním kurtem byl největší tenisový stadion světa Arthur Ashe Stadium s kapacitou 22 547 sedících diváků, opatřený zatahovací střechou. Premiérou prošel nově postavený druhý největší dvorec Louis Armstrong Stadium se zatahovací střechou, jehož náklady na výstavbu dosáhly půl miliardy dolarů. Kurt nahradil zbořenou arénu téhož názvu a v roce 2017 provizorní stadion. Jeho kapacita 14 069 míst z něj činila největší grandslamovou dvojku (na úrovni centrkurtů zbývajících majorů). Do třetí arény Grandstand Stadium, otevřené během sezóny 2016, mělo přístup až 8 125 sedících návštěvníků.\n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Na programu byly také singlové a deblové soutěže vozíčkářů, včetně kvadruplegiků, v rámci vozíčkářské UNIQLO Tour. Proběhly deblové události legend, do nichž nastoupilo osm mužů a osm žen, bývalých grandslamových šampionů.\n\nTřetí rok v řadě měl grandslam tradiční délku 14 hracích dnů, se završením ve druhou neděli. Semifinále ženské dvouhry se odehrála ve čtvrtek 6. září od 19 hodin místního času. Semifinále mužského singlu navázala na páteční večer 7. září po skončení finále mužské čtyřhry. V sobotu 8. září se uskutečnilo finále smíšené čtyřhry a po něm následoval od 16 hodin zápas o titul v ženském singlu. Poslední hrací den v neděli 9. září došlo na finále ženské čtyřhry následované zakončením programu v podobě závěrečného duelu mužské dvouhry od 16 hodin.\n\nZavedeno bylo také nové pravidlo o vysoké teplotě, tzv. „heat rule“, v souvislosti s vyššími teplotami a rostoucí vlhkostí vzduchu. Pokud bylo pravidlo během utkání aktivováno, mohl tenista požádat před rozhodujícím setem o desetiminutovou přestávku. Djoković v tomto ohledu označil ročník 2018 jako nejtěžší za posledních deset let.\n\nVe Spojených státech měl na vysílací práva počtvrté exkluzivitu kanál ESPN, který zajišťoval živé přenosy z celé US Open Series. Jednalo se o jedenáctiletý kontrakt na období 2015–2026 v hodnotě 825 milionu dolarů. Stanice ESPN na americkém území disponovala právy na tři ze čtyř grandslamů kalendářního roku.\n\nMužskou dvouhru vyhrál 31letý Srb Novak Djoković. Po triumfech z let 2011 a 2015 vybojoval ve svém osmém newyorském finále třetí trofej z Flushing Meadows, která znamenala čtrnáctý grandslamový titul ve dvacátém třetím odehraném finále majoru. Tím se posunul na třetí místo historických statistik, jež nově sdílel s Petem Samprasem. Po Federerovi se stal druhým tenistou historie, který vybojoval třikrát Wimbledon i US Open vždy v jedné sezóně.\n\nV ženské dvouhře zvítězila 20letá Naomi Ósakaová a stala se tak prvním Japoncem v historii grandslamové dvouhry, který získal trofej. Rovněž představovala nejmladší vítězku newyorského majoru od výhry Marie Šarapovové v roce 2006.\n\nMužskou čtyřhru ovládl americký pár Mike Bryan a Jack Sock, když navázali na wimbledonský triumf z července 2018. Bryan vybojoval osmnáctou grandslamovou trofej ze čtyřhry, čímž se na čele historických statistik odpoutal od Australana Johna Newcomba. Šestým newyorským titulem se ve 40 letech a 4 měsících stal nejstarším šampionem mužské čtyřhry grandslamové open éry. Pro Socka to byla třetí deblová trofej z majorů.\nV ženské čtyřhře triumfovaly Asutralanka Ashleigh Bartyová s Američankou Coco Vandewegheovou a obě získaly premiérový grandslamový titul.\n\nVe smíšené čtyřhře zvítězila americko-britská dvojice Bethanie Matteková-Sandsová a Jamie Murray. Američanka získala třetí grandslamový titul ze smíšené soutěže a pro Murrayho to bylo čtvrté takové turnajové vítězsví. Navíc se mu podařilo trofej obhájit.\n\n\nCelkový základní rozpočet US Open 2018 činil 53 000 000 dolarů, což představovalo meziroční nárůst o více než 5 % a v rámci pětiletého období od roku 2013 nárůst o 57 %.\n\nVítězové mužské a ženské dvouhry si připsali částku 3 800 000 dolarů. V souladu s přístupem z předchozích tří ročníků došlo k výraznějšímu nárůstu částek v prvních třech kolech dvouher. Kvalifikační turnaj zaznamenal dotaci 3,2 milionu dolarů, což znamenalo vůbec největší nárůst z jednotlivých soutěžích o 10,2 %.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nNásledující tenisté obdrželi divokou kartu do hlavních soutěží.\n\nDivoké karty pro zástupce australského a francouzského tenisu v singlových soutěžích byly přiděleny v rámci reciproční dohody tří ze čtyř tenisových svazů pořádajících Grand Slam – Tennis Australia, United States Tennis Association (USTA) a Fédération Française de tennis (FFT). Francouzská federace je udělila Corentinu Moutetovi a Harmony Tanovové. Australský svaz zvolil Jasona Kublera a Lizette Cabrerovou.\n\n\nDvacet mužů a osmnáct žen postoupilo do hlavních soutěží dvouher z kvalifikací probíhajících mezi 21.–24. srpnem 2018 v areálu Národního tenisového centra Billie Jean Kingové.\n\nNásledující tenisté využili k účasti v hlavních soutěžích žebříčkové ochrany:\n"}
{"id": "1412099", "url": "https://cs.wikipedia.org/wiki?curid=1412099", "title": "Esme Howard, 1. baron Howard", "text": "Esme Howard, 1. baron Howard\n\nEsme William Howard, 1. baron Howard (\"Esme William Howard, 1st Baron Howard of Penrith\") (15. září 1863, Greystoke Castle, Anglie – 1. srpna 1939) byl britský diplomat ze šlechtického rodu Howardů. Od mládí působil v diplomacii a v první polovině 20. století patřil k výrazným osobnostem britské zahraniční politiky. Důležitou úlohu měl po první světové válce jako britský velvyslanec ve Španělsku (1919–1924) a v USA (1924–1930). V roce 1930 byl povýšen na barona a povolán do Sněmovny lordů. Uplatnil se také jako spisovatel a byl autorem vlastní autobiografie.\n\nPocházel z vedlejší linie vévodů z Norfolku, byl synem poslance Henryho Howarda (1802–1875). Jeho nejstarší bratr Henry Charles Howard (1850–1914) byl krátce členem Dolní sněmovny a dědicem rodového sídla \"Greystoke Castle\", poslancem byl také další bratr Sir Edward Stafford Howard (1851–1916). Esme studoval v Harrow, v letech 1885–1886 byl tajemníkem svého švagra hraběte z Carnarvonu, který byl tehdy místokrálem v Irsku. V letech 1886–1894 působil na nižších diplomatických postech v Římě a Berlíně, v letech 1894–1895 byl tajemníkem ministra zahraničí hraběte Kimberleye. V roce 1895 opustil státní službu a odjel do jižní Afriky, kde se mimo jiné věnoval hledání zlata. Zúčastnil se búrské války, poté se vrátil do diplomatických služeb.\n\nV letech 1903–1906 byl generálním konzulem na Krétě, jeho další kariéře prospělo dávné přátelství s ministrem zahraničí Edwardem Greyem. Byl velvyslaneckým radou ve Washingtonu (1906–1908) a ve Vídni (1908), poté generálním konzulem v Budapešti (1908–1911). V letech 1911–1913 byl vyslancem v Bernu, v letech 1913–1919 ve Stockholmu, kde měl náročnou úlohu v době první světové války. V roce 1919 byl delegátem na mírové konferenci ve Versailles, v letech 1919–1924 byl velvyslancem v Madridu, od roku 1919 zároveň člen Tajné rady. Diplomatickou kariéru zakončil jako velvyslanec ve Washingtonu (1924–1930). V roce 1926 byl povýšen do šlechtického stavu, v roce 1930 s titulem barona vstoupil do Sněmovny lordů. Za zásluhy získal Královský řád Viktoriin (1904), Řád lázně (1928) a Řád sv. Michala a sv. Jiří (1923)\n\nJeho manželkou byla od roku 1898 italská aristokratka Isabella Giustiniani–Bandini (1867–1963), dcera knížete Sigismonda Giustinianiho. Měli spolu pět synů, dědicem peerského titulu byl druhorozený syn Francis Howard (1905–1999), který byl absolventem Oxfordské univerzity a jako důstojník se zúčastnil druhé světové války. Nejmladší syn Henry Howard (1913–1977) dosáhl v armádě hodnosti podplukovníka a v letech 1954–1956 byl guvernérem na Britských Panenských ostrovech.\n\n\n"}
{"id": "1412100", "url": "https://cs.wikipedia.org/wiki?curid=1412100", "title": "Edmund Howard, 1. vikomt Fitzalan", "text": "Edmund Howard, 1. vikomt Fitzalan\n\nEdmund Bernard Fitzalan-Howard, 1. vikomt Fitzalan (lord Edmund Talbot) (\"Edmund Bernard Fitzalan-Howard, 1st Viscount Fitzalan of Derwent\") (1. června 1855, Londýn, Anglie – 18. května, Cumberland Lodge, Anglie) byl britský státník z významného šlechtického rodu Howardů, většinu své politické kariéry byl znám pod jménem \"lord Edmund Talbot\" Byl dlouholetým poslancem za Konzervativní stranu a zastával nižší funkce ve vládním aparátu, nakonec byl posledním místokrálem v Irsku. V roce 1921 s titulem vikomta vstoupil do Sněmovny lordů, byl též rytířem Podvazkového řádu.\n\nPocházel z hlavní linie Howardů, která od roku 1842 užívala jméno \"Fitzalan–Howard\". Byl třetím synem 14. vévody z Norfolku, po matce Augustě Lyons (1821–1886) byl vnukem admirála Edmunda Lyonse, v roce 1876 přijal jméno \"Talbot\" a jako syn vévody užíval titul lorda. V letech 1894–1921 byl poslancem Dolní sněmovny za Konzervativní stranu, koncem 19. století byl soukromým tajemníkem ministra zahraničí a války, poté se aktivně zúčastnil búrské války a dosáhl hodnosti podplukovníka. V roce 1905 byl krátce lordem pokladu, v koaličních vládách H. Asquitha a D. Lloyd George byl parlamentním tajemníkem na ministerstvu financí (1915–1921). V letech 1917–1929 byl zástupcem nejvyššího maršálka království a v roce 1918 byl jmenován členem Tajné rady. V letech 1921–1922 byl irským místokrálem. Od roku 1685 byl prvním katolíkem, který zastával tuto funkci, zároveň byl posledním místokrálem před rozdělením Irska na Severní Irsko a Irskou republiku. Od roku 1921 byl také členem irské Tajné rady, v roce 1921 získal titul vikomta Fitzalana a vstoupil do Sněmovny lordů, zároveň se vrátil k rodovému příjmení \"Fitzalan–Howard\". V roce 1925 získal Podvazkový řád. Mimo jiné byl též smírčím soudcem v hrabství Sussex.\n\nJeho manželkou byla Mary Towneley-Bertie (1859–1938), dcera 7. hraběte z Abingdonu. Dědicem titulu byl syn Henry Fitzalan–Howard, 2. vikomt Fitzalan (1883–1962), který byl v hodnosti kapitána zraněn za první světové války, později byl tajemníkem irského místokrále (1921–1922), jímž byl tehdy jeho otec. Úmrtím druhého vikomta v roce 1962 titul zanikl.\n\n\n\n"}
{"id": "1412103", "url": "https://cs.wikipedia.org/wiki?curid=1412103", "title": "Jiří Halberštát", "text": "Jiří Halberštát\n\nJiří Halberštát (* 22. července 1943, Hradec Králové-Svobodné Dvory) je český pedagog, divadelní režisér a spisovatel, dlouholetý starosta obce Těšovice.\n\nVe Svobodných Dvorech prožil své dětství a navštěvoval základní školu. V Hradci Králové v letech 1957 až 1961 vystudoval Střední pedagogickou školu.\n\nVěnoval se učitelské profesi. Nastoupil na základní školu v Horním Maršově, po absolvování základní vojenské služby pak na školu ve Vítězné. Normalizační režim ukončil jeho pedagogické působení. V roce 1971 nastoupil jako dělník na důl Pohraniční stráž v Březové, později byl zásobovačem Sokolovských strojíren. \n\nV osmdesátých letech studoval na režijní škole obor učitel LŠU – dramatický obor. \n\nOd roku 1992, kdy byla obnovena samostatnost obce Těšovice na Sokolovsku, byl pokaždé zvolen jejím neuvolněným starostou. \n\nV roce 2017 byl jedním ze šesti starostů, kterým Karlovarský kraj v rámci ankety Osobnost kraje udělil zvláštní ocenění za dlouholetou přínosnou činnost ve správě měst a obcí. Rovněž byl za svou dlouholetou činnost vyznamenán Senátem České republiky.\n\nLéta se věnuje divadelní režii jak s profesionály, tak s amatéry i dětskými soubory. Věnuje se režii divadelních souborů v Sokolově, Chodově a souboru Heroes Sokola Strašnice. Je autorem pohádkových divadelních her \"Červená Karkulka\" a \"Pták Ohnivák\", Pro Sokol Strašnice komponoval a moderoval Galavečery Stradea. které měly stovky repríz.\n\nDo roku 2017 působil jako šéfredaktor pražského nakladatelství Krigl. Od roku 2017 pracuje pro nakladatelství Martina Koláčka E-knihy jedou. Začátkem srpna 2018 vyšla kromě jiných i jedna z jeho posledních úprav Rovnováha. Pro nakladatelství Krigl sestavil v roce 2010 almanach \"Stavitelé chrámu poezie\", kde jsou kromě básní 78 různých začínajících i známých autorů i jeho povídky. Píše povídky ze života, o vztazích a citech. Dále komponuje a moderuje křty knih i setkání spisovatelů.\n\nZačátkem března 2019 vychází elektronicky jeho knížka povídek nazvaná Psáno srdcem. Jedná se o povídky, které psal své ženě Květině Halberštátové v letech 1981 - 1984.\n\nHerečka a spisovatelka Hana Militká uvedla, že Halberštát ji naučil psát knihy a že ještě stále se má od něho co učit.\n"}
{"id": "1412108", "url": "https://cs.wikipedia.org/wiki?curid=1412108", "title": "Vespa (rozcestník)", "text": "Vespa (rozcestník)\n\nVespa má několik významů:\n\n"}
{"id": "1412110", "url": "https://cs.wikipedia.org/wiki?curid=1412110", "title": "US Open 2018 – ženská dvouhra", "text": "US Open 2018 – ženská dvouhra\n\nŽenská dvouhra US Open 2018 probíhala na přelomu srpna a září 2018. Do singlové soutěže newyorského tenisového grandslamu hraného na tvrdém povrchu nastoupilo sto dvacet osm hráček. Z kvalifikace se probojovalo osmnáct z nich, včetně nejstarší postoupivší kvalifikantky v historii grandslamu 39leté Patty Schnyderové.\n\nRozlosování proběhlo ve čtvrtek 23. srpna 2018. Do soutěže zasáhlo jedenáct grandslamových vítězek včetně šesti šampionek z US Open. Sto nejvýše postavených hráček ve světové klasifikaci získalo přímý postup do dvouhry. Obhájkyní titulu byla americká světová trojka Sloane Stephensová, která skončila ve čtvrtfinále na raketě lotyšské hráčky Anastasije Sevastovové po dvousetovém průběhu. Lotyška jí tak oplatila porážku z téhož kola na US Open 2017.\n\nRumunka Simona Halepová se stala první nejvýše nasazenou hráčkou US Open v otevřené éře, která vypadla již v úvodním kole. Po 76 minutách nestačila na estonskou 44. hráčku klasifikace Kaiu Kanepiovou. Navzdory vyřazení zůstala i po skončení světovou jedničkou. Poprvé od US Open 2015 tak pozice první hráčky žebříčku nebyla na grandslamu ohrožena.\n\nPřekvapením druhého kola se stalo vyřazení bývalé světové jedničky a dvanácté hráčky žebříčku Garbiñe Muguruzaové, kterou přehrála česká grandslamová debutantka Karolína Muchová ve třech sadách. Kvalifikantce Muchové patřilo až 202. místo pořadí a v úvodu třetí sady Španělka nevyužila brejkboly na vedení 3–0 na gamy. Ve svém třetím zápase na okruhu WTA proměnila Češka po 2.28 hodinách druhý mečbol a premiérově zdolala hráčku první světové stovky, když se do té doby nestřetla s žádnou členkou z elitní čtyřicítky.\n\nPotřetí za předchozí čtyři ročníky byla dánská světová dvojka Caroline Wozniacká vyřazena ve druhém kole, rovněž jako ve Wimbledonu 2018, když nestačila na ukrajinskou světovou šestatřicítku Lesju Curenkovou. Poprvé v open éře US Open tak dvě nejvýše nasazené nepostoupily do třetího kola. Na grandslamu se tato situace odehrála jen během French Open 2014, kde byla jedničkou Serena Williamsová a dvojkou Li Na.\n\nPremiérovou grandslamovou trofej vybojovala 20letá Naomi Ósakaová a stala se tak první Japonkou v historii ženské dvouhry grandslamu, která postoupila do finále i získala trofej. Rovněž byla nejmladší vítězkou US Open od výhry Marie Šarapovové v roce 2006. Na okruhu WTA Tour triumfovala podruhé. Ve finále porazila 36letou Serenu Williamsovou po dvousetovém průběhu 6–2 a 6–4. Američanka usilovala o vyrovnání historického rekordu 24 grandslamových trofejí z dvouhry Australanky Margaret Courtové a vytvoření nového rekordu open éry, sedmým vítězstvím ve Flushing Meadows. Williamsová se do závěrečného zápasu dvouhry newyorského majoru probojovala podeváté. Obě se v následném vydání žebříčku WTA z 10. září 2018 posunuly výše, Ósakaová poprvé v kariéře pronikla do elitní světové desítky na 7. místo a Willliamsové, která prohrála druhé finále majoru v řadě, patřila 16. pozice.\n\nVe druhém setu finále hraného pod zataženou střechou byla Williamsová napomenuta za koučování z tribuny a hlavní rozhodčí Carlos Ramos ji následně penalizoval ztraceným fiftýnem ve prospěch Ósakaové. Při změně stran za stavu gamů 4–3 z pohledu Japonky došlo ke konzultaci hlavního rozhodčího se supervisorem, s verdiktem ztráty jedné hry pro Williamsovou. Japonka se tak automaticky ujala vedení 5–3 na gamy. Ósakaová si do žebříčku připsala 2 000 bodů a získala odměnu 3,8 milionu dolarů.\n"}
{"id": "1412111", "url": "https://cs.wikipedia.org/wiki?curid=1412111", "title": "Blok 70 (Nový Bělehrad)", "text": "Blok 70 (Nový Bělehrad)\n\nBlok 70 (v srbské cyrilici Блок 70) je jednou z částí sídliště Nový Bělehrad v západní části srbské metropole. Žije zde okolo deseti tisíc lidí a je jeden z největších na Novém Bělehradu.\n\nNachází se v jihozápadní části opštiny Nový Bělehrad, na levém břehu řeky Sávy, cca 7,7 km od centra města. Ohraničují jej ulice \"Gandijeva\", \"Jurija Gagarina\", \"Omladinskih brigada\" a řeka Sáva (z jihu). Z východní strany hraničí s blokem 70a, ze západní s blokem 44, ze severní s blokem 64. \n\nBlok byl budován v druhé polovině 60. let a v první polovině let sedmdesátých. V roce 1966 byl přijat urbanistický plán sídliště, který vypracovali architekti V. Gredelj a I. Tepeš. O rok později byla vypsána architektonická soutěž na podobu bloku. Stavební práce byly zahájeny v roce 1973 a trvaly dva roky. Tím se blok 70 stal nejrychleji vybudovaným sídlištěm na území tehdejší Jugoslávie.\n"}
{"id": "1412112", "url": "https://cs.wikipedia.org/wiki?curid=1412112", "title": "Halíma Bašír", "text": "Halíma Bašír\n\nHalíma Bašír (či Halima Bashir, arabsky حليمة بشير, \"Ḥalīma Bašīr\") je súdánská lékařka a spisovatelka, autorka \"Slz pouště\", knihy vzpomínek na genocidní konflikt v Dárfúru z pohledu místních žen. \n\nJako lékařka působila na dárfúrském venkově, dokud si jí nezačaly všímat súdánské bezpečnostní složky poté, co orgánům OSN nahlásila útok džandžavídů (milicionářů z řad centrální vládě loyálních dárfúrských Arabů, vesměs beduínů) proti místní škole. Později se přestěhovala do Spojeného království, kde získala azyl a dále se věnuje aktivismu a kritice vlády Umara al-Bašíra. V roce 2010 získala cenu Anny Politkovské.\n"}
{"id": "1412138", "url": "https://cs.wikipedia.org/wiki?curid=1412138", "title": "Marie Vidláková", "text": "Marie Vidláková\n\nMarie „Maru“ Vidláková, provdána Marie Kuchovská (4. září 1904, Třebíč – 13. srpna 1994, Brno) byla česká atletka (vrhačské disciplíny), házenkářka a tenistka.\n\nNarodila se v Třebíči, kde zároveň začínala s atletikou a v roce 1920 nastoupila do házenkářského klubu DSK Třebíč, v roce 1923 přestoupila do atletického klubu Achilles Třebíč, kde se věnovala atletice a házené. Roku 1924 odešla pracovat a sportovat do Brna, kde působila v klubu SK Moravská Slavia, v témže roce opakovaně nastoupila za československou reprezentaci v atletice. Roku 1925 nadále působila v klubu Moravská Slavia a překonala několik československých i světových rekordů. V roce 1926 přestoupila do klubu SK Židenice, kde se nadále věnovala atletice, další světový rekord ve vrhu čtyřkilovou koulí obouruč překonala v roce 1927 při utkání se Švédskem. Mezi lety 1930 a 1938 působila jako házenkářka v LTC Židenice. Roku 1942 se narodil syn Stanislav Kuchovský, věnoval se na vrcholové úrovni tenisu. Zemřela v roce 1994 v Brně.\n\n\n"}
{"id": "1412149", "url": "https://cs.wikipedia.org/wiki?curid=1412149", "title": "Wang Čchin-fang", "text": "Wang Čchin-fang\n\nWang Čchin-fang (, POJ: Ông Simphang), (* 5. července 1983) je bývalá tchajwanská zápasnice – judistka.\n\nPřipravovala se na Tchajwanské univerzitě pod vedením Wang Žung-siho. V tchajwanské ženské reprezentaci se pohybovala od roku 2001 v polostřední váze do 63 kg. V roce 2004 se na olympijské hry v Athénách nekvalifikovala. V roce 2008 se kvalifikovala na olympijské hry v Pekingu, kde ve čtvrtfinále prohrála na body s Kubánkou Driulis Gonzálezovou a z oprav do bojů o medaile nepostoupila. Sportovní kariéru ukončila v roce 2010. Věnuje se trenérské práci.\n\n\n"}
{"id": "1412159", "url": "https://cs.wikipedia.org/wiki?curid=1412159", "title": "Vespa soror", "text": "Vespa soror\n\nVespa soror je velká sršeň žijící v tropické a subtropické Asii. Je agresivní a velmi dravá, útočí i na jiné druhy sršní a plení jejich hnízda.\n\n\"Vespa soror\" byla v roce 1994 zařazena do skupiny sršní nazývané \"tropica\". Kromě ní tam náleží \"Vespa tropica\", \"Vespa ducalis\", \"Vespa philippinensis\" a \"Vespa mandarinia\" neboli sršeň mandarínská, která je její nejbližší příbuzná. Skupina vytváří synapomorfní klad. Toto fylogenetické řazení v zásadě potvrdila i morfologická a genetická analýza publikovaná v roce 2013.\n\n\"Vespa soror\" je velká sršeň. Dělnice měří 26 až 35 mm, královny 39 až 46 mm. Jedině její příbuzná sršeň mandarínská (\"Vespa mandarinia\") dosahuje větší velikosti (královny až 55 mm), \"Vespa ducalis\" je naopak jen o málo menší (až 45 mm). Všechny tři druhy se dají navzájem rozlišit na základě zbarvení. Zbarvení \"Vespa soror\" tvoří kombinace tmavě hnědé, žluté a hnědooranžové barvy. Rozmístěním barev se dosti podobá \"V. ducalis\", ale existují mezi nimi některé rozdíly. \"V. soror\" stejně jako \"V. mandarinia\" má podstatně větší spánkovou oblast hlavy než \"V. ducalis\". \"V. soror\" má hřbetní destičky 3 až 6 téměř vždy tmavé, \"V. ducalis\" má na třetí žlutavý pruh. Celkově je \"V. soror\" mohutnější než \"V. ducalis\". Zbarvením podobná je též \"V. tropica\", která je však celkově menší a má podstatně tmavší hlavu.\n\n\"Vespa soror\" žije v jihovýchodní a východní Asii, konkrétně v severním Thajsku, severním Vietnamu a jižní a jihovýchodní Číně, včetně ostrova Chaj-nan a území Hongkongu.\n\nO biologii této sršně je k dispozici jen málo informací, přestože jde o druh poměrně rozšířený. Celkově je její život velmi podobný sršni mandarínské.\n\nKrálovna se z hibernace probouzí někdy koncem března nebo v dubnu a začátkem května začíná se stavbou hnízda. První dělnice se objeví v červnu. Až do září bývá hnízdo malé, obvykle jen s několika desítkami dělnic (maximálně mírně přes 100), které v té době nebývají nijak zvlášť agresivní. V září začíná rychlý růst, jenž probíhá až do prosince, kdy je hnízdo největší. V tomto období bývají dělnice velmi agresivní a srdnatě brání okolí hnízda před vetřelci. Samci a nové královny se objevují mezi listopadem a lednem. Většina kolonií hnízdí v zalesněných oblastech. Hnízda si většinou buduje pod zemí, zřejmě v již existující dutině, v suché půdě, ve svahu, mnohdy v kořenovém systému stromů. Hloubka je značně individuální, někdy může být i více než 60 cm. Výjimečně staví hnízda i v podkroví opuštěných budov. Hnízdo bývá oválné či kulaté.\n\n\"Vespa soror\" je agresivní predátor, který útočí na rozličný hmyz, jiné členovce a dokonce i malé obratlovce. Tato sršeň byla pozorována jak zabíjí kudlanky, vážky, kobylky, motýly a dokonce i malé gekony. Napadá i vosíky rodu \"Polistes\" a \"Parapolybia\", kterým hromadně plení hnízda. Za kořist jí padnou i menší sršně, například sršně čínské (\"Vespa velutina\") či \"Vespa bicolor\", jimž rovněž dokáže zdecimovat hnízdo. Před hromadným útokem vyznačí dělnice průzkumnice cílové hnízdo chemickým pachem, který navede ostatní ke koordinovanému útoku. Vyplenění hnízda může trvat několik hodin či dokonce dní. Ztráty útočníků bývají spíše malé (při pozorování třídenního plenění hnízda sršní \"Vespa bicolor\" ztratili útočníci jen několik málo jedinců).\n\n\"Vespa soror\" napadá i včely a jejich úly, které mnohdy vyloupí. Ve Vietnamu byla pozorována zajímavá taktika včel východních (\"Apis cerana\") při obraně svých úlů proti těmto sršním. Jakmile včely zaznamenají přítomnost průzkumnice, jež má za úkol vyznačit cestu hromadnému útoku, začnou vchod do úlu pomazávat různou lepkavou špínou jako jsou zbytky výkalů, bláto, mýdlový odpad, hnůj apod. To většinou sršně odradí od vniknutí do hnízda.\n\nJed sršně \"Vespa soror\" je poměrně silný a její bodnutí velmi bolestivé.\n\n"}
{"id": "1412163", "url": "https://cs.wikipedia.org/wiki?curid=1412163", "title": "Liou Šu-jün", "text": "Liou Šu-jün\n\nLiou Šu-jün (, POJ: Lâu Suūn), (* 12. října 1980) je bývalá tchajwanská zápasnice – judistka.\n\nPřipravovala se na Chinese Culture University v Tchaj-peji. V tchajwanské ženské reprezentaci se pohybovala od roku 1999 ve střední váze do 70 kg. V roce 2004 se na kvalifikovala na olympijské hry v Athénách, kde nestačila v úvodním kole na Belgičanku Catherine Jacquesovou. Sportovní kariéru ukončila v roce 2007.\n\n\n"}
{"id": "1412164", "url": "https://cs.wikipedia.org/wiki?curid=1412164", "title": "Žaludice", "text": "Žaludice\n\nŽaludice (\"Disciseda\") je rod stopkovýtrusých saprotrofních hub, který patří mezi tzv. břichatky (\"Geastraceae\"). Rod byl popsán v roce 1845 na základě typového druhu \"Disciseda collabescens\".\n\nJde o xerofilní houby rostoucí na aridních stanovištích. Plodnice se vyvíjejí dolů místem, kde se později otevře ústí, a po dokončení vývoje se oddělí od substrátu a vnější silou (vítr, živočichové) se otočí do finální polohy ústím vzhůru. Ústím odcházejí výtrusy, které se šíří větrem.\n\n\n"}
{"id": "1412168", "url": "https://cs.wikipedia.org/wiki?curid=1412168", "title": "Fotis Maniatis", "text": "Fotis Maniatis\n\nFotis Maniatis (* 8. dubna 1976, Ostrava) je bývalý český fotbalista, záložník. Je řeckého původu.\n\nV české lize hrál za FK Drnovice a SK Hradec Králové. Nastoupil v 18 ligových utkáních. Gól v lize nedal. V nižších soutěžích hrál i za FC Baník Ostrava „B“, FK VP Frýdek-Místek, FC Slovácká Slavia Uherské Hradiště, NH Ostrava, Železárny Třinec, FC Karviná, FC VMG Kyjov, SK Tatran Poštorná, FK Šardice, 1. FC Slovácko (rezervní týmy) a TJ FK Sokol Lovčice. Byl také hráčem SK Sigma Olomouc (1996–1997) a v letech 2005–2009 působil v Rakousku.\n\n\n"}
{"id": "1412170", "url": "https://cs.wikipedia.org/wiki?curid=1412170", "title": "Zemětřesení v Peru 24. srpna 2018", "text": "Zemětřesení v Peru 24. srpna 2018\n\nK tektonickému zemětřesení v Peru došlo v pátek 24. srpna v 04:04:06 místního času (11:04:06 SELČ) a magnitudo dosáhlo síly 7,1 stupně Richterovy stupnice. Epicentrum se nacházelo na východě země (20 km od brazilských hranic) v Amazonském deštném pralese zhruba 130 km západně od města Inapari. Hypocentrum leželo 609,5 km pod zemským povrchovem, takže se jednalo o velmi hluboké zemětřesení.\n\nDíky velmi velké hloubce ohniska neměly seismické vlny na povrchu takový účinek jako kdyby se jednalo o podstatně mělčí zemětřesení. Na Mercalliho stupnici dosáhlo u epicentra síly III, tedy 'slabé'. Přesto bylo citelné i v Kolumbii, Chile, Bolívii či zmíněné Brazílii. Značná část postižené oblasti je neobydlená a pokrytá Amazonským deštným pralesem. Nebyly zatím nahlášeny žádné škody, mrtví či zranění lidé. \n\nPeru se nachází v Ohnivém kruhu, který ve tvaru podkovy obepíná téměř celý Tichý oceán. V důsledku toho zde vzniká 90% všech zemětřesení na planetě a vyskytují se tu 75% všech aktivních sopek. Peru spočívá na rozhraní dvou litosférických desek, které zde vytváří subdukci. Oceánská deska Nazca se rychlostí 51 mm za rok podsouvá pod kontinentální jihoamerickou a tím vzniká velké napětí, jenž se uvolňuje v podobě zemětřesení. \n\nV minulosti postihlo Peru řada silných zemětřesení. Poslední bylo to, ze 14. ledna 2018 o stejné magnitudě 7,1 stupňů. Nejvíc obětí (až 70 000) zemřelo v roce 1970, když západem země otřásly otřesy o síle 7,9 stupňů. Nejvyšší magnitudu (9,0) dosáhlo zemětřesení 13. srpna 1868, při kterém zahynulo asi 25 000 lidí.\n"}
{"id": "1412185", "url": "https://cs.wikipedia.org/wiki?curid=1412185", "title": "Saiki", "text": "Saiki\n\nSaiki (japonsky:佐伯市 \"Saiki-ši\") je japonské město v prefektuře Óita na ostrově Kjúšú. Žije zde přes 73 tisíc obyvatel na rozloze téměř 904 km.\n\n\n"}
{"id": "1412194", "url": "https://cs.wikipedia.org/wiki?curid=1412194", "title": "Raymond Duchamp-Villon", "text": "Raymond Duchamp-Villon\n\nRaymond Duchamp-Villon (5. listopadu 1876 Damville jako Pierre-Maurice-Raymond Duchamp – 9. října 1918 Cannes) byl francouzský sochař. Patří k zakladatelům kubismu v sochařství. Byl bratrem malíře Marcela Duchampa.\n\nNarodil se v umělecky založené středostavovské rodině. Kromě něj se výtvarnému umění věnovali ještě další tři sourozenci: malíři Jacques Villon, Suzanne Duchamp a nejznámější ze sourozenců, malíř, spisovatel, sochař a šachista Marcel Duchamp. Raymond studoval v letech 1895–1898 na Sorbonně lékařství, vzhledem k chronické revmatické nemoci musel studia zanechat. Rozhodl se, že se stane sochařem.\n\nRoku 1914 vystavoval Duchamp-Villon také v Praze. Bylo to na 45. výstavě Spolku výtvarných umělců Mánes, která probíhala od února do března v pavilonu pod Kinského zahradou. Představili se na ní evropští výtvarníci, kteří se časem stali klasiky moderního umění (např. Piet Mondrian, Raoul Dufy nebo Constantin Brâncuși). Pro české výtvarné umění měla výstava podobný význam jako Armory Show pro to americké. Duchamp-Villon zde vystavil plastiky \"Torzo\" z roku 1910 a o rok mladší \"Baudelaire\", která je dnes ve sbírkách Centre Georges Pompidou. \n\nBěhem první světové války sloužil Duchamp-Villon ve francouzské armádě jako sanitář. V zimě roku 1916, když jeho jednotka pobývala v Champagni, onemocněl na tyfus. Zbytek života strávil ve vojenské nemocnici v Cannes, kde také 9. října 1918 zemřel. Pohřbený je v rodinné hrobce v Rouenu. \n\n V prvních letech své činnosti byl Duchamp-Villon ovlivněn hlavně neoklasicismem a dílem Augusta Rodina. Po té, co se v roce 1910 seznámil s kubismem a futurismem, se jeho práce začala ubírat zcela jiným směrem. Duchamp-Villonova tvorba bývá považována za jakousi syntézu obou těchto uměleckých směrů. Typickou ukázkou je jedna z jeho klíčových plastik z názvem \"Kůň\" z roku 1914. Představuje napůl zvíře a napůl stroj. Svým odvážným abstraktním pojetím ovlivnila mnoho pozdějších sochařů. Duchamp-Villon byl také jediný francouzský výtvarník, který se pokusil aplikovat principy kubismu do architektury. V roce 1912 vystavil maketu domu s kubistickým tvaroslovím na fasádě, na jejímž vypracování se podílel rovněž architekt André Mar. Naproti tomu v Čechách se v architektuře v tvorbě Pavla Janáka, Josefa Gočára, Josefa Chochola a dalších kubismus výrazně projevil.\n\n\n"}
{"id": "1412195", "url": "https://cs.wikipedia.org/wiki?curid=1412195", "title": "Ranč Heartland", "text": "Ranč Heartland\n\nRanč Heartland (v anglickém originále Heartland) je kanadský dramatický televizní seriál, premiérově vysílaný od roku 2007 na stanici CBC. Má 11 řad. V České republice jej vysílá stanice Prima Love. Je inspirovaný knižní řadou \"Srdíčko\" od britské spisovatelky Lauren Brooke, kterou v českém překladu vydalo nakladatelství Stabenfeldt.\n\nDěj se odehrává v Kanadě. Hlavním tématem seriálu jsou koně, vztahy a krásná příroda. \"Ranč Heartland\" vypráví příběhy sester Amy a Lou a jejich dědečka Jacka, kteří žijí na koňské farmě. Matka obou sester zemřela při autonehodě, ale Amy a Lou udržují její sen stále naživu; starají se totiž o týrané a zanedbávané koně. Na ranč se přistěhuje také krasavec Ty, který rodině pomáhá. Do seriálu se postupně zapojují nové postavy, jako pomocník Caleb, jeho žena Ashley, její matka Wal, veterinář Scott, svérázná dívka Mallory, Louin manžel Peter, jejich dcera Katie a nevlastní dcera Georgie.\n\nDíky popularitě \"Ranče Heartland\" se televize CBC rozhodla v roce 2018 začít natáčet odvozený seriál \"Hudson\".\n\n"}
{"id": "1412199", "url": "https://cs.wikipedia.org/wiki?curid=1412199", "title": "Olivier Gruner", "text": "Olivier Gruner\n\nOlivier Gruner (* 2. srpna 1960 Paříž, Francie) je francouzský mistr světa v kickboxu a bývalý voják. Po ukončení sportovní kariéry začal hrát a později i režírovat. Jeho nejznámějšími filmy jsou \"Andělské město\" (1990), \"Nemesis\" (1992), \"Automatic\" (1994), \"Savate\" (1995), \"T.N.T.\" (1997), \"Mars\" (1997), \"Aréna smrti\" (2002), \"Aréna smrti 2\" (2002), \"Snadný terč\" (2006) a \"Showdown in Manila\" (2016).\n\nVe věku 18 let vstoupil k námořní pěchotě, kterou opustil v roce 1981. Poté se živil např. jako vyhazovač či operátor lyžařského vleku.\n\nOd roku 1984 se začal profesionálně věnovat kickboxu. Brzy se stal šampionem Francie a v roce 1986 dokonce obdržel titul mistra světa střední váhy. Kickboxu se profesionálně věnoval do roku 1987 a později ho začal vyučovat. \n\nJako herec debutoval snímkem \"Andělské město\" (1990). Od té doby se objevil ve více jak dvacítce filmů, přičemž tři i režíroval. Svoji nejslavnější roli ztvárnil ve snímku Alberta Pyuna \"Nemesis\" z roku 1992.\n\n"}
{"id": "1412205", "url": "https://cs.wikipedia.org/wiki?curid=1412205", "title": "Hadrocodium", "text": "Hadrocodium\n\nHadrocodium (\"hadro\" z řeckého /\"hadros\", velký, plný; latinské \"codium\" z řeckého /\"kodeia\", hlava) je vyhynulým rodem terapsida z kladu Mammaliaformes, s jediným druhem Hadrocodium wui (podle objevitele Xiao-Chun Wua). Žil během raného jurského věku sinemur před asi 195 miliony lety. Fosilie pocházejí z oblasti takzvané Lufengské pánve v oblasti dnešního Jün-nanu na jihozápadě Číny. \n\nFosilie tohoto zvířete připomínajícího myš byly objeveny roku 1985 a původně byly považovány za pozůstatky jiného druhohorního terapsida, morganukodona. \"Hadrocodium\" byl jako samostatný rod popsán až roku 2001 a od té doby výrazně ovlivnil interpretaci nejstarších fází evoluce savců. \"Hadrocodium\" je nejstarším známým živočichem, u kterého se vyvinulo střední ucho, což společně s relativně objemnou mozkovnou představuje nejstarší příklad několika vlastností typických pouze pro savce. Tyto znaky byly předtím zaznamenány pouze u tvorů starých maximálně 150 milionů let, tedy z období střední jury, a objev hadrocodia naznačil, že se tyto adaptace objevily již asi o 45 milionů let dříve, než se myslelo.\n\nJedinou zachovalou zkamenělinou hadrokodia je jeho lebka, velikost těla byla odhadnuta na 3,2 cm a hmotnost na asi 2 gramy, což by z něj dělalo jednoho z nejmenších savců vůbec.\n"}
{"id": "1412206", "url": "https://cs.wikipedia.org/wiki?curid=1412206", "title": "Li Siao-chung", "text": "Li Siao-chung\n\nLi Siao-chung (, POJ: Lí Hiáuhông), (* 11. února 1979) je bývalá tchajwanská zápasnice – judistka.\n\nV tchajwanské ženské reprezentaci se pohybovala od poloviny devadesátých let dvacátého století v těžké váze nad 78 (72) kg. V roce 2000 a 2004 startovala na olympijských hrách. Sportovní kariéru ukončila v roce 2005.\n\n\n"}
{"id": "1412216", "url": "https://cs.wikipedia.org/wiki?curid=1412216", "title": "Scott Morrison", "text": "Scott Morrison\n\nScott Morrison (* 13. května 1968 Sydney) je australský politik, od 24. srpna 2018 premiér a předseda Liberální strany, od roku 2007 poslancem dolní komory australského parlamentu. V roce 2013 se ve vládě Tonyho Abbotta stal ministrem pro přistěhovalectví a ochranu hranic. Později byl také ministrem sociálních věcí a ministrem státní pokladny.\n\nScott Morrison se narodil do rodiny dlouholetého starosty Waverley (městské části Sydney) a jeho manželky Marion, rozené Smithové, jako druhý ze dvou synů. Dědeček z matčiny strany pocházel z Nového Zélandu. Jako dětský herec se objevil v několika reklamách. Na univerzitě v Novém Jižním Walesu studoval ekonomickou geografii a pak pracoval v cestovním ruchu. S manželkou Jenny má dvě dcery a je věřící. \n\nZa své působení ve vládách je kritizován ochránci lidských práv za jeho přistěhovaleckou politiku. Jako ministr státní pokladny byl naopak oceňován za pokles deficitu státních financí a oživení pracovního trhu.\n"}
{"id": "1412232", "url": "https://cs.wikipedia.org/wiki?curid=1412232", "title": "Cena Anny Politkovské", "text": "Cena Anny Politkovské\n\nCena Anny Politkovské byla založena na památku novinářky Anny Politkovské, jenž byla 7. října 2006 zavražděna v Moskvě, aby byly umlčeno její odvážné zpravodajství o druhé válce v Čečně.\n\nCenu každoročně uděluje organizace Reach All Women in War a oceňuje obhájkyně lidských práv z celého světa. Cena vyznamenává „obhájkyně lidských práv z oblastí konfliktů, které, stejně jako Anna, hájí oběti těchto konfliktů, často s velkým osobním rizikem.“\n\n\n"}
{"id": "1412237", "url": "https://cs.wikipedia.org/wiki?curid=1412237", "title": "HC Berounské Lvice", "text": "HC Berounské Lvice\n\nHC Berounské Lvice (celým názvem: Hockey Club Berounské Lvice) je český klub ženského ledního hokeje, který sídlí v Berouně ve Středočeském kraji. Založen byl v roce 1985 pod názvem TJ Lokomotiva Beroun. Klub patřil mezi průkopníky ženského hokeje v tehdejším Československu. V roce založení se klub zúčastnil prvního mistrovství ženského hokeje pořádaného na území Československa. Celkově se Berounu povedlo získat šest mistrovských titulů v soutěži žen. Od sezóny 2017/18 působí v 1. lize ženského hokeje, druhé české nejvyšší soutěži ledního hokeje žen. Klubové barvy jsou červená, bílá a modrá.\n\nSvé domácí zápasy odehrává na zimním stadionu Beroun s kapacitou 2 272 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1412243", "url": "https://cs.wikipedia.org/wiki?curid=1412243", "title": "Detoxikační náplasti", "text": "Detoxikační náplasti\n\nDetoxikační náplasti jsou samolepící polštářky nebo náplasti na chodidla, o kterých výrobci tvrdí, že mohou výrazně zlepšit zdravotní stav. Některé tyto náplasti mohou obsahovat složky, jako je bambusový ocet, které údajně dokáží vytáhnout toxiny z těla. Kritici této metody nicméně prokázali, že se jedná o pseudovědu.\n\nDetoxikační náplasti se aplikují na čistá chodidla, nechávají se působit přes noc (6–10 hodin). Během této doby mají náplastí mít schopnost absorbovat nežádoucí látky vylučované přes pokožku chodidel. Ráno se náplast odlepí a chodilo umyje.\n\nPotvrzením procesu vylučování škodlivin z těla a jejich následnou absorpcí náplastí má být změna zabarvení polštářku náplastí z bílé na černou.\n\nDélka detoxikační kúry je obvykle 30–60 dní. U velmi \"znečištěného organismu\" až 180 dní.\n\nChodidla mají být v teple, na chladné pokožce náplasti neúčinkují.\n\nNáplasti lze lepit také na kolena, lokty, ramena, krk a oblasti pasu.\n\nUžívání náplastí má údajně odstraňovat z těla toxiny, obnovovat \"rovnováhu\" v těle, léčit vysoký krevní tlak, depresi, zmírňovat otoky nohou, a vést ke ztrátě hmotnosti. Náplasti mají z těla odstraňovat těžké kovy, metabolické odpady, toxiny, parazity, chemikálie, celulitidu, únavu, cukrovku, artritidu, včetně chronické bolesti, migrény a fibromyalgie a má také posilovat oslabený imunitní systém.\n\nMechanismus účinku má vycházet z poznatků tradiční čínské medicíny, podle které je díky gravitačnímu působení množství toxinů v chodidlech vyšší než v jiných částech těla. Náplasti pak podle některých výrobců aktivují akupunkturní body na nártech a odvádí jimi z těla toxiny, podle jiných, odkazujících se na japonskou tradici, zase reflexní body na chodidlech a toxiny jsou vylučovány póry.\n\nV některých náplastech má turmalín vytvářet slabé elektrické impulsy, které odstraňují blokace a zlepšují krevní oběh a metabolismus.\n\nJaponská společnost Kenrico tvrdí, že jejich náplasti mají pozitivní vliv na zdraví uživatelů, a že z těla uživatele odstraňují těžké kovy. Neexistuje ale žádný důkaz, že tyto náplasti fungují. Přestože pokožka je jedním z největších orgánů, který dokáže vylučovat nežádoucí látky z těla, neexistuje žádný princip, či mechanismus, kterým by náplasti mohly zvýšit toto vylučování nad běžné hodnoty.\n\nAmerická Food and Drug Administration (FDA) vydala 3. ledna 2008 naléhavé varování o možných nebezpečích mnoha dovážených farmaceutických látek, včetně několika značek detoxikačních náplastí.<br>\nV srpnu 2008, National Public Radio (NPR) objednalo laboratorní testy k ověření přítomnosti těžkých kovů v použitých náplastech. Ty měly být v souladu s tvrzením firmy Kinoki vyloučeny z těla uživatelů. Test však vyšel negativní, žádné těžké kovy v náplastech užitých osmi dobrovolníky nalezeny nebyly. NPR také zjistilo, že náplasti ztmavly, i když byly vystaveny pouze vlhkosti (pokapáním destilovanou vodou), včetně potu, a ne nutně proto, že absorbovaly jiné látky.<br>\nV roce 2009 Federal Trade Commission obžalovala společnost Xacta 3000 Inc. obchodující s náplastmi Kinoki z klamavé reklamy s tím, že veškerá reklamní tvrzení jsou buď nepravdivá, nebo neexistují důkazy, které by tato tvrzení podporovaly, a že obžalovaní lživě prohlašovali, že mají vědecký důkaz, že náplasti odstraňují z těla toxiny.\n\nNěkteří prodejci deklarují zkoušku Státním zdravotním ústavem, ústav ale testoval pouze nezávadnost náplastí a nikoli jejich účinnost.<br>\nRedaktoři České televize nechali Centrem toxikologie a zdravotní bezpečnosti Státního zdravotního ústavu provést chemickou analýzu detoxikačních náplastí Wellife. Účinnost náplastí nebyla potvrzena. Náplast, kterou použil kuřák, paradoxně obsahovala méně toxinů než náplast nepoužitá.<br>\nPodle prodejce těchto náplastí, TV Products CZ s.r.o., tento prodkut \"„patří do širokého okruhu výrobků z tradiční čínské medicíny. Jedná se tedy o alternativní metodu, jejíž účinnost je testována jiným způsobem než klasickým nebo zatím nebyla vědecky spolehlivě prokázána. Kromě složení, které je vždy unikátní, u těchto přípravků navíc platí \"věř a víra tvá tě uzdraví\"“\".\n\n\n"}
{"id": "1412246", "url": "https://cs.wikipedia.org/wiki?curid=1412246", "title": "Burgenlandská chorvatština", "text": "Burgenlandská chorvatština\n\nBurgenlandská chorvatština (burgenlandskochorvatsky: \"Gradišćanskohrvatski jezik\", německy: \"Burgenlandkroatische Sprache\", maďarsky: \"Gradišćei horvát nyelv\") je jedním z jazyků, které vycházejí ze srbochorvatštiny (spolu s chorvatštinou, srbštinou, bosenštinou nebo černohorštinou), kvůli tomu je srozumitelná se všemi těmito jazyky.\n\nBurgenlandskou chorvatštinou mluví především Chorvati žijící v rakouské spolkové zemi Burgenland (celkem asi 19 000 lidí), ovšem díky urbanizaci se nalézá větší množství mluvčích tohoto jazyka i ve větších rakouských městech jako je Vídeň nebo Štýrský Hradec. Dále je jazyk rozšířen na západě Maďarska (u hranice s Burgenlandem) a na jihozápadě Slovenska a v menší míře taky na jihu Polska a vČesku na jižní Moravě (Moravští Chorvati).\n\nNavzdory poměrně malému počtu mluvčích má burgenlandská chorvatština hodně dialektů. V Rakousku jsou to dialekty: štojský, vlahský, dolnický, poljanský a haciský a na Slovensku je to dialekt grobský, pojmenovaný podle obce Chorvátsky Grob.\n\nOtčenáš burgenlandskochorvatsky a pro srovnán chorvatsky a český překlad.\n\nBurgenlandskochorvatsky: \"Oče naš, ki si na nebesi, sveti se ime tvoje, pridi kraljevstvo tvoje, budi volja tvoja, kako na nebu tako i na zemlji. Kruh naš svakidanji daj nam danas, i otpusti nam duge naše, kako i mi otpušćamo dužnikom našim, i ne zapeljaj nas u skušavanje, nego oslobodi nas od zla. Amen.\"\n\nChorvatsky: \"Oče naš, koji jesi na nebesima, sveti se ime tvoje, dođi kraljevstvo tvoje, budi volja tvoja, kako na nebu tako i na zemlji. Kruh naš svagdanji daj nam danas, i otpusti nam duge naše, kako i mi otpuštamo dužnicima našim, i ne uvedi nas u napast, nego izbavi nas od zla. Amen.\"\n\nČesky: \"Otče náš, jenž jsi na nebesích, posvěť se jméno tvé, přijď království tvé, buď vůle tvá jako v nebi, tak i na zemi. Chléb náš vezdejší dej(ž) nám dnes a odpusť nám naše viny, jako i my odpouštíme našim viníkům a neuveď nás v pokušení, ale zbav nás od zlého. Amen.\"\n"}
{"id": "1412261", "url": "https://cs.wikipedia.org/wiki?curid=1412261", "title": "CK SEN", "text": "CK SEN\n\nCestovní kancelář SEN je česká cestovní kancelář. Zájezdy pořádá od roku 1993. Organizuje zážitkovou dovolenou, zájezdy na míru dle přání klienta.\nCK SEN je dceřinou společností největšího organizátora poznávacích zájezdů na Slovensku CK BUBO. Ředitelem CK SEN je Ľuboš Fellner, který byl v roce 2011 oceněn jako Podnikatel roku. Fúzí CK SEN a CK BUBO vznikla významná cestovní kancelář svého druhu v bývalém Československu se sídlem v Praze, Brně a Bratislavě.\n\n\nVšechny poznávací zájezdy jsou v doprovodu profesionálních, česky nebo slovensky hovořících průvodců, kteří provázejí výhradně pouze pro CK SEN. Jsou pravidelně školeni a vedeni týmem odborníků, kteří rozvíjí jejich odbornost, znalosti o destinacích, komunikační úroveň s klientem a řešení krizových situací.\n\nCK SEN organizuje i poznávací zájezdy na míru pro jednotlivce i firmy, dle přání zákazníka.\n\n"}
{"id": "1412263", "url": "https://cs.wikipedia.org/wiki?curid=1412263", "title": "Hotel Gevora", "text": "Hotel Gevora\n\nHotel Gevora v Dubaji ve Spojených arabských emirátech byl otevřen v roce 2018 v únoru. Hotel měří 356 metrů a má 75 pater. Do dokončení této stavby byl největší hotel JW Marriott Marquis v Dubaji, ale hotel Gevora je o 1 metr vyšší.\n\nVe světe jsou větší stavby s hotelem např. nejvyšší stavba světa (v Dubaji) Burj Khalifa, ale tyto stavby obsahují i jiné prostory a nejsou tudíž charakterizované jako hotel.\n\nHotel Gevora má jedinečný design snažící se působit jako ze zlata, hotelový komplex nabízí 528 pokojů, 5 restaurací, lázně, fitness, bazény a business centrum.\n\nHotel se nachází u Sheikh Zayed Road v části Trade Centre Area. Přesná adresa: 101 Sheikh Zayed Rd - Dubai - Spojené arabské emiráty.\n"}
{"id": "1412267", "url": "https://cs.wikipedia.org/wiki?curid=1412267", "title": "Radikálová cyklizace", "text": "Radikálová cyklizace\n\nRadikálová cyklizace je souhrnné označení pro organické reakce, při nichž vznikají cyklické sloučeniny z radikálových meziproduktů. Obvykle probíhají ve třech fázích, kterými jsou selektivní tvorba radikálů, cyklizace radikálů a přeměna cyklizovaných radikálů na konečný produkt.\n\nRadikálovými cyklizačními reakcemi vznikají monocyklické či polycyklické produkty tvorbou radikálových meziproduktů. Jelikož jde o vnitromolekulární přeměny, tak často probíhají rychle a selektivně. Selektivní tvorby radikálů lze dosáhnout použitím mnoha funkčních skupin a existuje též mnoho činidel, která lze použít. Při cyklizaci radikálu často dochází k ataku radikálů na dvojnou vazbu. Cyklizované radikály se následně přemění na výsledný produkt fragmentací nebo přenosem elektronů. Nejčastěji vznikají molekuly s pětičlennými nebo šestičlennými cykly; větší nebo menší cykly se vytváří vzácně.\n\nJelikož lze na radikálovou cyklizaci použít mnoho různých činidel, tak neexistuje jen jeden mechanismus této reakce, ovšem jakmile se vytvoří radikál, tak může reagovat s násobnými vazbami za vzniku cyklických radikálových meziproduktů. Každý z atomů, ze kterých vychází násobná vazba, poskytuje místo, na němž může dojít k reakci. Pokud se radikál v tomto meziproduktu připojí na vnější stranu nově vzniklého cyklu, jde o \"exo\"cyklizaci, pokud se připojí na vnitřní stranu, \njde o \"endo\"cyklizaci. V mnoha případech je exocyklizace pravděpodobnější než endocyklizace (významnou výjimku představují makrocyklizace). Synteticky nejvhodnějšími meziprodukty radikálových cyklizací jsou 5-hexenylové radikály, jelikož je pak cyklizace velmi rychlá a exoselektivní. I když je exoradikál termodynamicky méně stabilní než endoradikál, tak je upřesnostněna exocyklizace, a to díky lepšímu překryvu orbitalů u židličkovitého exo meziproduktu (vizte níže). (1) Substituenty, které mohou ovlivnit stabilitu těchto přechodných stavů, mohou mít také silný vliv na stranovou selektivitu reakce. Karbonylové skupiny na pozici 2 usnadňují 6-endocyklizaci a alkylové substituenty na pozicích 2, 3, 4 nebo 6 zvyšují selektivitu 5-exocyklizace.\n\nCyklizace 6-heptenylového radikálu je stále selektivní, ovšem mnohem pomalejší, a při vzniku těchto přechodných stavů se tak tvoří i řada vedlejších produktů. U 6-hexenylových radikálových substrátů je často k dosažení vysoké výtěžnosti potřeba polarizovat reaktivní dvojné vazby funkčními skupinami, které snižují elektronovou hustotu. Stabilizace původně vytvořených radikálů těmito skupinami způsobuje upřednostňování stabilnějších 6-endocyklizačních produktů.\n\nByly rovněž popsány cyklizace vinylových, arylových a acylových radikálů. Při kinetickém ovládání reakce dochází převážně k 5-exocyklizaci.\n\nCyklizace může probíhat i u molekul obsahujících násobnou vazbu mezi heteroatomem a uhlíkovým atomem, jako je tomu například u nitrilů, oximů a karbonylových sloučenin. K ataku poté dochází téměř vždy na atomu uhlíku. \n\nRadikálové cyklizace mají často velkou diastereoselektivitu. Ve většině případů lze tuto selektivitu ovlivnit využitím Beckwithových pravidel, která mimo jiné zahrnují výše uvedený exo přechodný stav. Umístění substituentů do pseudoekvatoriálních poloh v tomto meziproduktu vede k tvorbě \"cis\" přechodných produktů z jednoduchých sekundárních radikálů. Použitím polrních substituentů lze díky sterickému nebo elektronovému odpuzování mezi polárními skupinami dosáhnout upřednostnění \"trans\" produktů. U složitějších systémů je tvorba modelů přechodných stavů složitější kvůli nutnosti započítat faktorům jako jsou allylové napětí a přechodné stavy lodičkového typu.\n\nPokusy o využití chirálních pomocníků při enantioselektivních radikálových cyklizacích nebyly příliš úspěšné kvůli malým energetickým rozdílům mezi přechodnými stavy. V níže zobrazeném případě je diastereoselektivita (pro obě konfigurace stereocentra) nízká a enantioselektivita taktéž nedosahuje vyšších hodnot.\n\nSubstráty se stereocentry mezi radikálem a násobnou vazbou jsou často stereoselektivnější, zvýšení stereoselektivity lze rovněž často pozorovat u těch radikálových cyklizací, při kterých vznikají polycyklické produkty.\n\nPři radikálových cyklizačních reakcích se běžně používají hydridy cínu, křemíku a rtuti; hlavním omezením totoho postupu je možná redukce vzniklého radikálu hydridem. Tomu lze zabránit využitím fragmentačních metod, které spočívají v přidání řetězcového tranferačního činidla do substrátu – poté nedochází k uvolnění radikálu, dokud neproběhne cyklizace; u takto získaných produktů se tedy zachovává násobná vazba.\n\nU metod atomového přesunu dochází k pohybu atomu z acyklické výchozí látky na cyklický radikál za vzniku výsledného produktu. U těchto metod se používají katalytická množství slabých činidel, čímž se zabraňuje potížím spojeným s silných redukčních činidel (jako je například stannan). Jsou známy procesy s přenosy vodíku a halogenů; halogenové jsou synteticky využitelnější.\n\nExistují též oxidativní a reduktivní cyklizační metody. Tyto metody vyžadují dostatečně elektrofilní nebo nukleofilní radikály, aby proběhly dostatečně účinně. Cyklické radikály mohou být oxidovány či redukovány a následně odstraněny jak vnitřními, tak i vnějšími elektrofily či nukleofily.\n\nTvorba malých cyklů radikálovou cyklizací je obecně obtížná. Je ovšem možné dosáhnout zachycení cyklického radikálu před opětovným otevřením. Proces se dá usnadnit fragmentací (jako u níže zobrazeného příkladu syntézy tříčlenného cyklu) nebo stabilizací cyklizovaného radikálu (jako u zobrazené syntézy čtyřčlenného cyklu). Nejčastěji vznikají radikálovou cyklizací pěti- a šestičlenné cykly.\n\nRadikálovou cyklizační reakcí lze připravit i polycyklické a makrocyklické sloučeniny. Jednotlivé cykly mohou být předpřipravené a uzavřené radikálovou cyklizací, několikanásobné cykly mohou být také připraveny postupným procesem (jako je zobrazeno níže). Makrocyklizace mají jedinečné vlastnosti ohledně \"endo\"selektivity\n\nRadikálová cyklizace musí probíhat v atmosféře inertního plynu, jelikož dikyslík je tripletový radikál, jenž zachycuje radikálové meziprodukty. Protože jsou pro její úspěšné provedení důležité relativní rychlosti mnoha procesů, tak musejí být koncentrace jednotlivých látek optimálně vyvážené; obvykle probíhají v rozpoušzědlech s vysokými disociačními vazebnými energiemi, jako jsou benzen, methanol nebo trifluortoluen. Lze použít i vodu, jelikož je v její molekule silná vazba mezi kyslíkovým a vodíkovým atomem (její energie je 494 kJ/mol), zatímco u řady polárních procesů hydroxylová rozpouštědla (nebo polární vazby X-H v samotném substrátu) provedení reakce zamezují kvůli nukleofilitě nebo kyselosti funkční skupiny.\n"}
{"id": "1412268", "url": "https://cs.wikipedia.org/wiki?curid=1412268", "title": "Smaček písečný", "text": "Smaček písečný\n\nSmaček písečný (\"Ammodytes tobianus\" Linnaeus, 1758) je ryba z čeledi smačkovití.\n\nSmaček mořský má dlouhé štíhlé tělo, hlava je dlouhá a kuželovitě zašpičatělá. Dolní čelist zřetelně přesahuje horní čelist. Hřbetní ploutev je na bázi velmi dlouhá bez tvrdých paprsků, měkkých paprsků je 49–58; řitní ploutev je na bázi dlouhá a má 24–32 měkkých paprsků, oproti hřbetní ploutvi je délka báze zhruba poloviční. Paprsky ve hřbetní i řitní ploutvi jsou stejně krátké. Ocasní ploutev je vykrojená. Běžně dosahuje délky 10 až 15 centimetrů. Maximální zjištěná délka těla je 20 cm, dožívá se až 7 let. Šupiny jsou přítomny od přední střední hřbetní části po hřbetní ploutev a na násadci ocasu překrývají svaly až po bázi ocasní ploutve. Šupiny se na břichu pravidelně překrývají. Barva přechází od světle písčitě hnědé na hřbetu do stříbřité na bocích a břichu. Otvory postranní čáry jsou uspořádány lineárně podél nevětveného kanálku.\n\nSmaček mořský je mořská a brakická ryba, žije v písčitých substrátech dna v hloubkách 1 až 96 metrů. Je teritoriální. Zahrabává do písčitého dna v příbřeží (i v přílivové zóně) nebo plave ve volném vodním sloupci v hejnech. V zimě se zahrabává v hloubce 20 až 50 centimetrů.\n\nŽiví se drobným zooplanktonem.\n\nSmaček mořský je rozšířen v severovýchodním Atlantiku, od Murmansku na východě po Španělsko a Středozemní moře, od Islandu po Baltské moře. Areál rozšíření sahá od 74° s. š. 49° s. š. a od 23° z. d. po 42° v. d.\n\nSmaček mořský je významným článkem v potravním řetězci. Je kořistí mořských ptáků a hospodářsky významných ryb.\n\n\n"}
{"id": "1412269", "url": "https://cs.wikipedia.org/wiki?curid=1412269", "title": "Garbolc", "text": "Garbolc\n\nGarbolc je malá vesnice v Maďarsku v župě Szabolcs-Szatmár-Bereg, v okrese Fehérgyarmat. Nachází se blízko trojmezí mezi Maďarskem, Rumunskem a Ukrajinou. V roce 2015 zde žilo 143 obyvatel. Jedná se o nejvýchodnější obydlené sídlo Maďarska.\n\nVesnice leží na silnici 4143 a je přímo silnicemi propojena se sídly Méhtelek, Nagyhodós a rumunským sídlem Bercu. Dalšími blízkými obcemi jsou Bercu Nou a Pelişor v Rumunsku a Fertešolmaš a Velyka Palaď na Ukrajině.\n\nObcí protéká potok Sár-Éger-csatorna a poblíže obce protéká řeka Tur.\n\nU Garbolce se nachází hraniční přejezd mezi Maďarskem a Rumunskem, Garbolc-Bercu.\n"}
{"id": "1412291", "url": "https://cs.wikipedia.org/wiki?curid=1412291", "title": "US Open 2018 – mužská dvouhra", "text": "US Open 2018 – mužská dvouhra\n\nMužská dvouhra US Open 2018 probíhala na přelomu srpna a září 2018. Do singlové soutěže newyorského tenisového grandslamu hraného na tvrdém povrchu nastoupilo sto dvacet osm hráčů. Z kvalifikace se probojovalo dvacet z nich včetně čtyř tzv. šťastných poražených. Kanaďan Peter Polansky se stal prvním tenistou v historii, který postoupil z kvalifikací jako šťastný poražený na všech čtyřech grandslamech v jediném kalendářním roce.\n\nRozlosování proběhlo ve čtvrtek 23. srpna 2018.\n\nObhájcem titulu byl španělský první hráč světa Rafael Nadal, který po ztrátě úvodních dvou sad v semifinále proti del Potrovi utkání skrečoval pro zranění pravého kolena. Na třech ze čtyř předchozích grandslamů Argentince přitom vyřadil.\n\nRafael Nadal a Roger Federer vstoupili do dvouhry jako soupeři o post světové jedničky žebříčku ATP. Vyřazení Federera v osmifinále znamenalo, že Španěl zůstal na čele klasifikace i po skončení.\n\nVe druhé sadě úvodního kola skrečoval 36letý Španěl David Ferrer krajanu Nadalovi pro zranění levého lýtka. Bývalá světová trojka, jíž aktuálně patřilo 148. místo, tak odehrála poslední grandslam v kariéře. Vůbec poprvé z 208 odehraných utkání na majorech musel Ferrer přistoupit ke skreči. V sezóně 2019 již plánoval odehrát pouze vybrané turnaje. Nadal s Fererem vytvořili teprve pátou dvojicí, která se potkala ve finále a následně i v prvním kole Grand Slamu. Nadal vyhrál 25 z 31 vzájemných duelů a více porážek na okruhu utržil pouze od tří zbývajících členů tzv. Velké čtyřky.\n\nPoslední grandslam v kariéře vedle Ferrera odehráli také Francouzi Julien Benneteau, Nicolas Mahut, Lucemburčan Gilles Müller, Němec Florian Mayer a bývalá ruská světová osmička Michail Južnyj.\n\nPětisetová bitva třetího kola mezi vítězným Chorvatem Marinem Čilićem a australským teenagerem Alexem de Minaurem skončila až během hluboké noci, v čase 2.22 hodin.\n\nVítězem se stal šestý nasazený Srb Novak Djoković, jenž ve finále zdolal argentinskou světovou trojku Juana Martína del Potra po třísetovém průběhu 6–3, 7–6, 6–3. Poměr vzájemných duelů navýšil na 15–4, z toho dosáhl třinácté výhry v řadě. V probíhající sezóně si tak připsal třetí turnajové vítězství, které představovalo sedmdesátý první singlový titul na okruhu ATP Tour. Po triumfech z let 2011 a 2015 vybojoval ve svém osmém newyorském finále třetí trofej z Flushing Meadows, která znamenala čtrnáctý grandslamový titul ve dvacátém třetím odehraném finále majoru. Tím se posunul na třetí místo historických statistik, jež nově sdílel s Petem Samprasem. Navázal tak na červencový wimbledonský triumf a po Federerovi se stal druhým tenistou historie, který vybojoval třikrát Wimbledon i US Open vždy v jedné sezóně. Vítěz si do žebříčku ATP připsal 2 000 bodů a získal odměnu 3,8 milionu dolarů.\n"}
{"id": "1412308", "url": "https://cs.wikipedia.org/wiki?curid=1412308", "title": "Junácký kříž „Za vlast“ 1939–1945", "text": "Junácký kříž „Za vlast“ 1939–1945\n\nJunácký kříž „Za vlast“ 1939–1945, je pamětní vyznamenání, které bylo založeno v roce 1946 rozhodnutím Ústřední rady Československého Junáka. Vyznamenání má tři stupně:\n\nKříž byl udělován při výročních příležitostech členům a členkám Junáka za účast v národním odboji v letech druhé světové války a dalším význačným osobám, které přispěly k osvobození Československé republiky.\n\nDekorace je ražena ve všech třech stupních z obecného kovu, I. stupeň je zlacený, II. stupeň postříbřený (nebo ražba z bílého kovu) a III. stupeň je z bronzu. Autorem výtvarného návrhu byl profesor Jindřich Severa. Stuha je jednotná pro všechny tří stupně (existují i výjimky) a malé stužky jsou opatřeny bronzovou pěticípou hvězdou.\n\n\n"}
{"id": "1412309", "url": "https://cs.wikipedia.org/wiki?curid=1412309", "title": "Tibor Takács (režisér)", "text": "Tibor Takács (režisér)\n\nTibor Takács (* 11. září 1954, Budapešť, Maďarsko) je maďarský režisér a scenárista. Proslavil se díky filmu \"Vrata do podsvětí\" (1987). Roku 1989 natočil horor \"I, Madman\". Jeho kariéru zničilo pokračování \"Vrat do podsvětí\" – \"Brána 2\" (1990), které se stalo kasovním propadákem. \n\nPoté se přesunul do televize, kde se např. podílel na seriálech \"Krajní meze\", \"Sabrina\" a \"Vražedné pobřeží\" a na akční snímky jako \"Zmije\" (1994) s Lorenzo Lamasem, \"Sabotáž\" (1996) s Markem Dacascosem či \"Pašeráci\" (1997) též s Dacascosem a Rutgerem Hauerem\".\" Na tomto filmu se také podílel jako spoluscenárista\".\" S Dacascosem ještě natočil snímky \"Deadly past\" (1995) a \"Sanctuary\" (1998) a podílel se na seriálu \"Vrána\", ve kterém měl hlavní roli. \n\nJeho kariéra se definitivně zhroutila po vstupu do nového milénia, kdy začal natáčet \"céčka\", jako např. \"Krysy\" (2003), \"Král hadů\" (2007) či \"Sněžní pavouci\" (2007). \n\nJeho zatím posledním větším a kvalitnějším dílem byl horor \"Spiders\" (2013).\n"}
{"id": "1412316", "url": "https://cs.wikipedia.org/wiki?curid=1412316", "title": "Pamětní odznak svazu příslušníků bývalé československé domobrany z Itálie", "text": "Pamětní odznak svazu příslušníků bývalé československé domobrany z Itálie\n\nPamětní odznak svazu příslušníků bývalé československé domobrany z Italie – vydání z roku 1938, je pamětní spolková medaile, která byla vydána svazem v roce 1938.\n\nMedaile byla ražena z bronzu a udělovala se v obdélníkové krabičce, malou stužkou a dekretem o udělení\n\n\n\nPamětní odznak svazu příslušníků bývalé československé domobrany z Italie – vydání z roku 1945, je pamětní spolková medaile, která byla vydána v roce 1945.\n\nMedaile byla ražena z bronzu a udělovala se v obdélníkové krabičce, malou stužkou a dekretem o udělení.\n\n\n"}
{"id": "1412318", "url": "https://cs.wikipedia.org/wiki?curid=1412318", "title": "Chicha morada", "text": "Chicha morada\n\nChicha morada [vyslov: čiča moráda] je nealkoholický nápoj, který vznikl v Andských regionech Peru. Je rozšířen a konzumován v celé zemi.\n\nZákladní složkou nápoje je kukuřice \"culli\" nebo \"ckolli\", což je peruánská odrůda kukuřice běžně známá jako fialová kukuřice (ze španělského maíz morado - odtud název), která se hojně pěstuje a sklízí podél pohoříAnd. Tento nápoj slouží jako hlavní složka \"chicha de jora\", který také vznikl v Peru.\n\nNápoj byl hojně rozšířen již v předkolumbovské Americe, ještě před založením Incké říše. Aktuální recepturu lze vysledovat prostřednictvím různých děl devatenáctého století, jako např. ty od Juana de Arona, a Carlose Prince. Nejstarší zmínky o jeho přípravě, pocházejí ze spisů, datovaných v 70. letech 18. století francouzem Camille Pradier-Fodérém.\n\nKonzumují se tři různě připravené, chicha morady: tradiční domácí příprava, z polotovarů anebo umělý produkt.\n\n\nVzhledem k vysokému obsahu antokyanů (Cyanin-3-glukózy nebo C3G, jeho hlavní barvivo) a fenolické sloučeniny, má funkční a bioaktivní vlastnosti, stejně jako vysokou antioxidační kapacitu. Na School of Medicine na University of Nagoya (Japonsko) bylo prokázáno, že pigment z fialové kukuřice brání rozvoji rakoviny tlustého střeva. Navíc snižuje krevní tlak a hladinu cholesterolu, podporuje dobrý krevní oběh, chrání cévy před oxidačním poškozením, zlepšuje mikrocirkulaci, je protizánětlivý, podporuje regeneraci pojivové tkáně a tvorbu kolagenu.\n\n"}
{"id": "1412321", "url": "https://cs.wikipedia.org/wiki?curid=1412321", "title": "Tamura", "text": "Tamura\n\nTamura (japonsky:田村市 \"Tamura-ši\") je japonské město v prefektuře Fukušima na ostrově Honšú. Žije zde kolo 37 tisíc obyvatel. Nedaleko města se pod pohořím Abukumi nacházejí nádherné krasové jeskyně.\n\n"}
{"id": "1412335", "url": "https://cs.wikipedia.org/wiki?curid=1412335", "title": "ISight", "text": "ISight\n\niSight je značka kamer používaná společností Apple. Jméno bylo původně používáno pro externí webovou kameru připojovanou k počítači kabelem FireWire. Představená na WWDC v roce 2003. Později se toto označení začalo používat pro zabudované kamery v produktech Apple (iMac,MacBook, MacBook Air, MacBook Pro). Toto označení se přestalo používat v listopadu 2010, kdy jej nahradilo označení \"Kamera FaceTime\".\n"}
{"id": "1412336", "url": "https://cs.wikipedia.org/wiki?curid=1412336", "title": "Georgios Averof", "text": "Georgios Averof\n\nGeorgios Averof je pancéřový křižník řeckého námořnictva třídy \"Pisa\". Ve službě v první linii byl v letech 1911–1952. Později byl využíván jako cvičný hulk a od roku 1986 je z něj muzejní loď. Je to jediný dochovaný pancéřový křižník. Každoročně jej navštíví více než 60 000 lidí.\n\nKřižník \"Georgios Averof\" byl pojmenován na počest podnikatele Jorgose Averoffa (1815–1899), jehož potomci uhradili čtvrtinu nákladů na jeho pořízení. Postavila jej italská loděnice Cantiere navale fratelli Orlando v Livornu. Stavba byla zahájena roku 1907, dne 12. března 1910 byl spuštěn na vodu a do služby byl přijat 16. května 1911.\n\nHlavní výzbroj tvořily čtyři 234mm kanóny ve dvouhlavňových věžích, které doplňovalo dalších osm těžkých děl ráže 190 mm v dvoudělových věžích na bocích trupu. Lodě dále nesly šestnáct 76mm kanónů, čtyři 47mm kanóny a tři 450mm torpédomety. Pohon obstarávaly trojčinné expanzní parní stroje, kterým páru dodávalo 22 kotlů typu Belleville. Lodní šrouby byly dva. Nejvyšší rychlost dosahovala 22,5 uzlu.\n\nV roce 1912 vypukla první balkánská válka, ve které se Řecko střetlo s Osmanskou říši. Pod vedením kontradmirála Pavlose Kountouriotise, jehož vlajkovou lodí byl \"Georgios Averof\", Řekové zvítězili v bitvách u Elii a Lemnosu.\n\n\"Georgios Averof\" byl dále nasazen v první světové válce v letech 1917–1918 a v řecko-turecké válce v letech 1919–1922. V letech 1925–1927 byl ve Francii modernizován. Nasazen byl také ve druhé světové válce. Po německé invazi do Řecka se lodi podařilo uniknout do Alexandrie. V dalším průběhu války sloužila zejména při doprovodu konvojů.\n\nV roce 1952 byl křižník vyřazen z první linie, byl využíván k výcviku a jako plovoucí kasárna. Od roku 1986 je přístupný jako plovoucí muzeum. Nachází se ve Faliro, které je součástí Athén.\n\n"}
{"id": "1412338", "url": "https://cs.wikipedia.org/wiki?curid=1412338", "title": "HMCS Haida (G63)", "text": "HMCS Haida (G63)\n\nHMCS Haida (G63) je torpédoborec Kanadského královského námořnictva třídy \"Tribal\". Byl jedním z osmi torpédoborců této třídy provozovaných kanadským námořnictvem. Ve službě byl v letech 1943–1963. Bojově nasazen byl za druhé světové a korejské války. Po vyřazení byl zachován jako muzejní loď. Je to poslední dochovaný torpédoborec třídy \"Tribal\".\n\nTorpédoborec postavila britská loděnice Vickers-Armstrongs v Newcastle upon Tyne. Do služby byl přijat 30. srpna 1943.\n\nTorpédoborec \"Haida\" do služby vstoupil roku 1943, tedy na vrcholu druhé světové války. V prvních měsících své služby operoval ze Scapa Flow a dvakrát doprovázel arktické konvoje do Murmansku (JW 55A a JW 55B). Německý pokus o napadení konvoje JW 55B vedl k potopení bitevního křižníku \"Scharnhorst\" v bitvě u Severního mysu. Část eskorty konvoje se bitvy zapojila, zatímco další (včetně torpédoborce \"Haida\") chránily samotný konvoj.\n\nOd ledna do dubna 1944 se podílel na operacích v Lamanšském průlivu a Biskajském zálivu, přičemž v červnu 1944 se zapojil do invaze do Normandie. V dubnu 1944 se podílel na potopení německých torpédovek třídy \"Elbing\" T-29 a T-27, v červnu 1944 se podílel na potopení německého torpédoborce Z-32 typu Zerstörer 1936A Narvik a ponorky U-971 Typu VIIC a v srpnu 1944 ještě minolovky M-486. V září 1944 odplul do Halifaxu kvůli údržbě. Počátkem roku 1945 se vrátil do Evropy, aby v březnu 1945 doprovodil další konvoj do SSSR a následně se podílel do operací podél norského pobřeží. Po skončení války v Evropě odplul do Halifaxu a v březnu 1946 byl převeden do rezervy.\n\nDo služby se vrátil roku 1947 a následně se po tři roky účastnil cvičení NATO. V letech 1950–1952 byl modernizován (mimo jiné dostal vrhač Squid). Do služby se vrátil 11. března 1952 jako HMCS \"Haida\". Stal se tak první válečnou lodí nesoucí označení HMCS. Následně byl v letech 1953–1954 dvakrát výslán do Korejské války, přičemž v obou případech obeplul svět. Po válce sloužil k výcviku. Dne 11. října 1963 byl vyřazen ze služby.\n\nPůvodně bylo plánováno torpédoborec sešrotovat. Skupina obyvatel Toronta však zorganizovala úspěšnou sbírku na jeho odkoupení a přeměnu na památník. V srpnu 1965 byl v Torontu zpřístupněn veřejnosti jako muzejní loď. Od roku 1970 do roku 2002 kotvil v Ontario Place v Hamiltonu. Roku 2002 jej koupila organizace Parks Canada, která jej po opravě přesunula na nádřeží Hamiltonu.\n\nDne 26. května 2018 se torpédoborec \"Haida\" stal ceremoniální vlajkovou lodí kanadského námořnictva.\n\n"}
{"id": "1412349", "url": "https://cs.wikipedia.org/wiki?curid=1412349", "title": "Bombajský dopis", "text": "Bombajský dopis\n\nBombajský dopis (anglicky \"Bombay Cover\") je označení pro dopis poslaný roku 1850 ofrankovaný dvěma červenými mauricii. Naposledy byl prodán v roce 2016 anonymnímu českému sběrateli.\n\nBombajský dopis má formu složeného dopisu, který byl napsán reverendem Langrishem Banksem 1. ledna 1850 a opatřen dvěma červenými mauricii (podle číslování Jean-Baptiste Moense XVIII a XIX). Adresátem byl Thomas Jerrom v Bombaji („Tho. Jerrom Esq. / Secretary to the Bombay / Auxiliary Bible Society / The Esplanade / Bombay.“). V levé části adresní části je kulaté razítko „MAURITIUS G.P.O.“ s datem 4. ledna 1850.\n\nDopis vznikl roku 1850, poté byl až roku 1897 nalezen na jistém indickém bazaru Charlesem Howardem a o rok později byl prodán již za 1600 liber W. H. Peckittovi. V roce 1905 přes dalšího majitele koupil Peckitt dopis za 2000 liber. Dopis koupil roku 1906 G. H. Worthington, roku 1917 Alfred F. Lichtenstein, po něm zdědila jeho sbírku dcera Louise Boyd Dale. Po její smrti koupil roku 1969 firma Raymond H. Weill Co. z New Orleans za 380.000 amerických dolarů. Weillovi poprvé souhlasili s otevřením dopisu a byl zjíštěn autor.\n\nNásledně roku 1989 dopis dražil aukční dům Christie’s za 3 až 4 miliony švýcarských franků. Roku 1990 získal dopis Chan Chin Cheung a roku 1996 Ital Guido Craveri. Roku 2007 prodal David Brandon dopis ruskému sběrateli, v prosinci 2016 dopis koupil český sběratel za 2,4 miliony eur.\n\n"}
{"id": "1412360", "url": "https://cs.wikipedia.org/wiki?curid=1412360", "title": "Seznam dílů seriálu Tátové na tahu", "text": "Seznam dílů seriálu Tátové na tahu\n\nToto je seznam dílů seriálu \"Tátové na tahu\". Český televizní seriál \"Tátové na tahu\" měl premiéru 9. září 2018 na stanici Prima.\n\n<onlyinclude>\n</onlyinclude>\n"}
{"id": "1412364", "url": "https://cs.wikipedia.org/wiki?curid=1412364", "title": "Wilhelm Bauer (1945)", "text": "Wilhelm Bauer (1945)\n\nWilhelm Bauer (Y888) je cvičná a experimentální diesel-elektrická ponorka německého námořnictva typu XXI, provozovaná v letech 1960–1982. Původně byla postavena za druhé světové války pro německou kriegsmarine jako U-2540. Roku 1945 ji potopila vlastní posádka, roku 1957 byla vyzvednuta a opravena. Od roku 1984 slouží jako muzejní loď v Deutsches Schiffahrtsmuseum (DSM) v Bremerhavenu.\n\nStavba ponorky U-2540 byla objednána roku 1943. Provedla ji loděnice Blohm + Voss v Hamburku. Kýl byl založen v říjnu 1944, na vodu byla spuštěna 13. ledna 1945 a do služby byla přijata v únoru 1945. Dne 4. května 1945 ponorku poblíž Flensburgu potopila vlastní posádka. Roku 1957 byla vyzvednuta a opravena (z věže zmizely věžičky s kanóny). V září 1960 se vrátila do služby jako \"Wilhelm Bauer\". Sloužila k výcviku ponorkových posádek a jako pokusné plavidlo.\n\nVýzbroj tvoří čtyři 533mm torpédomety se zásobou 23 torpéd. Pohonný systém tvoří dva diesely o výkonu 4000 hp, dva elektromotory o výkonu 4400 hp a dva pomocné motory o výkonu 226 hp, pohánějící dva lodní šrouby. Nejvyšší rychlost dosahuje 15,6 uzlu na hladině a 17,2 uzlu pod hladinou. Dosah je 15 500 námořních mil při rychlosti 10 uzlů na hladině a 340 námořních mil při rychlosti 5 uzlů pod hladinou.\n\nV 60. letech ponorka zkušebně dostala pohonný systém odpovídající ponorkám typu 206, tedy dva diesel-generátory a jeden elektromotor, pohánějící jeden lodní šroub.\n"}
{"id": "1412365", "url": "https://cs.wikipedia.org/wiki?curid=1412365", "title": "Třída Ensdorf (typ 352)", "text": "Třída Ensdorf (typ 352)\n\nTřída Ensdorf (typ 352) je třída minolovek německého námořnictva. Zahrnuje celkem pět jednotek, které jsou minolovkami třídy \"Hameln\" (typ 343) přestavěnými pro provoz systému Troika Plus. V roli nosičů systému Troika nahradily minolovky třídy \"Lindau\" (Typ 351).\n\nVšech pět jednotek bylo postaveno loděnicí STN Systemtechnik Nord v rámci třídy \"Hameln\". Nesou jména \"Ensdorf\" (M 1094), \"Auerbach/Oberpfalz\" (M 1093), \"Hameln\" (M 1092), \"Pegnitz\" (M 1090) a \"Siegburg\" (M 1098). Na minolovky třídy \"Ensdorf\" byly přestavěny v letech 1999–2001 v loděnicích Lürssen a Abeking & Rasmussen v Brémách.\n\nPlavidla jsou postavena z nemagnetické oceli. Jsou vybaveny sonarem DSQS 11A. Hlavním prostředkem k likvidaci min je systém Troika Plus, přičemž jedna minolovka ovládá až čtyři minolovné drony \"Seehund\". Sonarem identifikované miny mohou být zlikvidovány dálkově ovládaným prostředkem pro likvidaci min Atlas Elektronik SeaFox (\"Seefuchs\"). Použít lze i klasické tralování. K vlastní obraně slouží dva 27mm kanóny Mauser BK-27 a protiletadlové řízené střely Stinger s dosahem 4,8 km. Pohonný systém tvoří dva diesely MTU o výkonu 4080 kW. Lodní šrouby jsou dva. Nejvyšší rychlost dosahuje 18 uzlů.\n\nMinolovky třídy \"Ensdorf\" byly roku 2012 nasazeny do mise UNIFIL v Libanonu. Minolovka \"Hameln\" byla roku 2014 vyřazena. K roku 2018 zůstaly ve službě minolovky \"Pegnitz\" a \"Siegburg\".\n"}
{"id": "1412367", "url": "https://cs.wikipedia.org/wiki?curid=1412367", "title": "Bahnička jedlá", "text": "Bahnička jedlá\n\nBahnička jedlá (\"Eleocharis dulcis\") je vlhkomilná, teplomilná, vytrvalá bylina rostoucí ve sladkovodních mokřadech. Bývá pěstována pro drobné hlízy vyrůstající v bahnité půdě, které jsou oblíbené hlavně v jihoasijské kuchyni. Rostlina je rozšiřována na nová území, kde jsou pro ni případně i zřizována zvláštní zavlažovaná pole.\n\nBylina pochází z jihovýchodní Asie a její původní areál se rozkládá hlavně v tropech a subtropech Starého světa. Roste v jižní a jihovýchodní asijské oblasti sahající od Afriky až po Novou Guineu a dále v Austrálii a na mnohých ostrovech v Pacifiku. Na východě se hojně vyskytuje v tropické Africe, od subsaharské oblasti po jižní cíp kontinentu a přiléhající ostrovy.\n\nJe rostlinou přirozených, nevysychajících mokřin, roste v rákosových močálech, ve slepých ramenech řek, u břehů jezer, rybníků a zavlažovacích kanálů. Vyskytuje se i v brakických meandrech s nepříliš slanou vodou. Dobře se ji daří v kyselé vodě s pH od 3 po 6 a s nízkým obsahem živin, kde není utlačována agresivnějšími rostlinami. Roste na trvale potopeném stanovišti, kde je půda během celého vegetačního období zaplavena, nejlépe se sloupcem vody okolo 30 cm.\n\nPo vysazení hlízy se z ní začnou vyvíjet krátké podzemní oddenky, z kterých vyrůstá shluk nových lodyh. Když jsou lodyhy asi o 15 cm delší než výška hladiny, vytváří se na vrcholu některých z nich mnohokvětý klásek. Po odkvětu začne rostlina vypouštět, šikmo dolů do bahna, asi 10 cm dlouhé oddenky zakončené hlízami. Asi za 8 měsíců po výsadbě jsou nové hlízy plně vyvinuté a lodyhy odumírají.\n\nBahnička jedlá je bylina vyrůstající z plazivého oddenku s 1 až 4 cm velkými, nahnědlými hlízami na koncích. Z trsu vyrůstá přímá, jednoduchá, 40 až 100 cm vysoká lodyha, která je zelená až našedlá, lesklá, válcovitá a podélně rýhovaná. Je tlustá 3 až 5 mm, dutá a má příčné přepážky vzdálené od sebe 5 až 12 mm. Listy jsou redukované do dvou až třech bezčepelných, 5 až 20 cm dlouhých, membránovitých pochev vyrůstajících u spodu lodyhy. Fotosyntetickou funkci za neexistující listy přebírají lodyhy.\n\nNa vrcholu lodyhy vyrůstá jeden průměrně 3 cm dlouhý, válcovitý, hustý, bezlistenný klásek. Jeho početné, ve spirále umístěné, světle hnědé, až 5 mm dlouhé plevy jsou podlouhlé, dvě spodní jsou jalové, ostatní mají oboupohlavné květy. Každý květ je redukovaný a je tvořen sedmi okvětními štětinkami, třemi volnými tyčinkami s prašníkem a svrchním semeníkem se ztloustlou čnělkou s bliznou, synkarpní gyneceum je složeno ze tří plodolistů. Květy se opylují pylem přeneseným větrem.\n\nPlody jsou obvejčité, kapkovité, lesklé, žlutohnědě zbarvené nažky asi 5 mm dlouhé a 1,5 mm široké. Rostlina se může rozmnožovat jak nažkami, tak i oddenky a hlízami.\n\nDužnaté rozmnožovací hlízy jsou jedlé a mají určitou tržní hodnotu, prodávají se v mnoha východoasijských zemích, např. v Číně, Indočíně, Thajsku, Indonésii, Filipínách a dokonce i supermarketech ve Spojených státech amerických. Proto se místy pěstuje jako jednoletá rostlina na uměle zaplavovaných polích s jílovitou půdou, která musí být zaplavená vodou nepřetržitě alespoň šest měsíců a teplota půdy nesmí klesnout pod 14 °C.\n\nŠlechtěné, kultivované rostliny mají robustnější lodyhy a purpurové či nahnědlé hlízy velké až 4 cm a mnohem chutnější (sladší), kdežto hlízy planě rostoucích rostlin jsou téměř černé a jen 1 cm velké. Hlízy jsou považované za pochoutku, upravují se pražením, pečením nebo vařením v páře. Také se suší a melou na škrobovou mouku používanou k zahušťování omáček a k získání lesklého povlaku na pečených jídlech. Lodyhy se používají pro splétání rohoží na spaní nebo čerstvé slouží jako krmivo pro dobytek.\n\nBahnička jedlá z pěstovaných míst často uniká do volné přírody, kde se dále šíří. Je považována za invazní rostlinu, která ucpává zavlažovací kanály a snižuje průtok vody přiváděné na pole. V samotných rýžovištích však obvykle nepůsobí vážné problémy.\n\n"}
{"id": "1412380", "url": "https://cs.wikipedia.org/wiki?curid=1412380", "title": "Jelen bucharský", "text": "Jelen bucharský\n\nJelen bucharský (\"Cervus elaphus bactrianus\") je silně ohrožený poddruh jelena evropského, který žije ve střední Asii.\n\nPůvodním biotopem jelena bucharského místními nazývaného též „hangul“ jsou keřovité porosty v blízkosti řek a vyprahlé oblasti polopouští, především v povodí Amudarji a Syrdarji. Na rozdíl od jiných druhů jelenů jsou schopni žít v místech, kde letní teplota dosahuje více než 45 °C. V divoké přírodě je najdeme v Kazachstánu, Turkmenistánu, Uzbekistánu, Tádžikistánu a v severním Afghánistánu.\n\nTak jako ostatní přežvýkavci má 4 žaludky.\n\nŘíje probíhá ve stejnou dobu jako u evropských jelenů. Na začátku září samec začíná do svého harému nahánět až 30 samic.\nV roce 1999 se jejich stav v divoké přírodě rapidně snížil až na pouhých 350 jedinců. Proto vznikly přírodní rezervace v Afghánistánu, Kazachstánu, Turkmenistánu, Uzbekistánu a Tádžikistánu. Do roku 2011 se jejich počty zvýšily na přibližně 1900 jedinců.\nJelena bucharského v Česku chová pouze Zoo Chomutov.\n\n"}
{"id": "1412385", "url": "https://cs.wikipedia.org/wiki?curid=1412385", "title": "TJ Chemička Ústí nad Labem", "text": "TJ Chemička Ústí nad Labem\n\nTJ Chemička Ústí nad Labem je historický název těchto klubů:\n"}
{"id": "1412387", "url": "https://cs.wikipedia.org/wiki?curid=1412387", "title": "Lokomotiv (stanice Moskevského centrálního okruhu)", "text": "Lokomotiv (stanice Moskevského centrálního okruhu)\n\nLokomotiv () je stanice na Moskevském centrálním okruhu. Zde je možné přestoupit na stanici Čerkizovskaja na Sokolničeské lince moskevského metra, která se nachází v těsné blízkosti. Stanice je nazvána po blízkém stadionu, kde hraje své domácí zápasy i stejnojmenný fotbalový klub.\n\nStanice Lokomotiv se nachází v čtvrti Preobraženskoje mezi Čerkizovským parkem a průmyslovou zónou na západě čtvrti Goljanovo, konkrétně mezi ulicemi \"Okružnoj projezd\" () a \"Severo-vostočnaja chorda\" () na sever od jejich křížení s \"Velkou Čerkizovskou ulicí\" (), respektive \"Ščjolkovským šosse\" ().\n\nStanice disponuje celkem dvěma vestibuly. Přístup na dvě ostrovní nástupiště je možný jednak z nového vestibulu, jenž je laděn do bílé barvy, a kde přístup na nástupiště zajišťuje nadchod, a jednak i ze starého vestibulu stanice metra Čerkizovskaja, který je s novým vestibulem propojen. U hrany nástupiště blíže k vestibulům zastavují vlaky, které jedou ve směru hodinových ručiček, u vzdálenějšího nástupiště zastavují vlaky, které jedou naopak.\n\nNa rok 2018 je naplánována výstavba severního terminálu, který propojí stanici Moskevského centrální okruhu a severní vestibul stanice Čerkizovskaja.\n\n"}
{"id": "1412390", "url": "https://cs.wikipedia.org/wiki?curid=1412390", "title": "Paraskevi Papachristouová", "text": "Paraskevi Papachristouová\n\nParaskiewi Papachristouová, řecky Παρασκευή Παπαχρήστου (* 17. dubna 1989 Athény) je řecká atletka, mistryně Evropy v trojskoku z roku 2018.\n\nV roce 2008 vybojovala bronzovou medaili v trojskoku na juniorském mistrovství světa. Při halovém mistrovství světa v roce 2016 získala bronzovou medaili. Stejného úspěchu dosáhla na mistrovství Evropy v Amsterdamu. Do třetice bronzovou medaili získala na halovém mistrovství Evropy v následující sezóně. Jejím největším úspěchem je titul mistryně Evropy v trojskoku z Berlína 2018.\n\n"}
{"id": "1412401", "url": "https://cs.wikipedia.org/wiki?curid=1412401", "title": "Magirus", "text": "Magirus\n\nMagirus GmbH je výrobce nákladních automobilů se sídlem ve městě Ulm v Německu, který založil Conrad Dietrich Magirus (1824–1895). V roce 1866 začala firma vyrábět hasičské vozy a před první světovou válkou zde začala výroba nákladních automobilů a autobusů. Tato vozidla si vysloužila pověst vysokých standardů a byla schopna pracovat v těch nejnáročnějších podmínkách.\n\nSpolečnost také vynalezla otočný žebřík \"Magirus Leiter\", který se rychle stal základním prvkem hasičského vybavení po celém světě.\n\nMateřskou společností byla firma Klöckner Humboldt Deutz AG, výrobce známých motorů Deutz, takže běžně používanou značkou byla \"Magirus-Deutz\" a krátce Klöckner. Logo Magirus Deutz bylo stylizované M s ostrým a dlouhým středovým bodem, které reprezentovalo věž katedrály v Ulmu.\n\nV roce 1975 se společnost Magirus stala součástí skupiny Iveco a poté na krátkou dobu vyráběla nákladní vozy Magirus pod značkou \"Iveco Magirus\", než od ni ve většině zemí zcela opustila. Spolupráce společnosti Klöckner Humboldt Deutz s Fiatem skončila náhle a ne zcela harmonicky v roce 1979 a společnost Fiat už nebyla majitelem značky Magirus-Deutz. Nicméně nákladní vozy Iveco však byly prodávány pod značkou Magirus v Německu a dalších evropských tzích a na blízkém východě až do konce 80. let. Dnes je značka Magirus používána pouze pro firemní sekci požární techniky, nikoliv pro celou řadu vyráběných nákladních automobilů.\n\nVětšina vozů firmy Magirus byla také známá jako \"Magirus-Deutz\", protože jejich vzduchem chlazený motor pocházel z továrny Deutz AG. Tyto motory se stále prodávají pro zemědělské a námořní využití.\n"}
{"id": "1412407", "url": "https://cs.wikipedia.org/wiki?curid=1412407", "title": "Tania Leon", "text": "Tania Leon\n\nTania Leon (4. května 1945 Wellington – 15. srpna 1996 Nigtevecht) byla jihoafrická aktivistka za ženská práva. Byla členkou hnutí proti apartheidu.\n\nRuth Naomi Leon (známá jako Tania) se narodila 4. května 1945 ve Wellingtonu v Republice Jižní Afrika. Byla nejmladší z devítičlenné rodiny. Leon studovala učitelství a v letech 1960–1961 získala „nižší základní učitelský certifikát“ na Athlone Institute v Paarlu. Od ledna 1969 do června 1972 pracovala jako asistentka vyučování na Mountain River High School ve Wellingtonu. Poté se Leon rozhodla Republiku Jižní Afrika opustit z důvodu narůstání represí v rámci apartheidu. V roce 1973 emigrovala do Nizozemska, kde se v roce 1984 stala nizozemskou občankou. Leon v letech 1973–1976 absolvovala zdravotní kurz a od srpna 1982 do začátku roku 1985 pracovala jako vedoucí sestra pro Amsterdam Cross Societies. Následně od srpna 1986 do roku 1989 pracovala pro Nadaci pro ženy a informatiku v Amsterdamu a od srpna 1987 byla lektorkou na Ženské škole informatiky. Leon zemřela 15. srpna 1996 ve věku 51 let v Nigtevechtu.\n"}
{"id": "1412413", "url": "https://cs.wikipedia.org/wiki?curid=1412413", "title": "Noah Centineo", "text": "Noah Centineo\n\nNoah Gregory Centineo (* 9. květen 1996, Miami, Florida, Spojené státy americké) je americký herec. Proslavil se rolemi v televizním seriálu \"The Fosters\" a v televizních filmech \"How to Build a Better Boy\", \"Všem klukům, které jsem milovalal\" a \"Sierra Burgess je marná\".\n\nCentineo se narodil v Miami na Floridě. Je synem Kellee Janel (rozené Andresové) a Gregoryho Vincenta Centinea, obchodníka, který produkoval animovaný film z roku 2013 \".\" Má italské kořeny. Vyrostl v Boynton Beach na Floridě. Má starší sestru Taylor. Navštěvoval základní uměleckou školu BAK Middle School of the Arts a střední školu Boca Raton Community High School, za kterou hrál fotbal. V roce 2012 opustil Boca Raton a přestěhoval se do Los Angeles.\n\nV roce 2009 si zahrál hlavní roli Joshe Peterse v rodinném filmu \"The Gold Retrievers\". Poté získal menší role v sitcomech stanice Disney \"Austin a Ally\" a \"Na parket!\". V roce 2014 si zahrál roli Jadena Starka v romantickém televizním filmu stanice Disney \"How to Build a Better Boy\". Ten samý rok byl obsazen do pilotního dílu seriálu \"Growing Up and Down\", ale seriál nakonec nebyl stanicí objednán. V roce 2015 převzal roli Jesuse Adamse v seriálu stanice Freeform \"The Fosters\". Poprvé se v roli objevil v třetí řadě v dílu nazvaném „Lucky“, který byl vysílán dne 17. srpna 2015. V roce 2017 získal za svojí roli nominaci na cenu Teen Choice Awards v kategorii nejlepší letní televizní mužská hvězda.\n\nV roce 2017 si zahrál Hawka v dramatickém seriálu \"Ozn@čená\" a teenagera Johnnyho Sanderse juniora v romantické komedii SPF-18\".\" Ten samý rok si zahrál ve videoklipu zpěvačky Camily Cabello k písničce „Havana“.\n\nV roce 2018 si zahrál ve dvou netflixových filmech. Roli Petera Kavinskyho si zahrál ve filmové adaptaci stejnojmenného románu od Jenny Han \"Všem klukům, které jsem milovala\" a roli Jamieho si zahrál ve filmu \"Sierra Burgess je marná.\" V roce 2019 bude mít premiéru film \"The Stand-In\", ve kterém bude hrát hlavní roli Brookse Rattigana. Bylo také potvrzeno, že si zahraje v připravovaném filmu \"Charlieho andílci\".\n"}
{"id": "1412419", "url": "https://cs.wikipedia.org/wiki?curid=1412419", "title": "Philippe de Girard", "text": "Philippe de Girard\n\nPhilippe Henri de Girard [\"filip ánri d'žirár\"] (1. února 1775 Lourmarin – 26. srpna 1845 Paříž) byl francouzský vynálezce a průmyslník.\n\nPocházel ze zámožné protestantské rodiny, vystudoval přírodní vědy na Montpellierské univerzitě a výtvarné umění u sochaře Chardignyho. Za Velké francouzské revoluce emigroval do Livorna, po návratu působil v Nice jako středoškolský pedagog. Od roku 1806 žil v Paříži, zabýval se výzkumem parního stroje i získáváním energie z mořského příboje, vyvinul hydrostatickou lampu a zdokonalil Appertův vynález konzervace potravin, když nahradil skleněné nádoby kovovými, jeho nápad se však dočkal komerčního využití až v Anglii. V roce 1810 vynalezl stroj na spřádání lnu, vzhledem k válečným událostem se však za něj nedočkal odměny milion franků, kterou mu slíbil Napoleon Bonaparte. \n\nByl majitelem textilní továrny v Lille, avšak upadl do dluhů a musel Francii opustit. Od roku 1818 žil v rakouském Hinterbergu a roku 1825 přijel na pozvání Pierre Galicheta do Polska, kde se stal členem vládní průmyslové komise. Sestrojil vodní turbínu, která poháněla mlátičku na Pacově statku v Dowspudě. Roku 1830 se zapojil do listopadového povstání. V roce 1833 založil velkou textilní továrnu ve vesnici Ruda Gutowska; její úspěch dal vzniknout novému městu, která bylo na jeho počest pojmenováno Żyrardów. Roku 1844 se vrátil do Francie, kde představil svůj nový siloměr a další objevy, a o rok později zemřel.\n\nV Paříži je po něm pojmenována ulice Rue Philippe-de-Girard, v Żyrardówě stojí jeho pomník.\n"}
{"id": "1412420", "url": "https://cs.wikipedia.org/wiki?curid=1412420", "title": "Š’ Pchej-ťün", "text": "Š’ Pchej-ťün\n\nŠ’ Pchej-ťün ( , POJ: Soa Pōekun), (* 23. února 1980) je bývalá tchajwanská zápasnice – judistka.\n\nV tchajwanské ženské reprezentaci se pohybovala od roku 1998 v pololehké váze do 52 kg. V roce 2000 se třetím místem na mistrovství asie kvalifikovala na olympijské hry v Sydney, kde nestačila ve druhém kole na Argentinku Carolinu Marianiovou. V roce 2002 utrpěla zranění pravého kolene, kvůli kterému s vrcholovým sportem na několik let skončila. Vrátila se v roce 2008 a třetím místem na mistrovství asie se kvalifikovala na olympijské hry v Pekingu, kde vypadla v úvodním kole s Kazaškou Šolpan Kalijevovou.\n\n\n"}
{"id": "1412434", "url": "https://cs.wikipedia.org/wiki?curid=1412434", "title": "Formule 1 v roce 2019", "text": "Formule 1 v roce 2019\n\nSezóna Formule 1 2019 byla 70. sezónou Mistrovství světa Formule 1, závodní série pořádané pod hlavičkou Mezinárodní automobilové federace (FIA). Účastnilo se jí dvacet jezdců a deset týmů. Kalendář sezóny tvořilo 21 závodů.\n\nSezóny 2019 se účastnily všechny týmy účastnící se druhé poloviny předchozí sezóny.\n\n\n\nZa umístění v závodě získává body prvních 10 jezdců v cíli. Body jsou rozděleny takto:\nV případě rovnosti bodů rozhoduje vyšší počet umístění na 1., 2., 3. a dalších místech až do chvíle, kdy lze o pořadí rozhodnout. Konečné rozhodnutí náleží FIA.\nTučně – Pole position\n\"Kurzívou\" – nejrychlejší kolo závodu\n\nV případě rovnosti bodů rozhoduje pravidlo \"nejlepších umístění\", tj. výše v celkovém pořadí se umístí jezdec, který má více prvních míst. Pokud je počet shodný, porovnává se počet druhých míst, třetích míst atd. Konečné rozhodnutí vydává FIA.\n\nPoznámky:\n\nTučně – Pole position\n\"Kurzívou\" – nejrychlejší kolo závodu\n\nPoznámky:\n"}
{"id": "1412452", "url": "https://cs.wikipedia.org/wiki?curid=1412452", "title": "US Open 2018 – kvalifikace ženské dvouhry", "text": "US Open 2018 – kvalifikace ženské dvouhry\n\nKvalifikace ženské dvouhry na US Open 2018 probíhala před zahájením hlavní soutěže od 21. do 24. srpna 2018 v areálu Národního tenisového centra Billie Jean Kingové. Rozlosování proběhlo v pondělí 20. srpna 2018.\n\nKvalifikace se účastnilo sto dvacet osm hráček, z nichž v rámci tříkolové soutěže postoupilo osmnáct do navazujícího ženské dvouhry, včetně dvou tzv. šťastných poražených. Do průběhu zasáhla podruhé za sebou i bývalá světová dvojka Věra Zvonarevová, jež prošla kvalifikačním sítem, stejně jako bývalá světová pětka Eugenie Bouchardová. Divokou kartu obdržela úřadující juniorská světová jednička a obhájkyně finálové účasti newyorské juniorky Cori Gauffová, která ve 14 letech podlehla jedenácté nasazené Britce Heather Watsonové.\n\nV 39 letech a 269 dnech věku se Patty Schnyderová stala nejstarší kvalifikantkou v historii grandslamu, jíž se podařilo projít do hlavní soutěže. Švýcarka, jež obnovila profesionální dráhu v roce 2015, si tak grandslamovou dvouhru zahrála poprvé od French Open 2011. Na US Open se jejím maximem stala dvě čtvrtfinále z let 1998 a 2008.\n Madison Brengleová\n"}
{"id": "1412528", "url": "https://cs.wikipedia.org/wiki?curid=1412528", "title": "US Open 2018 – kvalifikace mužské dvouhry", "text": "US Open 2018 – kvalifikace mužské dvouhry\n\nKvalifikace mužské dvouhry na US Open 2018 probíhala před zahájením hlavní soutěže od 21. do 24. srpna 2018 v areálu Národního tenisového centra Billie Jean Kingové. Rozlosování proběhlo v pondělí 20. srpna 2018.\n\nKvalifikace se účastnilo sto dvacet osm hráčů, z nichž v rámci tříkolové soutěže postoupilo dvacet do navazujícího mužského singlu. Šestnáct tenistů řádně po výhrách ve třech kolech a čtyři jako tzv. šťastní poražení. Týden po osmnáctých narozeninách do grandslamové dvouhry poprvé postoupil Kanaďan Félix Auger-Aliassime, jenž triumfoval na newyorské juniorce 2016. Španělský čtvtfinalista z roku 2013 Tommy Robredo i bývalý hráč první dvacítky Ivo Karlović si v minulých letech zahráli singla čtrnáctkrát. Zatímco Robredo kvalifikačním sítem prošel, Chorvat dohrál ve druhém kole. Bývalá světová sedmnáctka Bernard Tomic přerušila sérii sedmi singlových účastí, když na úvod kvalifikace podlehla australskému krajanu Thanasi Kokkinakisovi. Američan Donald Young se v newyorské hlavní soutěži objevil pokaždé od svého debutu v roce 2005 a tuto šňůru prodloužil po výhře v kvalifikačním kole nad Petrem Polanským. Premiéru na mužském grandslamu zažila 18letá bývalá juniorská světová jednička a 544. hráč žebříčku ATP Sebastian Korda, jenž vypadl ve druhé fázi.\n\nKanaďan Peter Polansky se stal prvním tenistou v historii, který postoupil z kvalifikací jako šťastný poražený na všech čtyřech grandslamech v jediném kalendářním roce.\n"}
{"id": "1412725", "url": "https://cs.wikipedia.org/wiki?curid=1412725", "title": "Epifanie (literatura)", "text": "Epifanie (literatura)\n\nPojem epifanie v literární vědě označuje okamžik, kdy postava literárního díla náhle prostřednictvím banální události nebo náhodného detailu dojde nového pochopení sebe sama, dosáhne osvícení či prozření nebo se vymaní z časovosti a nahlédne věčnost. Samotný pojem navazuje na náboženskou epifanii, kterou se rozumí zjevení božstva. Přestože je jeho rozšíření v literárním zkoumání spojeno zejména s dílem Jamese Joyce, hledají badatelé kořeny této literární strategie v romantických dílech, zejména u Williama Wordswortha, nebo v ještě starších textech.\n\nMorris Beja definoval literární epifanii jako náhlé duchovní odhalení, vyvolané nějakým předmětem, scénou, událostí nebo pamětihodným stavem mysli, přičemž toto odhalení je nesrovnatelně větší, než by napovídala racionálně zhodnocená důležitost toho, co danou epifanii vyvolalo. Ashton Nichols jako základní vlastnosti literární epifanie určil šíři, mimočasovost a tajemnost. Šíří je míněno, že význam okamžiku pro postavu není omezen časem ani místem, mimočasovost znamená potlačení času při setkání s věčně platnou pravdou a tajemnost popisuje skutečnost, že epifanie je ve svém jádru nevysvětlitelná. Martin Bidney odmítl mimočasovost jako nutnou podmínku epifanie, a namísto toho navrhl jako další z podmínek zvýšenou intenzitu vnímání a emocí.\n\nNejvýznamnějším autorem spojovaným se strategií epifanie je James Joyce, někdy bývá epifanie dokonce označována za základní prvek jeho díla. Sám Joyce do literárního myšlení pojem uvedl, když v pasáži románu \"Štěpán hrdina\" (publikován až posmrtně, 1944) popsal, jak jeho vypravěč, Štěpán Dedalus, uvažuje právě o okamžicích životní epifanie a vzpomíná přitom na knihu o duchovních epifaniích, kterou dříve četl. Okamžiky epifanie pak Joyce uplatnil především ve své povídkové sbírce \"Dubliňané\" (1914). Dalšími autory, kteří koncept epifanie ovlivnili, byli Anton Pavlovič Čechov a Katherine Mansfieldová. Ve francouzském prostředí bývá popis epifanie rozeznáván v \"Hledání ztraceného času\" (1913–1927) Marcela Prousta. Morris Beja považoval za první nenáboženskou epifanii postavy v britské literatuře scénu z \"Tristrama Shandyho\" (1759–1767) Laurence Sterna, ve které vypravěčův strýček Toby propouští na svobodu mouchu, jež ho obtěžovala během jídla. Významnou roli hrála epifanie v básních romantických tvůrců, především Wordswortha, Blakea, Shellyho a Emersona. Robert Langbaum dokonce uvedl, že epifanie v romantické poezii zastoupila roli náboženství.\n"}
{"id": "1412772", "url": "https://cs.wikipedia.org/wiki?curid=1412772", "title": "Chicha de jora", "text": "Chicha de jora\n\nChicha de jora [vyslov: čiča de chora] je kukuřičné pivo připravené z naklíčené kukuřice, extrahováním sladových cukrů, vařením mladiny a kvašením po několik dní ve velkých nádobách (tradičně obrovských hliněných kádích). Má několik odrůd v závislosti na regionu, ale jeho přípravu tvoří převážně „jora“, tj. sladová kukuřice. Proces je v podstatě stejný jako postup pro výrobu klasického piva. Tadičně je vyráběno z kukuřice. Někdy je přidávána quinoa nebo jiné doplňky, pro zlepšní konzistence, následně se vaří. Chancaca [vyslov: čankaka], jindy také Panela - tvrdý sušený třtinový (nerafinovaný) cukr, pomáhá při procesu fermentace.\n\nTradičně je připravované ze specifického druhu žluté kukuřice (\"jora\") a obvykle je nazýváno \"chicha de jora\". Má světle slámovou barvu, mírně mléčný vzhled, a mírně kyselou pachuť, připomínající těžký jablečný mošt (cider).Pije se buď mladé a sladké, nebo zralé a silné. Obsahuje relativně malé množství alkoholu, 1-3% v objemu.\n\nV některých kulturách se namísto naklíčené kukuřice, používá kukuřice rozemletá, následně navlhčená v ústech a formovaná do malých kuliček, ze kterých se pak tvoří placky, které se nechají usušit. Přirozeně se vyskytující enzymy ptyalinu ve slinách výrobce katalyzují odbourávání škrobu v kukuřici na maltózu. (Tento proces žvýkání zrna nebo jiných škrobů byl používán při výrobě alkoholických nápojů v pre-moderních kulturách po celém světě, včetně, například, saké v Japonsku.)\n\nChicha de jora bylo v průběhu tisíciletí připravováno a konzumováno v komunitách podél pohoří And. Inkové používali chicha pro rituální účely a během náboženských slavností jej konzumovali v obrovském množství. Mlýny, ve kterých se patrně vyrábělo byly nalezeny na Machu Picchu.\nZa doby vlády Inků byla technika vaření chicha vyučována v Aqlla Wasi (ženské školy).\n\nPodle tradice, v době vlády Inky Túpac Yupanqui, se po silných deštích narušila sila, kde byla skladována kukuřice. Zrno tak začalo klíčit, fermentovat a měnit se v kukuřičný slad. Bylo nařízeno, aby se tato kukuřice využila, uvařila a spotřebovala. Nakonec však i tak skončila vyhozena. Ovšem nějaký hladový obyvatel, který mezi odpadky hledal něco k jídlu, zkonzumoval slad a skončil opilý.\n\nJe stále velmi populární v celém jižním Peru, prodává se v každém malém městě a rezidenčních čtvrtích větších měst. Obvykle je prodáváno v „chicherias“, které tvoří nevyužité místnosti nebo dvory domů. Jsou obvykle identifikovány pomocí bambusové tyče trčící z otevřených dveří, zdobené (často červenou), vlajkou, květinami, stužkami nebo barevnými plastovými taškami. Tyto nelicencované podniky mohou poskytnout významnou podporu rodinného příjmu.\n\nObvykle je prodáváno ve velkých sklenicích\" \"(1/2 litru) a pije se přímo na místě, nebo celý litr s sebou. Chicha je obvykle prodáváno přímo z kameninové nádoby (\"chomba)\", kde bylo uvařeno. V oblasti Cuzco bude konzument často nejprve nabízet úlitbu, tedy odlije pěnivou část na zem s výrazem „\"Pachamama, santa tierra“\" (\"Pachamama\" je kečuánsky „Matka Země“. \"Tierra Santa\" je španělky „požehnaná země“), tradice pocházející z doby dobytí Španělskem.Tato tradice odlití první část nápoje (včetně piva) jakýsi „přípitek“, je obvyklá také v Bolivijských horách (včetně hlavního města La Paz). Je vysvětlována jako dar prvních plodů Matce Zemi.Dále je velmi oblíbeno ne venkově severního pohoří Peru a to i včetně měst jako Lambayeque  a Piura, kde je stále udržována jeho tradiční výroba. Nápoj bývá podáván v okrasné misce vyrobené z vyřezávané a lakované tykve, v závislosti na její velikosti, zvaných „Pothos“ nebo „cojuditos“.\n\nAvšak v posledních letech je tradičně připravované chicha stále vzácnější. Je připravováno jen v malém počtu měst a obcí v Bolívii, Peru, Ekvádoru, Kolumbii a v Kostarice.\n\nChicha de Jora údajně působí protizánětlivě na prostatu. Chicha může být smíchánu s Coca Sek - kolumbijský nápoj vyrobený z listů koky.\n\n"}
{"id": "1412809", "url": "https://cs.wikipedia.org/wiki?curid=1412809", "title": "Suzu (Išikawa)", "text": "Suzu (Išikawa)\n\nSuzu (japonsky:珠洲市 \"Suzu-ši\") je japonské město v prefektuře Išikawa na ostrově Honšú. Žije zde přes 14 tisíc obyvatel. Město je významným přístavem už od středověku. Ve městě působí několik středních škol a jen vysoká škola.\n\n"}
{"id": "1412875", "url": "https://cs.wikipedia.org/wiki?curid=1412875", "title": "Maison Coignard", "text": "Maison Coignard\n\nMaison Coignard [\"mézo koaňár\"] byla věznice v Paříži během Velké francouzské revoluce. Nacházel se v ulici \"Rue de Picpus\" v domě č. 35 ve 12. obvodu.\n\nV roce 1647 byl v Paříži založen ženský klášter podle řehole sv. Augustina. Za Francouzské revoluce byly jeptišky v roce 1792 vyhnány. Během Hrůzovlády koncem roku 1793 zde Eugène Coignard otevřel pečovatelský dům pro bohaté, internované v různých věznicích v Paříži, kteří se vydávali za pacienty. V \"Rue de Charonne\" od roku 1765 fungoval obdobný Pension Belhomme. Za výrazně vysoký nájem většina těchto privilegovaných unikla smrti na gilotině. K nejznámějším vězňům patřili markýz de Sade nebo Choderlos de Laclos.\n\nV červnu 1794 byl v klášterní zahradě vyhlouben hromadný hrob pro těla popravených na \"Place du Trône\". Od 13. června do 28. července zde denně končilo třicet až padesát lidí. Oficiálně zde bylo pohřbeno 1306 těl.\n\nPo 9. thermidoru už důvody pro úkryt v Coignardově domě pominuly a dům byl uzavřen.\n\nV roce 1805 pozůstalí pohřbených na tomto místě vykoupili pozemky a založili zde klášter. Vznikl také soukromý hřbitov Picpus.\n"}
{"id": "1412879", "url": "https://cs.wikipedia.org/wiki?curid=1412879", "title": "Klášter Madelonnettes", "text": "Klášter Madelonnettes\n\nKlášter Madelonnettes byl klášter v Paříži. Nacházel se v prostoru dnešního Lycée Turgot v ulici \"Rue de Turbigo\" ve 3. obvodu. \"Madelonnettes\" bylo označení pro řád dcer Maří Magdalény, který pomáhal bývalým prostitutkám. Časem se změnil na ženskou věznici. Budovy kláštera byly zbořeny v letech 1865–1866. \n\nKlášter Madelonnettes se nacházel mezi ulicemi \"Rue des Fontaines-du-Temple\", \"Rue Volta\" a \"Rue du Vertbois\".\n\nJeho původ se datuje do roku 1618, kdy se obchodník s vínem Robert de Montry rozhodl založit místo, kde se budou moci prostitutky vracet na správnou cestu. S pomocí faráře od kostela Saint-Nicolas-des-Champs, kapucína Athanase Molé a důstojníka královské tělesné stráže shromáždil dostatek prostředků.\n\nNejprve pronajali pokoje na předměstí Faubourg Saint-Honoré, poté Robert de Montry zapůjčil pro dobročinné účely dům, který vlastnil na \"Place Croix-Rouge\" v 6. obvodu. Byla zde zřízena improvizovaná kaple, ve které sloužili benediktini ze Saint-Germain-des-Prés.\n\nMarkýza de Maignelay pojala myšlenku na vytvoření skutečného kláštera a 16. července 1620 získala nemovitost nacházející v \"Rue des Fontaines\" mezi kláštery Saint-Martin-des-Champs a Temple a odkázala budoucímu klášteru 101 600 liber. V roce 1625 poskytl Ludvík XIII. roční rentu ve výši 3000 liber. Povolení udělil papež Urban VIII. v roce 1631. Většina budov byla postavena do roku 1637, první kapli slavnostně otevřela Anna Rakouská 22. března 1648. Stavba klášterního kostela byla zahájena v roce 1680 a byl vysvěcen 2. září 1685.\n\nZ původní myšlenky dobrovolného přijímání hříšnic se klášter vyvíjel směrem k zařízení, kam byly ženy či dívky uzavírány z nařízení krále, soudce nebo na žádost rodiny.\n\nKlášter měl až 165 členek, organizovaných do tří kategorií a rozdělených do tří samostatných budov:\n\nDekretem Národního shromáždění ze dne 13. února 1790 o zrušení náboženských řádů byl dne 17. března téhož roku proveden inventář majetku a příjmů. Klášter byl téhož roku uzavřen a 21. března 1791 byl jmenován správce.\n\nV roce 1793 byl přeměněn na vězení pro politické vězně. První vězni zde byli umístěni 4. dubna. Koncem prosince 1793 však byli političtí vězni převezeni do věznic Port-Libre, Picpus a Saint-Lazare. Ostatní vězni byli posláni do Bicêtre.\n\nK významným vězňům patřili např. poslední velitel pařížské policie Louis Thiroux de Crosne, poslední prévôt de Paris Anne Gabriel de Boulainvilliers, ministr války Jean-Frédéric de La Tour du Pin Gouvernet, člen Francouzské akademie a historik Jean-Jacques Barthélemy, ředitel Pařížské opery Ange-Étienne-Xavier Poisson de La Chabeaussière, generál Arthur Dillon, generál René Joseph de Lanoue, Jean-Baptiste de Machault d'Arnouville (strážce pečetě Francie), ministr námořnictva Charles-Pierre Claret de Fleurieu, markýz de Sade, básník Sébastien-Roch Nicolas de Chamfort nebo vynálezce Nicolas Appert.\n\nPočátkem roku 1794 se bývalý klášter stal ženskou věznicí jako pobočka věznice Saint-Lazare. V roce 1836 byly všechny vězeňkyně převezeny do věznice Roquette a Madelonnette se stal mužskou věznicí. \n\nKlášterní budovy byly zbořeny během Haussmannových přestaveb v letech 1865–1866 při proražení ulice \"Rue de Turbigo\". Vězení bylo nahrazeno věznicí La Santé. Na místě tehdejšího kláštera dnes stojí Lycée Turgot.\n\n"}
{"id": "1412969", "url": "https://cs.wikipedia.org/wiki?curid=1412969", "title": "City Element", "text": "City Element\n\nCity Element je kancelářská budova na Pankráci v Praze 4, na rohu ulic Na Strži a Milevská. \n\nBudova je součástí původních plánů na zastavění Pankrácké pláně multifunkčním centrem \"City\" dle architektonicko-urbanistické studie ateliéru Richard Meier & Partners, zadané v roce 1999 developerskou skupinou ECM. Ta zahrnovala jak rekonstrukci stávajících výškových budov (Motokov, nyní City Empiria, Čs. rozhlas, nyní City Tower), tak výstavbu řady nových. Firma ECM ale skončila kvůli dluhům v konkurzu a projekt byl pozastaven. Jednotlivé projekty převzali různí investoři; u některých došlo ke změně jména (City Epoque – V Tower, City Deco – Trimaran), u jiných k úplné změně projektu (City Epoque Office – Main Point Pankrác). \n\nBudovu projektoval architektonický ateliér Aulický a Spojprojekt, a.s.; výstavba byla obnovena v roce 2015, generálním dodavatelem byla firma PP53. Budova má tvar písmene L se zeleným vnitřním atriem; poskytuje administrativní plochu zhruba 7 000 m² s variabilním uspořádáním a 185 parkovacích míst. Dokončena byla v roce 2019. Projekty Trimaran a V Tower získala v roce 2014 rakouská společnost S+B Gruppe, která je investorem této stavby. Od prosince 2018 budovu vlastní realitní divize společnosti Allianz.\n"}
{"id": "1413023", "url": "https://cs.wikipedia.org/wiki?curid=1413023", "title": "Saito", "text": "Saito\n\nSaito (japonsky:西都市 \"Saito-ši\") je japonské město v prefektuře Mijazaki na ostrově Kjúšú. Žije zde přes 30 tisíc obyvatel. Město se soustředí na zemědělskou výrobu, pěstují se zde hlavně zelené papriky, sladká kukuřice a okurky. Nachází se zde několik muzeí a šintoistických chrámů.\n"}
{"id": "1413050", "url": "https://cs.wikipedia.org/wiki?curid=1413050", "title": "Lana Condor", "text": "Lana Condor\n\nLana Theresa Condor (* 11. květen 1997, Can Tho, Vietnam) je americká herečka a tanečnice. Poprvé se objevila v superhrdinském filmu \"\" v roce 2016. Proslavila se však hlavní rolí Lary Jean Covey ve filmu \"To All the Boys I've Loved Before\" (2018)\".\"\n\nCondor se na narodila ve Vietnamu ve městě Can Tho, ale vyrostla ve Spojených státech amerických, v Chicagu. Byla adoptována americkými občany, Irkou Mary Carol (rozená Haubold) a Maďarem Bobem Condorem dne 6. října 1997, společně se svým bratrem Arthurem. Její rodné jméno je Tran Dong Lan, ale po adopci byla přejménována na Lanu Theresu Condor. Její otec byl dvakrát nominován na Pulitzerovu cenu v oblasti publicistiky a byl více-prezidentem internetové stránky Yahoo! Sports. Condor se svojí rodinou žila ve Whidbey Island ve Washingtonu a v New Yorku, než se ve svých patnácti letech přestěhovala s rodinou do Santa Monicy v Kalifornii.\n\nCondor jako dítě studovala balet a trénovala s baletem Joffrey Ballet, The Rock School for Dance Education a Alvin Ailey American Dance Theater. Poté pokračovala s tancem s Losangeleským baletem a v divadle The Groundlings. Kurzy herectví začala navštěvovat na Newyorské filmové akademii a letní konzervatoři pro herce od univerzity Yale. V roce 2014 navštěvovala letní školu umění California State Summer School for the Arts. Navštěvovala střední školu Professional Performing Arts School v New Yorku. V roce 2015 odmaturovala na Notre Dame Academy v Los Angeles a byla přijata na univerzitu Loyola Marymount University.\n\nPoprvé se na filmových plátnech objevila v roce 2016 v superhrdinském filmu \"\" v roli Jubilation Lee/Jubilee. Poté se objevila ve filmu Petera Berga v dramatickém filmu \"Den patriotů.\" Film měl premiéru na AFI Festu. Následující rok se objevila v televizním thrilleru \"Miláček\", po boku Jamese Franca a Julie Jones, který měl premiéru na televizní stanici Lifetime dne 4. února 2017.\n\nRoli Lary Jean Covey si zahrála ve filmové adaptaci stejnojmenného románu Jenny Han \"To All the Boys I've Loved Before\". Film měl premiéru na Netflixu dne 17. srpna 2018. Byla obsazena do sci-fi filmu \"\". Film bude mít premiéru v České republice dne 20. prosince 2018 Po boku Analeigh Tipton se objeví v romantické komedii \"Summer Nights\". V roli Saya Kuroki se objeví v televizním seriálu stanice Syfy \"Deadly Class.\"\n"}
{"id": "1413076", "url": "https://cs.wikipedia.org/wiki?curid=1413076", "title": "Všem klukům, které jsem milovala", "text": "Všem klukům, které jsem milovala\n\nVšem klukům, které jsem milovala (v anglickém originále To All the Boys I've Loved Before) je americký romantický film z roku 2018. Režie se ujala Susan Johnson a scénáře Sofia Alvarez. Film je inspirován stejnojmenným románem od Jenny Han z roku 2014. Hlavní role hrají Lana Condor, Janel Parrish, Anna Cathcart, Noah Centineo, Israel Broussard a John Corbett. Film měl premiéru na Netflixu dne 17. srpna 2018.\n\n\nV březnu 2018 Netflix získal distribuční práva a film vydal dne 17. srpna 2018.\n\nNa recenzní stránce Rotten Tomatoes získal z 37 započtených recenzí 95 procent s průměrným ratingem 7,2 bodu z deseti. Na serveru Metacritic snímek získal z 10 recenzí 62 bodů ze sta. V Česko-Slovenské filmové databázi si film k datu 25. srpna 2018 držel hodnocení ve výši 74 procent.\n"}
{"id": "1413130", "url": "https://cs.wikipedia.org/wiki?curid=1413130", "title": "Sü Jüan-ling", "text": "Sü Jüan-ling\n\nSü Jüan-ling (, POJ: Hú Yuànlêng), (* 3. červen 1971) je bývalá tchajwanská zápasnice – judistka.\n\nV tchajwanské ženské reprezentaci se pohybovala od konce osmdesátých let dvacátého století v polotěžké váze do 72 (78) kg. V roce 1992 se na olympijské hry v Barceloně nekvalifikovala a do dvou let s vrcholovým sportem skončila. Do reprezentace se vrátila se po mateřské pauze koncem devadesátých let. V olympijském roce 2000 shodou okolností (slabá účast v polotěžké váze) zbyla na její krajanku Cchaj Wen-sin na květnovém asijském mistrovství kontinentalní kvóta pro účast na olympijských hrách v Sydney. V tchwajské olympijské nominaci zvítězila, ale v Sydney nestačila v úvodním kole na Španělku Esther San Miguelovou. Vzápětí ukončila sportovní kariéru.\n\n\n"}
{"id": "1413141", "url": "https://cs.wikipedia.org/wiki?curid=1413141", "title": "Takeo (město)", "text": "Takeo (město)\n\nTakeo (japonsky:武雄市 \"Takeo-ši\") je japonské město v prefektuře Saga na ostrově Kjúšú. Žije zde téměř 50 tisíc obyvatel. Takeo je prvním městem v Japonsku, které má od roku 2011 hlavní stránky na Facebooku.\n\n\n"}
{"id": "1413173", "url": "https://cs.wikipedia.org/wiki?curid=1413173", "title": "Koncový bod", "text": "Koncový bod\n\nKoncový bod sítě je v telekomunikacích a počítačových sítích obecné označení pro takový síťový uzel (zařízení připojené do počítačové sítě), který slouží jako zdroj nebo cíl komunikace, ale nezajišťuje propojení sítě. Koncovým bodem může být počítač, mobilní telefon, PDA, webová kamera, bankomat, apod. V některých sítích se pro koncové body sítě používá anglické slovo , překládané do češtiny jako hostitel. V modelu klient-server se koncové body dělí na síťové servery a klienty.\n\nJednotlivé koncové body jsou zpravidla rozlišeny adresou, která jim je často přidělena centrálně nebo dynamicky.\n\n"}
{"id": "1413195", "url": "https://cs.wikipedia.org/wiki?curid=1413195", "title": "The Marvelous Mrs. Maisel", "text": "The Marvelous Mrs. Maisel\n\nThe Marvelous Mrs. Maisel je americký komediálně-dramatický televizní seriál, jehož tvůrkyní je Amy Sherman-Palladino. Hlavní role hrají Rachel Brosnahan, Alex Borstein, Michael Zegen, Marin Hinkle, Tony Shalhoub. První řada byla vydána dne 29. listopadu 2017 a získala pozitivní ohlas od kritiků. Seriál získal dva Zlaté glóbusy v kategoriích nejlepší televizní seriál – muzikál nebo komedie a nejlepší herečka – muzikál nebo komedie (Brosnahan) a tři nominace se dvěma výhrami Critic's Choice Television Awards. Třetí řada byla objednána dne 20. května 2018, před vysíláním druhé řady.\n\n\n\n\nDne 6. června 2016 bylo oznámeno, že Amazon objednal produkci pilotního dílu. Dne 2. března 2017 bylo oznámeno, že pilotní díl bude mít premiéru dne 17. března 2017. V dubnu byla objednána produkce dvou řad. Premiéra první řady proběhla dne 29. listopadu 2017. Dne 20. května 2018 stanice objednala třetí řadu.\n\nV srpnu 2016 bylo oznámeno obsazení hlavní hrdinky Rachel Brosnahan. V září 2016 se k projektu připojili Tony Shalhoub a Michael Zegen. V říjnu 2016 byla do jedné z hlavních rolí obsazena Marin Hinkle. V květnu 2017 byli obsazeni do vedlejších rolí Joel Johnstone, Caroline Aaron, Kevin Pollak a Bailey De Young.\n\nV květnu 2018 bylo oznámeno, že byl do jedné z vedlejších rolí druhé řady obsazen herec Zachary Levi. V srpnu 2018 bylo oznámeno, že Jane Lynch si znovu zahraje svojí rolí Sophie Lennon ve druhé řadě.\n\nNatáčení pilotního dílu probíhalo od 27. září do 14. října 2016 v New Yorku. \n\nNa recenzní stránce Rotten Tomatoes získal ze 70 započtených recenzí 94 procent s průměrným ratingem 7,6 bodu z deseti. Na serveru Metacritic snímek získal z 27 recenzí 80 bodů ze sta. V Česko-Slovenské filmové databázi si k datu 19. září 2018 držel hodnocení ve výši 77 procent.\n"}
{"id": "1413201", "url": "https://cs.wikipedia.org/wiki?curid=1413201", "title": "Kaple (Chmelištná)", "text": "Kaple (Chmelištná)\n\nKaple svaté Ludmily v Chmelištné je drobná přízemní sakrální stavba stojící v obci na návsi. Je chráněna jako kulturní památka České republiky.\n\nV roce 1793 kapli na návsi ve Chmelištné postavila na vlastní náklady obec. Ve druhé dekádě 20. století byla kaple obcí zrenovována a v místě je prokazována úcta sv. Ludmile.\n\nJedná se o zděnou kapličku se zvoničkou, postavenou na podélném půdorysu s jednoduchým pravoúhlým dřevěným portálem, římsou a trojúhelníkovým štítem v průčelí. Sedlová střecha se zvalbením v závěru nese věžičku se zvonem, který je ve 21. století nahrazen atrapou. Jde o klasický příklad drobné zděné sakrální návěsní architektury z 19. století, která je výrazně poznamenaná novodobými úpravami.\n"}
{"id": "1413219", "url": "https://cs.wikipedia.org/wiki?curid=1413219", "title": "Suze Groeneweg", "text": "Suze Groeneweg\n\nSuzanna „Suze“ Groeneweg (4. března 1875 – 19. října 1940) byla nizozemská politička (Sociaal-Democratische Arbeiderspartij – SDAP). Byla první ženou v nizozemském parlamentu.\n\nGroeneweg byla učitelkou v Rotterdamu. Aktivně se zabývala vzděláváním a genderovou rovností, ačkoliv nebyla součástí samostatných ženských skupin, ale upřednostňovala práci v rámci strany. Byla též aktivní v rámci abstinenčního svazu a pacifistického hnutí.\n\nGroeneweg byla členkou ústředního výboru sociálně demokratické strany, SDAP, v roce 1917, kdy bylo zavedeno částečné ženské volební právo: ženy mohly být zvoleny do funkce, ale samy volit nemohly. V roce 1918, v prvním hlasování po zavedení tohoto volebního práva, byla jako první žena zvolena do nizozemského parlamentu.\n\n1. ledna 1920 dostaly ženy právo také aktivně hlasovat (a tohoto práva mohly poprvé využít při volbách v roce 1922). Suze Groeneweg byla ten samý rok znovuzvolena a členy parlamentu se stalo i šest dalších žen.\n\nGroeneweg zůstala členkou sněmovny až do června 1937. V letech 1919–1931 byla také členkou obecního zastupitelstva Rotterdamu.\n"}
{"id": "1413225", "url": "https://cs.wikipedia.org/wiki?curid=1413225", "title": "Wellington (ostrov)", "text": "Wellington (ostrov)\n\nWellington je ostrov v Tichém oceánu, který patří Chile, od pevniny ho odděluje Messierův průliv. Leží v Patagonii 2000 km jižně od hlavního města Santiago de Chile a je největším ostrovem stejnojmenného souostroví. Ze severu na jih měří 157 km a s rozlohou 5555,7 čtverečních kilometrů je třetím největším ostrovem Chile a 106. největším na světě. Ostrov je pokračováním pevninského pohoří Cordillera de la Costa a tvoří ho magmatické horniny, má srázné břehy s četnými fjordy, nejvyšší bod měří 1463 metrů nad mořem. Část ostrova patří k národnímu parku Bernardo O'Higgins. \n\nPrůměrné teploty se pohybují v létě mezi sedmi a dvanácti a v zimě mezi jedním a čtyřmi stupni Celsia, prší asi 25 dní v měsíci. Vegetaci tvoří převážně pabuk.\n\nNa ostrově žije okolo 250 obyvatel, převážně v osadě Puerto Edén na východním pobřeží. Přežívají tu zbytky původních obyvatel z kmene Alakalufů, kteří ostrov osídlili před šesti tisíci lety. Hlavním zaměstnáním ostrovanů je rybolov.\n\nBývá také nazýván Velký Wellington pro odlišení od ostrova Serrano, zvaného Malý Wellington. \n"}
{"id": "1413240", "url": "https://cs.wikipedia.org/wiki?curid=1413240", "title": "Festus z Valencie", "text": "Festus z Valencie\n\nSvatý Festus z Valencie či Sextus byl španělský kněz a biskup města Valencie.\n\nŽil v 5. století. Když jeho město napadli barbaři, jejich vůdce Chrocus nutil křesťany aby se vzdali své víry, ti však odmítli a byli se svatým Festem zabiti.\n\nJeho svátek se slaví 31. prosince.\n\n"}
{"id": "1413254", "url": "https://cs.wikipedia.org/wiki?curid=1413254", "title": "Milan Tesař (hudební kritik)", "text": "Milan Tesař (hudební kritik)\n\nMilan Tesař (* 23. října 1975) je hudební publicista a rozhlasový redaktor žijící v Brně. \n\nV rámci Radia Proglas od roku 1995 vytváří souhrnné rozhovory a hudební pořady mapující českou hudební scénu. Působí také jako předseda grantové komise Ministerstva kultury ČR pro oblast profesionálního umění, komise pro alternativní hudbu. Přispívá též do široké škály médií (Kulturní magazín UNI, Harmonie, server Brno – město hudby, Katolický týdeník, dříve Folk & country), moderuje na Českém rozhlasu Jazz, externě spolupracoval na hudebních pořadech s Českou televizí. Moderuje hudební festivaly a působí v hudebních porotách různých soutěží (např. brněnská Porta, Mohelnický dostavník atd.). Byl členem Správní rady CERC (Evropské konference křesťanských rádií), v letech 2009 až 2017 působil jako generální sekretář této instituce. \n\nŠéf žánrové komise ceny Anděl Akademie populární hudby v žánru Folk. \n\nV roce 1994 vyšla sbírka básní Milana Tesaře \"Soukromý vesmír\" ve stylu secretismu. \n\nJe autorem knihy \"Housle tečka Hrubý\". Jedná se o bilanční rozhovor s hudebníkem Janem Hrubým. \n\n"}
{"id": "1413269", "url": "https://cs.wikipedia.org/wiki?curid=1413269", "title": "Gelasius Palestinský", "text": "Gelasius Palestinský\n\nSvatý Gelasius Palestinský byl v 5. století křesťanský mnich a poustevník.\n\nŽil jako poustevník blízko města Nikopolis kde byl postřižen na mnicha. Zúčastnil se roku 451 Chalkedonského koncilu kde vroucně bránil pravoslaví.\n\nJeho svátek se slaví 31. prosince.\n\n"}
{"id": "1413286", "url": "https://cs.wikipedia.org/wiki?curid=1413286", "title": "Evelyn Wang", "text": "Evelyn Wang\n\nEvelyn Wang je strojní inženýrka na Massachusettském technologickém institutu (MIT), kde je profesorkou strojního inženýrství, ředitelka laboratoře Device Research Laboratory a vedoucí Katedry strojního inženýrství. Její výzkum se zabývá především šířením tepla, ultrahydrofobností, sluneční energií a nanostrukturami.\n\nWang je známá především svým výzkumem solárních přístrojů k extrahování pitné vody z atmosféry. \"Scientific American\" a Světové ekonomické fórum nazvaly její technologii, jež v oblastech s aridním klimatem produkuje vodu ze vzduchu, jednou z „10 nejlepších nových technologií roku 2017“.\n"}
{"id": "1413300", "url": "https://cs.wikipedia.org/wiki?curid=1413300", "title": "Jan Wilhelm Kassyusz", "text": "Jan Wilhelm Kassyusz\n\nJan Wilhelm Kassyusz (7. března 1787, Poznaň – 8. listopadu 1848, Chobienice) byl polský kalvínský duchovní, pedagog a národní buditel.\nPocházel z rodu českých bratrských exulantů. V letech 1810–1848 byl farářem v Orzeszkowě, kde je i pohřben. Vedle své práce farářské učil na gymnáziu v Poznani. \n\n"}
{"id": "1413305", "url": "https://cs.wikipedia.org/wiki?curid=1413305", "title": "Castlemanova nemoc", "text": "Castlemanova nemoc\n\nCastlemanova nemoc je vzácné onemocnění mízních uzlin. Nejčastěji jsou postiženy lymfatické tkáně v břiše, hrudníku, krku a pánvi. Poprvé bylo popsáno americkým lékařem Benjaminem Castlemanem v roce 1956.\n\nNemoc se rozděluje do několika forem na základě klinické a histologické klasifikace.\n\nPodle počtu napadených uzlin se nemoc rozděluje na dvě formy:\n\nUnicentrická forma (\"UCD, unicentric Castleman disease\") v případě, že je napadena pouze jedna uzlina. \n\nMulticentrická forma (\"MCD, multicentric Castleman disease\") pokud je objeveno více napadených uzlin.\n\nRozdělení variant podle charakteristických rysů pozorovatelných pod mikroskopem v tkáni napadených uzlin při histologické analýze na:\n\nHyalinní vaskulární, Plazmacytická, Směsná, Plazmablastická. \n\nOnemocnění má převážně zánětlivé cytokinové pozadí. Pacienti s Castlemanovou nemocí mají zvýšené hladiny VEGF (Vascular endothelial growth factor) a IL-6 (interleukin-6) v séru oproti zdravým jedincům. Jednou z možných příčin vzniku tohoto onemocnění je disregulace exprese genu pro IL-6. Zasažené lymfatické uzliny produkují větší množství IL-6 a to může vyvolat parakrinní produkci VEGF. VEGF je silně exprimován plazmatickými buňkami v interfolikulární oblasti lymfatických uzlin.\n\nLéčba závisí na konkrétním typu onemocnění. UCD je léčena pomocí chirurgického zákroku nebo ozáření (v případě, že není možné napadenou uzlinu odstranit). U pacientů u nichž je možné provést chirurgické odstranění napadené uzliny je výborná prognóza. U MCD chirurgický zákrok poskytuje pouze dočasnou úlevu od symptomů. Zlepšení stavu mohou přinést také glukokortikoidy nebo antiangiogenní léky (například Thalidomid) využívané jako přídatná terapie. Nejlepší terapií je v současné době multiléková chemoterapie a využívá se také monklonální protilátka proti IL-6. Prognóza u pacientů s MCD je však navzdory léčbě špatná.\n"}
{"id": "1413344", "url": "https://cs.wikipedia.org/wiki?curid=1413344", "title": "Jie Wen-chua", "text": "Jie Wen-chua\n\nJie Wen-chua (, POJ: Hióh Bûnhôa), (* 20. února 1976) je bývalá tchajwanská zápasnice – judistka.\n\nV tchajwanské ženské reprezentaci se pohybovala od roku 1993 v těžké váze nad 72 kg. V roce 1996 se účastnila olympijských her v Atlantě na místo zraněné Li Siao-chung a vypadla v úvodním kole s Kanaďankou Justin Filteauovou. Od roku 1997 startovala v polotěžké váze do 72 kg (78) kg. Sportovní kariéru ukončila na přelomu dvacátého a jednadvacátého století.\n\n\n"}
{"id": "1413363", "url": "https://cs.wikipedia.org/wiki?curid=1413363", "title": "Špína", "text": "Špína\n\nŠpína může být:\n\n\n\n\n\n"}
{"id": "1413380", "url": "https://cs.wikipedia.org/wiki?curid=1413380", "title": "Romariswandköpfe", "text": "Romariswandköpfe\n\nRomariswandköpfe (též \"Romariswandkopf\") (3511 m n. m.) je dvouvrcholová zaledněná hora ve skupině Glocknergruppe (součást Vysokých Taur) v Rakousku. Nachází se na hranici Tyrolska a Korutan nad městečkem Kals am Grossglockner. Na jižním úbočí se nachází ledovec Fruschnitzkees patřící do ledovcového systému Teischnitzkees, na severním úbočí je ledovec Schneewinkel, který je jednou ze zdrojových oblastí nejdelšího rakouského ledovce Pasterze. \n\nHora je součástí hlavního Taurského hřebenu, který vrcholí nejvyšší horou Rakouska Grossglockner. \n\nPrvovýstup vykonal pražský obchodník Johann Stüdl a dva horší vůdci Michel Groder a Andreas Kerer z nedalekého Kalsu 29. srpna 1868 od jihu z nově postavené horské chaty Stüdlhütte na sedle Fanatscharte přes ledovec Teischnitzkees a vrchol Teufelskamp. Tento směr je oblíbenou ledovcovou túrou v létě pěšky a na jaře na lyžích. \n\nPrvovýstup severní stěny vykonal další pražský alpinista Karl Kögler a dva horští vůdci Josef Kerer a Peter Huter roku 1876 v sestupu, když se jim podařilo vystoupit z jihu od Stüdlhütte a sestoupit k severu na ledovec Pasterze. Sníh v severní stěně dosahuje strmosti 50°.\n\nDalší významné výstupy vedou Severozápadním hřebenem (skalní obtížnost 2 UIAA), Severovýchodní roklí (sníh 55°) a Jihozápadní roklí (nebezpečná lámavá kombinace sněhu 40° a skály 3 UIAA).\n\n"}
{"id": "1413387", "url": "https://cs.wikipedia.org/wiki?curid=1413387", "title": "Čchen Čchiou-pching", "text": "Čchen Čchiou-pching\n\nČchen Čchiou-pching (, POJ: Tân Chhiuphêng), (* 19. října 1974) je bývalá tchajwanská zápasnice – judistka.\n\nV tchajwanské ženské reprezentaci se pohybovala od počátku devadesátých let dvacátého století ve střední váze do 66 kg a v polotěžké váze nad 72 kg. V roce 1992 se stala první tchajwanskou juniorskou mistryní světa v judu. V roce 1996 startovala na olympijských hrách v Atlantě, kde nestačila v úvodním kole na Číňanku Leng Čchun-chuej. Sportovní kariéru ukončila na přelomu dvacátého a jednadvacátého století.\n\n\n"}
{"id": "1413465", "url": "https://cs.wikipedia.org/wiki?curid=1413465", "title": "IPad (první generace)", "text": "IPad (první generace)\n\niPad je tablet navržený a prodávaný společností Apple Inc. jako první v produktové řadě IPad.\n\nZařízení bylo vybaveno procesorem Apple A4, 9,7\" dotykovým displejem. Pomocí operačního systému iOS bylo možné na zařízení přehrávat hudbu, odesílat a přímat e-maily a procházet web. Další funkce bylo možné přidat stažením aplikací s App Store.\n\niPad byl představen na mediální konferenci 27. ledna 2010. Dne 3. dubna 2010 byla ve Spojených státech vydána verze Wi-Fi zařízení, po které vyšlo 30. dubna vydání verze Wi-Fi + Cellular. Dne 28. května byla vydána v Austrálii, Kanadě, Francii, Japonsku, Itálii, Německu, Španělsku, Švýcarsku a Spojeném královstvím.\n"}
{"id": "1413469", "url": "https://cs.wikipedia.org/wiki?curid=1413469", "title": "61. ročník udílení Zlatých glóbů", "text": "61. ročník udílení Zlatých glóbů\n\n61. ročníku udílení Zlatých glóbů probíhal dne 25. ledna 2004 v hotelu Beverly Hilton v Beverly Hills v Kalifornii. Nominace byly oznámeny dne 18. prosince 2003. Nejvíce nominací obdržel snímek \"Návrat do Cold Mountain,\" celkem 8. Nejvíce cen získal film \",\" celkem 3.\n"}
{"id": "1413470", "url": "https://cs.wikipedia.org/wiki?curid=1413470", "title": "Wu Mej-ling", "text": "Wu Mej-ling\n\nWu Mej-ling (, POJ: Ngô͘Mûilêng), (* 6. ledna 1973) je bývalá tchajwanská zápasnice – judistka.\n\nV tchajwanské ženské reprezentaci se pohybovala od konce osmdesátých let dvacátého století ve střední váze do 66 kg. V roce 1992 startovala na olympijských hrách v Barceloně, kde nestačila v úvodním kole na pozdější vítězku Kubánku Odalis Revéovou. V roce 1995 vybojovala pro tchajwanské judo doposud poslední titul mistra asie. V roce 1996 startovala na olympijských hrách v Atlantě. V úvodním kole vyřadila hned v prvních sekundách na ippon technikou ippon-seoi-nage Japonku Risu Kazimiovou, ale v dalším kole protaktizovala čtvrtfinále s Nizozemkou Claudii Zwiersovou. Sportovní kariéru ukončila na přelomu dvacátého a jednadvacátého století.\n\n\n"}
{"id": "1413472", "url": "https://cs.wikipedia.org/wiki?curid=1413472", "title": "Francouzsko-československá pamětní medaile města Darney", "text": "Francouzsko-československá pamětní medaile města Darney\n\nFrancouzsko-československá pamětní medaile města Darney, je pamětní a vzpomínková medaile, která byla založena z rozhodnutí starosty a členů městské rady francouzského města Darney v roce 1948. Jedná se patrně o francouzskou ražbu a udělována byla převážně českoslovanským občanům.\n\nMedaile je ražena z bronzu a na pravé straně dekorace dole na mezikruží je umístěna v kroužku značka medailéra „M“.\n\n\n"}
{"id": "1413495", "url": "https://cs.wikipedia.org/wiki?curid=1413495", "title": "Naruto (Tokušima)", "text": "Naruto (Tokušima)\n\nNaruto (japonsky:鳴門市 \"Naruto-ši\") je japonské město v prefektuře Tokušima na ostrově Šikoku. Žije zde téměř 60 tisíc obyvatel. V okolí města se nachází 2 z 88 šintoistických chrámů, které musejí navštívit poutníci po Šikoku.\n\n\n\n"}
{"id": "1413503", "url": "https://cs.wikipedia.org/wiki?curid=1413503", "title": "Jiří Stejskal", "text": "Jiří Stejskal\n\nJiří Stejskal (21. listopadu 1948, Samotišky – 22. listopadu 1988, Praha) byl olomoucký malíř, absolvent Střední uměleckoprůmyslové školy v Uherském Hradišti. Mezi jeho učitele patřili Karel Hofman a František Nikl.\n\nPo absolvování školy se plně věnoval malířské tvorbě. Přestože zemřel v pouhých čtyřiceti letech, zanechal po sobě rozsáhlé dílo zahrnující téměř tisícovku obrazů, kreseb a skic. Dominují v něm portréty a figury zachycené expresivním stylem s výraznou barevností. Vytvořil velkou galerii Olomoučanů: mimořádný je Stejskalův obraz O. F. Bablera na smrtelném loži (uchován v Bablerově pracovně v rodinném sídle). Inspiraci nacházel nejen v tradičním uměleckém prostředí divadel, kaváren a muzikantů, ale i na svých cestách v cizině. První samostatnou výstavu měl v roce 1969 ve vysokoškolském klubu UP v Olomouci.\n\nOd roku 1969 představil své dílo na 17 samostatných výstavách a v letech 1977–1988 se zúčastnil více než třiceti kolektivních výstav doma i v zahraničí (SSSR, Polsko). Zastoupen je ve sbírkách Ministerstva kultury ČSR, Galerie Olomouc, Galerie Opava, Galerie Nitra a v řadě soukromých sbírek. V roce 1979 byl odměněn na mezinárodní výstavě v polských Katovicích cenou za portréty dětí.\n\n"}
{"id": "1413526", "url": "https://cs.wikipedia.org/wiki?curid=1413526", "title": "Hermes Exorcista", "text": "Hermes Exorcista\n\nSvatý Hermes Exorcista byl ve 3. století kněz a exorcista.\n\nByl zabit asi roku 270 při pronásledování křesťanů císařem Aurelianem.\n\nJeho svátek se slaví 31. prosince.\n\n"}
{"id": "1413542", "url": "https://cs.wikipedia.org/wiki?curid=1413542", "title": "Kaplířova (Plzeň)", "text": "Kaplířova (Plzeň)\n\nKaplířova je ulice na Jižním Předměstí v plzeňském městském obvodě Plzeň 3. Spojuje Klatovskou třídu s oblastí skladů a sportovišť u lávky nad silnicí I/27. Ze severu do ní vstupuje ulice U Borských kasáren a Boettingerova, z jihu se na ni napojuje ulice Dobřanská. Pojmenována je po Kašparu Kaplíři ze Sulevic, vůdci českého povstání proti Habsburkům a následně popraveného 21. června 1621 na Staroměstském náměstí v Praze. Veřejnou dopravou je ulice obsluhována v úseku mezi Dobřanskou ulicí a Klatovskou třídou. V ulici je situována autobusová zastávka regionální dopravy \"Plzeň, Bory\".\n\nZačátkem léta 2018 magistrát rozhodl o prodloužení tramvajové trati z Bor na Borská pole. V této ulici by měl vzniknout přestupní terminál. Společně s prodloužením tratě se plánu v ulici u přestupního uzlu postavit placené parkoviště P+R (Park and Ride).\nTrať vedoucí k Západočeské univerzitě byla slavnostně otevřena 16. prosince 2019.\n\n"}
{"id": "1413552", "url": "https://cs.wikipedia.org/wiki?curid=1413552", "title": "Gelendžik (maják)", "text": "Gelendžik (maják)\n\nMaják Gelendžik (rusky: \"Геленджикский маяк\") stojí na mysu Tolstyj v Gelendžijském zálivu Černého moře, Krasnojarský kraj v Rusku.\n\nNachází se na jižním vjezdovém mysu do zátoky Gelendžik a stejnojmenného lázeňského města Gelendžik. Kolem majáku vede vyhlídková cesta.\n\nPrvní maják byl postaven na přelomu 19. a 20. století na jihozápadním břehu mysu Tolstyj. Byl to sloup s naftovou lampou. Později byla postavena válcová věž s elektrickým světlem.\n\nV roce 1985 byl postaven moderní šestnácti poschoďový maják na jižní části mysu. V majáku měl být instalován výtah.\n\nPolygonální betonová věž vysoká 55 m je ukončena dvěma ochozy a lucernou. Věž bílé barvy se třemi červenými vodorovnými pruhy.\n\n\noznačení:\n\n\n"}
{"id": "1413555", "url": "https://cs.wikipedia.org/wiki?curid=1413555", "title": "Pinianus", "text": "Pinianus\n\nSvatý Valerius Pinianus či Pinián byl římský aristokrat a mnich.\n\nPocházel z vážené aristokratické rodiny \"Valeria\". Byl synem římského prefekta.\n\nMezi roky 396 a 400 se oženil se svou sestřenici z otcovy strany Melanií. Spolu měli několik dětí, které zemřely v raném věku. \n\nRoku 408 odešel pár na Sicílii, kde se stal Pinian mnichem a jeho manželka mniškou. Okolo roku 410 odešli do města Tagaste, kde se spřátelili se svatým Augustinem. Poté odešli do Palestiny, kde založil mužský klášter a jeho manželka ženský klášter a sám se stal jeho představeným.\n\nZemřel okolo roku 438 v Jeruzalémě.\n\n"}
{"id": "1413571", "url": "https://cs.wikipedia.org/wiki?curid=1413571", "title": "Potentián ze Sens", "text": "Potentián ze Sens\n\nSvatý Potentián ze Sens byl ve 3. století kněz, druhý biskup diecéze Sens a mučedník.\n\nPodle legendy je uváděn jako společník svatého Petra, což je nepravděpodobné.\n\nSe svatým Sabiniánem se stal zakladatelem senské diecéze. Oba dva byli zabiti pro hlásání své víry.\n\nZemřel okolo roku 300.\n\nJeho svátek se slaví 31. prosince.\n\n"}
{"id": "1413583", "url": "https://cs.wikipedia.org/wiki?curid=1413583", "title": "Paulina Gubaová", "text": "Paulina Gubaová\n\nPaulina Gubaová (* 14. května 1991) je polská atletka, jejíž specializací je vrh koulí.\nPři startu na evropském šampionátu v roce 2012 obsadila v soutěži koulařek desáté místo, o čtyři roky později v Amsterdamu skončila jedenáctá. Na halovém mistrovství Evropy v Praze v roce 2015 byla mezi koulařkami pátá, v Bělehradě v roce 2017 šestá. Zatím nejúspěšnější sezónou byl pro ni rok 2018 – na jaře obsadila na světovém halovém šampionátu páté místo, v létě se stala mistryní Evropy ve vrhu koulí.\n\n"}
{"id": "1413624", "url": "https://cs.wikipedia.org/wiki?curid=1413624", "title": "Gelendžik (liniový maják)", "text": "Gelendžik (liniový maják)\n\nLiniový maják Gelendžik (rusky: \"Створный маяк Геленджика\") stojí na břehu v Gelendžijském zálivu Černého moře, Krasnojarský kraj v Rusku.\n\nNachází se na bulváru Lermontova v blízkosti Lomonosova sanatoria v lázeňském městě Gelendžik.\n\nNejstarším dochovaným majákem v městě Gelendžik je maják jehož stavba byla zahájená 19. srpna 1897. Architektem byl Francouz François de Tonde. Maják byl dokončen v roce 1906. Během druhé světové války při ústupu sovětských vojsk měl být maják zničen. Náčelník majáku P. T. Sokolov úkol nesplnil a maják zachránil pro budoucí generace.\n\nZděná hranolová věž na půdorysu čtverce vysoká 13 m je přistavěna k dvojpodlažní budově. Maják je bílý se svislým vodorovným pruhem. Světelný zdroj je umístěn v malém arkýři v druhém patře věže. V roce 1927 byla naftová lampa nahrazena lampou elektrickou. V současné době zajišťuje navigaci lodí do přístavu. Červený pruh na majáku slouží k určení vzdálenosti.\n\n\noznačení:\n\n\n"}
{"id": "1413637", "url": "https://cs.wikipedia.org/wiki?curid=1413637", "title": "Tête de Moine", "text": "Tête de Moine\n\nTête de Moine („Hlava mnicha\") je typ švýcarského sýru poprvé vyrobeného ve 12. století mnichy z opatství Bellaley nacházejícího se na úpatí pohoří Jura v oblasti Bernského kantonu.\n\n\"Tête de Moine\" se vyrábí z nepasterizovaného plnotučného kravského mléka a řadí se k polotvrdým sýrům. Zraje nejméně dva a půl měsíce na smrkovém dřevě a je typicky párován se suchým bílým vínem. Má válcovitý tvar a většinou se prodává po 850g kusech. Konzumuje se nakrájený na tenké hobliny, časté je používání speciálního kráječe na sýr tzv. Girolle, díky kterému získávají hobliny tvar rozety.\n\nDnes se sýr vyrábí v cca deseti mlékárnách v Jurských horách.\n\n"}
{"id": "1413665", "url": "https://cs.wikipedia.org/wiki?curid=1413665", "title": "Takaoka", "text": "Takaoka\n\nTakaoka (japonsky:高岡市 \"Takaoka-ši\") je japonské město v prefektuře Tojama na Honšú. Žije zde přes 175 tisíc obyvatel. Město je významnou dopravní křižovatkou. Působí zde mnoho středních škol a 8 vysokých škol.\n\n\n"}
{"id": "1413673", "url": "https://cs.wikipedia.org/wiki?curid=1413673", "title": "Chuang Aj-čchun", "text": "Chuang Aj-čchun\n\nChuang Aj-čchun (, POJ: Hông Àichhun), (* 16. května 1974) je bývalá tchajwanská zápasnice – judistka.\n\nV tchajwanské ženské reprezentaci se pohybovala krátce v polovině devadesátých let dvacátéh století v lehké váze do 56 kg. V roce 1996 startovala na olympijských hrách v Atlantě, kde vypadla ve druhém kole s Číňankou Liou Čchuang na ippon. Po olympijských hrách se na větších mezinárodních turnajích neobjevovala.\n\n\n"}
{"id": "1413690", "url": "https://cs.wikipedia.org/wiki?curid=1413690", "title": "Plexiformní angiomyxoidní myofibroblastický tumor", "text": "Plexiformní angiomyxoidní myofibroblastický tumor\n\nPlexiformní angiomyxoidní myofibroblastický tumor (plexiform angiomyxoid myofibroblastic tumor, PAMT), také nazývaný jako plexiformní angiomyxom, plexiformní angiomyxoidní tumor nebo myxofibrom, je extrémně vzácný benigní mesenchymální nádor gastrointestinálního traktu. Většinou se PAMT vyskytuje v oblasti žaludečního antra, avšak může se nacházet kdekoliv v žaludku. Také byl zaznamenán jeden případ výskytu v duodenu.\n\nPAMP byl poprvé popsán Takahashim a kol. v roce 2007. Odhadovaná četnost PAMT je nižší než 1/150 ve srovnání s gastrointestinálními stromálními tumory (gastrointestinal stromal tumor, GIST). Prevalence je podobná u obou pohlaví a tumor se může rozvinout v jakémkoli věku (7-75 let). Velikost se pohybuje v rozmezí od 1,9 do 15,0 cm, průměrná velikost je 6,3 cm.\n\nPAMT je považován za benigní nádor kvůli jeho histologickým vlastnostem, jako je přítomnost nádorových buněk, nízký proliferační index, nízká mitotická rychlost, absence nekrózy a cévní invaze a absence recidivy. Byl popsán případ vaskulární invaze, proto nelze vyloučit možnost maligní transformace. Omezený počet hlášených případů však není dostačující k vyvození závěrů a pravý biologický potenciál PAMT tak zůstává, kvůli jeho vzácnosti, neznámý.\n\nVětšina pacientů vykazuje určité symptomy, jako je anémie způsobená hematemezí, ulcerace, obstrukce žaludeční výstupní tepny, fistulační absces, epigastrický dyskomfort a bolest břicha, nauzea, zvracení a ztráta hmotnosti. PAMT může být také asymptomatický, odhalen až náhodně.\n\nPřesná diagnóza časného PAMT je obtížná, ale existují určité morfologické a imunofenotypové rysy umožňující odlišení tohoto typu nádoru od GIST nebo jiných mesenchymálních žaludečních nádorů. Diagnóza submukózních nádorů se provádí metodou endoskopické ultrasonografie (endoscopic ultrasonography, EUS), zatímco fenotyp nádoru a typ nádorové buňky lze vyhodnotit pomocí aspirační biopsie tenkou jehlou a imunohistochemickou analýzou.\n\nImunohistochemicky nádorové buňky vykazují pozitivní barvení pro vimentin, hladkosvalový aktin (smooth muscle actin, SMA) a desmin. Nádorové buňky jsou obecně negativní pro CD117, DOG1, SMA, kaldesmon, CD34, epiteliální membránový antigen (epithelial membrane antigen, EMA), cytokeratin nebo anaplastickou lymfomovou kinázu (anaplastic lymphoma kinase, ALK). Může být také pozorována pozitivita pro CD10. Pozitivní vzory naznačují myofibroblastickou povahu nádorových buněk.\n\nNádor se projevuje jako vyvýšená nebo polypoidní masivní léze, která nejčastěji postihuje antrální oblast žaludku, avšak v některých případech může být postižen také fundus a tělo žaludku, případně jícen. Duodenální bulbus nebo pylorus je ovlivněn zhruba ve třetině případů.\n\nMikroskopicky vykazuje nádor v žaludeční stěně charakteristický multinodulární plexiformní vzor. V nejsvrchnější vrstvě sliznice se mnohdy tvoří ulcery. Fokálně lze pozorovat fascikulární uspořádání tumoru. Nádorové buňky jsou zanořeny v hojně vaskularizovaném myxoidním pozadí.\n\nCévy jsou tenké a rozvětvené, s tromby nebo bez. Jednotlivé nádorové buňky jsou vřetenovitého až oválného tvaru s neurčitými buněčnými okraji, jemným jaderným chromatinem, nenápadnými nukleoly a málo eozinofilní cytoplazmou. Mitotická rychlost je nízká a kolagenizace stromatu je nenápadná. Stromální myxoidní pozadí vykazuje pozitivní barvení na Alciánovou modř. Ve stromatu lze pozorovat mnoho rozptýlených žírných buněk.\n\nZdá se, že PAMT má dobrou prognózu bez hlášených recidiv nebo metastáz. Vzhledem k malým rozměrům nádoru a dobré prognóze je možné tento nádor odstranit endoskopickou submukózní disekcí (endoscopic submucosal dissection, ESD) v jeho časném stadiu.\n\nV současnosti zůstává léčbou distální nebo částečná gastrektomie. Další studie by mohly poskytnout více informací o jeho histogenezi a molekulárních vlastnostech, které by mohly hrát roli v budoucím terapeutickém přístupu.\n"}
{"id": "1413699", "url": "https://cs.wikipedia.org/wiki?curid=1413699", "title": "Václav Steffal", "text": "Václav Steffal\n\nVáclav Steffal (17. září 1841 Rodvínov — 14. dubna 1894 Praha) byl český anatom, první profesor anatomie na nově osamostatněné české lékařské fakultě v Praze (1883-94). Zakládal český anatomický ústav a spoluvytvářel odbornou terminologii. Jako okresní lékař v Praze (1872-83) a člen pražského obecního zastupitelstva (po r. 1886) usiloval o zlepšení zdravotních poměrů města (asanace Josefova, výstavba kanalizace, školní hygiena). Přispíval do odborných časopisů, Riegrova a Ottova slovníku naučného. Preparoval mozek Františka Palackého.\n\nNarodil se 17. září 1841 v Rodvínově u Jindřichova Hradce jako syn pokrokového sedláka. Jeho otec rád četl, starší bratr Matěj jako první na jindřichohradecku zaváděl střídavé hospodaření.\n\nRoku 1862 absolvoval jindřichohradecké gymnázium a nastoupil na pražskou lékařskou fakultu, přičemž ho podporoval strýc Šimon, kněz v Kostelní Radouni. Promoval 7. nebo 6. listopadu 1868 a ještě předtím získal od profesora Bochdálka místo asistenta. Byl velmi snaživý a aktivní, účastnil se mnoha anatomických pitev, studoval i o prázdninách a praktické zkušenosti využíval při výkladech. Pracoval také souběžně ve všeobecné a dětské nemocnici, byl rovněž promován za magistra porodnictví a doktora chirurgie. Když roku 1871 odešel profesor Bochdálek do penze, byl Steffal jmenován jeho provizorním nástupcem a předpokládalo se, že na této pozici již zůstane. Vznikla i petice na jeho podporu, ale nakonec jeho místo získal německý profesor Wilhelm von Henke.\n\nSteffal odešel z akademické sféry a roku 1872 byl jmenován asistentem okresního lékaře v Praze, později okresním lékařem. Byl například volán k případům náhlých úmrtí, dokonaných sebevražd i pokusům o ně. Pracoval také příležitostně v anatomickém ústavu u profesora Flemminga, účastnil se činnosti spolku českých lékařů (1877-79 jednatel, určitou dobu místopředseda) a pořádal pro toto sdružení i pro spolek mediků přednášky. Roku 1880 byl společně s dr. Hynkem Pelcem jmenován do stavební komise města Prahy. Školil v anatomii cvičitele Sokola a od roku 1880 byl členem zkušební komise pro učitelství tělocviku na středních školách a učitelských ústavech. Z funkce okresního lékaře odstoupil roku 1883, poté, co byl jmenován univerzitním profesorem.\n\nVýznamným Steffalovým činem bylo preparování mozku Františka Palackého. Tělo tohoto historika a politika bylo po smrti († 26. května 1876) vystaveno na katafalku ve Staroměstské radnici, kde mu vzdávaly čest davy lidí. Po uzavření smutečního sálu večer před pohřbem, 30. května 1876, Steffal v přítomnosti náměstka starosty A. O. Zeithammera provedl pitvu Palackého hlavy. Konstatoval přitom, že „lebka jest nadobyčejně krásně tvořena, mozku mnoho a týž také velmi pěkný“. Mozek vyjmul z lebky a umístil do zvláštní skleněné nádoby, která byla uložena „na věčnou památku“ v Národním muzeu. (V hlavním sídle muzea byl uchováván do roku 2015, kdy byl v kvůli rekonstrukci budovy převezen do Památníku Františka Palackého a Františka Ladislava Riegra v Palackého ulici. Přitom se také zvažovalo, zda by neměl být raději pohřben.) Okolnosti a výsledek pitvy popsal následujícího roku v \"Časopise českých lékařů\".\n\nRoku 1883 vznikla (v rámci dělení Karlo-Ferdinandovy univerzity na českou a německou část) samostatná česká lékařská fakulta a Steffal byl téhož roku jmenován prvním, mimořádným profesorem deskriptivní anatomie. Jeho úkolem bylo, vytvořit český anatomický ústav a kodifikovat českou odbornou terminologii. Začátky byly obtížné. Posluchačů bylo mnoho, učeben a pomůcek se nedostávalo. Steffal při své činnosti zápasil také s vlastními nedostatky — 12 let se věnoval praktické medicině a nesledoval vědecký vývoj v oboru. Proto cestoval, navštěvoval anatomické ústavy v Rakousku, Švýcarsku a Německu a užitečné postupy zaváděl. Byl rovněž členem terminologické komise, ale jeho handicapem bylo, že studoval téměř výhradně v němčině. Nakonec se svými spolupracovníky vytvořil asi tisíc anatomických preparátů a shromáždil podklady pro učebnici, ale k jejímu napsání a vydání se už nedostal. V lednu 1886 navštívil jeho ústav (v rámci setkání s představiteli pražského školství) rakouský ministr vyučování Paul Gautsch. Téhož roku byl Steffal jmenován řádným profesorem.\n\nNadále se účastnil veřejného života. Roku 1886 byl za Klub voličů novoměstských zvolen do pražského obecního zastupitelstva. Stal se členem městské zdravotní rady a kanalizační komise, účastnil se diskusí ohledně asanace Josefova, výstavby kanalizace a zdravotních aspektů ve školách. Roku 1886 byl také zvolen do výboru Národní jednoty pošumavské, ale již následujícího roku odstoupil. Byl také komisařem plastické anatomie pro zkoušky kandidátů učitelů kreslení a profesorem pražské malířské akademie. V rodné obci založil občanskou a školní knihovnu. V roce 1884 koupil za 80.000 zlatých dům čp. 1636 na Novém Městě (dnes V tůních 1636/1, Praha 2, na rohu Ječné ulice).\n\nKolem roku 1888 onemocněl, ale pokračoval v práci. Před vánoci 1893 byl nucen vzít si zdravotní dovolenou. Jeho stav se ale dál zhoršoval a 14. dubna 1894 v Praze zemřel na srdeční onemocnění. Pohřben byl na Olšanech. Jeho nástupcem na fakultě se stal profesor Jan Janošík.\n\nByl svědomitý učitel a zručný kreslíř, který svými obrázky zdařile ilustroval přednášky. Byl oblíbený mezi posluchači. Zasloužil se o založení sbírek anatomického ústavu. Spolek českých mediků ho roku 1889 jmenoval čestným členem.\n\nMedailon k 60. narozeninám histologa a embryologa Josefa Viktora Rohona (v roce 1905) uvádí, že se tento vědec připravoval k převzetí stolice (katedry) anatomie na pražské univerzitě, ale „vlivem politických osobností“ byl na toto místo dosazen Václav Steffal a Rohon tak dostal příležitost až roku 1895, po Steffalově smrti.\n\nHistorik mediciny charakterizoval Steffala roku 2014 takto: „odborně nevýznamný, ale dobrý učitel“.\n\nNapsal řadu článků do odborných časopisů (jejich seznam uvádí Michal Navrátil v \"Almanachu českých lékařů\" z r. 1913). Knižně vyšly např.:\n\nPřispíval do Riegrova (pod značkou Sff.) a Ottova slovníku naučného (pod značkou Sl.).\n\n\n"}
{"id": "1413702", "url": "https://cs.wikipedia.org/wiki?curid=1413702", "title": "Nádražní (Plzeň)", "text": "Nádražní (Plzeň)\n\nNádražní je ulice na Východním Předměstí v Plzni. Je rozdělená na dvě části: první část spojuje Šumavskou ulici s ulicí U Prazdroje, druhá se nachází před budovou Krajského ředitelství policie. Pojmenována je podle svého umístění u hlavního nádraží. Veřejná doprava ulici neobsluhuje, je situována do ulic Sirková, U Prazdroje a Šumavská. Ulice se nachází ve zpoplatněné parkovací zóně D.\n\n"}
{"id": "1413750", "url": "https://cs.wikipedia.org/wiki?curid=1413750", "title": "Světlé výšiny", "text": "Světlé výšiny\n\nSvětlé výšiny (\"Lichte Höhen\") je název knihy německého spisovatele Karla Maye. Jde o 49. svazek \"Sebraných spisů Karla Maye\" (\"Karl May’s Gesammelte Werke\"), které vydává nakladatelství Karl-May-Verlag. \n\nKniha vyšla poprvé roku 1918 pod názvem \"Himmelsgedanken\" (\"Nebeské myšlenky\"), což je název Mayovy básnické sbírky z roku 1900. Roku 1921 byla do knihy přidána Mayova divadelní hra \"Babel und Bibel\" (\"Babylon a bible\"). O další nebeletristické texty byla kniha rozšířena roku 1956, kdy vyšla pod názvem \"Lichte Höhen\" (\"Světlé výšiny\"), jde však o upravené texty. Roku 1998 byl svazek zrekonstruován a obsahuje původní Mayovy texty.\n\nSeznam titulů vychází z obsahu knihy z roku 1998.\n\n"}
{"id": "1413799", "url": "https://cs.wikipedia.org/wiki?curid=1413799", "title": "Ccheng Siao-fen", "text": "Ccheng Siao-fen\n\nCcheng Siao-fen (, POJ: Chêng Sióhun), (* 16. listopadu 1972) je bývalá tchajwanská zápasnice – judistka.\n\nV tchajwanské ženské reprezentaci se pohybovala od počátku devadesátých let dvacátého století v lehké váze váze do 56 kg. V roce 1992 se na olympijských hrách v Barceloně nekvalifikovala. Od roku 1993 přešla do nižší polehké váhy do 52 kg a v roce 1996 startovala na olympijských hrách v Atlantě. V Atlantě nestačila v úvodním kole na Korejku Hjon Suk-hui. Po olympijských hrách se na větších mezinárodních turnajích neobjevovala.\n\n\n"}
{"id": "1413815", "url": "https://cs.wikipedia.org/wiki?curid=1413815", "title": "Izmajlovo (stanice Moskevského centrálního okruhu)", "text": "Izmajlovo (stanice Moskevského centrálního okruhu)\n\nIzmajlovo () je stanice na Moskevském centrálním okruhu. Zde je možné přestoupit na stanici Partizanskaja na Arbatsko-Pokrovské lince moskevského metra. Je nazvána po čtvrti, ve které se částečně nachází.\n\nStanice Izmajlovo se nachází na hranici čtvrtí Izmajlovo a Sokolinaja Gora mezi ulicemi \"Okružnoj projezd\" () a \"Severo-vostočnaja chorda\" () na sever od jejich křížení s \"Tkackou ulicí\" ().\n\nStanice se nachází na vysokém náspu, vestibul se nachází pod úrovní dvou bočních nástupišť. Východy z vestibulu směřují do obou sousedních ulic, k přístupu na stanici metra slouží pěší přechod nad Severo-vostočnou chordou a \"Vernisažnou ulici\" (). U hrany nástupiště blíže k Okružnému projezdu zastavují vlaky, které jedou ve směru hodinových ručiček, u nástupiště blíže Severo-vostočné chordě zastavují vlaky, které jedou naopak.\n\n"}
{"id": "1413825", "url": "https://cs.wikipedia.org/wiki?curid=1413825", "title": "Tét", "text": "Tét\n\nTét je město v Maďarsku v župě Győr-Moson-Sopron. Je správním střediskem stejnojmenného okresu Tét. Podle sčítání lidu z roku 2015 zde žilo 4083 obyvatel. Nachází se asi 18 km jihozápadně od Győru a 23 km severovýchodně od Pápy.\n\nKromě hlavní části připadá k Tétu ještě částečně samosprávná část Tétszentkút, připadají k němu ale i mnohem menší části, do kterých patří \"Badicztag\", \"Barczatag\", \"Béketelep\", \"Etiltanya\", \"Gátörház\", \"Lesvárpuszta\", \"Opicztag\", \"Pókvárpuszta\", \"Szentimrepuszta\", \"Ürgehegy\" a \"Vecseytag\".\n\nMěstem prochází silnice 83, 8306, 8307, 8417 a 8419. Město je silničně spojeno s obcemi Csikvánd, Felpéc, Gyarmat, Gyömöre, Győrszemere, Koroncó, Mórichida a Rábaszentmihály. Městem protékají potoky Téti-árok a Csángota-ér, které se vlévají do řeky Marcal.\n\nVe městě se nachází zámek Pokvár kastély.\n"}
{"id": "1413843", "url": "https://cs.wikipedia.org/wiki?curid=1413843", "title": "Anapa (maják)", "text": "Anapa (maják)\n\nMaják Anapa (rusky: \"Анапский маяк\") stojí na mysu Anapa v Černém moři v Krasnodarském kraji v Rusku.\n\nZahájení výstavby majáku bylo 14. července 1898. Stavbu vedl stavební inženýr Evstignějev. 20. října 1909 se maják rozsvítil. Maják tvořila hranolová věž na čtvercovém půdorysu přisazená k dvoupatrové obytné budově. Maják byl bílý, zdrojem světla byla naftová lampa ve výšce 40 m n. m. Maják byl zničen v roce 1943.\n\nV roce 1955 byl postaven nový maják.\n\nZděná osmiboká věž vysoká 21 m zakončená ochozem a lucernou. Bílá věž má tři černé horizontální pruhy pouze na straně od moře.\n\n\noznačení:\n\n\n"}
{"id": "1413886", "url": "https://cs.wikipedia.org/wiki?curid=1413886", "title": "Martin Vajgl", "text": "Martin Vajgl\n\nMartin Vajgl (* 17. října 1973 Kutná Hora) je český hudebník, hráč na bicí nástroje. V průběhu let působil na scéně v mnoha domácích kapelách. Je autorem publikací a učebnic pro bubeníky a skladatelem elektroakustické hudby s výraznou složkou bicích nástrojů.\n\n\n"}
{"id": "1413900", "url": "https://cs.wikipedia.org/wiki?curid=1413900", "title": "Sabinián ze Sens", "text": "Sabinián ze Sens\n\nSvatý Sabinián ze Sens či Sabinianus byl kněz, biskup města Sens a mučedník.\n\nSe svatým Potentiánem se stali zakladateli senské diecéze. Oba dva byli zabiti pro hlásání své víry.\n\nZemřel okolo roku 300.\n\nJeho svátek se slaví 31. prosince.\n\n"}
{"id": "1413908", "url": "https://cs.wikipedia.org/wiki?curid=1413908", "title": "Sokolinaja Gora (stanice Moskevského centrálního okruhu)", "text": "Sokolinaja Gora (stanice Moskevského centrálního okruhu)\n\nSokolinaja Gora () je stanice na Moskevském centrálním okruhu. Je nazvána po čtvrti, ve které se částečně nachází. Není zde možné přestoupit na metro ani příměstské vlaky. Tato stanice byla otevřena 11. října 2016, tedy o více než měsíc později, než byl zahájen provoz celé linky.\n\nStanice Sokolinaja Gora se nachází na hranici čtvrtí Izmajlovo a Sokolinaja Gora mezi ulicemi \"Okružnoj projezd\" () a \"Severo-vostočnaja chorda\" () na sever od jejich křížení s \"Osmou ulicí Sokoliné Gory\" ().\n\nStanice disponující dvěma bočními nástupišti se nachází v mělkém zářezu, vestibul je propojen s pěším přechodem z roku 2011, na jehož místě byl původně silniční nadjezd nad tratí. Východy z přechodu směřují do obou sousedních ulic a do centra Izmajlovského parku. U hrany nástupiště blíže k Okružnému projezdu zastavují vlaky, které jedou ve směru hodinových ručiček, u nástupiště blíže Severo-vostočné chordě zastavují vlaky, které jedou naopak.\n\n"}
{"id": "1413916", "url": "https://cs.wikipedia.org/wiki?curid=1413916", "title": "Mučedníci z Catanie", "text": "Mučedníci z Catanie\n\nSvatí Mučedníci z Catanie je skupina deseti křesťanů umučených v Catanii na Sicílii;\n\n\nJejich svátek se slaví 31. prosince.\n\n"}
{"id": "1413919", "url": "https://cs.wikipedia.org/wiki?curid=1413919", "title": "Emanuel Krajina (1915)", "text": "Emanuel Krajina (1915)\n\nEmanuel Krajina, skautskou přezdívkou Eman (2. června 1915, Třebíč, Stařečka – 23. února 1941, Cranwell) byl český válečný pilot, příslušník RAF a oběť druhé světové války. Mluvil německy a francouzsky.\n\nNarodil se v Třebíči, jeho otcem byl ředitel měšťanské školy Emanuel Krajina, který byl popraven v Kounicových kolejích v roce 1942. Studoval na třebíčském gymnáziu osmiletý obor, odmaturoval v roce 1934.\n\nV červenci roku 1934 nastoupil do armády k jezdectvu, v září 1935 absolvoval vojenskou akademii v Hranicích, kde již nastoupil v druhém ročníku k letectvu. Od srpna 1937 nastoupil na výcvik k leteckému praporu a od dubna 1938 byl pilotem 43. letky leteckého praporu 4. V květnu roku 1939 odešel přes polskou Gdyni do Velké Británie a následně do Francie, v srpnu téhož roku nastoupil do cizinecké legie v Alžírsku. V září téhož roku nastoupil do francouzského koloniálního letectva a byl přeškolen v Tunisu. Od ledna 1940 se stal součástí jednotky v Sýrii, v srpnu téhož roku do Palestiny a následně se přes Suez dostal do Velké Británie, kde 6. listopadu 1940 nastoupil do RAF. Od prosince téhož roku se stal pilotem 1. SS, následně sloužil jako instruktor signální školy v Cardiffu. V únoru 1941 zemřel při autonehodě ve Fordu 8. Byl pohřben na hřbitově v St. Andrews ve Velké Británii, na starém hřbitově v Třebíči je umístěn jeho kenotaf.\n\nPo smrti získal Československý válečný kříž 1939, Československou vojenskou pamětní medaili 1943 a Junácký kříž. po rehabilitaci byl povýšen na hodnost plukovníka. \n\nJe uveden na pamětní desce obětí z řad Sokola na Divadle Pasáž na Masarykově náměstí v Třebíči a na pamětní desce letců RAF v Třebíči na Karlově náměstí. Byl členem sokolské obce v Třebíči. Byl členem skautů. Jeho osud byl sepsán v knize Evy Pokorné, která byla vydána v roce 2016.\n\n"}
{"id": "1413923", "url": "https://cs.wikipedia.org/wiki?curid=1413923", "title": "Třída Braunschweig", "text": "Třída Braunschweig\n\nTřída Braunschweig byla třída predreadnoughtů německého císařského námořnictva. Tvořilo jí celkem pět jednotek. Účastnily se první světové války a po jejím skončení zůstaly ve výzbroji německé reichsmarine. Poslední byly vyřazeny ve 30. letech.\n\nV letech 1901–1906 bylo postaveno celkem pět bitevních lodí této třídy.\n\nJednotky třídy \"Braunschweig\":\nVýzbroj tvořily čtyři 283mm kanóny, doplněné čtrnácti 173mm kanóny, osmnácti 88mm kanóny, čtyřmi 7,9mm kulomety a šesti 450mm torpédomety. Pohon zajišťovalo 14 kotlů a trojčinné parní stroje o výkonu 17 000 hp, pohánějící tři lodní šrouby. Nejvyšší rychlost dosahovala 18 uzlů. Dosah činil 5200 námořních mil při rychlosti 10 uzlů.\n"}
{"id": "1414181", "url": "https://cs.wikipedia.org/wiki?curid=1414181", "title": "Vladimir Dremljuga", "text": "Vladimir Dremljuga\n\nVladimir Dremljuga rusky Дремлюга, Владимир Александрович (* 19. ledna 1940, Saratov – 26. května 2015) byl ruský disident a účastník demonstrace na Rudém náměstí v srpnu 1968 proti okupaci Československa.\n\nNarodil se v ruském Saratově a vyrůstal na Ukrajině, kde jeho otec sloužil u námořnictva. Začal studovat francouzskou literaturu na Leningradké univerzitě, ze školy byl však vyloučen v roce 1964 za zesměšňování bývalého agenta KGB. V roce 1965 se přestěhoval do Moskvy, kde se živil jako elektrikář, topič či řidič.\n\nV roce 1967 se začal stýkat se skupinou disidentů, mezi kterými byl i Pavel Litvinov. 29. července 1968 se účastnil předání dopisu československé ambasádě, který vyjadřoval podporu demokratickému vývoji v ČSSR. Na demonstraci na Rudém náměstí proti okupaci Československa, která se konala 25. srpna 1968, se dostavil s transparentem z roztrhaného prostěradla, který měl na jedno straně napsáno Свободу Дубчеку! (Svobodu pro Dubčeka!) a na druhé straně Позор оккупантам! (Hanba okupantům!). Spolu s ostatními demonstranty byl zatčen. Následně kladl pasivní odpor, když odmítal podepisovat protokoly z výslechů. Také mu byl nařízeno psychiatrické vyšetření, byl však prohlášen za příčetného.\n\nZa účast na demonstraci byl odsouzen na tři roky v pracovních táborech. Byl vězněn v táborech v Murmansku, Lensku a Jakutsku. V Jakutsku byl za \"pomlouvání Sovětského svazu před ostatními vězni\" v roce 1971 odsouzen na další tři roky v pracovních táborech. Propuštěn na svobodu byl v roce 1974 několik dní před návštěvou tehdejšího amerického prezidenta Richarda Nixona, který se za jeho propuštění přimluvil. I nadále se však zastával vězněných osob.\n\nV prosinci 1974 odešel do exilu a od roku 1975 do své smrti žil ve Spojených státech amerických.\n\nV roce 2014 ho slovenský prezident Andrej Kiska vyznamenal slovenským státním vyznamenáním Medaile prezidenta Slovenské republiky. Téhož roku byl také Poslaneckou sněmovnou spolu s ostatními demonstranty z 25. srpna 1968 navržen na české státní vyznamenání Řád Tomáše Garrigua Masaryka, český prezident Miloš Zeman však vyznamenal pouze Natalju Gorbaněvskou.\n"}
{"id": "1415064", "url": "https://cs.wikipedia.org/wiki?curid=1415064", "title": "Miroslav Šafařík", "text": "Miroslav Šafařík\n\nMiroslav Šafařík (25. srpna 1949 Říčany – 8. listopadu 2003 Zlín) byl český fotbalový trenér a fotbalista. Vrcholově se věnoval také ragby.\n\nS fotbalem začínal v rodných Říčanech, odkud v dorosteneckém věku přestoupil do Sparty Praha. S pražskou Spartou se stal v ročníku 1966/67 dorosteneckým mistrem Československa. Nastupoval za sparťanské B-mužstvo. V československé nejvyšší soutěži nestartoval.\nOd svých 15 let hrál ragby, s Říčany získal dorostenecký titul. Po sedm let hrál za muže TJ Sokol Disk Říčany v československé nejvyšší soutěži, skončil ve věku 25 let. S družstvem mužů se v I. čs. lize umístil nejlépe na 2. místě.\n\nZačínal jako hrající trenér A-mužstva Říčan. Poté byl trenérem ligového dorostu ve Spartě Praha, tamtéž později působil i jako šéftrenér mládeže (roku 1996 zařadil Tomáše Rosického do ligového dorostu). V letech 1993–1999 vedl českou fotbalovou reprezentaci do 18 let. V ročnících 1997/98, 1998/99 a 1999/00 působil jako asistent trenéra Josefa Pešiceho v Teplicích. Na podzim 2001 byl asistentem Josefa Pešiceho v pražské Slavii, v jeho nepřítomnosti vedl mužstvo v jednom zápase společně s Dušanem Uhrinem ml. (21.10.2001 v Liberci, prohra 0:2 – Josef Pešice se omluvil z důvodu vážné dopravní nehody svého syna, která se stala téhož dne). V roce 2003 se vrátil do pražské Sparty, kde převzal starší dorost.\n\n"}
{"id": "1415072", "url": "https://cs.wikipedia.org/wiki?curid=1415072", "title": "Ústřední zámek", "text": "Ústřední zámek\n\nÚstřední zámek je primitivní staniční zabezpečovací zařízení pro zřízení mechanických závislostí mezi výhybkami a návěstidly. Znemožňuje postavení návěstidla do polohy dovolující jízdu, aniž by byla správně postavena vlaková cesta. \n\nÚstřední zámek je skříňka s jednou či více skupinami zámků pro dílčí klíče konkrétní vlakové cesty, přičemž ke každé skupině přísluší zámek pro výsledný klíč. Standardní soudobé uspořádání užívané v České republice je takové, že zámky pro dílčí klíče jedné skupiny jsou prostorově uspořádány v řadě a po straně (stranách) od nich (na konci či začátku řady) se nachází zámek pro příslušný výsledný klíč. Nad zámky se nacházejí štítky identifikující potřebné klíče. Historicky a v jiných zemích se lze setkat i s jiným uspořádáním.\n\nUvnitř skříně uložená pravítka zajišťují, že výsledný klíč, který umožňuje postavení návěsti dovolující jízdu na příslušném návěstidle, je možno vyjmout pouze, jsou-li na místě všechny příslušné dílčí klíče vlakové cesty. Stejně naopak platí, že dokud je výsledný klíč vyňat, nelze manipulovat s dílčími klíči.\n\nÚstřední zámek je primitivní zařízení, které se v České republice v současnosti užívá již jen v malých stanicích. Jeho vylepšená modifikace nazývaná bubnový přístroj, která se užívala ve velkých stanicích, kde by klasický ústřední zámek byl příliš velký a nepřehledný, již byla modernizací zcela vymýcena.\n\n"}
{"id": "1415078", "url": "https://cs.wikipedia.org/wiki?curid=1415078", "title": "Sukagawa", "text": "Sukagawa\n\nSukagawa (japonsky:須賀川市 \"Sukagawa-ši\") je japonské město v prefektuře Fukušima na ostrově Honšú. Žije zde okolo 76 tisíc obyvatel. Nedaleko se nacházela přehrada a pořádá se zde festival Taimacu Akaši.\n\n"}
{"id": "1415100", "url": "https://cs.wikipedia.org/wiki?curid=1415100", "title": "Zemětřesení v Íránu 2018", "text": "Zemětřesení v Íránu 2018\n\nK tektonickému zemětřesení v Íránu v roce 2018 došlo v neděli 26. srpna v 02:43:26 místního času (00:13:26 SELČ) a magnitudo dosáhlo síly 6,0 stupně Richterovy stupnice. Epicentrum se nacházelo v západní části země zhruba 50 km od hranic s Irákem. Nejbližší obcí byla Mir Abad (3 km). Hypocentrum leželo 10 km pod povrchem, takže se jednalo o velmi mělké zemětřesení. Otřesy byly cítit až v Bagdádu, hlavním městě sousedního Iráku.\n\nNejsilnější otřesy nejvíce postihly město Tázehábád, kde síla na Mercalliho stupnici dosáhla VI, 'silné'. 'Málo silné', V, zasáhly Javanrud a Ravansar. 'Mírné', číselně IV, pocítili ve městech Sarpol-e Zahab a Kahriz.\n\nHlavní otřes následovaly dva menší dotřesy o síle 4,4 a 4,2 stupňů Richterovy stupnice. \n\nZemětřesení si vyžádalo 2 mrtví a zhruba 241 zraněných lidí. Záchranné týmy byly poslány do města Tázehábád, kde byly nahlášeny zemřelé osoby.\n\nZápad Íránu se nachází na rozhraní arabské a euroasijské tektonické desky. Relativní pohyb desek zde činí asi 26 mm za rok a oblast kvůli tomu postihují silná zemětřesení. Interakce těchto desek taktéž stojí za vznikem pohoří Zagros. \n"}
{"id": "1415141", "url": "https://cs.wikipedia.org/wiki?curid=1415141", "title": "Seznam děl Leoše Janáčka", "text": "Seznam děl Leoše Janáčka\n\nSeznam hudebních děl Leoše Janáčka, zpracovaný podle katalogu Janáček's Works.\n\nDíla jsou rozdělena podle druhu:\n\n"}
{"id": "1415142", "url": "https://cs.wikipedia.org/wiki?curid=1415142", "title": "Jü Šu-čen", "text": "Jü Šu-čen\n\nJü Šu-čen (, POJ: Û Siokchin), (* 25. ledna 1980) je bývalá tchajwanská zápasnice – judistka.\n\nV tchajwanské ženské reprezentaci se prosadila v roce 1995 jako patnáctiletá v superlehké váze do 48 kg. V roce 1996 startovala na olympijských hrách v Atlantě, kde nestačila ve druhém kole na domácí Američanku Hillary Wolfovou. V roce 2000 se na olympijské hry v Sydney nekvalifikovala a na větších mezinárodních turnajích se již neobjevovala.\n\n\n"}
{"id": "1415144", "url": "https://cs.wikipedia.org/wiki?curid=1415144", "title": "Chybové hlášení", "text": "Chybové hlášení\n\nChybové hlášení neboli chybová hláška je způsob, kterým počítač, počítačový program nebo jiné podobné technické zařízení oznamuje uživateli, že došlo k závadě. V rámci moderních osobních počítačů bývá chybové hlášení zobrazeno v rámci grafického uživatelského rozhraní jako text ve vlastním dialogovém okně, podobně bývá chybové hlášení graficky zobrazováno i na chytrých telefonech. Chyba v rámci protokolu HTTP je webovým prohlížečem obvykle zobrazována jako zvláštní druh webové stránky a chybové hlášení formátované do podoby zvláštní webové stránky uživateli posílají webovému prohlížeči také webové servery. V rámci programů příkazového řádku bývá běžný výpis chyby do standardního chybového výstupu.\n\nSprávný návrh a podoba chybových hlášení je důležitou podmínkou použitelnosti daného uživatelského rozhraní a spadá do oboru výzkumu interakce mezi člověkem a počítačem. Dalším důležitým aspektem při návrhu chybových hlášení je počítačová bezpečnost, aby příliš podrobné chybové hlášení nepředstavovalo postranní kanál.\n\nNěkterá konkrétní chybová hlášení a některé typy oznamování chyb se staly známé například svou četností nebo nesrozumitelností, například:\n"}
{"id": "1415167", "url": "https://cs.wikipedia.org/wiki?curid=1415167", "title": "Chuang Jü-sin", "text": "Chuang Jü-sin\n\nChuang Jü-sin (; * 26. listopadu 1971) je bývalá tchajwanská zápasnice – judistka.\n\nV tchajwanské ženské reprezentaci se pohybovala od počátku devadesátých let dvacátého století v superlehké váze do 48 kg. V roce 1992 startovala na olympijských hrách v Barceloně, kde nestačila v úvodním kole na Němku Kerstin Emichovou. V roce 1995 přepustila pozici reprezentašní jedničky talentované Jü Šu-čen a v roce 1996 s ní prohrála nominaci na olympijské hry v Atlantě.\n\n\n"}
{"id": "1415184", "url": "https://cs.wikipedia.org/wiki?curid=1415184", "title": "Joachim Körkel", "text": "Joachim Körkel\n\nJoachim Körkel (* 1954) je německý psycholog a adiktolog, který zasvětil celý svůj život boji se závislostí. Je profesorem psychologie na Univerzitě v Norimberku (Evangelische Hochschule Nürnberg), vydavatelem odborného časopisu Suchttherapie a autorem mnoha knih a článků, zabývajících se problematikou léčby závislostí.\n\nJoachim Körkel se se řadu let věnoval léčbě alkoholismu a dalších závislostí, pracoval jako psychoterapeut a poté vedoucí psycholog na klinice pro léčbu závislosti na alkoholu a lécích ve spolkové republice Hesensko. V rámci léčby závislostí se specializoval především na problematiku relapsu. Je autorem zcela nové koncepce léčby závislostí, tzv. non-abstinentní léčby, známe také pod názvem „kontrolovaná konzumace“ či „kontrolované užívání“.\n\n\n"}
{"id": "1415190", "url": "https://cs.wikipedia.org/wiki?curid=1415190", "title": "Kaleidoscope (album, Siouxsie and the Banshees)", "text": "Kaleidoscope (album, Siouxsie and the Banshees)\n\nKaleidoscope je třetí studiové album anglické post-punkové skupiny Siouxsie and the Banshees. Vydáno bylo v roce 1980 společností Polydor Records (v USA jej vydala společnost PVC Records). Spolu s kapelou desku produkoval Nigel Gray. Oproti albu \"Join Hands\" (1979), které této desce předcházelo, došlo k personálním změnám na pozici kytaristy a bubeníka: Johna McKaye vystřídal John McGeoch a Kennyho Morrise pak Budgie. Ve třech písních na albu hostoval Steve Jones ze skupiny Sex Pistols.\n\nAutory všech skladeb jsou Siouxsie Sioux a Steven Severin, pokud není uvedeno jinak.\n\n"}
{"id": "1415191", "url": "https://cs.wikipedia.org/wiki?curid=1415191", "title": "Dispur", "text": "Dispur\n\nDispur (, ) je hlavní město Ásámu, jednom ze svazových států Indie, ovšem zároveň je jen jednou z městských částí Guváhátí.\n\nSamotný Dispur má jen bezmála jedenáct tisíc obyvatel (k roku 2012), zatímco celé Guváhátí jich má bezmála milión (k roku 2011). Hlavním městem je od roku 1972, kdy bylo původní hlavní město Šilaung odděleno se značnou částí území od Ásámu, aby tím vznikl nový stát Méghálaja. Dispur leží přibližně pět kilometrů jihovýchodně od centra Guváhátí (a tedy i břehu Brahmaputry) a zhruba ve stejné vzdálenosti severně od hranice s Méghálajou.\n"}
{"id": "1415199", "url": "https://cs.wikipedia.org/wiki?curid=1415199", "title": "Freelancer", "text": "Freelancer\n\nFreelancer může být: \n"}
{"id": "1415204", "url": "https://cs.wikipedia.org/wiki?curid=1415204", "title": "František Bálek", "text": "František Bálek\n\nFrantišek Bálek (4. června 1954, Plzeň) je sochař. Vyučil se keramikem v Karlovarském porcelánu v závodě Duchcov. V letech 1979 - 1985 pak studoval na Vysoké škole uměleckoprůmyslové v Praze užité sochařství u prof. Josefa Malejovského. Po skončení studií se vrátil do Plzně, kde spolupracoval na zakázkách s Aloisem Soprem či Ladislavem Fládrem.\n\nJe spoluautorem Památníku Díky, Ameriko! v Plzni, podílel se na obnově Památníku národního osvobození v Plzni. Realizoval například památník Emila Škody či pamětní desku věnovanou Václavu Havlovi na Věznici Plzeň. Po roce 1989 se začal věnovat i sochařství z ledu a písku.\n\n"}
{"id": "1415205", "url": "https://cs.wikipedia.org/wiki?curid=1415205", "title": "Niko Kovač", "text": "Niko Kovač\n\nNiko Kovač (* 15. října 1971) je bývalý chorvatský reprezentační fotbalista, který během dospělé kariéry hrál za německé kluby Hertha BSC, Bayer Leverkusen, Hamburger SV nebo Bayern Mnichov. Od léta 2018 byl trenérem právě Bayernu Mnichov, v listopadu 2019 byl ale propuštěn.\nKovač byl třetím bývalým hráčem Bayernu, který se stál posléze jeho koučem (po Franzi Beckenbauerovi a Jürgenu Klinsmannovi a třetím Chorvatem na lavičce týmu po Zlatkovi Čajkovskim a Branko Zebecovi.\n\nPo konci v Bayernu je bez angažmá.\n\nOd roku 1991 do roku 1995 působil v berlínské Herthě, odkud přestoupil do klubu Bayer Leverkusen. V Leverkusenu se jeho spoluhráčem stal jeho mladší bratr Robert. V letech 1999 až 2001 působil v Hamburku. Za Hamburk nastoupil do 55 zápasů a dal celkem 12 branek.\n\nVe dvou sezónách (2001/02 a 2002/03) hrál za Bayern, ale natrvalo se do základní sestavy nedostal. V druhé sezóně však s týmem získal double, tedy vítězství v lize a i v poháru. Zasáhl do 34 utkání. V roce 2003 odešel zpět do Herthy, kde působil do roku 2006.\n\nPo ukončení aktivní kariéry se roku 2009 stal trenérem juniorského mužstva týmu Red Bull Salzburg.\nPo trénování chorvatské reprezentace se na jaře roku 2016 ujal týmu Eintracht Frankfurt.\nV závěru ročníku 2017/18 s ním překvapivě opanoval finále poháru DFB, když porazil Bayern Mnichov 3:1.\nOd léta 2018 do listopadu 2019 trénoval právě Bayern.\n"}
{"id": "1415210", "url": "https://cs.wikipedia.org/wiki?curid=1415210", "title": "Čou Jü-pching", "text": "Čou Jü-pching\n\nČou Jü-pching (; * 22. února 1972) je bývalá tchajwanská zápasnice – judistka.\n\nPatřila k průkopnicím ženského sportovního juda na Tchaj-wanu. V tchajwanské reprezentaci se pohybovala od svých 13 let v superlehké váze do 48 kg. V roce 1987 vybojovala na mistrovství světa v Essenu třetí místo. V roce 1988 startovala na olympijských hrách v Soulu v ukázkové soutěži ženského juda, kde nestačila v úvodním kole na domácí Korejku Čo Min-son. Od roku 1989 přešla do vyšší pololehké váhy do 52 kg, ve které se přestala na světové úrvoni prosazovat a v roce 1992 se na olympijské hry v Barceloně nekvalifikovala. Sportovní kariéru ukončila v roce 1994.\n\n\n"}
{"id": "1415213", "url": "https://cs.wikipedia.org/wiki?curid=1415213", "title": "Hitači (Ibaraki)", "text": "Hitači (Ibaraki)\n\nHitači (japonsky:日立市 \"Hitači-ši\") je japonské město v prefektuře Ibaraki, na pacifickém pobřeží v severní části ostrova Honšú. Žije zde přes 180 tisíc obyvatel. Moderní město vzniklo kolem měděných dolů a je důležitým přístavem, kde kotví řada vojenských a obchodních lodí. Ve městě má sídlo mnoho společností, byla zde založena známá firma Hitachi, výrobce IT technologií a motorových vozidel, a působí zde univerzita.\n\n\n"}
{"id": "1415225", "url": "https://cs.wikipedia.org/wiki?curid=1415225", "title": "Olga Řecká, vévodkyně z Apulia", "text": "Olga Řecká, vévodkyně z Apulia\n\nOlga Řecká, vévodkyně z Apulia (* 17. listopadu 1971 Athény, Řecké království) se narodila jako dcera prince Michaela Řeckého a Dánského a jeho manželky Mariny Karelly, umělkyně a dcery řeckého obchodního magnáta Theodora Karelly. Princezna Olga je manželkou prince Aimona, vévody z Apulia.\n\nPrincezna Olga vyrůstala v Paříži a New Yorku, léta trávila s rodinou na řeckém ostrově Patmos. Navštěvovala internátní školu v Anglii, studovala historii v Římě a absolvovala Princetonskou univerzitu. Obdržela akademický titul na Kolumbijské škole architektury, plánování a uchována na Kolumbijské univerzitě. Ač Olga pracovala v interiérovém designu, odešla do Panamy fotografovat a studovat motýly. Později, jako lepidopteroložka, pomáhala se založením a pak s prací v Liquid Jungle Lab v Panamě ve spolupráci se Smithsonianským tropickým výzkumným institutem a Woods Hole Oceanographic Institution. Je také novinářkou a filmařkou.\n\nNa rozdíl od ostatních členů řecké královské rodiny nebyla považována za plnohodnotného člena řecké královské dynastie, přestože se narodila z manželství které král Konstantin II. Řecký uznal. Jako dcery z nedynastického sňatku, nemá Olga se svou starší sestrou Alexandrou právo na užívání tradičního titulu Královská Výsost, ani nenesou jméno „Řecká a Dánská“, ale pouze „Řecká“.\n\nJejí zasnoubení s princem Aimonem Savojským, vévodou z Apulia, synem Amadea, 5. vévody z Aosty, bylo oznámeno v květnu 2005. Olga a Aimone jsou vzdálení bratranec a sestřenice; oba jsou pravnoučaty francouzského pretendenta Jeana de Guise. Oba jsou navíc potomky řeckého krále Jiřího I.\n\nPár byl oddán po třech letech zasnoubení, 16. září 2008, na italské ambasádě v Moskvě, ve městě, kde byl Aimone zaměstnán. Církevní sňatek se konal 27. září na ostrově Patmos.\n\nSvatební hostiny na Patmu se zúčastnili někteří členové Olžiny rodiny z otcovy strany, včetně španělské královny Sofie, bývalého řeckého krále Konstantina II. a jeho manželky Anne-Marie, prince Michaela Řeckého a Dánského a Mariny (Olžiny rodiče), a princezny Ireny Řecké a Dánské. Kromě 78leté vdovy Markéty Savojské-Aosta byli přítomni všichni členové savojské větve Aosta, tj. Amadeus III. Savojský, vévoda z Aosty (ženichův otec) se svou manželkou Sylvií, princezna Klaudie Orléanská (ženichova matka), obě Aimonovy sestry Bianca a Mafalda, také Marie Kristýna s manželem Kazimírem Bourbonsko-Sicilským. Ze starší větve italské královské rodiny byla přítomna princezna Marie Gabriela (dcera posledního krále Umberta II. Italského), jako byla přítomna v Athénách na svatbě Olžiných rodičů v roce 1965.\n\n7. března 2009 porodila Olga v Paříži syna Umberta, 24. května 2011 pak v Paříži přivedla na svět syna Amadea Michala. Den po svém narození obdržel Amadeo od svého dědečka z otcovy strany titul \"vévody z Abruzzi\". 14. prosince 2012 porodila Olga v Paříži dceru Isabelu Vitu Marinu.\n\n"}
{"id": "1415237", "url": "https://cs.wikipedia.org/wiki?curid=1415237", "title": "60. ročník udílení Zlatých glóbů", "text": "60. ročník udílení Zlatých glóbů\n\n60. ročník udílení Zlatých glóbů probíhal dne 19. ledna 2003 v hotelu Beverly Hilton v Beverly Hills v Kalifornii. Nominace byly oznámeny dne 19. prosince 2002. Nejvíce nominací obdržel snímek \"Chicago\",\" celkem 8. \"\n"}
{"id": "1415240", "url": "https://cs.wikipedia.org/wiki?curid=1415240", "title": "Anysia ze Soluně", "text": "Anysia ze Soluně\n\nSvatá Anysia ze Soluně byla ve 4. století křesťanská panna a mučednice.\n\nNarodila se do bohaté a vážené rodiny v Soluni. Sama se rozhodla žít ve slibech čistoty, chudoby a modlitby. Své bohatství rozdávala chudým.\n\nKdyž jednoho dne odešla na mši, potkala římského vojáka. Když voják zjistil, že je křesťankou, zastavil Anysiu, začal ji bít a chtěl ji donutit, aby s ním šla do pohanského chrámu, kde měla obětovat bohům. Ona se však nevzdala a voják ji propíchl mečem.\n\nJosef Hymnographus sepsal v 9. století mučednici svaté Anysii ze Soluně kánon. Na žádost císaře Konstantina Porfyrogennéta (913—969) sepsal Symeón Logothét zvaný Metafrastés životopis svaté Anysii ze Soluně.\n\nZemřela roku 304.\n\nJejí svátek se slaví 30. prosince. V pravoslavném kalendáři 12. ledna.\n\n"}
{"id": "1415283", "url": "https://cs.wikipedia.org/wiki?curid=1415283", "title": "Egwin z Eveshamu", "text": "Egwin z Eveshamu\n\nSvatý Egwin z Eveshamu († 30. prosince 717) byl anglický benediktinský mnich, opat a biskup Worcesteru.\n\nNarodil se do anglické šlechtické rodiny, kteří byli potomky mercijských králů.\n\nVe svém mládí odešel do kláštera ve Worcesteru a roku 692 byl zvolen biskupem tohoto města. Jako biskup sloužil až do roku 711 a ve své funkci byl znám jako ochránce sirotků, vdov a také jako spravedlivý soudce.\n\nPodle legendy když jednou odešel na pouť do Říma, dal své nohy do pout a klíč vhodil do řeky Avony. Když dorazil do Říma, koupil si na trhu rybu a uvnitř ryby se objevil stejný klíč od jeho pout.\n\nByl zakladatelem benediktinského kláštera v Eveshamu. Ve středověku to byl jeden z největších benediktinských klášterů.\n\nJeho svátek se slaví 30. prosince.\n\n"}
{"id": "1415287", "url": "https://cs.wikipedia.org/wiki?curid=1415287", "title": "Mirror Blue", "text": "Mirror Blue\n\nMirror Blue je osmé sólové studiové album anglického zpěváka a kytaristy Richarda Thompsona. Vydáno bylo v lednu roku 1994 společností Capitol Records. Stejně jako v případě předchozího alba, které vyšlo v roce 1991 pod názvem \"Rumor and Sigh\", jej produkoval Mitchell Froom. Deska byla nahrána již v lednu roku 1993, vydání se však dočkala až o rok později. To bylo zčásti způsobeno tím změnou ve vedení společnosti Capitol Records.\n\nAutorem všech skladeb je Richard Thompson.\n\n"}
{"id": "1415289", "url": "https://cs.wikipedia.org/wiki?curid=1415289", "title": "59. ročník udílení Zlatých glóbů", "text": "59. ročník udílení Zlatých glóbů\n\n59. ročník udílení Zlatých glóbů probíhal dne 20. ledna 2002. Nominace byly oznámeny dne 20. prosince 2001. Nejvíce nominací obdržely snímky \"Moulin Rouge!\" a \"Čistá duše\", celkem 6.\n"}
{"id": "1415330", "url": "https://cs.wikipedia.org/wiki?curid=1415330", "title": "Maják Sudžuk", "text": "Maják Sudžuk\n\nMaják Sudžuk (rusky: \"Суджукский маяк\") stojí na severozápadním okraji Cemeské zátoky Černého moře, Krasnojarský kraj v Rusku. Maják společně s majáky Novorossijsk–Penajský a Doobský ukazuje bezpečnou cestu do přístavu Novorossijsk.\n\nVálcová betonová věž vysoká 10 m je ukončena ochozem a lucernou. Věž má bílou barvu.\n\n\noznačení:\n\n"}
{"id": "1415346", "url": "https://cs.wikipedia.org/wiki?curid=1415346", "title": "Sam &amp; Dave", "text": "Sam &amp; Dave\n\nSam & Dave bylo americké hudební duo, které společně vystupovalo v letech 1961 až 1981. Tvořili jej dva zpěváci, Sam Moore a Dave Prater. Mezi úspěšné písně dua patřily například „Soul Man“ a „Hold On, I'm Comin'“, obě od autorského dua Isaac Hayes-David Porter. Svou první dlouhohrající desku, které se jmenovala \"Hold On, I'm Comin<nowiki>'</nowiki>\", duo vydalo roku 1966. Později dvojice vydala několik dalších společných alb. Naposledy spolu vystoupili v San Franciscu v roce 1981. V roce 1992 bylo duo uvedeno do Rokenrolové síně slávy. Dále bylo duo uvedeno do Memphiské hudební síně slávy (2015) a Vokální síně slávy (2007). Jsou také držiteli ceny Grammy.\n"}
{"id": "1415364", "url": "https://cs.wikipedia.org/wiki?curid=1415364", "title": "Cecílie Řecká a Dánská", "text": "Cecílie Řecká a Dánská\n\nCecílie Řecká a Dánská (Řeckyː Πριγκίπισσα Καικιλία της Ελλάδας και Δανίας; 22. června 1911 – 16. listopadu 1937) byla manželkou dědičného hesenského velkovévody Jiřího Donata a starší sestrou prince Philipa, vévody z Edinburghu.\n\nCecílie se narodila 22. června 1911 v letním sídle řecké královské rodiny v Tatoi, patnáct kilometrů severně od Athén, jako třetí dcera prince Ondřeje Řeckého a Dánského a Alice z Battenbergu. Ač dostala jméno Cecílie, v rodině jí říkali Cécile.\n\nCecílie byla pokřtěna v Tatoi 2. července 1911. Jejími kmotry byli britský král Jiří V., velkovévoda Arnošt Ludvík Hesenský, princ Mikuláš Řecký a Dánský a velkokněžna Věra Konstantinovna Romanovová.\n\nPřes otce byla Cecílie vnučkou řeckého krále Jiřího I. a jeho manželky Olgy Konstantinovny Romanovové (vnučka cara Mikuláše I. Přes matku byla prapravnučkou královny Viktorie. Cecílie měla tři sestryː Margaritu, Teodoru a Sofii, a bratra Philipa, manžela královny Alžběty II.\n\nV roce 1922 byly všechny čtyři sestry družičkami na svatbě strýce z matčiny strany, Louise Mountbattena s Edwinou Ashleyovou.\n\n2. února 1931 se cecílie v Darmstadtu provdala za Jiřího Donata. Měli spolu čtyři dětiː\n\n\n1. května 1937 vstoupila s manželem do NSDAP.\n\nV říjnu 1937 Cecíliin tchán, Arnošt Ludvík Hesenský, zemřel. Několik týdnů po pohřbu se její švagr Ludvík ženil v Londýně s Margaret Campbell-Geddesovou.\n\n16. listopadu 1937 opustili Jiří Donatus, Cecílie, jejich dva synové a Jiřího matka Eleonora, Darmstadt a odjeli do Londýna na svatbu. Jejich letadlo poblíž belgického Ostende havarovalo a všichni na palubě zemřeli. Cecílie byla v osmém měsíci čtvrtého těhotenství; dítě se našlo v troskách letadla. Belgické oficiální vyšetřování dospělo k závěru, že Cecílie začala v polovině letu rodit a pokus o přistání byl proveden za nepříznivého počasí.\n\nCecílie byla pohřbena s manželem a třemi dětmi v Darmstadtu v Rosenhöhe, tradičním pohřebišti hesenské rodiny. Její dceru Johanu adoptoval princ Ludvík s Margaret, na jejichž svatbu letěli. Johana však zemřela o dva roky později na meningitidu a byla pohřbena vedle svých rodičů a sourozenců.\n\nNehoda figuruje v novele Jeffreyho Archera \"A Matter of Honour\", ve které velkovévoda vlastnil šperky své tety, ruské carevny, které hledalo KGB. Ve skutečnosti neexistují důkazy, že by tomu tak bylo.\n\nCecílie je vyobrazena v seriálu The Crown na Netflix jako oblíbená sestra prince Philipa.\n\n\n"}
{"id": "1415388", "url": "https://cs.wikipedia.org/wiki?curid=1415388", "title": "Lien Čen-ling", "text": "Lien Čen-ling\n\nLien Čen-ling (; * 31. ledna 1988) je tchajwanská zápasnice – judistka.\n\nS judem začínala v devíti letech na základní škole v Tchaj-peji v kroužku. V tchajwanské ženské reprezentaci se pohybuje od roku 2006 v lehké váze do 57 kg. Od roku 2008 se připravovala v Japonsku na univerzitě Yamanashi gakuin v Kófu, kde promovala v roce 2013. V roce 2012 se na olympijské hry v Londýně nekvalifikovala. Od roku 2014 je zaměstnankyní a reprezentantkou v judu japonské společnosti Komatsu, kde se připravuje pod vedením olympijského vítěze Jošijuki Macuoki a jeho asistentů (osobní trenérka v roce 2016 Ikumi Tanimotová).\n\nV roce 2016 se kvalifikovala na olympijské hry v Riu. Ve čtvrtfinále hrubě chybovala v zápase s Rumunkou Corinou Căprioriuovou, která v úvodní minutě kontrovala technikou sasae-curikomi-aši její pokus o o-uči-gari. V opravách postoupila do boje o třetí místo proti Japonce Kaori Macumotové, které podlehla na juko v závěrečné minutě technikou ko-uči-makikomi. Obsadila dělené 5. místo.\n\n\n\n"}
{"id": "1415397", "url": "https://cs.wikipedia.org/wiki?curid=1415397", "title": "Lidské sexuální chování", "text": "Lidské sexuální chování\n\nLidské sexuální chování zahrnuje projevy sexuality, při kterých se obvykle uplatňuje a stupňuje pohlavní vzrušení. Jde tedy v první řadě o pohlavní styk včetně jeho předehry a dohry, o sex bez penetrace a o masturbaci. Studiem lidského sexuálního či pohlavního chování se zabývá sexuologie.\n\nSexuální chování u člověka je vymezeno kategoriemi pohlaví, sexuální identifikace a sexuální orientace. V souvislosti s variantami sexuální orientace se hovoří o heterosexuálním chování, homosexuálním chování, případně bisexuálním chování. Sexuální chování nemusí být vždy v souladu se sexuální orientací a identifikací (např. heterosexuální muž identifikující se jako heterosexuální muž může v praxi projevovat i homosexuální chování, třeba jako náhražkové sexuální chování při nemožnosti kontaktu s přirozeným sexuálním objektem, typicky ve věznicích, církevních řádech, armádě).\n\nAbsence či omezení sexuálního chování, zejména soulože, se obvykle označuje jako sexuální abstinence.\n\nNormy pro sexuální chování se mění v průběhu historie, pod vlivem kultury či politického uspořádání společnosti. Vytvářejí se normy mravní i právní. Statisticky lze za normální považovat chování s největším výskytem. Z biologického hlediska se za normální může považovat takové sexuální chování, kterým bude dosažen biologický účel - reprodukce. Kulturní normou je takové chování, které je v dané společnosti a době obvyklé a společensky akceptované. Každý člověk pak má svoji vlastní subjektivní normu (co považuje za normální) či normu ideální (představu o optimálním stavu).\n\nSexualita je důležitou potřebou člověka a prožívají ji ženy i muži nezávisle na věku či případném postižení. Má velký význam v rozvoji osobnosti člověka. Pokud nejsou sexuální a erotické potřeby jedince uspokojeny v rámci standardního sexuálního vztahu (nejtradičněji manželství), může tento jedinec za účelem jejich uspokojení vyhledávat například pornografické materiály, uspokojovat sama sebe či vyhledávat sex za úplatu (prostituce), který je ale tradičně vnímán jako morálně pokleslý a v mnoha zemích trestán jako trestný čin kuplířství. V některých zemích je jako morálně přijatelný vnímán sex za úplatu tehdy, je-li poskytován osobám, které nemají možnost sami tuto potřebu aktivně uspokojit (sexuální asistence, např. zdravotně postižení lidé, staří lidé, apod.).\n\nDeviantní sexuální chování souvisí s vymezením sexuální deviace. Deviacemi v aktivitě jsou např. sadismus a masochismus, exhibicionismus, frotérství, voyerství. Deviacemi v objektu jsou pedofilie, gerontofilie, fetišismus, nekrofilie, pyromanie atp.\n\nO rizikovém sexuálním chování se obvykle hovoří v souvislosti s šířením pohlavně přenosných (tělesných) nemocí. Někdy je však dáváno do souvislosti i s nemocemi duševními, a to zejména sexuální násilí a zneužívání. To je ovšem třeba rozlišovat od násilí souhlasného, např. BDSM.\n\nNaopak bezpečné či bezpečnější sexuální chování souvisí obvykle s používáním kondomů či poševních pesarů, sexuální abstinencí, monogamií atd.\n\n"}
{"id": "1415447", "url": "https://cs.wikipedia.org/wiki?curid=1415447", "title": "Bojmír Hutta", "text": "Bojmír Hutta\n\nBojmír Hutta (* 20. února 1920, Slavuta (Ukrajina) - 20. července 1987, Cheb) byl malíř a pedagog, zakladatel a první ředitel Galerie výtvarného umění v Chebu.\nRodina Bojmíra Hutty pocházela z Chodska. Jeho dědeček odešel do Volyně a vybudoval zde dřevařský závod. Otec vystudoval v Čechách, kde se seznámil se svou ženou a působil pak na Ukrajině jako lesník. Bojmír se narodil v myslivně Ušpila u vesnice Romaniny (okres Slavuta). V té době na Ukrajině pokračovala občanská válka (odtud nezvyklé křestní jméno) a jedna z ozbrojených band zavraždila i Bojmírova dědečka. Proto se kolem roku 1925 rodina vrátila do Domažlic. Otec pak pracoval jako správce tamní nemocnice. Bojmír Hutta během studia na reálném gymnáziu v Domažlicích projevil hudební i malířské nadání, ale po vypuknutí války nemohl pokračovat ve studiu. Teprve roku 1942, ve 22 letech, začal studovat na zlínské Baťově škole umění, ale roku 1943 musel školu ukončit a práci v Říši se vyhnul jen díky hospitalizaci v nemocnici, kterou spravoval jeho otec. Byl pak pracovně nasazen v chemických a zbrojních závodech v moravských Bojkovicích, kde se zapojil do ilegální činnosti. Koncem války byl zatčen gestapem a vězněn v Uherském Brodě až do osvobození města 26. dubna 1945.\n\nPo návratu do Domažlic byl vzhledem k předešlé odbojové činnosti jmenován předsedou Místní správní komise na Přimdě, která spravovala i obce v jejím okolí. S pomocí německých usedlíků, které vyreklamoval z odsunu, se pokusil navázat na domácí výrobu dřevěných předmětů. Snažil se soustředit strojní zařízení do jednoho místa a založil továrnu \"Bojko - Export Přimda\", která měla zásobit vánoční trh dřevěnými hračkami. Pro nedostatek zkušeností jeho podnik po půl roce zbankrotoval. \n\nNa Přimdě, která patří k majetku Kolowratů, se spřátelil s podnikatelem Jindřichem Kolowratem-Krakowským, který ho přesvědčil k pokračování ve studiu a zprostředkoval Huttovi stipendium na École des beaux-arts v Paříži. V letech 1946-1950 absolvoval studium v ateliéru monumentálního malířství u Jeana Souverbieho (1891–1981). O prázdninách cestoval pěšky po Francii a severní Africe, pobýval v Mnichově nebo se vracel do Čech. Při jedné z delších zastávek ho okouzlilo město Cheb i exotické společenství tamějších poválečných osídlenců. Ještě z Paříže požádal o přidělení bytu, usadil se zde natrvalo a založil rodinu. Maloval malebná městská zákoutí a již na přelomu let 1951 a 1952 měl v Chebu první výstavu. Později začal za motivy vyjíždět i do okolí Chebu malým autobusem, který si uzpůsobil jako pojízdný ateliér a překřtil na „huttabus“.\n\nRoku 1953 předložil vedení města návrh na zavedení tříměsíčního výtvarného kursu.\n\nRoku 1962 ve spolupráci s dr. Mirou Mladějovskou, která předtím působila v chebském archivu a muzeu, založil Chebskou regionální galerii a až do roku 1972 byl jejím ředitelem. Hutta byl pověstný svým sklonem k neortodoxním řešením a podařilo se mu galerii dostat na vysokou úroveň. Postupně získal k výstavním prostorám v Radničním paláci také rekonstruovaný kostel sv. Bartoloměje v Chebu pro expozici gotických soch a pozdně barokní zámek ve Starém Hrozňatově (původně románský hrad Kinsberk), kde zamýšlel vybudovat lapidárium barokní plastiky. Zámek doslova zachránil poté, co ho v dezolátním stavu roku 1965 opustila Pohraniční stráž a uvažovalo se o jeho odstřelu. Do areálu zámku byly svezeny poškozené sochy z pohraničí (většinou ze hřbitovů, křižovatek cest, božích muk apod.) a byly zde postupně restaurovány. Díky Huttovi se opravený zámek otevřel pro veřejnost roku 1968. Byl přizpůsoben potřebám galerie a kromě depozitáře a společenského sálu, kde se konaly komorní koncerty vážné hudby, přednášky a diskuse, v něm měly být zřízeny dva ateliéry a sochařská dílna pro plánovaná výtvarná sympozia. Počátkem normalizace zámek opět zabavilo Ministerstvo vnitra, protože se nacházel podle jeho názoru příliš blízko (0,5 km) od západní hranice.\n\nZa Huttova působení začala rekonstrukce kostela sv. Kláry na výstavní a hudební síň. Navázal spolupráci s významnými muzei umění v Krakově a Drážďanech a v Chebu uspořádal celou řadu zásadních výstav (např. již rok po založení chebské galerie výstavu \"25 obrazů evropského malířství 16.–18. století\" ze sbírek Drážďanské galerie nebo \"100 grafik Odilona Redona\" zapůjčených z Krakova roku 1965). \n\nPo okupaci Československa roku 1968 a následných normalizačních čistkách byl roku 1972 z ředitelské funkce propuštěn, zařazen mezi nespolehlivé osoby, přišel o pas a až do konce života se o něj zajímala Státní bezpečnost. Západočeská pobočka normalizovaného Svazu českých výtvarných umělců pak otálela s doporučením pro registraci u Fondu, která by malíři umožnila pracovat na volné noze. Po kladném doporučení z Chebu nakonec Hutta registraci získal a mohl působit jako malíř. Hutta byl svou neúnavnou činorodostí a vykonaným dílem podobný malíři Vladimíru Levorovi, který založil Galerii Klatovy / Klenová a rovněž se zasloužil o záchranu tamějšího hradu a zámku. Oba sdíleli za normalizace stejný osud - byli vyhozeni z místa ředitele galerie a měli problémy s komunistickou mocí, když se chtěli živit alespoň jako malíři. Byli přátelé.\n\nMěl celkem čtyři děti, dcery Barbaru a Kateřinu, které z větší části vychovával sám a syny Tomáše a Lukáše. Především oba synové podědili výtvarné a umělecké nadání - starší Tomáš se vyučil uměleckým kovářem, nejmladší Lukáš našel zálibu v počítačové grafice a AV tvorbě.\n\nBojmír Hutta zemřel v Chebu ve věku 67 let. Při výročí 25 let od jeho úmrtí byla roku 2012 odhalena pamětní deska na rohovém domě č. 2 v Jateční ulici u chebského náměstí Krále Jiřího z Poděbrad, kde žil a tvořil po většinu doby jeho působení v Chebu. Pochován je dle svého přání se svými rodiči v Domažlicích.\n\nJeana Souverbie, u kterého Hutta studoval v Paříži, ovlivnil postimpresionismus a Nabisté i přátelství s Pablem Picassem a kubismus. Hutta získal solidní výtvarné vzdělání, především v malbě a seznámil se s moderním francouzským uměním.\n\nTvořil především olejomalby, ale věnoval se i kresbě, akvarelu a linorytu. Byl vynikající a citlivý portrétista. Ovšem učaroval mu starý Cheb a obrazy z tohoto prostředí mají zláštní poetiku. Nesoustředil se totiž pouze na stavby, ale i na lidi v nich a kolem nich. Proto má řada jeho obrazů i vlastní příběh. Nevyhýbal se ani krajině. Barevnost kaolinových lomů či poetika jezírek a rybníků ho přitahovaly snad nejvíce. A málokdo ví, že výtvarně ztvárnil i první oponu chebského divadla. Ta se bohužel nedochovala.\n\nNeopomenutelná jsou také jeho sgrafita, například ta velkoplošná ve dvoraně Glauberových pramenů ve Františkových Lázních. A konečně mu nebyly cizí ani restaurátorské práce. Za zmínku stojí například štuková výzdoba stropu schodiště v hlavní budově chebské galerie nebo rokoková štuková výzdoba pokoje právě v domě č. 2 v Jateční ulici v Chebu.\n\nJeho dílo je v duchu realismu s prvky symbolismu.\n\n"}
{"id": "1415471", "url": "https://cs.wikipedia.org/wiki?curid=1415471", "title": "Chuck Hagel", "text": "Chuck Hagel\n\nCharles \"Chuck\" Timothy Hagel (* 4. října 1946 North Platte, Nebraska) je bývalý americký republikánský politik. Mezi lety 1997 a 2009 zastával pozici v Senátu USA a poté byl mezi lety 2013 až 2015 ministrem obrany USA. V minulosti byl též profesorem na Edmund A. Walsh School of Foreign Service, která je součástí Georgetownské univerzity. Během své služby v armádě se zúčastnil války ve Vietnamu. Ze dvou manželství má dvě děti.\n\n"}
{"id": "1415476", "url": "https://cs.wikipedia.org/wiki?curid=1415476", "title": "Marie Řecká a Dánská", "text": "Marie Řecká a Dánská\n\nMarie Řecká a Dánská (Řeckyː Πριγκίπισσα Μαρία της Ελλάδας και Δανίας; 3. března 1876 – 14. prosince 1940) se narodila jako páté dítě a druhá dcera Jiřího I. Řeckého a Olgy Konstantinovny Romanovové.\n\nMarie se narodila v Athénách. Měla několik sourozencůː budoucího krále Konstantina I. Řeckého, prince Jiřího, sestru Alexandru, bratra Mikuláše, Ondřeje a Kryštofa. Rodina jí říkala „Minnie“, stejně jako její tetě z otcovy stany, ruské carevně Marii Fjodorovně. Marie a Minniina nejstarší dcera Xenie si byla velmi blízké; sestřenice se později provdaly za dva bratry, romanovská velkoknížata byly při mnoha příležitostech spolu.\n\n30. dubna 1900 se Marie na Korfu provdala za velkoknížete Georgije Michajloviče Romanova. Marie pak získala přezdívku „Řecká Minnie“, aby se odlišila od své tety. Marie se za něj odmítala provdat, pokud nebude zajištěno její místo v linii následnictví dánského a řeckého trůnu, a také v době svatby dala jasně najevo, že velkoknížete nemiluje, Georgij však doufal, že se její city změní. Pár měl dvě dceryː Ninu, narozenou 7. června 1901; a Xenii, narozenou 9. srpna 1903. Jak dívky rostly, využívala Marie čím dál víc příležitostí trávit čas v zahraničí, údajně kvůli zdraví svých dcer, ale také kvůli tomu, aby mohla být dál od manžela. Byla zrovna ve Velké Británii, když vypukla první světová válka, a Marie se rozhodla nevrátit se do Ruska, žila v Harrogate, kde byla mecenáškou tří vojenských nemocnic, financovala je a sama pečovala o pacienty.\n\n30. ledna 1919 ovdověla, když byl manžel zavražděn bolševiky. 16. prosince 1922 se ve Wiesbadenu znovu provdala za řeckého admirála Perikla Ioannida. Velkokněžna Marie zemřela ve svých rodných Athénách 14. prosince 1940 během italsko-řecké války.\n\nJejí dcera Xenie žila roky na Long Islandu a byla nějaký čas manželkou milionáře Williama Leedse, který byl synem Nancy Stewart Worthingtonové, a nevlastní syn Mariina bratra Kryštofa. Několik měsíců u sebe měla ženu, která se ukázala být podvodnicí, Annu Andersonovou. Andersonová podvodně tvrdila, že je velkokněžna Anastázie Nikolajevna, nejmladší dcera cara Mikuláše II. Na žádost Williama Leedse musela opustit Xeniin dům.\n"}
{"id": "1415527", "url": "https://cs.wikipedia.org/wiki?curid=1415527", "title": "Konstantin Babickij", "text": "Konstantin Babickij\n\nKonstantin Babickij rusky Бабицкий, Константин Иосифович (* 15. září 1929, Moskva - 14. září 1993, Moskva) byl ruský disident a lingvista, účastník demonstrace na Rudém náměstí v srpnu 1968 proti okupaci Československa.\n\nNarodil se v Moskvě. V roce 1953 vystudoval Ústav sdělovací techniky v Moskvě (dnes Moskevská technická univerzita komunikace a informatiky - Московский технический университет связи и информатики) a poté žil několik let Urale. Poté se vrátil zpět do Mosky a začal studovat filologii na Lomonosovově univerzitě, když svá studia dokončil v roce 1960. Po studiích pracoval jako vědec v Ústavu ruského jazyka Akademie věd. Při své práci kombinoval své technické a humanitní vzdělání, když se zabýval teoritickou a aplikovanou lingvistikou, konkrétně pak matematickou lingvistikou, když se zabýval transformací a srovnáváním syntaxe německého jazyka a ruského jazyka, zejména ve formálním modelování častí řeči.\nPoliticky se příliš neangažoval, mezi přáteli však měl několik disidentů (mj. Larisu Bogorazovou a Pavla Litvinova, pro které překládal z češtiny a polštiny texty pro samizdat. 22. srpna 1968 na pracovišti rozhodně odsoudil invazi vojsk Varšavské smlouvy do Československa, která ho velmi pobouřila, a rozhodl se tedy zúčastnit demonstrace na Rudém náměstí proti okupaci Československa, která se konala 25. srpna 1968. Na demonstraci se dostavil s česky psaným transparentem \"Ať žije svobodné a nezávislé Československo\". Příslušníci KGB mu transparent vytrhli a zabavili, když však začali napadat sedícího spoludemonstranta Viktora Fajnberga, snažil se jej bránit vlastním tělem.\n\nZa účast na demonstraci byl odsouzen ke třem letem vyhnanství, odvezen byl do vesničky Krasnyj Zaton nedaleko Syktyvkaru. Tam pracoval jako truhlář v továrně. Byl také propuštěn z Akademie věd. V polovině 70. let mu KGB nabídla návrat do akademického prostředí, pokud by se zavázal neprotestovat proti politice Sovětského svazu. Tuto nabídku odmítl.\n\nDo konce života se živil restaurováním nábytku a řezbářstvím, ve volném čase překládal do ruštiny básně východoevropských autorů. Zemřel v roce 1993 v Moskvě.\n\nV 1990 mu bylo uděleno čestné občanství hlavního města Prahy. V roce 2014 byl Poslaneckou sněmovnou spolu s ostatními demonstranty z 25. srpna 1968 navržen na české státní vyznamenání Řád Tomáše Garrigua Masaryka, český prezident Miloš Zeman však vyznamenal pouze Natalju Gorbaněvskou. Spolu s ostatními demonstranty z 25. srpna 1968 dostal v roce 2018 in memoriam ocenění Gratias Agit ministra zahraničí České republiky. \n"}
{"id": "1415563", "url": "https://cs.wikipedia.org/wiki?curid=1415563", "title": "Česko-mongolské vztahy", "text": "Česko-mongolské vztahy\n\nČesko-mongolské vztahy jsou mezinárodní vztahy mezi Českou republikou a Mongolskem. Formálně vznikly 25. dubna 1950 mezi tehdejším Československem a Mongolskou lidovou republikou. Československo bylo až do druhé poloviny 80. let po SSSR druhým nejvýznamnějším mongolským obchodním partnerem. Po rozdělení Československa v roce 1992 Mongolsko navázalo v roce 1993 vztahy s Českou republikou. Česká republika má velvyslanectví v Ulánbátaru.\n\nKalkuluje se, že význam česko-mongolských vztahů bude důležitější, a to hlavně kvůli levné mongolské pracovní síle. Mongolská menšina v Česku, i když je stále marginální, se mezi lety 1994–2018 více než zdvacetinásobila.\n\nStále probíhá návrat koní Převalského z aklimatizační zóny v Česku do volné přírody v Mongolsku. Příznivým faktem je, že se Mongolsko modernizuje, bohatne (HDP je jen třikrát menší než v Česku, čímž se Mongolsko řadí k polovině bohatších států světa) a zalidňuje (první mongolské sčítání lidu roku 1918 - okolo 647 500 lidí; k 11. 3. 2019 přes 3 247 000 lidí).\n\nV roce 1953 byl do Mongolska vyslán první československý velvyslanec. Československo bylo až do druhé poloviny 80. let po SSSR druhým nejvýznamnějším mongolským obchodním partnerem.\n\nPo sametové revoluci došlo k prudkému poklesu česko-mongolského obchodu.\n\nPo rozdělení Československa v roce 1992 Mongolsko znovu navázalo v roce 1993 vztahy s Českou republikou. V roce 1993 bylo zrušeno české velvyslanectví v Mongolsku; čeští velvyslanci v období 1994–1999 sídlili v Pekingu. V roce 1997 byla uzavřena vzájemná dohoda o zamezení dvojího zdanění a o rok později dohoda o vzájemné ochraně investic. V roce 1999 ministr zahraničních věcí Jan Kavan během své návštěvy otevřel obnovené české velvyslanectví v Ulánbátaru.\n\nMongolsko se stejně jako Česká republika zapojilo do války v Iráku.\n\nV Československu studovalo nebo pracovalo 30 000 Mongolů, kteří tak představují více než 1% obyvatel Mongolska se základními znalostmi češtiny (respektive slovenštiny). Velký zájem mongolských studentů v současné době je o Univerzitu Tomáše Bati ve Zlíně.\n\nPodle statistik ministerstva práce v Česku na konci června 2008 legálně pracovalo 10 913 Mongolů. V září 2008 vznikla databáze zaměstnanců z 5 asijských zemích (mezi nimi i Mongolsko), kterou vede Hospodářská komora ČR s účelem usnadnit českým podnikům hledání zaměstnanců. K 30. září hlásilo Ministerstvo práce a sociálních věcí ČR 13 096 legálních mongolských zaměstnanců. V říjnu se Mongolsko neobjevilo na seznamu zemí, které mohou dostat tzv. zelené karty, které usnadňují přístup na pracovní trh v Česku. Důvodem je prý dle ministerstva vnitra otázka bezpečnostních a zdravotních rizik.\n\nOd 1. ledna 2009 se vstup na český trh práce prostřednictvím zelených karet, zařadilo 12 zemí, Mongolsko ne. V únoru 2009 začala vláda ČR řešit počet cizinců, kterým nabídla letenku a 250-500 Euro, když opustí zemi. To podle odhadů využilo 1 334 Mongolů. 1. dubna přestalo Česko vydávat pracovní víza pro občany Moldavska, Mongolska, Thajska, Ukrajiny a Vietnamu jako reakci na ekonomickou krizi.\n\nNíže je uveden seznam smluv podle Ministerstva zahraničních věcí České republiky.\n\n\n\n\n"}
{"id": "1415564", "url": "https://cs.wikipedia.org/wiki?curid=1415564", "title": "Šosse Entuziastov (stanice Moskevského centrálního okruhu)", "text": "Šosse Entuziastov (stanice Moskevského centrálního okruhu)\n\nŠosse Entuziastov () je stanice na Moskevském centrálním okruhu. Zde je možné přestoupit na stejnojmennou stanici na Kalininsko-Solncevské lince moskevského metra, která je vzdálená několik minut pěší chůze. Obě dvě stanice získaly své jméno po blízké ulici. \n\nStanice Šosse Entuziastov se nachází v čtvrti Sokolinaja Gora mezi \"ulicí Utkina\" () a \"Severo-vostočnou chordou\" () v těsné blízkosti na sever od jejich křížení se Šosse Entuziastov.\n\nVestibul se nachází v průchodu pod ostrovním nástupištěm. Tento průchod zjednodušuje přístup od ulice Utkina k stanici metra. U hrany nástupiště blíže k Ulici Utkina zastavují vlaky, které jedou ve směru hodinových ručiček, u nástupiště blíže k Severo-vostočné chordě zastavují vlaky, které jedou naopak.\n\n"}
{"id": "1415617", "url": "https://cs.wikipedia.org/wiki?curid=1415617", "title": "Flotsam and Jetsam", "text": "Flotsam and Jetsam\n\nFlotsam and Jetsam je americká thrashmetalová skupina založená v roce 1981 v arizonském Phoenixu. Vystupovali pod názvy Paradox (1981–1982), Dredlox (1982–1983) a Dogz (1983–1984). V kapele působil baskytarista Jason Newsted, který ale krátce po vydání debutového alba \"Doomsday for the Deceiver\" nahradil Cliffa Burtona v Metallice.\n\nFlotsam and Jetsam za svou kariéru vydali dvanáct studiových alb a celosvětově prodali přes milion desek. Alba \"No Place for Disgrace\" (1988) a \"When the Storm Comes Down\" (1990) se zařadila do žebříčku Billboard 200.\n\n\n\n\n"}
{"id": "1415620", "url": "https://cs.wikipedia.org/wiki?curid=1415620", "title": "Richard z Chichesteru", "text": "Richard z Chichesteru\n\nSvatý Richard z Chichesteru, jak také Richard z Wychu (1197, Droitwich Spa, Worcestershire - 3. dubna 1253, Dover, Kent) byl v letech 1244–1253 biskupem v Chichesteru, kanonizovaný roku 1262.\n\n"}
{"id": "1415642", "url": "https://cs.wikipedia.org/wiki?curid=1415642", "title": "Johannes Gustavsson", "text": "Johannes Gustavsson\n\nJohannes Gustavsson (* 23. srpna 1975 Trollhättan) je švédský dirigent a hráč na violu. Diriguje symfonický i operní repertoár a spolupracuje s mnoha tělesy prakticky ve všech severských zemích. Gustavsson jako dirigent nahrál a vydal díla různých severských skladatelů klasické hudby.\n\nNarodil se v roce 1975 v švédském Trollhättanu. Na Norské hudební akademii v Oslu studoval u violisty Larse Anderse Tomtera hru na violu, pak přešel na studium dirigování pod vedením dalších norských umělců, dirigenta Oleho Kristiana Ruuda a skladatele Olava Antona Thommessena. Na počátku kariéry hrál v Norském komorním orchestru.\n\nV roce 2003 se stal prvním laureátem ceny Svenska Dirigentpriset, v roce 2004 získal druhou cenu v Mezinárodní dirigentské soutěži Georga Soltiho a v roce 2008 získal jako první laureát dirigentskou cenu Královské hudební akademie ve Stockholmu a ocenění z Mezinárodní dirigentské soutěže Artura Toscaniniho, konané v italské Taormině.\n\nV umělecké sezóně 2010/2011 byl stálým dirigentem Severského komorního orchestru v Sundsvallu, v následující sezóně působil i na Musikhögskolan Ingesund, hudebním institutu Karlstadské univerzity. Spolupracoval s mnoha severskými orchestry, například s Královskou filharmonii Stockholm, Švédským rozhlasovým symfonickým orchestrem, Göteborským symfonickým orchestrem, Královskou švédskou operou, Göteborskou operou a dalšími tělesy z Norska, Finska a Švédska. V současnosti je šéfdirigentem finského orchestru Oulu Sinfonia (od sezóny 2012/2013) a karlstadského operního domu Wermland Opera (od sezóny 2015/2016). Od roku 2017 působí jako umělecký ředitel norského mládežnického orchestru Ungdomssymfonikerne.\n\nJe ženatý s norsko-švédskou violistkou a ilustrátorkou dětských knih Ane Gustavsson.\n\n\n"}
{"id": "1415654", "url": "https://cs.wikipedia.org/wiki?curid=1415654", "title": "Annie Laurie Gaylorová", "text": "Annie Laurie Gaylorová\n\nAnnie Laurie Gaylorová (* 2. listopadu 1955 Madison) je americká ateistka, sekularistka a aktivistka za práva žen, spoluzakladatelka – a spolu se svým manželem Danem Barkerem, současná spolupředsedkyně FFRF – Freedom From Religion Foundation. Až do roku 2015 také byla editorkou novin FFRF, \"Freethought Today\" (vychází desetkrát ročně). Je autorkou několika knih.\n\nRoku 1980 vystudovala žurnalistiku na University of Wisconsin–Madison. V roce 1977 byla Gaylorová spolu se svou matkou Anne Nicol Gaylorovou a feministickými skupinami v čele protestů, které vedly k odvolání soudce Archie Simonsona poté, co obvinil mladou dívku, že si může za své znásilnění sama.\n\nOrganizaci Freedom From Religion Foundation roku 1978 společně založili Anne Nicol Gaylorová, její dcera Annie Laurie Gaylorová a John Sontarck při setkání u jídelního stolu Gaylorových. Gaylorová pracovala na tom, aby se FFRF stala největší organizací ateistů a agnostiků ve Spojených státech.\nMnožství zdrojů naznačuje, že FFRF byla založena jako reakce na úlohu náboženství při odpírání práv žen na svobodu reprodukce.\n\nAnnie Laurie Gaylorová je členkou představenstva \"Women's Medical Fund, Inc.\", skupiny, která pomáhá ženám zaplatit za provedení potratů.<br>Zapojovala i do dalších protestů, včetně protestu proti omezení potratů v Jižní Dakotě a protestu proti soudnímu pochybení ve Wisconsinu. Otevřeně se vyjadřovala proti násilí za použití střelných zbraní.\n\nV roce 2010 Gaylorová obdržela od American Humanist Association ocenění Humanitarian Heroine.<br>\nGaylorová je zvána jako řečník na různé konference, včetně Global Atheist Convention v Melbourne roku 2012 a regionální konference Minnesota Atheists.<br>\nAktuálně působí v kanceláři mluvčích Secular Student Aliance\n\nGaylorová se objevila v mnoha tiscích, rozhlasových a televizních médiích, kde diskutovala o práci FFRF, jako je cenzura reklamní kampaně v Las Vegas a kauza odporu proti Národnímu dni modlitby.\n\nAnnie Laurie Gaylorová přispívá do tištěných médií napříč Spojenými státy o tématech týkajících se žen: jak politika ovlivňuje přístup žen k reprodukční zdravotní péči ve státě Wisconsin, zatčení tuniské ženy za zveřejnění fotografií vlastního nahého těla, padesáté výroční vydání \"The Feminine Mystique\", a stavu práv žen po celém světě od podepsání úmluvy Seneca Falls Convention.\n\nGaylorová, spolu se svým manželem Danem Barkerem uvádí každá týden hodinový rozhlasový program \"Freethought Radio\" na stanici Progressive Talk The Mic 92.1 v Madisonu ve Wisconsinu. Ten se vysílá i na několika dalších stanicích po celém Středozápadě a je k dispozici i jako podcast.\n\nAnnie Laurie Gaylorová se seznámila s Danem Barkerem roku 1984, když byli hosty Oprah Winfreyové v pořadu „\"AM Chicago\"“. O šest měsíců později se vzali.<br>Mají dceru Sabrinu Delata.\n\nAutor\n\nEditor\n\n\n"}
{"id": "1415660", "url": "https://cs.wikipedia.org/wiki?curid=1415660", "title": "Hutta", "text": "Hutta\n\nPříjmení Hutta nosí více významných osobností:\n\n"}
{"id": "1415676", "url": "https://cs.wikipedia.org/wiki?curid=1415676", "title": "Dobrý", "text": "Dobrý\n\nPříjmení Dobrý nosí více významných osobností:\n\n"}
{"id": "1415679", "url": "https://cs.wikipedia.org/wiki?curid=1415679", "title": "Hák (příjmení)", "text": "Hák (příjmení)\n\nPříjmení Hák nosí více významných osobností:\n\n"}
{"id": "1415690", "url": "https://cs.wikipedia.org/wiki?curid=1415690", "title": "Fikar", "text": "Fikar\n\nPříjmení Fikar nosí více významných osobností:\n\n"}
{"id": "1415698", "url": "https://cs.wikipedia.org/wiki?curid=1415698", "title": "Kahoun", "text": "Kahoun\n\nPříjmení Kahoun nosí více významných osobností:\n\n"}
{"id": "1415702", "url": "https://cs.wikipedia.org/wiki?curid=1415702", "title": "US Open 2018 – mužská čtyřhra", "text": "US Open 2018 – mužská čtyřhra\n\nMužská čtyřhra US Open 2018 probíhala na přelomu srpna a září 2018. Do deblové soutěže newyorského tenisového grandslamu hraného na tvrdém povrchu nastoupilo šedesát čtyři dvojic. Obhájcem titulu byl šestý nasazený nizozemsko-rumunský pár Jean-Julien Rojer a Horia Tecău, kteří dohráli ve druhém kole s moldavsko-tuniskými náhradníky Radu Albotem a Malekem Džazírím.\n\nVítězem se stal třetí nasazený americký pár Mike Bryan a Jack Sock, který ve finále zdolal polsko-brazilské turnajové sedmičky Łukasze Kubota s Marcelem Melem po dvousetovém průběhu 6–3, 6–1. Dvojice navázala na červencový triumf ve Wimbledonu 2018. Šampioni si do žebříčku ATP připsali 2 000 bodů a rozdělili si částku 700 000 dolarů, finalisté pak poloviční prémii. Bryan vybojoval jubilejní sto dvacátý deblový titul na okruhu ATP Tour a pro Socka to bylo třinácté takové turnajové vítězství. Bryan se osmnáctou grandslamovou trofejí z debla odpoutal na čele historických statistik od dosud prvního Australana Johna Newcomba. Šestým neyorským titulem vyrovnal turnajový rekord Richarda Searsa a Holcomba Warda. Ve 40 letech a 4 měsících se stal nejstarším šampionem mužské čtyřhry v otevřené éře grandslamu. Sock ovládl Flushing Meadows poprvé v kariéře a připsal si třetí deblový major.\n\nMike Bryan zůstal i po skončení turnaje světovou jedničkou ve čtyřhře na žebříčku ATP. Jeho vyzyvatelé, Rakušan Oliver Marach i Australan John Peers, ztratili příležitost jej vystřídat na čele po vyřazení v úvodních kolech.\n\n Oliver Marach / Mate Pavić \"(1. kolo)\"\n\n \n"}
{"id": "1415724", "url": "https://cs.wikipedia.org/wiki?curid=1415724", "title": "Vystrčil", "text": "Vystrčil\n\nPříjmení Vystrčil nosí více významných osobností:\n\n"}
{"id": "1415729", "url": "https://cs.wikipedia.org/wiki?curid=1415729", "title": "Utriš (maják)", "text": "Utriš (maják)\n\nMaják Utriš (rusky: \"Утришский маяк\") stojí na západním cípu ostrova Utriš v Černém moři, Krasnojarský kraj v Rusku.\n\nMaják je kulturní památkou Ruska pod registračním číslem 231610561970025.\n\nMaják byl postaven v roce 1975 za starým majákem z roku 1911, ve kterém je od roku 1990 kaple. Nový maják byl postaven na počest námořníkům Azovské vojenské námořní flotily a přepravní lodi Jan Fabricius, která byla během druhé světové války torpédována Němci. V blízkosti majáku se nachází žulová deska se jmény mrtvých členů posádky transportní lodi a památník posádce letounu Jak-40, který havaroval v roce 1976.\n\nVálcová zděná neomítaná věž vysoká 17 m je ukončena ochozem a malou červenou lucernou. Věž má šedou barvu kamene a ve spodní čtvrtině je pás s plastikami (basreliéfem). Horní římsa je zdobená zubořezem.\n\n\noznačení:\n\n"}
{"id": "1415735", "url": "https://cs.wikipedia.org/wiki?curid=1415735", "title": "Sakurai (Nara)", "text": "Sakurai (Nara)\n\nSakurai (japonsky:桜井市 \"Sakurai-ši\") je japonské město v prefektuře Nara na ostrově Honšú. Žije zde přes 58 tisíc obyvatel. V okolí města je mnoho buddhistických a šintoistických chrámů (např. Omiwa).\n\n\n"}
{"id": "1415748", "url": "https://cs.wikipedia.org/wiki?curid=1415748", "title": "Vyhlídal", "text": "Vyhlídal\n\nPříjmení Vyhlídal nosí více významných osobností:\n\n"}
{"id": "1415756", "url": "https://cs.wikipedia.org/wiki?curid=1415756", "title": "Mazáč", "text": "Mazáč\n\nPříjmení Mazáč nosí více významných osobností:\n\n"}
{"id": "1415769", "url": "https://cs.wikipedia.org/wiki?curid=1415769", "title": "Flídr", "text": "Flídr\n\nPříjmení Flídr nosí více významných osobností:\n\n"}
{"id": "1415771", "url": "https://cs.wikipedia.org/wiki?curid=1415771", "title": "Kružík", "text": "Kružík\n\nPříjmení Kružík nosí více významných osobností:\n\n"}
{"id": "1415774", "url": "https://cs.wikipedia.org/wiki?curid=1415774", "title": "US Open 2018 – ženská čtyřhra", "text": "US Open 2018 – ženská čtyřhra\n\nŽenská čtyřhra US Open 2018 probíhala na přelomu srpna a září 2018. Do deblové soutěže newyorského tenisového grandslamu hraného na tvrdém povrchu nastoupilo šedesát čtyři dvojic. Obhájcem titulu byl tchajwansko-švýcarský pár Latisha Chan a Martina Hingisová, jehož členky nestartovaly společně. Hingisová po sezóně 2017 ukončila profesionální kariéru. Spoluhráčkou Chanové se stala Běloruska Viktoria Azarenková, s níž skrečovala utkání druhého kola proti Američance Atawové s Němkou Grönefeldovou.\n\nMaďarka Tímea Babosová, Češky Kateřina Siniaková s Andreou Sestini Hlaváčkovou a Ruska Jekatěrina Makarovová vstoupily do turnaje jako soupeřky o post deblové světové jedničky na žebříčku WTA. Na čele klasifikace po skončení zůstala Maďarka Babosová. Vyzyvatelky příležitost ztratily vyřazeními v průběhu soutěže.\n\nSemifinálová prohra nejvýše nasazených Krejčíkové se Siniakovou od Bartyové s Vandewegheovou znamenala ukončení šňůry 16 vyhraných grandslamových zápasů Češek, během níž získaly tituly na French Open a ve Wimbledonu.\n\nVítězem se stal třináctý australsko-americký nasazený pár Ashleigh Bartyová a Coco Vandewegheová, který ve finále zdolal maďarsko-francouzské turnajové dvojky Tímeu Babosovou a Kristinu Mladenovicovou po třísetové bitvě 3–6, 7–6 a 7–6. Šampionky v utkání odvrátily tři mečboly. Do žebříčku WTA si připsaly 2000 bodů a získaly premiérovou grandslamovou, a po Miami Open 2018, druhou společnou trofej. Bartyová, která předtím odešla ze čtyř finále grandslamu poražena, vybojovala na okruhu WTA Tour devátý deblový titul a pro Vandewegheovou to bylo čtvrté takové turnajové vítězství. Vítězná dvojice si rozdělila částku 700 000 dolarů, finalistky pak poloviční prémii.\n\n Barbora Krejčíková / Kateřina Siniaková \"(semifinále)\"\n"}
{"id": "1415776", "url": "https://cs.wikipedia.org/wiki?curid=1415776", "title": "Kašihara", "text": "Kašihara\n\nKašihara (japonsky:橿原市 \"Kašihara-ši\") je japonské město v prefektuře Nara na ostrově Honšú. Žije zde téměř 125 tisíc obyvatel. Město je významným šintoistickým místem a významnou dopravní křižovatkou.\n\n\n"}
{"id": "1415778", "url": "https://cs.wikipedia.org/wiki?curid=1415778", "title": "58. ročník udílení Zlatých glóbů", "text": "58. ročník udílení Zlatých glóbů\n\n58. ročník udílení Zlatých glóbů probíhal dne 21. ledna 2001. Nominace byly oznámeny dne 21. prosince 2000. \n"}
{"id": "1415781", "url": "https://cs.wikipedia.org/wiki?curid=1415781", "title": "Daňhel", "text": "Daňhel\n\nPříjmení Daňhel nosí více významných osobností:\n\n"}
{"id": "1415784", "url": "https://cs.wikipedia.org/wiki?curid=1415784", "title": "Mazur", "text": "Mazur\n\nPříjmení Mazur nosí více významných osobností:\n\n"}
{"id": "1415793", "url": "https://cs.wikipedia.org/wiki?curid=1415793", "title": "Kniha lásky", "text": "Kniha lásky\n\nKniha lásky (1876, \"Das Buch der Liebe\") je považována za první vydanou knihu německého spisovatele Karla Maye, ačkoliv je v ní mnoho částí od jiných autorů.\n\nVznik knihy inicioval drážďanský nakladatel Heinrich Gotthold Münchmeyer, v jehož nakladatelství byl May redaktorem. Münchmeyer chtěl tímto dílem nahradit dvě jím vydané a od roku 1874 zákazáné knihy: dějiny prostituce s názvem \"Tajemství chrámů Venuše všech dob a národů aneb Požadavky smyslů a jejich kněžky\" (1870, \"Die Geheimnisse der Venustempel aller Zeiten und Völker oder Die Sinnenlust und ihre Priesterinnen\") a lékařskou osvětovou knihu \"Pohlavní choroby člověka a jejich léčení\" (\"Aufklärungsbuch Die Geschlechtskrankheiten des Menschen und ihre Heilung\").\n\nKarel May \"Knihu lásky\" redakčně připravil k tisku a k textům jiných autorů doplnil své vlastní, kterými otevřel mnohem širší pohled na fenomén lásky, osvětlil ji ve všech jejích kulturně historických, filozofických a náboženských souvislostech a nad rámec toho se zabýval vážnými vědeckými otázkami původu a stvoření člověka ve vztahu k tehdejší hodně diskutované evoluční teorii Charlesa Darwina. Kniha vyšla anonymně roku 1876 s podtitulem \"Vědecká prezentace lásky podle její povahy, účelu, historie a sexuálních důsledků spolu s podrobnou prezentací všech pohlavních, ženských a děložních nemocí se zvláštním zřetelem k šestinedělí a s pokyny pro léčbu těchto nemocí pouze pro dospělé a vědecky vzdělané osoby\".\n\nDalší vydání \"Knihy lásky\" je až z roku 1988, kdy jí jako reprint vydala Společnost Karla Maye (Karl-May-Gesellschaft). Roku 2006 jí pak nakladatelství Karl-May-Verlag zařadilo jako 87. svazek do \"Sebraných spisů Karla Maye\" (\"Karl May’s Gesammelte Werke\").\n\"Kniha lásky\" se skládá ze tří částí:\n\n"}
{"id": "1415797", "url": "https://cs.wikipedia.org/wiki?curid=1415797", "title": "Pacsa", "text": "Pacsa\n\nPacsa je město v Maďarsku v župě Zala. Spadá pod okres Zalaegerszeg, ale je bývalým správním střediskem bývalého okresu Pacsa. V roce 2015 zde žilo 1630 obyvatel, většina z nich jsou Maďaři.\n\nMěsto se nachází asi 19 km západně od Keszthely a 26 km jihozápadně od Zalaegerszegu.\n\nMěsto se skládá ze tří částí, do nichž se řadí větší Pacsa a menší Pacsatüttös a malá část Adorjánháza.\n\nMěsto leží na silnicích 75 a 7527. Je silničně spojeno se sídly Dióskál, Felsőrajk, Gétye, Misefa, Nemesrádó, Szentpéterúr, Zalaapáti, Zalaigrice, Zalaszentmárton a Zalaszentmihály. Pacsou protékají taktéž dva malé, nepojmenované potoky. U Pacsy se nachází malá vodní nádrž, ta je ale taktéž nepojmenovaná.\n\nV Pacse se nachází kostel Keresztelő Szent János-templom.\n"}
{"id": "1415800", "url": "https://cs.wikipedia.org/wiki?curid=1415800", "title": "Torta del Casar", "text": "Torta del Casar\n\nTorta del Casar je sýr s chráněným označením původu vyráběný ve španělském autonomním společeství Extremadura. Sýr byl poprvé vyroben ve vesnici Casar de Cáceres, odtud také pochází jeho jméno (Torta de Casar tj. „Casarský dort“). \n\n\"Torta del Casar\" se vyrábí z nepasterizovaného ovčího mléka. Proces sýření probíhá při 28–32 °C po 50 až 80 minut. To zanechává sýr uvnitř tekutý, což je jeho hlavní charakteristikou. Sýr zraje nejméně šedesát dní, má válcovitý tvar, a prodává se po kusech od 200 do 1100 gramů. \n\nPřed konzumací musí mít \"Torta del Casar\" pokojovou teplotu, aby se zachovala jeho krémová konzistence. Vrchní část sýru se odkrojí (při delším uchovávání může sloužit jako poklop) a vnitřní krémová část se rozetře na pečivo, nebo se kousky pečiva do sýru namáčí jako např. u fondue. \n\n"}
{"id": "1415801", "url": "https://cs.wikipedia.org/wiki?curid=1415801", "title": "Svenska Dirigentpriset", "text": "Svenska Dirigentpriset\n\nSvenska Dirigentpriset till Sixten Ehrlings minne je švédská umělecká cena pro dirigenty, pojmenovaná po švédském dirigentovi Sixtenu Ehrlingovi. Udělují ji společnosti Stockholm Sinfonietta a Öhrlings Pricewaterhousecoopers, ve spolupráci se stockholmskou koncertní síní.\n\n"}
{"id": "1415836", "url": "https://cs.wikipedia.org/wiki?curid=1415836", "title": "Oulu Sinfonia", "text": "Oulu Sinfonia\n\nOulu Sinfonia je orchestr z finského města Oulu, jediný symfonický orchestr v severním Finsku. Těleso má přibližně 60 členů a vystupuje v sálu pro 816 hostů v místním hudebním centru, dokončeném v roce 1983.\n\nOrchestr založila v roce 1937 společnost Oulun Musiikinystävät; dirigentem se stal Väinö Raitamaa a první koncert se odehrál v dubnu téhož roku. V roce 1961 těleso přešlo pod obecní správu.\n\nV období 1994–2005 byl šéfdirigentem orchestru estonský dirigent Arvo Volmer, posléze tuto funkci zastávali domácí umělci Dmitri Slobodeniouk (2005–2008) a Anna-Maria Helsing (2010–2013). Od sezóny 2012/2013 je šéfdirigentem orchestru švédský dirigent Johannes Gustavsson.\n"}
{"id": "1415904", "url": "https://cs.wikipedia.org/wiki?curid=1415904", "title": "Sparák hnědý", "text": "Sparák hnědý\n\nSparák hnědý (\"Crinifer piscator\") známý také jako turako čárkovaný nebo turako šedý je velký pták z čeledi turakovitých.\n\nVyskytuje se v lesnatých oblastech a savanách západní Afriky do nadmořské výšky 1300 metrů.\nDélka těla je asi 50 cm a rozpětí křídel může dosahovat i 85 cm. Může se dožít až 15 let.\nTento druh se živí ovocem, zejména fíky, semeny a jinou rostlinnou hmotou.\nSparáka hnědého chová Zoo Brno, které se podařilo odchovat více jak 5 mláďat tohoto vzácného ptáka.\n"}
{"id": "1415944", "url": "https://cs.wikipedia.org/wiki?curid=1415944", "title": "Doob (maják)", "text": "Doob (maják)\n\nMaják Doob (rusky: \"Дообский маяк\") stojí na jižním pobřeží Novorossijského zálibu na mysu Doob v Černém moři, Krasnojarský kraj v Rusku.\n\nStavba majáku byla zahájená v roce 1876. Optické zařízení bylo na osmibokou kamennou věž vysokou 18 m instalováno v roce 1879. Maják se poprvé rozsvítil 1. prosince 1879. Zdroj světla se nacházel ve výšce 101 m n. m. a byl vidět na vzdálenost až 22 námořních mil.\n\nV roce 1915 byla instalována radiostanice a v roce 1932 byl dán do provozu radiomaják.\n\nV období druhé světové války byl v roce 1942 maják zničen.\n\nV roce 1947 byla obnovena činnost radiomajáku a v roce 1950 byla postavená nová věž.\n\nV roce 1974 byl instalován diesel-agregát.\n\nV blízkosti majáku se nachází památník obětem námořní katastrofy výletní lodi \"Admirál Nachimov\" z 31. srpna 1986.\n\nOsmistěná zděná kamenná věž vysoká 23 m je ukončena ochozem a lucernou. Věž má bílou barvu. Maják je vybaven nautofonem. Na maják vede 98 schodů.\n\n\noznačení:\n\n"}
{"id": "1415989", "url": "https://cs.wikipedia.org/wiki?curid=1415989", "title": "Šao Tan", "text": "Šao Tan\n\nŠao Tan (; * 1982 Ťin-chua) je bývalá čínská zápasnice – judistka.\n\nJudu se věnovala od svých 13 let. Připravovala se Ťin-chua pod vedením trenérky Li Aj-jüe. V čínské ženské reprezentaci se prosazovala od roku 2002 v superlehké váze do 48 kg. V roce 2004 prohrála nominaci na olympijské hry v Athénách s Kao Feng. V roce 2008 opět neuspěla v čínské nominaci na domácí olympijské hry v Pekingu. Sportovní kariéru ukončila v roce 2010.\n\n\n"}
{"id": "1416039", "url": "https://cs.wikipedia.org/wiki?curid=1416039", "title": "Kontrolovaná konzumace alkoholu", "text": "Kontrolovaná konzumace alkoholu\n\nKontrolovaná konzumace alkoholu (někdy též Kontrolované užívání) je jedním z nejmodernějších přístupů k léčbě závislostí. Tato metoda vznikla v 70. letech minulého století v Americe, za její ideové tvůrce jsou považování psychologové Linda C. Sobell a Mark.B. Sobell.\n\nV 80. letech vyvolala tato nová metoda v Americe značnou kontroverzi, proti manželům Sobellovým vystupovali zéjména zástupci křesťanského hnutí Anonymní alkoholici.\n\nVětšina kontroverze a odporu vůči non-abstinentní léčbě však vznikla zejména nepochopením a dezinterpretací jejích hlavních myšlenek. Kontrolovaná konzumace není konkurencí či náhradou klasické abstinenční léčby, je jejím rozšířením a doplněním. Léčbu metodou Kontrolované konzumace alkoholu rovněž nelze zaměňovat s prostým svépomocným snižováním dávek, které je většinou předem odsouzeno k nezdaru.\n\nJedná se o intenzivní psychoterapeutický program, který je založen na principech kognitivně-behaviorání terapie a který psychologickými prostředky posiluje především schopnost sebekontroly závislého .\n\nOd počátku tohoto století se však terapie Kontrolované konzumace etablovala ve většině zemí Západní Evropy, Ameriky a Austrálie a tvoří nedílnou součást nabídky psychosociálních služeb pro osoby ohrožené závislostí. Je úspěšným nástrojem sekundární prevence a léčby především lehčích a středních forem závislosti. \n\nV Evropě se za rozšíření tohoto přístupu zasloužil především německý psycholog a adiktolog Joachim Körkel.\n\nOd roku 2013 je terapie Kontrolované konzumace (někdy též Kontrolované užívání) zahrnuta do Národního akčního plánu pro boj se závislostí. Od roku 2015 je tato nová metoda rovněž v Doporučených postupech psychiatrické péče IV .\n\n\n"}
{"id": "1416172", "url": "https://cs.wikipedia.org/wiki?curid=1416172", "title": "Galerie výtvarného umění v Náchodě", "text": "Galerie výtvarného umění v Náchodě\n\nGalerie výtvarného umění v Náchodě (GVUN) je regionální galerie, specializovaná na ruské umění 19. a 20. století. Vlastní sbírku evropského umění 16. až 20. století, moderního českého umění 20. a 21. století a soubory děl regionálních výtvarníků. Od roku 1983 sídlí v rekonstruované jízdárně Náchodského zámku, Smiřických čp. 272. Zřizovatelem galerie je Královéhradecký kraj.\nPrvní historicky doloženou výstavu soch a obrazů v Náchodě uspořádala roku 1902 \"Učitelská jednota Komenský\" v budově náchodské reálky. Na činnost Jednoty navázal pořádáním pravidelných výstav \"studentský spolek BOR\", který mohl od roku 1914 využívat galerii v nově postaveném náchodském Městském divadle. Roku 1934 zřídila náchodská \"Muzejní společnost\" v budově školy na Karlově náměstí \"Městskou obrazárnu\", ve které byly soustředěny obrazy ze sbírek města Náchod, Městské spořitelny a zapůjčená díla ze sbírky velkoobchodníka Lea Strasse a nakupovala do ní pravidelně obrazy z výstav pořádaných spolkem BOR. Za války byla obrazárna zrušena a sbírky rozptýleny. Po válce se obrazárna stala součástí Městského muzea a ta část sbírky, kterou se podařilo obnovit, byla vystavena od roku 1950 na náchodském zámku. Od roku 1963 se sbírky staly součástí Okresního vlastivědného muzea a galerie výtvarného umění v Náchodě.\n\nSbírkový fond okresní galerie, který tvořily obrazy, kresby a grafické listy (celkem 207 položek) byl k 1. lednu 1966 převeden do nově založené Státní galerie výtvarného umění v Náchodě. V letech 1966-1972 galerii vedla historička umění Hana Kadeřávková, které se s pomocí pomocí zápůjček již v dubnu 1968 podařilo instalovat stálou expozici ruského malířství v pěti sálech náchodského zámku. Expozice ruského malířství přetrvala pouze do jara 1971 a na počátku normalizace byla zrušena. Hana Kadeřávková byla sice po politických prověrkách v r. 1970 ve funkci potvrzena, její činnost se však podle svědectví pamětníků i nepřímých vyjádření v archivních materiálech stala terčem kritiky stranických a nadřízených orgánů. Krátce před definitivním odvoláním roku 1972 ji postihl infarkt myokardu.\n\nV letech 1972-1993 byl ředitelem galerie sochař Jindřich Roubíček, který se věnoval propagaci činnosti galerie formou přednášek a výstav v různých klubech náchodského regionu. Během 70. a 80. let náchodská galerie získala téměř 2 400 děl, z toho 80 pro doplnění sbírky ruského umění. V 80. letech se galerie stala uznávaným centrem kulturního života a fungoval zde např. Aktiv profesionálních výtvarných umělců, jehož členové se od r. 1984 zúčastňovali přehlídky \"Náchodský výtvarný podzim\". Roku 1990 se galerie stala členem Rady státních galerií a od ledna 1991 byla stejně jako ostatní oblastní galerie převedena do působnosti Ministerstva kultury ČR. V letech 1993-1997 byla generálním sponzorem galerie firma IMP Leas (od roku 1997 ve vlastnictví GE Capital), která umožnila vytvořit náročný a kvalitní výstavní program.\n\nV souvislosti s územně-správní reformou byla galerie od 1. 6. 2001 převedena pod Krajský úřad Královéhradeckého kraje. Na financování GVUN se podílí kromě Kraje město Náchod a Kulturní a sportovní nadace města. Díky grantům Ministerstva kultury probíhá rozsáhlé restaurování sbírkových předmětů.\n\nV galerii působil jako kurátor od roku 1980 Jan Kapusta, který byl po rezignaci Jindřicha Roubíčka jmenován roku 1994 ředitelem GVUN.\nGalerie sídlila v horním patře náchodského zámku do roku 1972, kdy tyto výstavní prostory musela opustit v souvislosti s rekonstrukcí zámeckého areálu. Od roku 1978 do roku 1983 probíhala rekonstrukce zchátralé zámecké jízdárny, kde galerie získala výstavní prostory i potřebné zázemí. V průběhu 90. let a po roce 2000 byla galerie vybavena kvalitním osvětlením, klimatizací, zabezpečením a depozitářem (jako druhá po Národní galerii zřídila depozitář s unikátním systémem závěsných roštů). Přízemí jízdárny slouží jako stálá expozice ruského malířství 19. století, vnitřní ochoz je vyhrazen proměnným výstavám českého umění. V přízemí byl upraven malý sál jako kabinet pro výstavy kresby, grafiky a fotografií.\n\nV roce 1978 provedla galerie stavební úpravy nevelkých místností bývalé redakce časopisu Nový čas v domě č. 69 na náměstí T. G. Masaryka (předtím nám. VŘSR) a zřídila zde tzv. \"Malou výstavní síň\", kterou používala pro proměnné výstavy do roku 2002.\nSoučástí základního souboru děl, převedených z Městské obrazárny, byly novodobé ruské ikony a kresby. Roku 1969 byla tato sbírka doplněna převodem obrazů z Krajské galerie v Hradci Králové a roku 1984 souborem cenných děl, pocházejících z předchozí činnosti Slovanského ústavu ČSAV. Od konce 60. let a zejména v době působení J. Roubíčka galerie rozšiřovala sbírku vlastními nákupy od soukromých sběratelů (celkem 114 obrazů a soch do roku 1992). Do roku 2003 získala galerie vlastními nákupy a zejména převody z Ministerstva kultury téměř 900 kreseb. Ve stálé expozici, která představuje druhou největší sbírku ruského malířství v České republice, jsou i díla zapůjčená z Národní galerie v Praze.\n\nOd 2. poloviny 80. let se sbírka rozšiřovala zejména z nákupů Ministerstva kultury na poznaňských přehlídkách umění socialistických zemí \"Interart\" o díla z dalších oblastí bývalého SSSR (např. početný soubor grafiky, malby a plastiky pobaltských republik), z Polska a Bulharska. Nynější ředitel Jan Kapusta sbírku rozšířil o tvorbu ruských emigrantů a inicioval rozsáhlou restaurátorskou obnovu.\n\nNáchodská galerie shromáždila obrazy a kresby zhruba tří generací ruských malířů druhé poloviny 19. a počátku 20. století. Ve sbírce jsou zastoupeni kromě ruských klasiků (F. A. Bruni, O. A. Kiprenskij, K. P. Brjullov, V. L. Borovikovskij, V. A. Tropinin, L. F. Lagorio, I. I. Šiškin, A. A. Kiselev, I. J. Repin, V. D. Polenov, E. J. Šanksová, A. Bogoljubova, I. I. Levitan, K. A. Korovin, M. V. Něstěrov, S. V. Ivanov, V. A. Serov, N. P. Bogdanov-Bělskij, F. A. Maljavin, G. K. Guk-Kravčenko, G. D. Alexejev, A. J. Archipov, A. A. Alexandrov. D.I. Melnikov a další.) i malíři působící v Paříži a na území prvorepublikového Československa (G.A. Musatov, A. Solovjev, N. Rodionov). Součástí sbírky je konvolut politické kreslené satiry (Remizov).\nSbírkový fond české malby od 19. do 20. století reprezentují jednotlivá díla Ludvíka Kohla, Antonína Machka, Augusta Piepenhagena, Josefa Mánesa, Jaroslava Navrátila, Antonína Chittussiho, Jaroslava Čermáka, Františka Ženíška, Maxmiliána Pirnera, Alfonse Muchy, Antonína Slavíčka, Jana Preislera, Rudolfa Kremličky, Emila Filly, Vincence Beneše, Otakara Kubína, Václava Rabase, Karla Černého, Jana Zrzavého, Jana Baucha, Josefa Istlera, Jiřího Johna, Václava Boštíka. Za komunistického režimu se sbírka rozšířila zejména Ministerskými nákupy o některá dobově poplatná díla režimních prominentů včetně členů Armádního výtvarného studia.\n\nSbírka kresby byla doplňována příležitostně, bez souvislosti se sbírkami malby a plastiky. Jsou v ní zastoupeni z českých autorů Quido Mánes, Josef Mánes, Julius Mařák, Hanuš Schwaiger, Alfons Mucha, Max Pirner, Jakub Schikaneder, Adolf Kašpar, Jan Zrzavý, Josef Čapek, Adolf Hoffmeister, Alfréd Justitz, Otakar Kubín, Max Švabinský, Zdenek Seydl. Je zde rovněž kolekce ilustrací k českým vydáním klasické ruské literatury.\n\nSbírka grafiky obsahuje kolem 2 000 děl. Je doplňována příležitostně, s důrazem na ruskou tvorbu. Kolekce grafiky národních škol bývalého SSSR ze 60. a 70. let byla v letech 1986-1988 obohacena o práce z 80. let a doplněna soubory polských a bulharských tvůrců, převážně převodem z nákupů Ministerstva kultury. Ve sbírce jsou grafiky Slováků R. Dúbravce, J. Szabó, J. Fedory, Ĺ. Fully, A. Brunovského. Z českých grafiků 19. a 20. století jsou ve sbírce zastoupeni Bedřich Havránek, Julius Mařák, Ferdinand Engelmüller, Adolf Kašpar, František Kobliha, František Bílek, Jan Konůpek, Vojtěch Preissig, Bohumil Kubišta, Pravoslav Kotík, Josef Váchal, Jan Zrzavý, Emil Filla, Bohuslav Reynek, Max Švabinský, Karel Svolinský, Václav Rabas, Vojtěch Sedláček, Zdenek Seydl, Jaroslav Šváb, Josef Istler, František Gross, Jan Smetana, František Hudeček, Josef Liesler, Karel Valter, Jiří John, Květa Pacovská, Alena Kučerová, Jaroslav Šerých, Vladimír Suchánek, Ludmila Jandová, Marie Blabolilová, Jindřich Růžička, Karel Demel, Josef Mžyk, Václav Boštík, František Burant, Ladislav Čepelák, Kamil Lhoták, Zdeněk Sklenář, Adriena Šimotová, Romana Rotterová. Z ilustrační tvorby jsou zastoupeni Ludmila Jiřincová, Cyril Bouda, Zdeňka Kabátová-Táborská, Adolf Born, Pavel Major, Michal Romberg, Eva Bednářová. Regionální tvorba je zastoupena díly Jiřího Kodyma, Vladimíra Rocmana, Anny Sládkové, Jiřího Samka, Jiřího Mědílka.\n\nV sochařské sbírce jsou díla Otty Gutfreunda, Ladislava Zívra, Josefa Wagnera, Zdeňka Palcra, Olbrama Zoubka, Evy Kmentové, Jasana Zoubka, Miloslava Chlupáče, Stanislava Podhrázského, Mojmíra Preclíka, sklo Věry Liškové aj. V 80. letech galerie zakoupila alegorii Architektury, Sochařství a Malířství sochařky Marie Wagnerové-Kulhánkové, která byla součástí Gočárova pavilonu AVU na Výstavě soudobé kultury Československa v Brně r. 1928 a původně měla zdobit vchod do rekonstruované jízdárny.\n\nReginální tvorbu z širšího regionu, prezentovanou prostřednictvím každoročních výtvarných salonů \"Náchodský výtvarný podzim\", ve sbírce zastupují Josef Ducháč, František Krebs, Miloš Pošar, Jiří Berger, Václav Macháň, Anna Sládková, Karel Hýbl, Antonín Brunner, Emil Tylš, Jiří Kodym, Vladimír Rocman, Bohumír Španiel, Dana Holá-Charvátová, Jiří Samek, Jiří Středa, Michal Burget.\n\nSvé sbírky představila náchodská galerie sérií výstav v letech 2014-2016: České umění ze sbírky GVUN: I. část – malba (2014); České umění ze sbírky GVUN: II. část – plastika (2015); Abeceda českých grafiků: z cyklu České umění ze sbírky GVUN, III. část (2016); 5 × 10: výstava k 50. výročí založení Galerie výtvarného umění v Náchodě (2016).\n\n\n"}
{"id": "1416431", "url": "https://cs.wikipedia.org/wiki?curid=1416431", "title": "Winston-Salem Open 2018 – mužská čtyřhra", "text": "Winston-Salem Open 2018 – mužská čtyřhra\n\nMužská čtyřhra Winston-Salem Open 2018 probíhala ve druhé polovině srpna 2018. Do deblové soutěže winston-salemského tenisového turnaje hraného na tvrdém povrchu nastoupilo šestnáct dvojic. \n\nVítězem se opět stal druhý nasazený nizozemsko-rumunský pár Jean-Julien Rojer a Horia Tecău, který ve finále za 1.07 hodin zdolal americko-indickou dvojici startující na divokou kartu James Cerretani a Leander Paes po dvousetovém průběhu 6–4, 6–2, čímž obhájil titul. Oba šampioni si do žebříčku ATP připsali 250 bodů a získali osmnáctou společnou trofej. Jednalo se o reprízu finálového duelu z březnového Dubai Tennis Championships 2018. 37letý Rojer vybojoval dvacátý sedmý deblový titul na okruhu ATP Tour a pro 33letého Tecăua to bylo třicáté páté takové turnajové vítězství.\n\n"}
{"id": "1416741", "url": "https://cs.wikipedia.org/wiki?curid=1416741", "title": "Procházení stromu", "text": "Procházení stromu\n\nProcházení stromu (také \"prohledávání stromu\") je úloha z oblasti algoritmů, jejíž podstatou je postupné „navštívení“ všech položek datového stromu. Protože na tento strom může být nahlíženo jako na graf, jedná se zároveň o úlohu z teorie grafů. \n\nRůzné přístupy k procházení stromu jsou obvykle ilustrovány na binárních stromech, neboť rozšíření na další stromy bývá poměrně přímočaré.\n\nDva základní přístupy k procházení stromu jsou prohledávání do hloubky a prohledávání do šířky, přičemž oba mají různé podvarianty (zleva, zprava, …). Kromě pořadí, v kterém jsou vrcholy navštíveny, se také liší použitím různých pomocných datových struktur. Prohledávání do hloubky je přirozeně rekurzivní proces, při kterém je přirozené použití zásobníku, ať už definovaném v programu explicitně, nebo implicitním využitím zásobníku volání. Naopak při prohledávání do šířky je typicky využívána fronta.\n\nPokud není cílem projít celý strom, ale jen najít určitou hodnotu, může být strom předem sestaven speciálním způsobem jako vyhledávací strom (nejčastěji binární vyhledávácí strom) – v něm se pak jako efektivní uplatňují speciální varianty algoritmů. Jiné speciální varianty algoritmů se uplatňují při prohledávání stavového prostoru (stavový prostor mívá rovněž charakter stromu). V oblasti umělé inteligence v počítačových hrách jsou úspěšné heuristické algoritmy, například prohledávání stromu metodou Monte Carlo odvozené od obecné myšlenky metody Monte Carlo.\n"}
{"id": "1416747", "url": "https://cs.wikipedia.org/wiki?curid=1416747", "title": "Šilaung", "text": "Šilaung\n\nŠiláng () je hlavní město Méghálaji, jednoho ze svazových států Indie. K roku 2011 mělo přes 143 tisíc obyvatel a jeho aglomerace měla přes 350 tisíc obyvatel.\n\nOd roku 1874, kdy vznikl Ásám jako samostatný celek, byl Šilaung zvolen za jeho hlavní město vzhledem k výhodné poloze mezi údolími Brahmaputry a Surmy a také vzhledem k nadmořské výšce, díky které je v městě chladněji než v tropických údolích. Když se od Asámu oddělila 21. ledna 1972 Méghálaja, stal se jejím hlavním městem a hlavním městem Ásámu se stal nově Dispur.\n\n\nJelikož je Šilaung hlavní město svazového státu Méghálaj, tak je zde mnoho kulturních (především divadla a kina), sportovních (hřiště a stadion Jawaharlal Nehru) a politické instituce. ve městě působí řada místních médií, které mají na obyvatelstvo velký vliv.\n\nJe zde také několik kvalitních soukromých středních a vysokých škol. \n\nMěsto je velmi různorodé, a proto se mnoho obyvatel hlásí ke křesťanství (46,1 %), poté následuje hinduismus (42,1 %) a islám (4,5 %). Zbytek tvoří 6,9 %, z nichž nejsilnější jsou sikhismus, buddhismus a džinismus.\n"}
{"id": "1416960", "url": "https://cs.wikipedia.org/wiki?curid=1416960", "title": "57. ročník udílení Zlatých glóbů", "text": "57. ročník udílení Zlatých glóbů\n\n57. ročník udílení Zlatých glóbů probíhal dne 23. ledna 2000. Nominace byly oznámeny dne 20. prosince 1999.\n"}
{"id": "1416962", "url": "https://cs.wikipedia.org/wiki?curid=1416962", "title": "Petr Šulc (nakladatel)", "text": "Petr Šulc (nakladatel)\n\nPetr Šulc (* 2. ledna 1961 v Praze) je český publicista, nakladatel a novinář, autor bezmála stovky knih a článků. \n\nNarodil se v Praze. Vystudoval Fakultu obchodní Vysoké školy ekonomické a následně získal doktorský titul na její fakultě podnikohospodářské. Absolvoval také doktorské studium na Pedagogické fakultě Karlovy univerzity a program MBA v Lyonu při Francouzsko-českém institutu řízení VŠE. Studoval také na univerzitě ve Štrasburku, v Kyjevě a žurnalistiku na Univerzitě Karlově. Nejprve působil tři roky jako novinář v časopisu Květy. V roce 1989 založil vydavatelskou společnost PEDO, která vydávala výhradně časopisy, například Demografii či Premianta. Výkonným ředitelem vydavatelství byl do roku 1993, kdy založil nakladatelství dětské literatury Pierot, kde v současnosti působí také jako autor knih pro mládež. Nakladatelství aktivně spolupracuje s rozsáhlou sítí základních škol po celé České republice, ale i na Slovensku a vydává publikace i v polském jazyce. Na kontě má přes 500 vydaných titulů a přes 15 milionů prodaných knih.\n\nVýběr z díla:\n"}
{"id": "1416969", "url": "https://cs.wikipedia.org/wiki?curid=1416969", "title": "56. ročník udílení Zlatých glóbů", "text": "56. ročník udílení Zlatých glóbů\n\n56. ročník udílení Zlatých glóbů probíhal dne 24. ledna 1999 v hotelu Beverly Hilton v Beverly Hills v Kalifornii. Nominace byly oznámeny dne 17. prosince 1998.\n"}
{"id": "1417018", "url": "https://cs.wikipedia.org/wiki?curid=1417018", "title": "55. ročník udílení Zlatých glóbů", "text": "55. ročník udílení Zlatých glóbů\n\n55. ročník udílení Zlatých glóbů probíhal dne 18. ledna 1999. Nominace byly oznámeny dne 18. prosince 1997.\n"}
{"id": "1417019", "url": "https://cs.wikipedia.org/wiki?curid=1417019", "title": "Emanuel Krajina (1889)", "text": "Emanuel Krajina (1889)\n\nEmanuel Krajina (2. prosince, 1889, Číchov – 16. června 1942, Brno, Kounicovy koleje) byl český učitel a oběť druhé světové války. Jeho synem byl letec RAF Emanuel Krajina, bratrem byl významný odbojový vůdce Vladimír Krajina.\n\nV roce 1914 působil jako učitel ve Střížově, následně pak byl ředitelem a učitelem měšťanské školy v Třebíči na Horce (nynější Horka-Domky). Byl členem třebíčského Sokola. V roce 1942 byl uvězněn v Kounicových kolejích a následně popraven. Zpopelněn byl v Krematoriu v Brně, na Starém hřbitově v Třebíči je umístěn jeho kenotaf. \n\nJe, spolu se svým synem, uveden na pamětní desce obětí druhé světové války z řad třebíčských Sokolů na Divadle Pasáž na Masarykově náměstí v Třebíči. Také je uveden na pamětní desce učitelů země moravskoslezské, kteří zemřeli za druhé světové války, na Moravském náměstí v Brně.\n"}
{"id": "1417041", "url": "https://cs.wikipedia.org/wiki?curid=1417041", "title": "Xiyunykus", "text": "Xiyunykus\n\nXiyunykus („dráp z Xiyu“) byl rod teropodního dinosaura z kladu Alvarezsauroidea, který žil v období spodní křídy (geologický stupeň apt, asi před 126 až 120 miliony let) na území dnešní severozápadní Číny (Ujgurská autonomní oblast Sin-ťiang). Fosilie tohoto dinosaura byly objeveny v sedimentech souvrství Tugulu, a popsány společně se zkamenělinami dalšího nově popsaného alvarezsaura druhu \"Bannykus wulatensis\". Jediným známým druhem je typový \"X. pengi\", formálně popsaný týmem paleontologů v roce 2018.\n\n\"Xiyunykus\" je spolu s rodem \"Bannykus\" jakýmsi evolučním pojítkem mezi ranými formami alvarezsaurů (jako byl rod \"Haplocheirus\", žijící v době před 160 miliony let) a pozdně křídovými druhy. Z hlediska redukce dentice a kostry předních končetin se tyto raně křídové druhy nacházejí zhruba na půl cesty mezi pozdně jurskými formami a o 70 až 90 milionů let později žijícími typy v období pozdní křídy.\n\nVe stejných ekosystémech se spolu s xiyunykem vyskytovali například teropodi rodů \"Tugulusaurus\", \"Kelmayisaurus\", \"Xinjiangovenator\" a \"Phaedrolosaurus\", pravděpodobný sauropod rodu \"Asiatosaurus\", primitivní ceratops \"Psittacosaurus\" nebo stegosaurid \"Wuerhosaurus\". Z ptakoještěrů žily v tomto ekosystému například rody \"Dsungaripterus\" nebo \"Noripterus\".\n\n\n"}
{"id": "1417049", "url": "https://cs.wikipedia.org/wiki?curid=1417049", "title": "Li Aj-jüe", "text": "Li Aj-jüe\n\nLi Aj-jüe (; * 15. srpna 1970 Wen-čou) je bývalá čínská zápasnice – judistka.\n\nJudu se věnovala od 14 let v rodném Wen-čou. V čínské ženské reprezentaci se pohybovala od roku 1988 v superlehké váze do 48 kg. V roce 1992 startovala na olympijských hrách v Barceloně, kde nestačila na svojí tradiční přemožitelku Japonku Rjóko Taniovou (Tamuraovou). S Taniovou prohrála ve finále mistrovství světa v roce 1993 a 1995. V roce 1996 startovala na olympijských hrách v Atlantě, kde prohrála v úvodním kole s Francouzkou Sarah Nichilo-Rossovou za penalizaci na koku. Sportovní kariéru ukončila v roce 1998. Věnuje se trenérské a rozhodcovské práci v provincii Če-ťiang.\n\n\n"}
{"id": "1417064", "url": "https://cs.wikipedia.org/wiki?curid=1417064", "title": "Bannykus", "text": "Bannykus\n\nBannykus („dráp z Bajan-Gobi“) byl rod teropodního dinosaura z kladu Alvarezsauroidea, který žil v období spodní křídy (geologický stupeň apt, asi před 125 až 113 miliony let) na území dnešní severní Číny (autonomní oblast Vnitřní Mongolsko). Fosilie tohoto dinosaura byly objeveny v sedimentech souvrství Bajan-Gobi, a popsány společně se zkamenělinami dalšího nově popsaného alvarezsaura druhu \"Xiyunykus pengi\". Jediným známým druhem je typový \"B. wulatensis\", formálně popsaný mezinárodním týmem paleontologů v roce 2018.\n\n\"Bannykus\" představuje spolu s rodem \"Xiyunykus\" evoluční pojítko mezi ranými formami alvarezsaurů (jako byl rod \"Haplocheirus\", žijící v době před 160 miliony let) a pozdně křídovými druhy. Z hlediska redukce dentice a kostry předních končetin se tyto raně křídové druhy nacházejí zhruba na půl cesty mezi pozdně jurskými formami a o 70 až 90 milionů let později žijícími typy v období pozdní křídy.\n\nTento dinosaurus žil ve stejných ekosystémech jako terizinosauroid \"Alxasaurus\", ornitopodi \"Bayannurosaurus\" a \"Penelopognathus\", vývojově primitivní rohatý dinosaurus \"Psittacosaurus\" a dosud nepopsaný druh sauropoda.\n\n\n"}
{"id": "1417072", "url": "https://cs.wikipedia.org/wiki?curid=1417072", "title": "Nantan", "text": "Nantan\n\nNantan (japonsky:南丹市 \"Nantan-ši\") je japonské město v prefektuře Kjóto na ostrově Honšú. Žije zde okolo 32 tisíc obyvatel.\n\n\n\n\n"}
{"id": "1417076", "url": "https://cs.wikipedia.org/wiki?curid=1417076", "title": "54. ročník udílení Zlatých glóbů", "text": "54. ročník udílení Zlatých glóbů\n\n54. ročník udílení Zlatých glóbů probíhal dne 19. ledna 1997 v hotelu Beverly Hilton v Beverly Hills. Nominace byly oznámeny dne 19. prosince 1996.\n"}
{"id": "1417097", "url": "https://cs.wikipedia.org/wiki?curid=1417097", "title": "Invictarx", "text": "Invictarx\n\nInvictarx (\"nedobytná pevnost\") byl rod obrněného ptakopánvého dinosaura z čeledi Nodosauridae, jež zahrnuje jediný popsaný druh (\"I. zephyri\"). Fosilie tohoto mohutného čtvernohého býložravce jsou známy z období svrchní křídy (geologický stupeň kampán, stáří kolem 78 milionů let). Fosilní pozůstatky tohoto dinosaura v podobě tří exemplářů byly objeveny na území Nového Mexika (USA) v sedimentech souvrství Menefee (člen Allison). Formálně popsány byly v srpnu roku 2018. Holotyp nese označení \"WSC 16505\" a jde o nekompletní postkraniální kostru.\n\nVe vrstvách stejného souvrství byl objeven také krokodýl (aligatoroid) druhu \"Brachychampsa sealeyi\" a dosud nepopsaný centrosaurinní ceratopsid (rohatý dinosaurus). Ve stejném souvrství byly objeveny také fosilie velkého tyranosaurida druhu \"Dynamoterror dynastes\", který mohl být hlavním predátorem invictarxe.\n\nVývojově nejbližším příbuzným druhu \"I. zephyri\" byl zřejmě druh \"Glyptodontopelta mimus\", známý z období pozdějšího geologického stupně maastricht (asi před 69 až 66 miliony let) rovněž z území Nového Mexika.\n\n"}
{"id": "1417111", "url": "https://cs.wikipedia.org/wiki?curid=1417111", "title": "53. ročník udílení Zlatých glóbů", "text": "53. ročník udílení Zlatých glóbů\n\n53. ročník udílení Zlatých glóbů probíhal dne 21. ledna 1996 v hotelu Beverly Hilton v Beverly Hills. Nominace byly oznámeny dne 21. prosince 1995.\n"}
{"id": "1417149", "url": "https://cs.wikipedia.org/wiki?curid=1417149", "title": "52. ročník udílení Zlatých glóbů", "text": "52. ročník udílení Zlatých glóbů\n\n52. ročník udílení Zlatých glóbů probíhal dne 21. ledna 1995 v hotelu Beverly Hilton v Beverly Hills. Nominace byly oznámeny dne 21. prosince 1994.\n"}
{"id": "1417166", "url": "https://cs.wikipedia.org/wiki?curid=1417166", "title": "Li Čung-jün", "text": "Li Čung-jün\n\nLi Čung-jün (; * 4. března 1967 Čchao-jang) je bývalá čínská zápasnice – judistka, bronzová olympijská medailistka z roku 1992.\n\nJudu se věnovala od 13 let v rodném Čchao-jangu. Připravovala se v tréninkové skupině trenéra Liou Jung-fu. V čínské ženské reprezentaci se pohybovala od roku 1984 v superlehké váze do 48 kg. V roce 1988 zvítězila jako úřadující mistryně světa na ukázkové soutěži ženského juda na olympijských hrách v Soulu. V roce 1990 přestoupila do o dvě vyšší lehké váhové kategorie do 56 kg a zvítězila na domácích Asijských hrách v Pekingu.\n\nV roce 1992 shazovala do nižší pololehké váhy do 52 kg, ve které startovala na olympijských hrách v Barceloně. V semifinále jako favoritka takticky nezvládla zápas s domácí Španělkou Almudenou Muñozovou a prohrála po verdiktu sudích na praporky. V boji o třetí jí rozhodčí praporky podpořili proti Italce Alessandře Giungiové a vybojovala bronzovou olympijskou medaili. Sportovní kariéru ukončila v roce 1993.\n\n\n"}
{"id": "1417179", "url": "https://cs.wikipedia.org/wiki?curid=1417179", "title": "Regulační B-lymfocyt", "text": "Regulační B-lymfocyt\n\nRegulační B lymfocyty (Breg) představují malou populaci B lymfocytů, která se podílí na imunomodulaci a potlačení imunitní odpovědi. Tyto buňky regulují imunitní systém různými mechanismy. Hlavním mechanismem je výroba protizánětlivého cytokinu interleukinu 10 (IL-10). Regulační účinky Breg byly popsány v různých modelech zánětu, autoimunitních onemocnění, transplantačních reakcí a v protinádorové imunitě.\n\nV sedmdesátých letech bylo zjištěno, že Breg může potlačit imunitní reakci nezávisle na produkci protilátek. V roce 1996 Janewayova skupina pozorovala útlum experimentální autoimunitní encefalomyelitidy (EAE) B buňkami v pozdější fázi útlumu onemocnění, nikoli při počáteční fázi vyvolání onemocnění. Podobné výsledky byly uvedeny v modelu chronické ulcerózní kolitidy o rok později. Poté byla role Breg nalezena u mnoha myších modelů autoimunitních onemocnění, jako je revmatoidní artritida nebo systémový lupus erythematodes (SLE).\n\nBreg buňky se můžou vyvinout z různých podskupin B-buněk. Zda Breg jednoznačně pocházejí ze specifického prekurzoru nebo pocházejí z konvenčních podmnožin B-buněk, je stále otevřenou otázkou. Breg sdílí mnoho markerů s dalšími typy B buněk kvůli jejich původu. Myší Breg jsou převážně pozitivní na molekuly CD5 a CD1d v konkrétních modelech, jiné modely však ukazují pozitivitu na typické B-buněčné molekuly CD21 a CD23. Populace regulačních B buněk byla nalezena i u člověka. Znaky Breg v periferní krvi jsou molekuly CD19, CD24 a CD38. Nicméně tyto buňky jsou většinou CD24 a CD27 pozitivní po kultivaci s anti-CD40 protilátkou a CpG bakteriální DNA. Dále jsou také pozitivní na aktivační CD25, CD71 nebo inhibiční znak PD-L1 po stimulaci bakteriální DNA CpG a prostřednictvím TLR9.\n\nExistuje několik mechanismů působení Breg. Nicméně nejdůležitějším mechanismem je produkce IL-10. IL-10 má silné protizánětlivé účinky a inhibuje nebo potlačuje zánětlivé reakce zprostředkované T buňkami, zejména imunitní reakce typu Th1. To bylo prokázáno například u modelu EAE nebo kontaktní hypersenzitivity. Stejně tak bylo prokázáno, že podskupiny regulačních B lymfocytů inhibují Th1 odpovědi produkcí IL-10 během chronických infekčních onemocnění, jako je viscerální leishmanióza. Dalším supresivním mechanizmem Breg je produkce transformujícího růstového faktoru (TGF-β), jiného protizánětlivého cytokinu. Jiný mechanismus působení Breg zahrnuje povrchové molekuly, například FasL nebo PD-L1, které způsobují smrt cílových buněk.\n\nKlidové B lymfocyty nevytvářejí cytokiny. Po stimulaci lipopolysacharidem (LPS) dochází k produkci TNF, IL-1β, IL-10 a IL-6. To naznačuje, že Breg musí být stimulované k produkci supresivních cytokinů. Existují dva typy signálů, které aktivují Breg. Tyto signály mohou být generované externími patogeny nebo se může jednat o endogenní signál vyvolaný působením jiných buněk. Struktury charakteristické pro patogenní mikroorganismy rozpoznávají receptory TLR, které spouštějí signální kaskádu, na jejímž konci je produkce efektorových cytokinů. Hlavním endogenním signálem je kostimulace prostřednictvím povrchové molekuly CD40 na Breg po navázání na ligand CD40L, který je přítomný na aktivovaných T buňkách.\n\nU autoimunitních chorob je popsáno mnoho modelů účasti Breg v potlačování, případně zmírnění autoimunitní patologie. Nejvíce popisovaným mechanismem působení Bregs je produkce protizánětlivých cytokinů, nejvíce pak IL-10. Tento mechanismus byl popsán u modelu EAE, ale také u lupusu erythrmatodes. Dalším produkovaným cytokinem s protizánětlivým účinkem je TGF-β, který má význam v supresi T lymfocytů například u diabetu. Protizánětlivý stav nemusí být ale vyvolaný jenom cytokiny. Můžou za to i povrchové molekuly, kterou může být například FasL, který po vazbě na receptor cílové buňky vyvolá její apoptózu. Zvýšení exprese této molekuly bylo popsáno na modelu CIA.\n\nKvůli tlumení imunitních reakcí je možné, že rakovinné bujení využívá Breg pro svůj únik před imunitním systémem. Leukemické B buňky spontánně produkují velké množství IL-10. Podobně sekrece TNF-α B buňkami podporuje rozvoj karcinomu kůže. Avšak je popsán i pozitivní vliv Breg na léčbu rakoviny. U pacientů s rakovinou ve fázi metastáz mají vyšší pravděpodobnost na přežití ti, kteří vykazují vyšší počet CD20 pozitivních B lymfocytů v lymfatických uzlinách.\n\nImunosupresivní vlastnosti Breg hrají podstatnou úlohu v alotransplantátech. Je nutné zde tlumit imunitní reakci proti transplantátu a to Breg umí. U ostatních druhů transplantátů se mohou B buňky podílet jak na toleranci, tak spíš častěji na odhojování transplantátu, v závislosti na původu subpopulací Breg.\n"}
{"id": "1417210", "url": "https://cs.wikipedia.org/wiki?curid=1417210", "title": "Eliáš z Conques", "text": "Eliáš z Conques\n\nSvatý Eliáš z Conques byl v 9. století benediktinský mnich a opat.\n\nVstoupil do kláštera \"Sainte-Foy de Conques\" kde byl zvolen opatem. \n\nKolem roku 838, daroval král Pipin I. Akvitánský pozemek, kde Eliáš nechal postavit nový klášter v Conques.\nZemřel okolo roku 900. Jeho svátek se slaví 30. prosince.\n\n"}
{"id": "1417236", "url": "https://cs.wikipedia.org/wiki?curid=1417236", "title": "Gepard kapský", "text": "Gepard kapský\n\nGepard kapský (\"Acinonyx jubatus jubatus\") je poddruh geparda štíhlého (\"Acinonyx jubatus\"), patřícího do čeledi kočkovitých (Felidae). Gepard kapský byl poprvé popsán německým zoologoem Johann Christian Daniel von Schreber v roce 1775.\n\nŽije v jižní a jihovýchodní Africe.\n\nNa rozdíl od jiných kočkovitých má gepard jen polozatažitelné drápy, proto neleze po stromech; jeho tělo je stavěno na rychlý běh. Délka je asi 110-150 cm + 70-90 cm ocas, výška se pohybuje mezi 70-90 cm a váha se pohybuje okolo 40 kg.\n\nŽije samotářsky nebo skoro samotářsky ve skupinkách o 2-5 jedincích, které tvoří samice s odrostlými mláďaty, sourozenci nebo dospělí samci. Gepard dokáže z poměrně krátké vzdálenosti vyvinout rychlost 64 km/h, jeho maximální rychlost je asi 100 km/h. Na jeho jídelníčku najdeme hlavně menší kopytníky (gazely, menší druhy antilop, mláďata zeber, pakoňů). Mezi lovci samotáři (tj. bez těch, co loví ve skupinách) je gepard nejúspěšnějším predátorem, až 70 % jeho loveckých pokusů končí úspěchem, a to i přesto, že jakmile kořist nedostihne do 20 sekund, lov obvykle vzdává.\n\nPohlavní dospělost u samců nastává po roce, u samic o rok později, pářit se však začínají až ve třech letech. Délka březosti samice je 90-98 dní. Samice poté rodí 1-3 mláďat, občas až 5. Ta se stávají velmi často kořistí jiných predátorů. Pokud samice přijde o 2 ze 3 mláďat, přestane se starat i o to poslední - vzhledem k velkému výdeji energie apod. se jí péče o jediného potomka nevyplatí.\n\nGepard kapský je nejpočetnější poddruh. Ve volné přírodě jich žije přibližně 7000 jedinců. Velký problém gepardů je příbuzenská plemenitba. Gepardi v minulosti podlehli tzv. efektu hrdla lahve - náhle rapidně poklesl jejich stav a přeživším nezbylo než se množit s příbuznými.\n\n"}
{"id": "1417241", "url": "https://cs.wikipedia.org/wiki?curid=1417241", "title": "Kostel Navštívení Panny Marie (Vimperk)", "text": "Kostel Navštívení Panny Marie (Vimperk)\n\nKostel Navštívení Panny Marie je jedna z nejstarších staveb města Vimperk, větší ze dvou zdejších kostelů a spolu s blízkou zvonicí pohledová dominanta východního okraje hlavního náměstí.\n\nJedna z prvních zmínek o kostele je k roku 1405, kdy se o něm píše jako o „novém“. Řada zdrojů těmito souvislostmi odůvodňuje vybudování v roce 1365. Avšak jednalo se o pouhou přestavbu původního raně gotického kostela, který byl vystaven při příležitosti přesunutí tržního osídlení na místo současného náměstí – do lépe bránitelné polohy na návrší proti hradu.\n\nNa vyšší stáří svatyně poukazují mohutné pasy převýšeného ostrého oblouku, stopy zazděného sdruženého okna pod zvonicí a kulaté okno na kůru. Vznik kostela je určen také stářím zdiva z hlavní lodi a části věže, jež je datováno do doby vzniku Vimperského podhradí. Kostel tedy vznikl v průběhu druhé poloviny 13. století.\n\nPůvodní podoba kostela nasvědčuje jednolodní plochostropou svatyni s věží, zvonicí, v jihozápadním rohu.\n\nRok 1365 přinesl přestavbu presbytáře, sakristie, rozšíření lodi a úpravu jižního portálu. Dále také úpravu omítek a celkového vzhledu kostela ve stylu venkovské varianty vrcholné gotiky. Za rekonstrukcí a rozšířením stojí pravděpodobně Petr z Janovic, majetný občan, původem z Vimperka.\n\nKněžiště s patrovou sakristií pocházejí z poslední čtvrtiny 14. století.\n\nDále stáří mohutné gotické konstrukce krovu, zvonového patra věže a zaklenutí jižní předsíňky křížovou klenbou se štukovou výzdobou se řadí do poslední čtvrtiny 15. století.\n\nV průběhu 16. století probíhají rozsáhlé renesanční úpravy kostela.Od roku 1500 byly prováděny zásadní změny. U severní části lodi po probourání zdi přistavěna kaple sv. Anny. Překlenutá je hvězdovou klenbou zdobenou zachovanými nástěnnými malbami. Dále významným milníkem bylo vytvoření nepravidelného zaklenutého dvoulodí na místě původní jediné plochostropé hlavní lodi, a to v témže roce 1500, resp. po roce 1500. S těmito úpravami je spojeno rovněž zaklenutí hlavní lodi v pozdně gotickém stylu klenbou síťovou.\n\nZ roku 1574 je zachován záznam žádosti Vimperských občanů o cihly na opravu poškozeného chrámu, do něhož zatékalo. V této době vzniká nově kůr.\n\nVětší úpravy věže, které ovlivnily její současnou podobu, probíhaly kolem roku 1600. Dosvědčují to růžice s letopočtem MDC na věži malované. Ve stejném období proběhly také úpravy jižní strany lodi spolu s drobnou úpravou předsíňky.\n\nKromě výměny střešní krytiny z tašek na šindele v roce 1754 (v současnosti střechu pokrývají opět tašky), rozšíření kůru a postavení kazatelny se v době 18. století kostel významnějších stavebních změn nedočkal. Kostelu pouze přibyly zdobné malby v barokním stylu. A z této doby pochází také část současného vybavení.\n\nV 19. století proběhly pouze drobné opravy, koncem 19. století přibyly dvě vitráže po obou stranách hlavního oltáře.\n\nPoslední větší přestavby se udály v letech 1978–1979, kdy ku příležitosti 500. výročí založení města Vimperk byla provedena oprava střechy a fasády kostela.\n\nJedná se o asymetrické halové dvoulodí s hranolovitou věží vyosenou do jihozápadního nároží stavby. Lodě mají obě rozdílnou velikost, ale jsou shodně orientovány na východ.\n\nHlavní loď je zaklenutá dohromady čtyřmi poli síťové klenby tzv. milevského typu. Dvakrát žlábkovaná žebra se sbíhají do terčovitých svorníků. Při severní straně lodi jsou podepřena profilovanými kuželovitými konzolami. Při straně jižní se sbíhají ve válcovité přípory vedoucí na boku opěrných pilířů až k zemi. V západní části hlavní lodi se na ploché stropní konstrukci nachází jednopatrová kruchta, která je přístupná pouze z exteriéru, a to ze západní strany kostela vyvýšeným obdélným portálem, k němuž přiléhá předsíňka a schodiště. Kůr je osvětlen severním oknem obdélníkového tvaru. Prostor pod kůrem je oddělen pilířovou arkádou o délce půldruhého pole a je rovněž osvětlen obdélníkovým oknem. Délka lodi je 16,4 m. Šířka 10,6 m.\n\nKněžiště je v hlavní lodi odděleno neprofilovaným hrotitým triumfálním obloukem a stojí mimo podélnou osu lodi. Strop je zde na rozdíl od zbytku hlavní lodi zaklenut dvěma poli křížové klenby; krajní travé je paprsčitě uzavřeno dvěma kápěmi a žebry. Všechna žebra presbytáře jsou hruškovcové profilace, spočívají na profilovaných kuželovitých příporách a sbíhají se do terčovitých svorníků jako v hlavní lodi. Žebra krajního pole jsou ukončena tzv. polopříporami. Kněžiště osvětlují hrotitá okna s kružbami. Závěr presbytáře přebírá tvar pěti stran pravidelného osmiúhelníka. Severní stěně presbytáře přiléhá sedlový portál vedoucí do sakristie.\nSakristie obsahuje dvě jen lehce obdélná pole křížové klenby s žebry jednou žlábkované profilace, spočívajících na jehlancových konzolách s prstencem. V čele sakristie se nachází úzké hrotité okno a v severní zdi jsou probourány dveře vedoucí do přiléhající budovy fary.\n\nKaple sv. Anny na severu je s hlavní lodí propojena půlkruhovou pilířovou arkádou. Zaklenuta je dvěma poli čtyřcípé hvězdicovité klenby s kuželovitými příporami se dvěma prstenci a dvojnásobně žlábkovanými žebry, která se sbíhají do hladkých nezdobených terčovitých svorníků. Zakončena je apsidou v čele se zazděným oknem půlkruhového záklenku s hlubokou špaletou. Na místě apsidy je zachován zbytek pravděpodobně původní oltářní menzy. Rozměry kaple jsou 6,7 na 8,9 metrů. V severní stěně kaple je portál s obloukovým závěrem, vedoucí na ulici.\n\nJižní stěna hlavní lodi pak ústí skrze hrotitou pilířovou arkádu do jižní boční lodi. Ta je zaklenuta dvěma poli šesticípé hvězdicové klenby s trojnásobně žlábkovanými žebry zakončenými kuželovitými příporami, dále jedno pole klenby síťové se znovu trojnásobně žlábkovanými žebry a terčovitým svorníkem napojené na hmotu věže a dvě hrotitá okna. Do této lodi z jihu ústí hrotitým gotickým neprofilovaným vstupním portálem na vysoké trnoži nejjižnější část stavby – předsíňka přiléhající hlavnímu portálu. Ta je překlenuta jedním polem křížové klenby se zdobenými žebry sbíhajícími se do svorníku tvaru květiny o pěti okvětních lístcích. Do předsíňky vede již zmíněný portál – hlavní vchod – jenž má tvar obdélníku s obloukovým závěrem.\n\nVěž se dvěma zvony je na jihozápadním nároží kostela směřujícímu na náměstí. Schodiště osvětluje několik oken různého tvaru. Prostor pod věží slouží patrně jako zpovědní místnost a je od hlavní lodi oddělen stěnou s portálem tvaru ostře zalomeného oblouku.\n\nKostel se nachází na východním konci vimperského náměstí Svobody. Vlivem přestaveb v 16. století má kostel nepravidelný půdorys, který doplňují okna rozdílných tvarů. Béžová barva omítky kostela je na nárožích stěny hlavního portálu zdobena tzv. nepravou bosáží. U krovu je zdobena malbami s rostlinnými motivy.\n\nVlivem umístění svahu ve východním svahu je režné zdivo základů kostela místy odhalené.\n\nKlenební tlaky žeber jsou u presbytáře vyrovnávány opěrnými pilíři obdélného průřezu. Ty jsou jednou odstupněny v horní čtvrtině své výšky a jsou zakončeny taškovými stříškami.\n\nVěž je zakončena routovou střechou. Zdivo věže má na rozdíl od zbytku hmoty kostela bílou barvu a v posledních metrech věže je zdivo režné.\n\nV jihozápadním obvodovém výklenku mezi portálem a věží je umístěna socha sv. Jana Nepomuckého na podstavci v prostoru vymezeném kamennou balustrádou. Na severní straně kostela je mezi severozápadním nárožím hlavní lodi a západní stěnou kaple pod dřevěným přístřeškem umístěna socha Panny Marie Lurdské pod křížem. Ve východním výklenku presbytáře se nachází krucifix v téměř životní velikosti.\n\nHlavní oltář je barokního stylu. Původní návrh sochaře Jana Bernarda Fischera z Erlachu nebyl realizován a namísto něj se práce ujal sochař Filip Rambler z Cáhlova. Jeho součástí jsou sochy sv. Petra a Pavla a Víta a Václava.\n\nOltář v kapli sv. Anny zdobí sochy sv. Lingarta a Barbory.\n\nCínová křtitelnice stojící na třech nohách, které jsou tvaru mužských karyatid, je odlitek z jednoho kusu. Vyrytý letopočet 1607 značí pozdně renesanční původ.\n\nPo obou stranách hlavního oltáře se nacházejí dvě vitráže vytvořené Janem Zachariášem Quastem z Lenory. Jsou na nich znázorněny mírně nadživotní obrazy Ježíše a Panny Marie zdobené rostlinami a architektonickými prvky. Dílo bylo vytvořeno pro světovou výstavu ve Vídni, která se konala v roce 1873. Následně továrník Vilém Králík věnoval vitráže kostelu.\n\nObě vitráže byly restaurovány v letech 2003 a 2004 dílnou Moniky Vintrové.\n\nSeverní zeď naproti hlavnímu vchodu do kostela zdobí fragment nástěnné malby 10 000 mučedníků z 15. století. Pozdější zaklenutí kostela však tuto fresku z části zničilo.\n\nZachoval se obraz sv. Floriána v jižní boční lodi z roku 1768. Dále v předsíni hlavního vchodu jsou na stropní klenbě malované citáty z Bible ve sgrafitových rámcích. Pocházejí z roku 1572, avšak odkryty byly až v roce 1921 společně s dalšími renesančními ornamentálními malbami.\n\nTaké klenba kaple sv. Anny je zdobena původními pozdně středověkými malbami.\n\nV jižní lodi jsou v barokní skleněné tumbě (rakvi) pod oltářem uschovány ostatky svatého Inocence, patrona města Vimperk.\n\nZískání ostatků tohoto světce z Říma pro vimperskou farnost nebylo snadné. Zasloužil se o to až Jan Squora, rodák z Vimperka. Do Vimperka byly dopraveny 1. 12. 1768.\n\nHlavní oltář ve skleněné skříni nese kamennou gotickou sochu Madony, patronky kostela, z doby okolo roku 1400. Původní dřevěná vimperská madona (z doby okolo roku 1420) byla převezena do Národní galerie v Praze.\n\nNa kostelní věži se v současné době nachází pouze jeden zvon, o průměru 0,31 m, výšky 0,25 m. Ostatní zvony jsou umístěny na vedlejší městské zvonici, která vznikla roku 1500 právě pro zavěšení zvonů, které kvůli jejich velikosti nebylo možno umístit v kostelní věži.\n\nAutorem původních kostelních varhan z roku 1736 je František Kanhäuser ze Žlutic. Současné varhany z roku 1900 jsou od bratří Riegerů.\n"}
{"id": "1417271", "url": "https://cs.wikipedia.org/wiki?curid=1417271", "title": "Samsung Galaxy Home", "text": "Samsung Galaxy Home\n\nSamsung Galaxy Home je chytrý reproduktor vyvinutý společností Samsung Electronics. Reprodukor byl oficiálně představen s Galaxy Note 9 a Galaxy Watch 9. srpna 2018 na Samsung Galaxy Unpacked 2018.\n\nGalaxy Home je ve tvaru vázy. Horní část má skleněné dotykové rozhraní, ovládání hlasitosti a má osvětlený kruh a AKG logo. Galaxy Home stojí na třech podstavcích. Reproduktor je vybaven 8 mikrofony.\n\nReproduktor je vybaven hlasovým asistentem Bixby, kterého lze aktivovat frází \"Hi, Bixby\". Funkce Bixbyho na Galaxy Home jsou podobné jako například v mobilním telefonu Galaxy Note 9.\n\nReproduktor je vybaven funkcí SmartThing Hub, která umožňuje ovládat další chytré spotřebiče kompatibilní s SmartThing Hub. Výchozí hudební přehrávač je Spotify a lze jej ovládat pomocí hlasu. Přehrávání zvuku lze přepínat mezi chytrými zařízeními Samsung, například na TV, chytrou lednici, do mobilního telefonu…\n"}
{"id": "1417320", "url": "https://cs.wikipedia.org/wiki?curid=1417320", "title": "Lopatonos Fedčenkův", "text": "Lopatonos Fedčenkův\n\nLopatonos Fedčenkův (\"Pseudoscaphirhynchus fedtschenkoi\") je jeseterovitá ryba z rodu lopatonos (\"Pseudoscaphirhynchus\"). Areálem výskytu jsou Kazachstán, Tádžikistán a Uzbekistán. Jedná se o endemit vyskytující se pouze v řece Syrdarja, a do jeho devastace, také v Aralském jezeře.\n\nDruh nebyl pozorován od 60. let 20. století. Mezinárodní svaz ochrany přírody (IUCN) jej klasifikuje jako kriticky ohrožený, pravděpodobně vyhynulý. Důvodem vymizení je devastace přirozeného prostředí: vysychání Aralského jezera, stavba přehrad a úbytek vody v řece Syrdarja v důsledku jejího masivního odvádění na zavlažovací projekty v okolních pouštich.\n\nLopatonos Fedčenkův je na seznamu 25 nehledanějších „ztracených“ druhů v projektu \"The Search for Lost Species\" organizace \"Global Wildlife Conservation\".\n\n"}
{"id": "1417339", "url": "https://cs.wikipedia.org/wiki?curid=1417339", "title": "Wang Ťin", "text": "Wang Ťin\n\nWang Ťin (; * 13. září 1972 Wen-čou) je bývalá čínská zápasnice – judistka.\n\nJudu se věnovala od 13 let v rodném Wen-čou. V čínské ženské reprezentaci se pohybovala od roku 1993 v pololehké váze do 52 kg. V roce 1996 startovala na olympijských hrách v Atlantě, kde nestačila v úvodním kole na Japonku Noriko Narazakiovou (Sugawaraovou). Po olympijských hrách se na větších mezinárodních turnajích neobjevovala.\n\n\n"}
{"id": "1417409", "url": "https://cs.wikipedia.org/wiki?curid=1417409", "title": "Andrew Divoff", "text": "Andrew Divoff\n\nAndrew Daniel Divoff (* 2. července 1955, San Tomé, Anzoátegui, Venezuela) je venezuelský herec ruského původu. Proslavil se díky roli džina Nathaniela Demeresta ve snímcích \"Vládce prokletých přání\" (1997) a \"Vládce prokletých přání 2\" (1999). \n\nDebutoval menší rolí ve filmu \"Neon Maniacs\" (1986). Mezi jeho nejslavnější filmy patří \"Mac a já\" (1988), \"Noční směna\" (1990), \"Dalších 48 hodin\" (1990), \"Hon na ponorku\" (1990), \"Nebezpečná hra na vojáky\" (1991), \"Nejvyšší spravedlnost\" (1993), \"Mizera\" (1994), \"XTRO 3\" (1995), \"Cizinka\" (1995), \"\" (1996), \"Air Force One\" (1997), \"Přežít kriminál\" (2000), \"\" (2000), \"Hledáme Ydol\" (2006), \"The Rage\" (2007), \"Indiana Jones a království křišťálové lebky\" (2008), \"Vládce kouzel\" (2009) a \"Mstitel bezpráví 2\" (2014). \n\nObjevil se též v mnoha seriálech, jako např. \"Pásmo soumraku\", \"A-team\", \"MacGyver\", \"Highlander\", \"Walker, Texas Ranger\", \"JAG\", \"Ztraceni\", \"Černá listina, , Agresivní virus, Dokonalý podraz\" či \"Kriminálka Miami\".\n\n"}
{"id": "1417414", "url": "https://cs.wikipedia.org/wiki?curid=1417414", "title": "Pravoslavný chrám svatého Cyrila a Metoděje (Lublaň)", "text": "Pravoslavný chrám svatého Cyrila a Metoděje (Lublaň)\n\nChrám svatých Cyrila a Metoděje v Lublani (slovinsky \"Cerkev sv. Cirila in Metoda\", srbsky \"Храм светих Кирила и Методија\" /\"Hram svetih Kirila i Metodija\"), nazývaný obecně též jako pravoslavný kostel (sl. \"Pravoslavna cerkev\", srb. \"Pravoslavna crkva\"), je pravoslavný chrám východního chrámového stylu v Lublani, hlavním městě Slovinska. Nachází se v Trubarově parku (\"Trubarjev park\") mezi ulicemi Bleiweisovou (\"Bleiweisova cesta\") a Prešerenova (\"Prešernova cesta\") v klidné části nedaleko středu města.\n\nChrám spadá pod správu záhřebsko-lublaňské metropolie Srbské pravoslavné církve.\n\nByl vystavěn ve 30. letech 20. století.\n\nV parku v těsné blízskosti kostela má svůj pomník srbský jazykovědec Vuk Stefanović Karadžić a před chrámem slovinský jazykovědec a protestantský reformátor Primož Trubar. Nedaleko chrámu se nacházejí také budovy Slovinské národní galerie a Muzea moderního umění.\n\n"}
{"id": "1417421", "url": "https://cs.wikipedia.org/wiki?curid=1417421", "title": "Takahama", "text": "Takahama\n\nTakahama (japonsky:高浜市 \"Takahama-ši\") je japonské město v prefektuře Aiči na ostrově Honšú. Žije zde přes 44 tisíc obyvatel.\n\n"}
{"id": "1417438", "url": "https://cs.wikipedia.org/wiki?curid=1417438", "title": "Ole Kristian Ruud", "text": "Ole Kristian Ruud\n\nOle Kristian Ruud (* 2. října 1958 Lillestrøm) je norský dirigent, spolupracující s mnoha orchestry v severských zemích. Známými se staly jeho nahrávky děl Edvarda Griega a dalších norských skladatelů. Za svou uměleckou činnost obdržel různá ocenení.\n\nNarodil se v Lillestrømu. Studoval hru na klarinet na Norské hudební akademii v Oslu pod vedením Richarda Kjelstrupa a dirigování na finské Sibeliově akademii.\n\nNejdříve se věnoval hře na klarinet; dirigentsky debutoval v roce 1985 s Filharmonii Oslo a záhy začal spolupracovat jako hostující dirigent s většinou norských symfonických orchestrů. Byl šéfdiregentem a uměleckým ředitelem norského Trondheimského symfonického orchestru (1987–1995) a šéfdiregentem švédského Norrköpingského symfonického orchestru (1996–1999). Po roce 2000 zastával funkce uměleckého ředitele v Stavangerském symfonickém orchestru (umělecký ředitel se zaměřením na norský repertoár v období 2000–2003), norském mládežnickém orchestru Ungdomssymfonikerne (2003–2017) a dechovém hudebním tělesu norských ozbrojených sil Forsvarets stabsmusikkorps (2006–2012).\n\nByl stálým dirigentem různých dalších orchestrů v severských zemích (Bergenská filharmonie, Norský rozhlasový orchestr, Švédský rozhlasový orchestr, Stockholmský komorní orchestr, Sinfonia Lahti). Jako hostující dirigent spolupracoval s dalšími tělesy ve Francii, Španělsku, Spojeném království, Spojených státech a Japonsku, kde od roku 1990 hostuje u Symfonického orchestru Yomiuri Nippon.\n\nNahrál mnoho titulů pro švédské vydavatelství klasické hudby BIS Records, včetně ceněných nahrávek děl norských skladatelů Geirra Tveitta a Haralda Sæveruda se Stavangerským symfonickým orchestrem a kompletního orchestrálního díla Edvarda Griega, jež nastudoval s Bergenskou filharmonií; práci na tomto projektu dokončil v roce 2005. V roce 1993 s londýnským Philharmonia Orchestra nastudoval a v Royal Festival Hall uvedl kompletní Griegovu scénickou hudbu k Peeru Gyntovi. V roce 2010 společně s norskou houslistkou Annar Follesø a Norským rozhlasovým orchestrem nastudoval a nahrál houslové koncerty Oleho Bulla.\n\nZa svou uměleckou činnost obdržel různá ocenění, včetně Griegovy ceny (1992 a 2007), ceny norských kritiků (1993) a ceny Lindemans Legat (1994). Jeho griegovské nahrávky s Bergenskou filharmonií byly v letech 2004, 2005 a 2007 oceněny titulem „Record of the Year“, udělovaným londýnskou organizací Grieg Society.\n\nOd roku 1999 vyučuje dirigování na Norské hudební akademii. Je hudebním ředitelem festivalu Peera Gynta konaném v Gålå v norském Gudbrandsdalenu.\n"}
{"id": "1417452", "url": "https://cs.wikipedia.org/wiki?curid=1417452", "title": "Liou Čchuang", "text": "Liou Čchuang\n\nLiou Čchuang (; * 27. prosince 1974 Charbin) je bývalá čínská zápasnice – judistka.\n\nS judem začínala v 15 letech v rodném Charbinu. V čínské ženské reprezentaci se pohybovala od roku 1993 v lehké váze do 56 kg. V roce 1996 startovala na olympijských hrách v Atlantě, kde využila přívětivého nalosování k postupu do semifinále proti Kubánce Driulis Gonzálezové. Hned v úvodní minutě si pustila Kubánku k tělu a kontrachvatem o-uči-gari prohrála na ippon. V boji o třetí místo proti Belgičance Marisabelle Lombaová neudržela v poslední minutě vedení na body a po o-soto-otoši prohrála na ippon. Obsadila dělené 5. místo. Od roku 1998 se v čínské reprezentaci neprosazovala. Sportovní kariéru ukončila v roce 2002.\n\n\n"}
{"id": "1417455", "url": "https://cs.wikipedia.org/wiki?curid=1417455", "title": "Bohumil Rytíř", "text": "Bohumil Rytíř\n\nbrig. gen.Bohumil Rytíř (29. dubna 1889 Litoměřice – 12. dubna 1955 Praha) byl český důstojník a československý legionář \n\nNarodil se v Litoměřicích a po úspěšném absolvování základního a středního vzdělání vystudoval techniku. Jako jednoroční dobrovolník narukoval v října 1911 k C. k. zeměbraneckému pluku č. 8 v Praze. Následně absolvoval školu důstojníků v záloze a dále sloužil jako velitel čety a v lednu 1913 byl povýšen na důstojnického čekatele. Po vyhlášení mobilizace nastoupil koncem července roku 1914 k LIR 8 Praha a s jednotkou odjel na frontu první světové války. Od konce měsíce září 1914 bojoval na srbské frontě a v polovině prosince byl převelen na ruskou frontu. V únoru 1915 byl povýšen do hodnosti poručíka a jako velitel roty v březnu 1915 padl do ruského zajetí. V červenci 1916 se v Taškentu přihlásil do československých legií a v říjnu 1917 odjel z Ruska do Francie v rámci transportu kpt. O. Husáka. Ve Francii pobýval ve městě Cognac, kde byl v lednu 1918 zařazen do vznikajícího 21. čs. střel. pluku a po absolvování důstojnického kurzu v Saint-Maixent byl převelen k 22. čs. střel. pluku do Jarnacu. V létě 1918 byl nasazen s jednotkou na frontě v Alsasku na úpatí pohoří Vogézy a v září téhož roku byl přesunut do oblasti Argonne na řeku Aisne. Zde se v říjnu vyznamenal v čele 5./II. roty v bojích o předmostí u Vouziers. \n\nPo návratu do nově vzniklého státu byl v lednu 1919 jmenován okrskovým velitelem II./23. praporu v Kladně. V srpnu byl převelen do Jičína, kde zastával funkci zatímního velitele 22. čs. střel. pluku. V říjnu téhož roku byl zařazen do vojensko-politické mise k Československému vojsku na Rusi, které tehdy velel pplk. Václav Kopal. Ze Sibiře se vrátil společně se štábem československého vojska v rámci 23. transportu, který odplouval z Vladivostoku v dubnu 1920. K datu 20. června 1920 ukončil své působení v československých legiích a od července sloužil jako důstojník Vojenské kanceláře prezidenta republiky. V listopadu 1921 byl převelen do Českého Těšína jako velitel pěšího pluku 8. a od října 1922 byl jmenován přednostou 23. oddělení (automobilního) MNO. V červenci 1929 byl povýšen do hodnosti brigádního generála a od prosince byl jmenován velitelem 5. pěší brigády v Terezíně. Od září 1936 byl převelen do Banské Bystrice jako velitel 10. divize. Po vyhlášení Slovenského štátu v březnu 1939 se generál Rytíř vrátil do okupované Prahy, kde úzce spolupracoval s premiérem Aloisem Eliášem. V letech 1939-1941 finančně podporoval rodiny vězněných a popravených odbojářů a od konce roku 1944 byl trvale napojen na \"\"Ilegální skupinu Bartoš\"\". Při pražském povstání v květnu 1945 byl zástupcem generála Karla Kutlvašra. Po osvobození byl jmenován velitelem III. sboru v Plzni, ale od června 1946 byl přeložen do výslužby. Od července 1947 vykonával civilního zaměstnání jako stavbyvedoucí. Zemřel v Praze 12. dubna 1955.\n\n\n"}
{"id": "1417474", "url": "https://cs.wikipedia.org/wiki?curid=1417474", "title": "Liou Li-če", "text": "Liou Li-če\n\nLiou Li-če (; * 28. září 1975) je bývalá čínská zápasnice – judistka.\n\nPřipravovala se v Pao-tingu pod vedením Ma Kuo-čchinga. V čínské ženské reprezentaci se krátce v polovině devadesátých let dvacátého století. V roce 1996 startovala na olympijských hrách v Atlantě, kde prohrála v úvodním kole s Turkyní İlknur Kobaşovou na wazari.\n\n\n"}
{"id": "1417487", "url": "https://cs.wikipedia.org/wiki?curid=1417487", "title": "51. ročník udílení Zlatých glóbů", "text": "51. ročník udílení Zlatých glóbů\n\n51. ročník udílení Zlatých glóbů probíhal dne 22. ledna 1994 v hotelu Beverly Hilton v Beverly Hills. Nominace byly oznámeny dne 22. prosince 1993.\n"}
{"id": "1417490", "url": "https://cs.wikipedia.org/wiki?curid=1417490", "title": "Záhřebsko-lublaňská metropolie", "text": "Záhřebsko-lublaňská metropolie\n\nZáhřebsko-lublaňská metropolie (srbsky \"Митрополија загребачко-љубљанска\") je metropolie Srbské pravoslavné církve s jurisdikcí v severní části Chorvatska a celého Slovinska. Sídlo metropolity se nachází v Záhřebu, kde se také nachází katedrální chrám Proměnění Páně.\n\nZáhřebská metropolie se střediskem v Záhřebu byla založena v roce 1931. Její teritorium bylo vyčleněno z území pakracké (slavonské) eparchie a severních částí hornokarlovacké eparchie. Prvním metropolitou byl Dositej (Vasić), který však byl 11. května 1941 zajat chorvatskými ustašovci, kteří jej uvěznili a mučili ve věznici v Petrinské ulici. Následně jej odeslali do Srbska, kde 14. ledna 1945 zemřel.\n\n"}
{"id": "1417493", "url": "https://cs.wikipedia.org/wiki?curid=1417493", "title": "Jorunna parva", "text": "Jorunna parva\n\nJorunna parva je mořský plž ze skupiny nahožábrých (Nudibranchia). Je to jeden ze 16 známých druhů čeledi Discodorididae. Jeho vzhled mu vynesl přezdívku \"mořský králík\" (sea bunny).\n\n\"Jorunna parva\" je drobný plž (délka do 21 mm). Jako ostatní nahožábří nemá \"Jorunna parva\" vůbec vyvinutou skořápku. Základní barva je proměnlivá, obvykle bílá, žlutá či oranžová. Jsou rovněž doloženi jedinci zelené barvy, tato pozorování jsou však velmi vzácná. Tělo je řídce porostlé tmavými senzorickými výrůstky (caryophyllidia). Nepřehlédnutelná jsou výrazná tykadla připomínající králičí uši. Dýchání probíhá skrz peříčkovité žábry, které jsou prodloužením řitního otvoru.\n\nJedná se o hermafrodity, nejsou však schopni samooplození: vajíčka i spermie dospívají v různou dobu.\n\nŽiví se především mořskými houbami.\n\nDruh byl popsán z provincie Kii v Japonsku. Od svého popisu byl pozorován rovněž na Filipínách, na Nové Guineji, v Tanzanii, na Seychelách a na Réunionu. Existují však určité pochybnosti, zda jde všude o stejný druh/druhový komplex.\n"}
{"id": "1417502", "url": "https://cs.wikipedia.org/wiki?curid=1417502", "title": "Kolportážní román", "text": "Kolportážní román\n\nKolportážní román je dílo vydávané v sešitech na pokračování. Obvykle je spojen s žánrem lidového románu a má podobu jednoduše psaných příběhů s barvitým, dobrodružným dějem, mnohdy také obsahuje nemravné milostné a kriminální scény. Jeho hrdiny bývají milenci, hrdinní vojáci, „strašliví“ zločinci, exotičtí cizinci a krásné panny. \n\nPřestože jsou jednotlivé sešity slabé a obsahují pouze několik kapitol, bývalo celé dílo v konečném součtu značně rozsáhlé, s délkou sahající až ke dvěma tisícům stran. Kolportážní román je charakteristický zejména pro německé prostředí, kde se vyvinul v průběhu 19. století, ke skutečnému rozkvětu však došlo až v 70. letech 19. století. K nejznámějším autorům kolportážních románů patří Karel May.\n\n\n"}
{"id": "1417503", "url": "https://cs.wikipedia.org/wiki?curid=1417503", "title": "Mašú", "text": "Mašú\n\nMašú může znamenat:\n\n"}
{"id": "1417504", "url": "https://cs.wikipedia.org/wiki?curid=1417504", "title": "MTU Turbomeca Rolls-Royce", "text": "MTU Turbomeca Rolls-Royce\n\nMTU Turbomeca Rolls-Royce (zkratkou MTR) je konsorcium tří evropských výrobců leteckých motorů, společností MTU Aero Engines, Rolls-Royce a Turbomeca. Bylo založeno jako GmbH v roce 1989 za účelem vývoje a výroby turbohřídelového motoru MTR390 o výkonu 950 až 1095 kW určeného pro evropský bitevní vrtulník Eurocopter Tiger.\n\nKonsorcium je organizací nesoucí hlavní odpovědnost za další vývoj, výrobu a servis těchto pohonných jednotek.\n\nJe také jedním ze smluvních partnerů evropské mezivládní organizace pro koordinaci na poli zbrojních zakázek OCCAR.\n\nSídlem konsorcia je Hallbergmoos u Mnichova, a od roku 2012 v jeho čele stojí Werner Burger.\n\n"}
{"id": "1417512", "url": "https://cs.wikipedia.org/wiki?curid=1417512", "title": "Felsőszölnök", "text": "Felsőszölnök\n\nFelsőszölnök (, , ) je vesnice v Maďarsku v župě Vas, spadající pod okres Szentgotthárd. V roce 2015 zde žilo 584 obyvatel. Vesnice se nachází asi 13 km jihozápadně od Szentgotthárdu, blízko trojmezí Maďarska, Rakouska a Slovinska, a je nejzápadnějším sídlem Maďarska.\n\nK Felsőszölnöku patří dvě malé části, mezi které se řadí Alsószölnöki tanyák a Jánoshegy.\n\nVesnice leží na silnici 7454. Je silničně spojená s maďarským sídlem Alsószölnök a se slovinskými sídly Martinje a Tvrdkova. U této obce se nachází hraniční přechod do Slovinska, do Rakouska se ale z Felsőszölnöku dostat nelze a nejbližší hraniční přechod je u Alsószölnöku.\n\nSídlem protékají potoky Szölnöki-patak a Török-patak, které se u Alsószölnöku vlévají do řeky Ráby.\n\n\n"}
{"id": "1417524", "url": "https://cs.wikipedia.org/wiki?curid=1417524", "title": "Hill Climb Racing", "text": "Hill Climb Racing\n\nHill Climb Racing je 2D fyziky založená závodní hra od finských vývojářů Fingersoft. Hra byla vydána na Google Play a App Store v roce 2012. Během 1. roku od vydání byla hra stažena více než stomilionkrát. Hry Hill Climb Racing a Hill Climb Racing 2 překonaly 1 miliardu stažení v dubnu 2018.\n\nSeznam všech tras (Stages) ve hře:\n\n"}
{"id": "1417533", "url": "https://cs.wikipedia.org/wiki?curid=1417533", "title": "Aero A-21", "text": "Aero A-21\n\nAero A-21 byl československý dvouplošný vojenský cvičný letoun vzniklý z bombardovacího a průzkumného typu Aero A-11. A-21 vznikl speciálně jako noční cvičný letoun pro výcvik v pilotáži podle přístrojů. Letouny byly vybaveny dvěma přistávacími reflektory pod spodním křídlem. Typ nebyl příliš úspěšný a z osmi vyrobených strojů bylo později šest přestavěno na denní cvičné A-125.\n\nÚdaje podle\n\n"}
{"id": "1417540", "url": "https://cs.wikipedia.org/wiki?curid=1417540", "title": "Aero A-25", "text": "Aero A-25\n\nAero A-25 byl československý dvouplošný vojenský pokračovací cvičný letoun, vyvinutý z průzkumného a bombardovacího typu Aero A-11 odlehčením konstrukce. V hlavních rysech se podobal nočnímu cvičnému Aero A-21. V několika kusech vznikla i odvozená varianta označená Aero A-125, odlišující se slabší pohonnou jednotkou Breitfeld & Daněk Perun I o výkonu 134 kW (180 k), na niž bylo přestavěno i šest A-21.\n\n\nÚdaje platí pro variantu s motorem BMW IIIa\n\n"}
{"id": "1417562", "url": "https://cs.wikipedia.org/wiki?curid=1417562", "title": "Glyptodontopelta", "text": "Glyptodontopelta\n\nGlyptodontopelta („štít podobný tomu u glyptodona“) byl rod obrněného ptakopánvého dinosaura z čeledi Nodosauridae, jež zahrnuje jediný popsaný druh (\"G. mimus\"). Fosilie tohoto čtvernohého býložravce jsou známy z období pozdní svrchní křídy (geologický stupeň maastricht, stáří kolem 69 až 66 miliony let). Fosilní pozůstatky tohoto dinosaura byly objeveny na území Nového Mexika (USA) v sedimentech souvrství Ojo Alamo a popsány Tracym L. Fordem v roce 2000. Holotyp nese označení \"USNM 8610\" a jedná se pouze o fragmenty tělního pancíře. Původně byl tento taxon považován za \"nomen dubium\", dnes je však obvykle označován za platný druh nodosaurida.\n\nBlízkými příbuznými tohoto druhu byly zřejmě rody \"Edmontonia\" a \"Invictarx\". K přesnějšímu zařazení však nemáme dostatek fosilního materiálu.\n\n"}
{"id": "1417579", "url": "https://cs.wikipedia.org/wiki?curid=1417579", "title": "Rudolf von Waldenfels", "text": "Rudolf von Waldenfels\n\nRudolf Freiherr von Waldenfels (23. září 1895, Ingolstadt – 14. srpna 1969, Rottach-Egern) byl německý důstojník a jezdec parkuru.\n\nV roce 1914 vstoupil Waldenfels do bavorské královské armády a po skončení první světové války byl převzat do Reichswehru. Zde sloužil u různých jednotek. Ve 30. letech velel v hodnosti majora v Hannoveru na škole kavalérie a vedl zde jezdce v parkuru. V roce 1936 velel I. oddělení 17. (bavorského) jezdeckého pluku.\n\nOd roku 1941 velel 4. střeleckému pluku a vedl jej při útoku na severní Rusko. Při útoku na Leningrad získal Rytířský kříž Železného kříže. 1. dubna 1941 převzal velení 6. střelecké brigády a po jejím přejmenování na 6. brigádu tankových granátníků v roce 1942 byl i nadále jejím velitelem. V listopadu 1942 převzal velení školy pro velení oddělení v Paříži. Od srpna 1943 velel 6. tankové divizi.\n\n\n\n"}
{"id": "1417586", "url": "https://cs.wikipedia.org/wiki?curid=1417586", "title": "Kostel svatého Prokopa (Nadslav)", "text": "Kostel svatého Prokopa (Nadslav)\n\nKostel svatého Prokopa v Nadslavi je jednolodní gotický kostel. Kostel je obklopen hřbitovem, který je ohrazen kamennou zdí na téměř kruhovém půdorysu. Do areálu kostela také patří dřevěná zvonice z 19. století u západního průčelí kostela. Od roku 1964 je chráněn jako kulturní památka.\n\nPrvní historicky doložená zmínka o Nadslavi je z roku 1361, kdy se připomíná plebán, musel tu tedy stát kostel. Kostel byl vystavěn pravděpodobně kolem roku 1340 Sdessou/Zdeňkem Straníkem ze Střevače a Nadslavi. Ves vlastnil v letech 1365-1379 snad týž Zdeněk z Nadslavi, který získal i Kopidlno, roku 1383 tam byl zmíněn jeho stejnojmenný syn. \nOkno v lodi i klenba mají výrazně raně gotický charakter, proti tomu kružby se sférickými motivy svědčí až o době druhé poloviny 14. století. První písemné zprávy se o podobě kostela nezmiňují, ale již tehdy se jednalo o kamennou stavbu, která se v lehce pozměněné podobě dochovala dodnes. Vybavení kostela pochází ze začátku 18. století. Při opravě kostela zhruba v polovině 19. století byl zazděn původní gotický bohatě profilovaný portál proti hlavním vratům do areálu hřbitova. Na jaře 1944 bylo zařízeno v kostele elektrické osvětlení . Sérií žárovek byl ozdoben vítězný oblouk, svíčkovými žárovkami byl opatřen hlavní oltář, osvětlen chór a prostor pod chórem. V roce 2000 se kostel dočkal nové pálené krytiny (bobrovky) a také nového oplechování sanktusníku.\n\nKostel je vystavěn na jednoduchém obdélníkovém půdoryse. Na východě je stavba zakončena pětibokým presbytářem s hlavním oltářem, zvenku podporován pěti opěráky.\n\nPresbytář je zaklenut paprsčitou žebrovou klenbou. Žebra mají jednoduchý tupý klínový profil, který je zakončen jehlancovými konzolami a sbíhají se ve středním neprofilovaném klenáku (svorníku). Obdélníková sakristie se nachází na severní straně kostela a je zaklenuta valenou klenbou. Do sakristie vede lomený portál, který je členěný zploštělým oblounem a hruškovcem. Naproti hlavnímu oltáři se na západní straně nachází kruchta s varhany. Loď kostela není zaklenuta, má plochý dřevěný strop. Od presbytáře dělí hlavní loď triumfální oblouk. Masivní lomený vítězný oblouk s pateční římskou je na straně lodi okosen. Kostel je prosvětlen dvěma později proraženými okny v hlavní lodi, které dnes mají plný oblouk, a malým okénkem nad kruchtou. V presbytáři jsou tři vysoká lomená dvojdílná okna. Oblouky jsou vyplněny kamennou kružbou. Dvě mají ve vrcholu sférický čtyřúhelník s vloženým čtyřlistem se zaostřenými laloky. Ve třetím okně je pouze čtyřlist v kruhu. Vitráže oken z 15. století jsou uloženy v jičínském muzeu.\n\n11 vitráží, které vyplňovaly původně dvě okna v chóru kostela sv. Prokopa se dnes nachází v Regionálním muzeu v Jičíně. Jsou to jedny z mála dochovaných souborů původních sklomaleb v regionu. Díky stáří a uměleckému provedení jsou velice jedinečné. Jelikož byly součástí památky, která je prohlášena kulturní památkou, jsou také památkově chráněné. Pravděpodobně pochází z doby okolo 1350 -1370. Zobrazují 6 postav světců, 6 originálnů s postavami apoštolů: Sv. Petr, sv. Pavel, sv. Jakub Větší, sv. Ondřej, sv. Juda Tadeáš, sv. Jakub Menší, sv. Matouš, neznámý evangelista; dvě spodní části zobrazují erb donátora, pánů z Nadslavi a Kopidlna, kteří měli ve znaku černobílou hlavu kozla, dvě části s klenoty k erbům; dva kvadriloby z vrcholové kružby: s Ukřižovaným, špičatý s palmetou; 4 makovice: 2 s taškami a 2 s cimbuřím.\n\nSklomalby jsou sestaveny z jednotlivých dílků různobarevného skla, figury jsou malované švarclotem a ryté v černých konturách, ornament je v barevném skle. Restaurovány byly Josefem Jiřičkou st. v Praze roku 1977.\n\nKostel má typický vnější opěrný systém, východní závěr kostela je pětiboký s pěti nahoře zkosenými opěráky, které mají nahoře stříšku. Ze sakristie ven vede obdélníkový portál s mřížovými dveřmi kvůli větrání kostela. Nad ním je malé lomené okénko. Střecha kostela je sedlová s valbou nad sakristií a presbytářem. Na hřebeni zhruba na středu kostela se nachází barokní sanktusník s bání. Při opravě kostela zhruba v polovině 19. století byl zazděn původní gotický bohatě profilovaný portál proti hlavním vratům do areálu hřbitova. Nový vchod byl zřízen naproti hlavnímu oltáři na západní straně.\n\nVětšina zařízení kostela pochází z období kolem roku 1700, tzv. venkovského baroka. Hlavní oltář pochází z roku 1840. Dva obrazy s výjevy Krista vznikly před polovinou 18. století. Dveře z presbytáře do sakristie jsou z 15.–16. století s původním kováním. Gotické vitráže ze dvou oken v presbytáři pocházejí z 3. čtvrtiny 14. století. Díky restaurátorské činnosti v 70. letech byly doplněny o chybějící části. Zobrazují 6 apoštolů (sv. Petra, sv. Pavla, sv. Ondřeje, sv. Jakuba, sv. Judu, sv. Matouše a erby pánů z Kopidlna). V lodi se nacházejí dva obrazy Krista. Na prvním Máří Magdaléna omývá nohy Kristovi, na druhém Kristus omývající nohy apoštolům. Díky restaurátorským zásahům byla také odkryta původní gotická nástěnná výmalba.\n\nSoučástí areálu hřbitova je také dřevěná zvonice. Těsně před západním průčelím kostela, představená v ose, stojí zcela drobná, hranolová, převýšená zvonice s nízkou stanovou střechou. Konstrukcí je hranol štenýřů, který je zavětrován na způsob hrázdění. Na věnci štenýřového hranolu jsou zavěšeny drobné zvony, jelikož zvonová stolice bohužel chybí. Zvonice má v Nadslavi pravděpodobně dlouhou tradici, jelikož v ní vidí zvon z roku 1494 od blíže neurčeného mistra Buriana.\n\nNyní je kostel přístupný veřejnosti po domluvě na Obecním úřadě ve Střevači. Konají se v něm dvakrát ročně mše a to v neděli po svatém Prokopu (4. července) a na sv. Štěpána (26. prosince).\n\n"}
{"id": "1417598", "url": "https://cs.wikipedia.org/wiki?curid=1417598", "title": "Spiknutí dýk", "text": "Spiknutí dýk\n\nSpiknutí dýk ( ), též Spiknutí v opeře (\"complot de l'Opéra\") je ve francouzských dějinách označení pro pokus o atentát na Napoleona Bonaparta. Jakobínští spiklenci byli odhaleni 18. vendemiairu roku IX (10. října 1800) v Pařížské opeře, kde byli zadrženi dva muži ozbrojení dýkami. Konkrétní motivy jakobínů k odstranění Napoleona nejsou zcela jasné, pravděpodobně jej považovali za ohrožení revoluce a republiky.\n\nSpiklenci chtěli zaútočit na Napoleona ve večerních hodinách 10. října 1800 při jeho odchodu z opery.\n\nJeden z kompliců, jistý Harel, byl ve spojení s policií, které vyzradil, že čtyři ozbrojení muži uspořádají atentát na prvního konzula. Tak byli přímo na místě zadrženi Joseph-Antoine Aréna a Dominique Demerville, bývalý člen Výboru pro veřejné blaho. Ostatní údajní spiklenci byli zatčeni doma. Podle moderní historiografie byl Harel policejní agent provokatér.\n\nPo zatčení byli spiklenci uvězněni v Templu. Po nezdařeném atentátu na Napoleona z 24. prosince 1800 byli členové jakobínského „Spiknutí dýk“, jak uváděly tehdejší úřady, postaveni před trestní soud departementu Seine. Čtyři z nich byli odsouzeni k trestu smrti 19. nivôse roku IX (9. ledna 1801) a popraveni 30. ledna.\n\nČleny spiknutí byli:\n"}
{"id": "1417617", "url": "https://cs.wikipedia.org/wiki?curid=1417617", "title": "Gepard súdánský", "text": "Gepard súdánský\n\nGepard súdánský (\"Acinonyx jubatus soemmeringii\") je poddruh geparda vyskytující se v severovýchodní Africe.\nSoučasné záznamy jsou známy v Jižním Súdánu a Etiopii, ale populační status v Eritreji, Džibuti, Somálsku a Súdánu je neznámý.\nDélka je přibližně stejná jako u geparda kapského váží okolo 35–55 kg. Samec je také větší než samice.\nŽiví se masem, které získává aktivním lovem. Na kořist útočí ze vzdálenosti několik desítek metrů. Gepard nevydrží dlouho běžet. Když se gepardovi podaří ulovit kořist, často mu ji někdo ukradne. Loví zejména antilopy, gazely a zebry.\n\nGepardi jsou velmi ohrožená zvířata. Jsou zabíjeni hlavně kvůli kožešině. V zajetí jsou chováni ve velkém. Populace geparda súdánského je asi 962 kusů.\n\n"}
{"id": "1417620", "url": "https://cs.wikipedia.org/wiki?curid=1417620", "title": "50. ročník udílení Zlatých glóbů", "text": "50. ročník udílení Zlatých glóbů\n\n50. ročník udílení Zlatých glóbů probíhal dne 23. ledna 1993 v hotelu Beverly Hilton v Beverly Hills. Nominace byly oznámeny dne 29. prosince 1992.\n"}
{"id": "1417656", "url": "https://cs.wikipedia.org/wiki?curid=1417656", "title": "Na Petřinách", "text": "Na Petřinách\n\nNa Petřinách je ulice v Praze 6, která začíná na křižovatce Střešovická, V Průhledu a Na Petřinách a končí na Heyerovského náměstí. V celé své délce se jedná o obousměrnou ulici, po které jezdí i tramvaje. Ve většině své délky se jedná o silnici II. třídy, která společně se Střešovickou odvádí auta z centra Prahy směrem na západ. Je přibližně 2,7 km dlouhá. Svůj název nese od roku 1930, kdy vznikla. Název se odkazuje na pomístní název Petřiny.\n\nPostupně od centra ulice kříží následující ulice: V Průhledu (vpravo), Střešovická (vpravo), Nový lesík (vpravo), Nad Hradním vodojemem (vlevo), Pod Bateriemi (vlevo), U Vojenské nemocnice (vlevo), Slamicova (vlevo), Veleslavínská (vpravo), Na Větru (vpravo) a naproti Myslivečkova (vlevo), Na Větrníku (v obou směrech), Šantrochova (vlevo), Čilova (v obou směrech), Bubeníčkova (vlevo), Křenova (vpravo), Brunclikova (vlevo), Ulrychova (vlevo) a U Petřin (vlevo). Nejvýznamnějším objektem na ulici je Ústřední vojenská nemocnice. Tramvajové zastávky z centra: Baterie, Vojenská nemocnice, Větrník a Petřiny s přestupem na metro Petřiny.\n"}
{"id": "1417666", "url": "https://cs.wikipedia.org/wiki?curid=1417666", "title": "Dělnická", "text": "Dělnická\n\nDělnická je název ulice v Praze 7 Holešovicích spojující Argentinskou a Libeňský most. Měří asi 895 m. V celé své délce je obousměrně průjezdná. Od Libeňského mostu po Komunardů po ní jezdí tramvaje. Svůj název nese po dělnické kolonii, kterou zde vystavěla Společnost ku stavbě bytů dělnických v 70. letech 19. století v důsledku rozvoje průmyslu v okolí. Ulice se napřed nazývala \"V domkách\", později \"Dělnická osada\", \"Dělnické domky\" a od roku 1894 nese svůj současný název. \n\nUlice Argentinská je na ní kolmá a za ní již žádná ulice nepokračuje, protože se zde nachází prostor bývalého vlakového nádraží Praha-Bubny. Je vedena východ-západ. Křižuje ulice Osadní, Komunardů, Na Maninách, V Háji a Jankovcova. \n"}
{"id": "1417667", "url": "https://cs.wikipedia.org/wiki?curid=1417667", "title": "49. ročník udílení Zlatých glóbů", "text": "49. ročník udílení Zlatých glóbů\n\n49. ročník udílení Zlatých glóbů probíhal dne 18. ledna 1993 v hotelu Beverly Hilton v Beverly Hills. Nominace byly oznámeny dne 27. prosince 1991.\n"}
{"id": "1417678", "url": "https://cs.wikipedia.org/wiki?curid=1417678", "title": "Tojohaši (Aiči)", "text": "Tojohaši (Aiči)\n\nTojohaši (japonsky:豊橋市 \"Tojohaši-ši\") je japonské město v prefektuře Aiči na ostrově Honšú. Žije zde přes 300 tisíc obyvatel. Ve městě působí několik vysokých škol a zoologická zahrada. Nachází se zde mnoho parků, muzeí a několik šintoistických a buddhistických chrámů.\n\n"}
{"id": "1417685", "url": "https://cs.wikipedia.org/wiki?curid=1417685", "title": "Izumi (Kagošima)", "text": "Izumi (Kagošima)\n\nIzumi (japonsky:出水市 \"Izumi-ši\") je japonské město v prefektuře Kagošima na ostrově Kjúšú. Žije zde okolo 56 tisíc obyvatel. Ve městě působí vysoká škola a 3 střední školy.\n"}
{"id": "1417705", "url": "https://cs.wikipedia.org/wiki?curid=1417705", "title": "Amina Tyler", "text": "Amina Tyler\n\nAmina Tylerová () (* 7. prosince 1994) narozena jako Amina Sbouï (أمينة السبوعي), je tuniská studentka, aktivistka v oblasti ženských práv, a bývalá členka hnutí FEMEN.\n\n11. března 2013 Tylerová jako první tuniská žena sdílela na svém facebookovém profilu svou fotografii, na které byla od pasu nahoru nahá s arabským nápisem „Mé tělo je mé, a není zdrojem cti někoho jiného“. Fotografie byla vnímána jako skandální a v tuniské společnosti vyvolala silné kontroverze srovnatelné s těmi, které vyvolala polonahými selfie Egypťanka Aliaa Magda Elmahdy o dva roky dříve.<br>\n16. března ji pozval populární moderátor talkshow Naoufel Ouertani Tylerovou do svého pořadu na TV Ettounsiya, kde se objevila maskovaná pixelizací. Vysvětlila, že její fotografie nemá mít sexuální konotace, ale má upozornit na požadavky na zrovnoprávnění žen v patriarchální společnosti.\n\nImám Adel Almi na ni vydal fatvu - trest 100 ran bičem a ukamenování. Pokud by někdo podal stížnost, mohla být Tylerová v souladu s tuniským trestním řádem odsouzena až na šest měsíců vězení.\n\n19. Května 2013 napsala slovo \"FEMEN\" na hřbitovní zeď v Kajruvánu na protest proti výročním kongresu salafistické strany Ansar al-Šaría. Byla zatčena a převezena do vězení Messaadine v Súse.\n\nJejí otec, lékař Mounir Sbouï, řekl v rozhovoru francouzskému deníku \"Libération\", že jeho dcera udělala chybu, ale nespáchala žádný zločin. Dlouholetý bojovník za socialistické Demokratické Fórum pro práci a Svobody, který opustil stranu ihned po jejím vstupu do vlády Troika prohlásil, že byl dokonce na svou dceru pyšný, že \"obhajuje své ideály,\" a který byl tímto nucen přehodnotit své postoje, aby následně pochopil, že člověk musí být aktivní.\n\nNásledovaly mezinárodní protesty za její propuštění z vazby. 12. června 2013 tuniský soudce odsoudil dvě francouzské a jednu německou členku FEMEN poté, co byly obviněny z veřejného pohoršování během jejich protestu za propuštění Tylerové.\n\nDemonstrantky Pauline Hillierová, Marguerite Sternová, a Josephine Markmannová byly propuštěny 26. června 2013 po té, co tuniský soud zrušil trest odnětí svobody. Amina Tylerová byl zproštěna obvinění pro pohrdání a pomluvy 29. července 2013, ale zůstala uvězněna čekajíc na samostatný proces k obvinění ze znesvěcení hřbitova.\n\nFEMEN uspořádalo protesty před Velkou mešitou spálením Tauhídské vlajky. Po propuštění v srpnu 2013 Tylerová prohlásila, že opouští skupinu. Důvodem byla akce FEMEN v Paříži, kterou vnímá jako neuctivou k muslimskému světu, a protože organizace podle ní není dostatečně finančně transparentní.<br>\n\nV roce 2013 se přestěhovala do Paříže, kde absolvovala střední školu a jako spoluautorka publikovala autobiografii.\n\n"}
{"id": "1417706", "url": "https://cs.wikipedia.org/wiki?curid=1417706", "title": "Freyova", "text": "Freyova\n\nFreyova je název ulice v Praze 9, spojující ulice K Žižkovu a Jandovu. Je orientovaná severo-jižním směrem. Jedná se o silnici II. třídy. Začíná nedaleko vlakového nádraží Praha-Libeň na křižovatce ulic Českomoravská, K Žižkovu a Poděbradská (křižovatka Harfa). Pokračuje na sever, kde je vpravo autobusová zastávka Nádraží Libeň a o kus dál čerpací stanice po obou stranách. Následuje vlevo ulice Na Harfě a hned křížení s ulicí Pod Harfou (doleva však neprůjezdná). Za pěší lávkou s cyklostezkou vlevo ulice Ocelářská a vpravo Levobřežní. Poté po mostě přes Rokytku a zleva vyústění ulice Na Břehu a zprava U Lidového domu, další zprava ulice U Vysočanského pivovaru a vlevo Clarion Congress hotel a nákupní galerie Fénix. Zde se nachází autobusová zastávka a stanice metra Vysočanská. Ulice končí na Náměstí organizace spojených národů, respektive na křižovatce ulic Sokolovská, Jandova (pokračuje ulicí Vysočanská), Pod Pekárnamy a Kolbenova. Na parkově upravené ploše na křížení ulic Freyova a Sokolovská je umístěn pomník průmyslníka Emila Kolbena. Na ulici se též nachází budova Svazu průmyslu a dopravy České republiky. Ulice měří přibližně 1 km. Název Freyova je odvozen od Bedřicha Freye, který zde v roce 1889 založil mlékárnu. Poslední zbytky mlékárny začleněné postupem času do národního podniku Laktos, zanikly v roce 1993 v souvislosti s budováním stanice metra Vysočanská.\n"}
{"id": "1417710", "url": "https://cs.wikipedia.org/wiki?curid=1417710", "title": "Jandova", "text": "Jandova\n\nJandova je název ulice v Praze 9 – Vysočanech, spojující Freyovu a Vysočanskou. Ulice měří 300 m a je orientována severo-jižním směrem. Ulice nese svůj název po komunistovi Josefu Jandovi (1880–1943), který zahynul za druhé světové války ve Zwikau. Ulice vznikla po roce 1900 a do roku 1948 se jmenovala Freyova. \n\nZačíná na náměstí OSN, respektive na křižovatce ulic Sokolovská, Freyova, Kolbenova a Pod Pekárnami. Pokračuje na sever, kde je přes ní po mostě vedena železniční trať; vlevo odbočuje ulice U Vinných sklepů a hned vpravo ulice Ke Klíčovu. Následuje doleva Ulice Vysočanská a později doprava ulice Stoupající. Od náměstí OSN po Vysočanskou se jedná o silnici II. třídy. \n"}
{"id": "1417712", "url": "https://cs.wikipedia.org/wiki?curid=1417712", "title": "Andronovka (stanice Moskevského centrálního okruhu)", "text": "Andronovka (stanice Moskevského centrálního okruhu)\n\nAndronovka () je stanice na Moskevském centrálním okruhu. Zde je možné přestoupit na zastávku Frezer na kazaňském a rjazaňském směru moskevské železnice, která se nachází v blízkosti.\n\nStanice Andronovka se nachází v čtvrti Pěrovo mezi \"projezdem Frezer\" () a \"Druhou ulicí Entuziastov\" () na sever od křížení Moskevského centrálního okruhu s moskevskou železnicí kazaňského a rjazaňského směru.\n\nVestibul bílé barvy se nachází nad oběma nástupišti, východy z něho směřují k oběma přilehlým ulicím i k zastávce Frezer. U hrany bočního nástupiště zastavují vlaky, které jedou ve směru hodinových ručiček, u nástupiště ostrovního zastavují vlaky, které jedou naopak. Jedná se o jednu z konečných stanic na Moskevském centrálním okruhu, zde se totiž nachází odstavný park, kam se vlaky přesouvají na noc.\n\nV roce 2018 bude zprovozněn přímý průchod pro pěší mezi stanicí Moskevského centrálního okruhu a zastávkou Frezer.\n\n"}
{"id": "1417723", "url": "https://cs.wikipedia.org/wiki?curid=1417723", "title": "Lilith (počítač)", "text": "Lilith (počítač)\n\nDISER Lilith je pracovní stanice s řezovým procesorem AMD 2901 vytvořená v rámci projektu zahájeného v roce 1977 na ETH Zürich skupinou vedenou Niklausem Wirthem. Do roku 1984 bylo těchto pracovních stanic vyrobeno několik stovek. Stanice měly CRT displej s vysokým rozlišením umožňující zobrazit celou stránku A4, myš, rozhraní pro laserovou tiskárnu a síťové rozhraní. Programové vybavení kompletně napsané v jazyce Modula-2 zahrnovalo relační databázi Lidas.\n\nSven Erik Knudsen ve svém příspěvku ve sborníku „Art of Simplicity“ uvádí, že hodinová frekvence počítače Lilith byla okolo 7 MHz, což poskytovalo výkon 1 až 2 miliony instrukcí (nazývaných M-code) za sekundu. (...) Hlavní paměť první verze měla 65 536 16bitových slov, ale později byla zvětšena na dvojnásobek. Normální programy v jazyce Modula-2 však mohly pro ukládání proměnných používat pouze prvních 65,536 slov.\n\nŘezový procesor počítače Lilith byl navržen tak, aby přímo interpretoval mezikód vytvářený překladačem jazyka Modula-2.\n\nVývoj pracovní stanice Lilith byl ovlivněn stanicí Xerox Alto firmy Xerox PARC (1973), kde Niklaus Wirth trávil svůj sabatikl v letech 1976 až 1977. Protože si nemohl dovézt systém Alto do Evropy, rozhodl se v letech 1978 až 1980 vytvořit zcela nový systém nazývaný DISER (zkratka z ) od nuly. Systém později prodávala stejnojmenná firma. Po svém druhém sabatiklu v PARC v roce 1985 navrhl operační systém Oberon a pracovní stanici Ceres považovanou za následníka počítače Lilith. \n\nPočítač Lilith měl speciálně navrženou myš, kterou později používaly počítače Smaky. Inspirovala první myši vyráběné firmou Logitech.\n\n\n"}
{"id": "1417724", "url": "https://cs.wikipedia.org/wiki?curid=1417724", "title": "FIA GT Nations Cup", "text": "FIA GT Nations Cup\n\nFIA GT Nations Cup (česky Pohár národů vozů Grand Turismo) je nově vypsaná soutěž pořádaná SRO ve spolupráci s mezinárodní autombilovou federací FIA pro národní automobilové federace.\n\nPohár je vypsaný pro vozy kategorie FIA GT3 a v každém voze se musí střídat dva piloti ve dvou trénincích, dvou kvalifikacích, dvou kvalifikačních závodech na 1 hodinu a finálním závodě na 1 hodinu, který rozhodne o celkovém vítězi poháru.\n\nOceněni budou první tři jezdci z finálního závodu, jejich týmy budou také oceněny jménem jejich národní federace. Soutěž je otevřena pro jezdce klasifikované v žebříčku FIA jako Stříbrní a Bronzový. Povolen je maximálně jeden Stříbrný pilot v každém týmu.\n\nKaždý rok bude pořádán na jiném okruhu. Zahájení je naplánováno na 30. listopadu 2018 na okruhu Bahrain International Circuit.\n"}
{"id": "1417756", "url": "https://cs.wikipedia.org/wiki?curid=1417756", "title": "Olu Dara", "text": "Olu Dara\n\nOlu Dara Jones, narozen jako Charles Jones III (* 12. ledna 1941) je americký kornetista, kytarista a zpěvák.\nJe otcem rappera Nase.\n\nOlu Dara se narodil jako Charles Jones III v Natchez, Mississippi.\n\nV roce 1963 se přestěhoval do Nového Yorku a změnil si jméno na Olu Dara, což znamená \"Bůh je dobrý\" v jazyce Yoruba.\nV letech 1970s-1980s hrál s David Murray, Henry Threadgill, Hamiet Bluiett, Don Pullen, Charles Brackeen, James Blood Ulmer, a Cassandra Wilson.\nZaložil dva orchestry, Okra Orchestra a Natchezsippi Dance Band.\n\nJeho první album \"Na světě\" od Natchezu po New York (1998) odhalil další aspekt své hudební osobnosti: vůdce a zpěvák skupiny, která se ponořila do afroamerické tradice, hraje eklektickou směs blues, jazzu a vyprávění příběhů , s nádechem funk, africké populární hudby a reggae.\n\nJeho druhé album \"Neighbourhoods\" s hostujícími Dr. Johnem a Cassandrou Wilsonovou následovalo podobně.\n\nDara hrál na albu Illmatic (1994) se svým synem, rapperem Nasem a na písni \"Dance\" (2002), také Nasově, a zpíval na Nasově písni \"Bridging the Gap\" (2004).\n\nJako leader\nS materiálem\n"}
{"id": "1417761", "url": "https://cs.wikipedia.org/wiki?curid=1417761", "title": "Incident napadení číšníků v Praze", "text": "Incident napadení číšníků v Praze\n\nIncident napadení číšníků v Praze se odehrál v sobotu dne 21. dubna 2018 ve Vladislavově ulici, u obchodního centra Quadrio v Praze. Číšník restaurace Polpo (součást obchodního centra Quadrio) Miroslav V. (35 let) byl brutálně napaden skupinou sedmi turistů a musel být převezen do nemocnice, kde podstoupil dvě operace.\n\nČeská veřejnost měla od začátku informaci o důvodu napadení číšníka, že číšník vyzval turisty, aby na zahrádce restaurace nekonzumovali vlastní (donesený) alkohol. Turisté se poté na číšníka slovně obořili a následovalo i fyzické napadení.\nAž mnohem později se ukázalo, že hlavní napadený (číšník Miroslav, 35 let) se jen zastal svého napadeného kolegy číšníka, který takto vyzval turisty.\n\nPachatelé z místa incidentu utekli a bylo po nich vyhlášeno pátrání. Policie zveřejnila jejich podobu, která byla k dispozici z kamerových záznamů incidentu. Zveřejnění podobizen pachatelů napomohlo veřejnosti k identifikaci pachatelů a jejich následné zadržení. Po zadržení pachatelů kriminalisty na Letišti Václava Havla vyšla najevo jejich státní příslušnost (nizozemská) a následovala mezinárodní mediální pozornost na tento případ. \n\nKauza byla také velmi sledována v Nizozemsku. Reakce nizozemského ministra zahraničí Stefa Bloka byla, že se stydí při pohledu na obrázky tohoto útoku. Reakce na Twitteru ministra vnitra Lubomíra Metnara byla veřejná pochvala Policie za úspěšné zadržení pachatelů na letišti.\n\nPolicie při pátrání po pachatelích mylně zadržela skupinu sedmi izraelských turistů. Den po napadení číšníků vtrhla zásahová jednotka do pokojů hotelu Astoria, kde se samopaly v ruce prý donutili izraelské turisty k opuštění hotelu a „ve vláčku“ je vedli na služebnu ulicemi Prahy. Turisté si tedy stěžovali na policejní brutalitu a zbytečné ponížení. Policie prý neměla snahu někoho legitimovat a některé turisty dokonce začala bít.\n\nPolicie spoutala sedm izraelských turistů ve spodním prádle, přičemž turistům prý bylo šlápnuto na krk, aby jim byl znemožněn pohyb. Poté došlo ke spoutání a vyvedení. Při vláčení ulicemi prý byli turisté poníženi, že jiní turisté (a občané Prahy) je kamerovali a fotografovali. Jeden turista musel být ošetřen v nemocnici, převezen rychlou záchrannou pomocí pro bolesti zad.\n\nPolicie se za zásah omluvila. Mluvčí pražské policie Jan Daněk k tomu uvedl, že Policie dostala mnoho tipů na pachatele. Těchto sedm turistů zpočátku odpovídalo popisu hledaných pachatelů a až později se ukázalo, že to nejsou hledaní pachatelé.\n\nIzraelští turisté se prý na místě rozhodli na Policii si nestěžovat a rozloučili se s nimi podáním rukou a společnou fotkou. Později však přes právního zástupce chystali oficiální stížnost s požadavkem na omluvu.\n\nMinistr vnitra Lubomír Metnar důvod k oficiální omluvě neviděl a uvedl, že se bohužel tyto omyly stávají, že po zadržení se často ukáže, že nejde o hledaného.\n\nSkupina sedmi turistů byla zadržena v restauraci na Letišti Václava Havla, na Terminálu 1. Zadrženi byli v pondělí, v podvečerních hodinách. \n\nPrvotní zprávy říkaly, že dopadení pachatelů napomohla všímavá cestující na letišti, která zavolala Policii. Později se ale ukázalo, že k dopadení pachatelů pomohli dispečeři letištního kamerového systému. Když však byla Policie na cestě na letiště, několik dalších cestujících také rozpoznalo útočníky a kontaktovalo též Policii.\n\nNásledovalo obvinění pěti turistů, dva byli propuštěni s tím, že se konflikt snažili spíše uklidnit. Třem obviněným uložil Obvodní soud pro Prahu 1 trestním příkazem osmiměsíční podmínky, na pět let je také vyhostil ze země.\n\nPolicie nechala ve vazbě podezřelé bratry Armina (28 let) a Arashe (31 let). Obvinili je z výtržnictví a z těžkého ublížení na zdraví, za což jim hrozí až deset let vězení. Soud by s nimi měl podle novin Algemeen Dagblad být v září.\n\nSedm nizozemských pachatelů ve věku 24 až 32 let. Podle nizozemských medií jde o tyto muže: Armin Nahvi, Arash Nahvi, Pejman Kazemi, Bijan Kazemi, Sanferino, P. Janssen a Naoufel Sebbane.\n\nPůvodem jsou všichni marockého a íránského původu. Jak média zjistila, někteří jsou také otcové od rodin a je mezi nimi osobní fitness trenér i policista.\n\nJako hlavní pachatelé jsou označeni Armin N. a jeho bratr Arash. Důvod pro své jednání uvádějí, že se zvrhlo loučení se svobodou (jednoho z nich), které v Praze společně slavili.\n\nV souvislosti s medializací celého incidentu se přihlásil také člověk, jenž tvrdí, že den před tímto incidentem s číšníky, resp. sobotního rána napadli stejní pachatelé také jeho kamaráda v baru. Napadený musel do nemocnice na šití. Incident je popsán tak, že pachatelé obtěžovali ženu v baru, než se ji mohl partner zastat, cizinci napadli jejich kamaráda. Policie tento incident také prošetřuje.\n\nNizozemská veřejnoprávní televize NOS informovala o tom, že se nizozemský ministr zahraničí Stef Blok stydí při pohledu na obrázky tohoto útoku. \nMinistr dále rovněž potvrdil dřívější informace tisku, že nizozemští občané zapletení do tohoto incidentu, požádali velvyslanectví v Praze o pomoc. Nejdříve pachatelé pomoc konzulátu odmítnuti, později však o konzulární pomoc požádali. \n\nNapadený číšník byl umístěn na jednotku intenzivní péče a probudil se až po dvou dnech z umělého spánku. Musel také podstoupit dvě operace.\n\nNapadený měl vážné poranění hlavy. Konkrétně šlo o krvácení do mozku, dále pak zlomeniny a mlhavé vidění na pravém oku. V době propuštění měl zakázáno vykonávat namáhavou činnost a nemohl se ohýbat.\n\nDvojice hlavních útočníků (bratři) se za čin omluvila a nabídl poškozenému odškodnění po dobu rekonvalescence. K žádnému kontaktu ze strany pachatelů, však do propuštění napadeného, nedošlo.\n\nPůvodní obvinění z výtržnictví a těžkého ublížení na zdraví bylo na základě lékařských znaleckých posudků překlasifikováno na pokus o vraždu. Cizincům se tak posunula maximální možná sazba odnětí svobody z 10 let na 18 let. Oba pachatelé zůstávají ve vazbě.\n"}
{"id": "1417769", "url": "https://cs.wikipedia.org/wiki?curid=1417769", "title": "Nad ZOO (Plzeň)", "text": "Nad ZOO (Plzeň)\n\nNad ZOO je ulice na Severním Předměstí v plzeňském městském obvodě Plzeň 1. Spojuje Vrboveckou ulici s ulicí Na Chmelnicích. Pojmenována je podle svého umístění nad Zoologickou a botanickou zahradou města Plzně. Hlavní atrakcí ulice je DinoPark, první svého druhu v České republice. Veřejná doprava ulici obsluhuje ze zastávky \"Vinice\" ve Vrbovské ulici.\n"}
{"id": "1417783", "url": "https://cs.wikipedia.org/wiki?curid=1417783", "title": "Nagyalásony", "text": "Nagyalásony\n\nNagyalásony je vesnice v Maďarsku v župě Veszprém, spadající pod okres Devecser. Vesnice se nachází asi 13 km jihozápadně od Pápy, 17 km severozápadně od Devecseru, 21 km východně od Celldömölku a 22 km severovýchodně od Jánosházy. V roce 2015 zde žilo 456 obyvatel, většina obyvatel jsou Maďaři.\n\nKromě hlavní vesnice Nagyalásony zahrnuje i malou část \"Ötvöspuszta\", nacházející se asi 2 km východně od Nagyalásony.\n\nNagyalásony leží na silnici 8403 a je přímo spojeno se sídly Dabrony, Dáka, Kisszőlős, Noszlop, Nyárád, Pápasalamon a Vid.\n\nVesnicí prochází potok Gányás-patak, který se vlévá do potoku Hajagos-patak, vlévajícího se do řeky Marcal.\n"}
{"id": "1417785", "url": "https://cs.wikipedia.org/wiki?curid=1417785", "title": "Michelská", "text": "Michelská\n\nMichelská je název ulice v Praze 4 spolující ulice Nuselská a U Plynárny s ulicí Vídeňskou. Je orientována severo-jižním směrem a měří zhruba 2 km. V celém svém vedení je obousměrná a jedná se o silnici II. třídy. Do roku 1935 se jednalo o ulice dvě: Michelskou a Palackého. Ulice stojí na původní cestě z Michle do Horní Krče.\n\nZačíná na světelné křižovatce ulic Nuselská a U Plynárny. Pokračuje jižním směrem a zanedlouho překračuje po mostě Botič. Zprava začíná ulice U Michelského mlýna, vlevo se nachází Domov Sue Rider. Následuje světelná křižovatka s ulicí Ohradní; zde se Michelská stáčí na východ. Vlevo odbočuje ulice Hadovitá a Michelská se postupně obrací na jih. Dále vlevo Prostřední, vpravo Baarova, vlevo Pobočná, vpravo Jemnická, světelná křižovatka Vyskočilova (vpravo), V Zápolí (vlevo). Pokračuje vlevo ulice Na Rolích, vpravo Hodonínská, znovu vpravo Hodonínská a proti ní šikmo na jihovýchod Podle Kačerova. Následuje světelná křižovatka v křížení s ulicí Na Záhonech a pod mostem ulice 5. května pokračuje ke stanici metra Kačerov. Nedaleko odtud na světelné křižovatce nájezdu na Jižní spojku pokračuje za křižovatkou jako Vídeňská.\n"}
{"id": "1417824", "url": "https://cs.wikipedia.org/wiki?curid=1417824", "title": "48. ročník udílení Zlatých glóbů", "text": "48. ročník udílení Zlatých glóbů\n\n48. ročník udílení Zlatých glóbů probíhal dne 19. ledna 1991 v hotelu Beverly Hilton v Beverly Hills. Nominace byly oznámeny dne 27. prosince 1990.\n"}
{"id": "1417835", "url": "https://cs.wikipedia.org/wiki?curid=1417835", "title": "Leng Čchun-chuej", "text": "Leng Čchun-chuej\n\nLeng Čchun-chuej (; * 3. července 1972 Ta-lien) je bývalá čínská zápasnice – judistka.\n\nS judem začínala ve 13 letech v rodném Ta-lienu. Připravovala se v tréninkové skupině trenéra Liou Jung-fu. V čínské ženské reprezentaci se pohybovala od roku 1991 v polotěžké váze do 72 kg. V roce 1992 startovala na olympijských hrách v Barceloně překvapivě ve střední váze do 66 kg a nestačila v úvodním kole na Britku Kate Howeyovou. V roce 1993 vrátila Howeyové porážku z olympijských her ve finále mistrovství světa v Hamiltonu v polotěžké váze. V roce 1996 startovala na olympijských hrách v Atlantě, kde nestačila ve druhém kole na Italku Ylenii Scapinovou. Sportovní kariéru ukončila v roce 2000. Věnuje se trenérské práci. Její nejúspěšnější žačkou je Ma Jing-nan.\n\n\n"}
{"id": "1417868", "url": "https://cs.wikipedia.org/wiki?curid=1417868", "title": "Čuang Siao-jen", "text": "Čuang Siao-jen\n\nČuang Siao-jen (; * 4. května 1969 Šen-jang) je bývalá čínská zápasnice – judistka, olympijská vítězka z roku 1992.\n\nS judem začínala ve 14 letech v rodném Šen-jangu. Připravovala se v tréninkové skupině trenéra Liou Jung-fu. V čínské ženské reprezentaci se pohybovala krátce od počátku devadesátých let dvacátého století. V roce 1992 uspěla v čínské olympijské nominaci na olympijských hrách v Barceloně na úkor pekingské Čang Jing. Do Barcelony přijela výborně připravená a svým aši-waza v kombinace s osaekomi (držením) nedala soupeřkám šanci. Stala se první ženskou olympijskou vítězkou v judu. V dalších letech se v reprezentaci neprosazovala a v roce 1995 ukončila sportovní kariéru.\n\n\n"}
{"id": "1417869", "url": "https://cs.wikipedia.org/wiki?curid=1417869", "title": "Álvaro Martín", "text": "Álvaro Martín\n\nÁlvaro Martín Uriol (* 18. června 1994) je španělský atlet, který se věnuje sportovní chůzi. Mistr Evropy v chůzi na 20 km z roku 2018.\n\nNa juniorském mistrovství Evropy v roce 2013 získal bronzovou medaili v závodě na 10 000 metrů chůze. Mezi dospělými v chůzi na 20 kilometrů obsadil na světovém šampionátu v roce 2017 osmé místo. V roce 2018 se stal v této disciplíně mistrem Evropy.\n\n"}
{"id": "1417888", "url": "https://cs.wikipedia.org/wiki?curid=1417888", "title": "Storoženský maják", "text": "Storoženský maják\n\nStoroženský maják (rusky: \"Стороженский маяк)\", také maják Storožno, stojí na pobřeží Ladožského jezera v Leningradské oblasti v Rusku.\n\nMaják stojí na jihovýchodě jezera na mysu v obci Storožno. Je sedmým nejvyšším zděným majákem na světě a druhým nejvyšším v Rusku.\n\nNa Storoženském mysu byl postaven první maják už v roce 1800, byl záhy zničen ledem. Další maják byl postaven v roce 1811 (zničen bouří) a nový v roce 1818. Dřevěný maják byl osmistěny a měl výšku 10,5 sáhů (23 m). V roce 1839 byla dřevěná věž nahrazena kamennou stavbou se světlem ve výšce 76 stop (asi 26 m) a byla na dlouhou dobu jediným majákem na Ladožském jezeře. V letech 1900–1905 byl vypracován nový plán uspořádání majáků v jižní části jezera. Vzhledem k špatnému stavu zdí starého majáku byl postaven nový. Stavba už v pořadí čtvrtého majáku byla zahájená v roce 1911. Osvětlení zabezpečovaly zpočátku naftové lampy, pak acetylénové a nakonec byly instalovány elektrické.\n\nMaják je ohrazen plotem, je nepřístupný.\n\nV blízkosti majáku se nachází kostel sv. Mikuláše, ruiny kláštera a památník zemřelým rybářům.\n\nVálcová zděná kamenná věž vysoká 71 m je ukončena ochozem a lucernou. Spodní část tvoří šedý neomítaný podstavec z kamenných kvádrů ukončený římsou, jeho stěny jsou dva metry tlusté. Konstrukce věže je stažena železnými pásy (už při výstavbě majáku). Na ochoz vede točité schodiště s 399 stupni. V lucerně je Fresnelova čočka ve výšce 76 m n. m. Věž má široké bílo-červené vodorovné pruhy.\n\nU majáku je postaven obytný dům z červených cihel a hospodářské budovy.\n\n\noznačení:\n\n"}
{"id": "1417959", "url": "https://cs.wikipedia.org/wiki?curid=1417959", "title": "Marion Raven", "text": "Marion Raven\n\nMarion Raven, rodným jménem Marion Elise Ravn (* 25. května 1984, Lørenskog, Akershus) je norská textařka a zpěvačka.\n\n"}
{"id": "1418017", "url": "https://cs.wikipedia.org/wiki?curid=1418017", "title": "Vila Pupp (Karlovy Vary)", "text": "Vila Pupp (Karlovy Vary)\n\nVila Pupp je samostatně stojící objekt v Karlových Varech, postavený počátkem 20. století. Nachází se nad tzv. Dorotinými nivami, ve svahu mezi Parkhotelem Richmond a Pražskou silnicí, směřující do kopce k Hůrkám.\n\nObjekt včetně zahrady, altánu a oplocení s brankou je chráněn od roku 1992 jako kulturní památka České republiky.\n\nVilu nechal pro sebe a svoji manželku postavit Julius Gabriel Pupp junior (24.3.1870 – 2.11.1936), spolumajitel Grandhotelu Pupp z páté generace v první genealogické linii dynastie Puppů.\n\nPozemky původně patřily rodině Ungerů. Po získání pozemků přistoupil Julius Pupp k výstavbě své rodinné vily. Po vytyčení stavební linie v roce 1912 vypracoval variantní návrhy vily karlovarský stavitel Friedrich Seitz. Realizován byl druhý návrh, který oproti prvnímu návrhu umístil vilu o něco jižněji. Stavební povolení bylo vydáno 28. května 1913, za necelý rok byla vila dostavěna a 4. dubna 1914 proběhla kolaudace.\n\nV prvních letech po dokončení stavby bydlel ve vile Julius Pupp s manželkou Emmy a příbuznými, část vily v letní sezóně pronajímal lázeňským hostům. V roce 1926 koupil vilu Říšský svaz německých nemocenských pojišťoven v ČSR (Reichsverband deutscher Krankenkassen), rodina Julia Puppa však ve vile ještě několik následujících let bydlela. Říšský svaz německých nemocenských pojišťoven využíval vilu až do druhé světové války jako lázeňský dům, po připojení Sudet k hitlerovskému Německu v roce 1938 přešla vila do vlastnictví Třetí říše. Na konci druhé světové války byly do vily v letech 1944–1945 ubytováni sirotci z vybombardovaných německých měst. Po druhé světové válce byl objekt znárodněn a vila po krátkou dobu sloužila jako lékařská ordinace a penzión, po roce 1950 se krátce stala přechodným domovem pro několik desítek dětí z Řecka, které přijely v důsledku občanské války v Řecku, poté byl ve vile zřízen dětský domov, využívaný až do roku 2009, kdy vila přešla do soukromého vlastnictví.\n\nSamostatně stojící budova zastřešená mansardovou střechou byla postavena na vysokém mohutném tarasu prudce se svažujícího terénu. Hlavní průčelí se nachází na západní straně, ke vchodu do vily vede rozevřené schodiště se sloupcovým portikem, vynášejícím balkón s balustrádou. Na severozápadním nároží je nápadný mohutný rizalit vnitřního schodiště, prolomený ve středu vysokým oknem. Po stranách okna se nacházejí niky s antikizujícími plastikami. Rizalit schodiště je zastřešen stanovou střechou s atikou, kterou prolamuje trojúhelný fronton. Stavbě dominuje štíhlá hranolová věž, která přiléhá k jihozápadnímu nároží. Věž je zastřešena mansardovou jehlancovou střechou s atikou. Nároží je doplněno korintskými pilastry s dekorativními neorenesančními groteskami na podstavcích. Jižní průčelí je členěno navíc středním rizalitem s trojúhelným štítem, nároží je rovněž rámováno korintskými pilastry, v patře se nachází vysazený balkón. Z hmoty východního průčelí vystupuje půlkruhový rizalit jídelny zakončený balkónkem. Okna, štíty a římsy jsou doplněny množstvím neorenesanční štukové výzdoby. Objekt byl obklopen ohrazenou zahradou. Do rozlehlé, přírodně krajinářským způsobem upravené zahrady, se sestupovalo z terasy po trojramenném schodišti s balustrádou.\n\nObjekt patří mezi nejcennější vily v Karlových Varech, ukázka stavební činnosti pro vyšší společnost z éry \"zlatého věku\" Karlových Varů.\n\nZa hlavním vstupem s malým zádveřím se nachází velká centrální hala. Prostor haly se otevíral do prvního patra galerií, kterou osvětloval světlík ve střeše. Původní galérie, s výjimkou táflování stěn a mohutného krbu, se nedochovala. Dekor na krbu se již přibližuje k nadcházejícímu stylu art deco. V jižním křídle se nacházel obytný pokoj a pánský pokoj, ve východním byla jídelna otevřená do půlkruhového rizalitu dřevěným portálem s vyřezávaným neobarokním dekorem. V severním křídle byl biliárový pokoj a hudební salon. V patře byly umístěny ložnice, salon, pokoj pro děti, pro služku a učitelku, písárna a koupelna se záchodem. Jednotlivé místnosti byly přístupné z galerie. V podkroví byly jen komory a příležitostné pokoje. V suterénu byla kuchyně, prádelna a kotelna. Jídlo se dopravovalo z kuchyně do jídelny pomocí malého výtahu. V objektu se dochovaly štukované stropy a stěny, původní dveře i výplně dveří v hale a vitráže oken v jídelně. Rovněž se dochoval historický keramický obklad v koupelně v patře.\n"}
{"id": "1418034", "url": "https://cs.wikipedia.org/wiki?curid=1418034", "title": "Průběh signálu", "text": "Průběh signálu\n\nPrůběh signálu nebo tvar signálu je vzhled grafu zachycujího závislost okamžité hodnoty signálu na čase. Okamžitá hodnota signálu je vynesena na osu \"y\" (svislou) a čas na osu \"x\" (vodorovnou).\n\nAčkoli názornou představou tvaru vlny je spíše okamžitá hodnota výchylky v závislosti na místě v jednom okamžiku, v technické praxi se i označení tvar vlny ( ) používá pro graf zobrazujícího průběh charakteristické veličiny vlnění v čase, protože v mnoha případech médium, ve kterém se vlnění šíří, přímé pozorování skutečného tvaru vln neumožňuje.\n\nFourierova řada umožňuje rozklad libovolného periodického průběhu na součet (často nekonečného počtu) funkcí sinus a kosinus. Dokonce i neperiodické tvary vln s konečnou energií lze rozložit na součet sinusoid pomocí Fourierovy transformace. Pro rozklad funkce použít libovolný systém funkcí, které tvoří ortogonální bázi.\n\nPomocí osciloskopu lze zobrazit reprezentace vln jako opakující se obrázek na obrazovce. Existují také programy pro osobní počítače, které zobrazují tvary vln, z nichž lze získat vizuální představu, jak vypadá záznam určitého zvuku. Příliš malá nebo velká výška vlny znamená příliš malou nebo velkou hlasitost. Z toto příkladu vyplývá, že křivka reprezentující tvar vlny je ovlivněna jak vstupním signálem, tak podmínkami, za kterých byl zaznamenán.\n\nK nejčastějším příkladům periodických vln patří následující průběhy, kde formula_1 je čas, formula_2 je vlnová délka, formula_3 je amplituda a formula_4 je fáze:\n\n\nJiné tvary vln se obvykle nazývají složené tvary vln a často mohou být popsány jako složení několika sinusových vln nebo jiných bázových funkcí.\n\n\n"}
{"id": "1418546", "url": "https://cs.wikipedia.org/wiki?curid=1418546", "title": "47. ročník udílení Zlatých glóbů", "text": "47. ročník udílení Zlatých glóbů\n\n47. ročník udílení Zlatých glóbů probíhal dne 20. ledna 1990 v hotelu Beverly Hilton v Beverly Hills. Nominace byly oznámeny dne 27. prosince 1989.\n"}
{"id": "1418574", "url": "https://cs.wikipedia.org/wiki?curid=1418574", "title": "Čchiao Jen-min", "text": "Čchiao Jen-min\n\nČchiao Jen-min (; * 1971) je bývalá čínská zápasnice – judistka.\n\nPřipravovala se v provincii Che-pej. V čínské ženské reprezentaci se pohybovala v první polovině devadesátých let dvacátého století v těžké váze nad 72 kg. V roce 1992 neuspěla v čínské olympijské nominaci na olympijské hry v Barceloně. Sportovní kariéru ukončila v roce 1996.\n\n\n"}
{"id": "1418587", "url": "https://cs.wikipedia.org/wiki?curid=1418587", "title": "Referendum o nezávislosti Islandu 1944", "text": "Referendum o nezávislosti Islandu 1944\n\nReferendum o nezávislosti Islandu se konalo 20. až 23. května 1944. Volební účast dosáhla 98,4 % a referendum skončilo jednoznačným, skoro stoprocentním výsledkem ve prospěch zrušení personální unie s Dánskem a změny z konstituční monarchie na republiku.\n\nReferendum mělo dvě otázky:\n\nVýsledky:\nCelková volební účast dosáhla 98,4 %. Ve vesnici Seyðisfjörður a hrabství (dnes již zaniklém) Vestur-Skaftafellssýsla byla dosažena plná volební účast.\n\nJiž 17. června 1944 vyhlásil islandský parlament Althing republiku, čímž zaniklo Islandské království. Král Islandu a nacisty okupovaného Dánska Kristián X. nato zaslal zprávu s gratulacemi islandskému lidu a prvním prezidentem dnešní Islandské republiky se stal politik a diplomat Sveinn Björnsson.\n"}
{"id": "1418595", "url": "https://cs.wikipedia.org/wiki?curid=1418595", "title": "Pamětní medaile národního odboje na Jadranu", "text": "Pamětní medaile národního odboje na Jadranu\n\nPamětní medaile národního odboje na Jadranu, je pamětní dekorace, která byla založena v roce 1948 v souvislosti s oslavami 30. výročí vzpoury námořníků v boce Kotorské.\n\nMedaile se předávala v papírové krabičce s malou stužkou a udělovacím dekretem.\n\n\n"}
{"id": "1418627", "url": "https://cs.wikipedia.org/wiki?curid=1418627", "title": "Sun Jen-jen", "text": "Sun Jen-jen\n\nSun Jen-jen (; * 10. února 1973 Che-kang) je bývalá čínská zápasnice – judistka.\n\nPřipravovala se v provincii Chej-lung-ťiang. V čínské ženské reprezentaci se pohybovala od roku 1993 v těžké váze nad 72 kg. V roce 1996 neuspěla v čínské olympijské nominaci na olympijské hry v Atlantě. Po ukončení sportovní kariéry koncem devadesátých let dvacátého století se věnovala trenérské práci.\n\n\n"}
{"id": "1418645", "url": "https://cs.wikipedia.org/wiki?curid=1418645", "title": "Anoplosaurus", "text": "Anoplosaurus\n\nAnoplosaurus (\"neozbrojený ještěr\") byl rod obrněného ptakopánvého dinosaura z čeledi Nodosauridae. Fosilie tohoto čtvernohého býložravce jsou známy z období končící spodní křídy (geologický stupeň alb až cenoman, stáří kolem 100 milionů let). Tento dinosaurus byl popsán roku 1879 britským paleontologem Harrym G. Seeleym na základě fragmentárně dochované postkraniální kostry a částí lebky. Zkameněliny byly objeveny v sedimentech souvrství Cambridge Greensand na území hrabství Cambridgeshire.\n\nHistorie dalšího vědeckého výzkumu tohoto dinosaura je poměrně spletitá. Postupně byly popsány domnělé další druhy rodu \"Anoplosaurus\", obvykle však již nejsou považovány za vědecky platné. Dlouho také nebylo jisté, zda \"A. curtonotus\" skutečně představuje nodosaurida nebo spíše nějakého blíže neidentifikovaného ornitopoda. Teprve v roce 1998 byla provedena celková revize původního fosilního materiálu, která ukázala, že se pravděpodobně jednalo o mládě nodosaurida (z toho důvodu také chyběl typický tělní pancíř, který se u objeveného exempláře ještě nestačil zformovat). V současnosti je \"A. curtonotus\" opět považován za vědecky platný taxon.\n\n\"Anoplosaurus\" bývá řazen do kladu Struthiosaurinae, kam náleží spolu s dalšími rody evropských nodosauridů \"Struthiosaurus\", \"Europelta\" a \"Hungarosaurus\".\n\n"}
{"id": "1418655", "url": "https://cs.wikipedia.org/wiki?curid=1418655", "title": "August Hněvkovsky", "text": "August Hněvkovsky\n\nAugust Hněvkovsky (12. srpna 1853, Třebíč – 11. srpna 1912, Bad Nauheim) byl český manažer a ředitel První brněnské strojírny.\n\nByl zaměstnán ve firmě Friedricha Wanniecka, následně se stal ředitelem První brněnské strojírny. Od roku 1900 byl členem Obchodní komory a správcem Pensijního fondu a náhradníkem ve Státní železniční radě, v roce 1909 byl ustanoven jako soudce z lidu u Obchodního soudu a stal se předsedou Úrazového pojištění pracujících a správním radou Moravské eskontní banky a Rakouské společnosti parních turbín. Od roku 1898 se stal členem spolu Deutsche haus (Německý dům).\n\nStal se čestným občanem Komárova a Černovic.\n"}
{"id": "1418659", "url": "https://cs.wikipedia.org/wiki?curid=1418659", "title": "Karel Brada", "text": "Karel Brada\n\nKarel Brada (3. dubna 1937 Panské Dubenky, okres Jihlava – 2. srpna 2018 Praha) byl český pedagog, autor odborné literatury.\n\nVystudoval ČVUT v Praze a od roku 1963 pracoval na ČVUT v Praze, strojní fakulta. \nObor habilitačního nebo jmenovacího řízení a udělení vědecké hodnosti:\n\nByl přednášejícím a členem oborové rady na Univerzitě Palackého v Olomouci, Přírodovědecká fakulta, obor Fyzika, působil ve VUT Brno, Ústav soudního inženýrství. Byl soudním znalcem v oboru strojírenství, autorem a spoluautorem učebnic pro vysokoškolský obor Hydraulické a pneumatické stroje a obor Čerpadla pro energetiku. Byl spoluautorem realizace projektu šneková turbína.\n\nZemřel po dlouhé nemoci.\n"}
{"id": "1418665", "url": "https://cs.wikipedia.org/wiki?curid=1418665", "title": "Muzquizopteryx", "text": "Muzquizopteryx\n\nMuzquizopteryx (\"křídlo z oblasti Múzquiz\") byl rod nyktosauridního pterodaktyloidního ptakoještěra, který žil v období svrchní křídy (geologický stupeň koňak, asi před 86 miliony let) na území dnešního státu Coahuila na severu Mexika. Byla objevena téměř kompletní kostra dospělého jedince ve velmi dobrém stupni zachování (včetně jakýchsi obrysů původních měkkých tkání).\n\nFosilie tohoto ptakoještěra byly objeveny v 90. letech 20. století pracovníkem ve vápencovém lomu \"El Rosario\" jménem José Martínez Vásquez. V roce 2002 byla zjištěna vědecká hodnota nálezu a o dva roky později byl ve vědecké literatuře poprvé zmíněn. V roce 2006 byl pak nový druh ptakoještěra formálně popsán. Rodové jméno pterosaura odkazuje k oblasti nálezu (distrikt Múzquiz), druhové pak k mexickému státu, ve kterém byl objev učiněn. V roce 2012 byl objeven další exemplář, který se na několik let dostal do soukromých rukou. Je zhruba o 19 % menší než holotyp. Vzhledem k jeho vyššímu geologickému stáří (geologický stupeň turon) byl označen jako \"Muzqizopteryx\" sp.\n\n\"Muzquizopteryx\" byl na poměry pozdně křídových pterodaktyloidů poměrně malým druhem, rozpětí jeho křídel dosahovalo jen zhruba 2 metrů. Čelisti byly proměneny v bezzubý zobák a lebka byla zakončena nízkým dozadu ubíhajícím hřebínkem. Kostra předních končetin byla velmi mohutná (zejména pažní kost), což svědčí o přítomnosti silných létacích svalů. Tento ptakoještěr byl zřejmě velmi zdatným letcem.\n\n\"Muzquizopteryx\" byl zástupcem čeledi Nyctosauridae, zahrnující specializované druhy ptakoještěrů z období pozdní křídy (asi před 86 až 66 miliony let). Mezi jeho nejbližší vývojové příbuzné zřejmě patřily rody \"Nyctosaurus\" a dále pak \"Barbaridactylus\", \"Alcione\" a \"Simurghia\".\n\n"}
{"id": "1418679", "url": "https://cs.wikipedia.org/wiki?curid=1418679", "title": "Saab 105", "text": "Saab 105\n\nSaab 105 je švédský hornoplošný dvoumotorový proudový cvičný letoun vyvinutý na začátku 60. let 20. století jako soukromá iniciativa společnosti Saab AB. Švédské letectvo, které si letoun vybralo k různým úkolům, ho označilo Sk 60. Do služby letoun vstoupil v roce 1967 a nahradil zastarávající flotu strojů de Havilland Vampire.\n\nŠvédské letectvo získalo celkem 150 letounů a dalších 40 bylo vyvezeno do Rakouska, jehož varianta nese označení Saab 105Ö. Stroje Saab 105 používá i akrobatická skupina švédského letectva Team 60 a v minulosti i týmy rakouského letectva „Karo As“ a „Silver Birds“.\n\n\n\nÚdaje dle\n\n"}
{"id": "1418685", "url": "https://cs.wikipedia.org/wiki?curid=1418685", "title": "Britské velvyslanectví v Praze", "text": "Britské velvyslanectví v Praze\n\nBritské velvyslanectví v Praze (British Embassy Prague) je diplomatická mise Spojeného království na území České republiky. Současným velvyslancem (2018) je Nick Archer. Seznam britských velvyslanců v Československu a Česku.\n\nBudova velvyslanectví Spojeného království se od roku 1919 nachází na adrese Thunovská 14 v historické budově Thunovského paláce v blízkosti Poslanecké sněmovny na Malé Straně v Praze.\n\nBritský zastupitelský úřad v Praze je zodpovědný za rozvoj a udržování vztahů mezi Spojeným královstvím a Českou republikou. Snaží se rozvíjet společné zájmy v EU, NATO a OSN, podporovat obchod a investice a zlepšovat obranyschopnost prostřednictvím Britského armádního poradního a výcvikového týmu (BMATT CZ).\n\n"}
{"id": "1418708", "url": "https://cs.wikipedia.org/wiki?curid=1418708", "title": "Czech ICT Alliance", "text": "Czech ICT Alliance\n\nCzech ICT Alliance je vývozní aliance agentury CzechTrade, založena byla v roce 2005 a je členem Svazu průmyslu a dopravy, Hospodářské komory ČR a Unie malých a středních podniků.\n\nHlavním cíl organizace je vybudovat silnou značku českého ICT a získat firmám konkrétní kontakty na partnery v zahraničí.\nMezi hlavní činnosti patří:\n\n"}
{"id": "1418801", "url": "https://cs.wikipedia.org/wiki?curid=1418801", "title": "Headhunterz", "text": "Headhunterz\n\nHeadhunterz (* 1985 Veenendaal), vlastním jménem Willem Rebergen je nizozemský DJ a producent, jenž se z velké části zabývá především hudebním stylem zvaným hardstyle, tvořil ale také ve stylech jako je electro house nebo future bass. V roce 2012 dosáhl 11. pozice v řebříčku DJ Mag Top 100. Mezi jeho největší počiny patří hlavně písně Won't Stop Rocking (s R3hab), Dharma (s KSHMR), Dragonborn nebo Live Your Life (s Crystal Lake).\n\n"}
{"id": "1418838", "url": "https://cs.wikipedia.org/wiki?curid=1418838", "title": "Pelikan (firma)", "text": "Pelikan (firma)\n\nPelikan je původně německá firma vyrábějící plnicí pera a jiné psací, kancelářské a výtvarné potřeby. Původní společnost, která přišla s vynálezem nového způsobu plnění per pomocí pístu, byla založena roku 1838 v Hannoveru, později ale zbankrotovala a došlo k jejímu znovuzaložení. \"Pelikan Holding AG\" je nyní švýcarskou dceřinou společností \"Pelikan International\".\n\nPozoruhodná historie Pelikanu začala s modelem „100“ a modifikovaným „100N“ (oběma plnicími pery), které odstartovaly jedinečný styl společnosti.\n\nPelikan je známým pro nedostatek inovací ve výrobě per, zachováváním tehdy inovativních metod a především stylu dřívější zakladatelské společnosti. Nové řady znovuvydávaných per se od původních odchylují vlastně velmi málo, s výjimkou velikostí a barev. Pelikan také stále vyrábí mnoho per, na něž využívá acetát celulózy namísto modernějších plastů, které používá většina ostatních významných výrobců plnicích per.\n\nVyrábí také začátečnická plnicí pera a plnicí pera pro žáky, například „Pelikano“ nebo „Future“. V roce 2009 Pelikan zahájil program \"Learn to Write\", který začíná voskovými pastelkami a pokračuje až k plnícím perům s pravostrannými a levostrannými úchopy. Dále vyrábí i několik druhů inkoustu pro použití v plnicích perech a redisperech.\n\n"}
{"id": "1418846", "url": "https://cs.wikipedia.org/wiki?curid=1418846", "title": "Linka seniorů", "text": "Linka seniorů\n\nLinka seniorů je anonymní a bezplatná služba telefonické krizové pomoci s číslem 800 200 007 pro seniory, osoby, které o seniory pečují, a lidi v nouzi či krizové situaci. Mezi nejčastější témata hovorů patří samota či problémy v mezilidských vztazích, ale také ztráta smyslu života, těžká nemoc, domácí násilí či ekonomická kriminalita v podobě šmejdů a další.\n\nSlužbu provozuje obecně prospěšná společnost Elpida. \n\nLinka seniorů je v provozu každý den od osmi do dvaceti hodin. \n\nLinka seniorů poskytuje také internetové poradenství, které je dostupné skrze interaktivní formulář na webových stránkách, nebo email: linkasenioru@elpida.cz. I tato poradna je bezplatná a anonymní a pisatel svou odpověď může očekávat do 3 dnů. \n\nPosláním linky je poskytnout volajícím důvěrný prostor, ve kterém mohou bez obav hovořit o svých problémech a životních situacích. Pracovníci linky s volajícími hovoří, reflektují jejich emoce, naslouchají jim. Doprovází je v těžkých životních situacích a v případě potřeby poskytují kontakty na další navazující služby. \n\nLinka je v provozu od roku 2002 a každý den se na ni, dle údajů z roku 2015, dovolá přibližně sto lidí. Od 1. března 2015 je možné se na linku dovolat i o víkendech, a to mezi osmou a dvacátou hodinou. Do té doby byla linka v provozu pouze ve všedních dnech a o vánočních svátcích. Pro získání finančních prostředků na rozšířený provoz telefonické služby vznikl roku 2014 pro Českou televizi hudební klip nazvaný „Kájo, nevolej!“, jenž je parodií na skladbu „Dájo, nevolej“ od Vladimíra Eddy Fořta, kterou zpíval Karel Hála. Titulní úlohu v klipu z roku 2014 ztvárnil herec a režisér Miroslav Krobot, jehož doprovodily členky pěveckého sboru Elpida.\n\nLinka seniorů pořádala 25. 5. 2017 odbornou konferenci pro pracovníky v sociálních službách s názvem Diference a opakování, která se věnovala problematice opakující se krize v oblasti poskytování krizové pomoci. Hlavními přednášejícími byli Prof. Dr. med. Thomas Reisch, vedoucí oddělení psychologie a krizové intervence univerzitní kliniky v Bernu, přední evropský odborník na krizovou intervenci se zaměřením na suicidální problematiku, a PhDr. Daniela Vodáčková, psycholožka s dlouholetou praxí v oboru krizové intervence, supervizorka krizových pracovišť, hlavní autorka kolektivní monografie s názvem Krizová intervence.\n\n"}
{"id": "1418878", "url": "https://cs.wikipedia.org/wiki?curid=1418878", "title": "Leveson-Gower", "text": "Leveson-Gower\n\nLeveson-Gower je jméno anglického šlechtického rodu, který vznikl v 17. století aliancí vymřelého rodu Levesonů a spřízněné rodiny Gowerů. Majetkové zázemí Levesonů ze 16. století umožnilo později významný společenský vzestup a Leveson-Gowerové získali postupně tituly barona (1703), hraběte (1746), markýze (1786) a nakonec jim byl udělen vévodů ze Sutherlandu (1833). Během 18.–20. století vzešla z rodu řada významných osobností v politice, námořnictvu a armádě. Převzetím dědictví po vévodech z Bridgewateru a skotské rodině Sutherlandů se stali nejbohatší šlechtickou dynastií ve Velké Británii a v 19. století jim patřilo přes 500 000 hektarů půdy v Anglii a Skotsku. Mezi hlavní rodová sídla patřily zámky \"Trentham Hall\" (Staffordshire) a \"Lilleshall Hall\" (Shropshire), v Londýně vlastnili paláce \"Lancaster House\" a \"Bridgewater House\". Současným představitelem rodu je Francis Egerton, 7. vévoda ze Sutherlandu (*1940), který podle každoročně zveřejňovaného seznamu nejbohatších lidí ve Spojeném království v The Sunday Times vlastní majetek v hodnotě 580 miliónů liber. Druhou rodovou linii zastupuje Fergus Leveson-Gower, 6. hrabě Granville (*1959), který je blízce spřízněn s královnou Alžbětou II.\n\nJames Leveson (†1547) se prosadil jako úspěšný obchodník s vlnou ve Wolverhamptonu a v době rušení klášterů za Jindřicha VIII. skoupil v letech 1539–1540 panství Trentham (Staffordshire) a Lilleshall (Shropshire). V dalších generacích se Levesonové angažovali v místní samosprávě v hrabstvích, kde vlastnili statky, Sir Walter Leveson (1551–1602) byl členem Dolní sněmovny a snažil se zefektivnit hospodaření na zděděném majetku, ale celý život se potýkal se zadlužením. Jeho syn Sir Richard Leveson (1570–1605) byl též poslancem Dolní sněmovny, sloužil v námořnictvu a v roce 1596 byl povýšen do šlechtického stavu. Zemřel bez potomstva a majetek zdědil jeho bratranec Sir Richard Leveson (1598–1661), který značným nákladem nechal postavit zámek \"Trentham Hall\". Za občanské války byl členem Dolní sněmovny a patřil ke stoupencům Karla I. Zemřel bezdětný a jeho statky zdědily neteře Frances a Christiana. Frances se provdala za Sira Thomase Gowera (1605–1672), jejich syn Sir William Gower (1647–1691) přijal v roce 1668 jméno \"Leveson-Gower\".\n\nRod Gowerů má starší historii než Levesonové, jako první se připomíná Sir Robert Gower (†1349), který získal statky v hrabství Suffolk. Gowerové dlouho zůstávali nevýznamnou provinční šlechtou, později získali pozemky v hrabství York, jako básník vynikl John Gower na přelomu 14. a 15. století. Thomas Gower (1584–1652) byl šerifem v hrabství York a v roce 1620 získal titul baroneta. Jeho vnuk William (1647–1691) díky sňatku s dědičkou rodu Levesonů přijal jméno \"Leveson-Gower\" (1668). Teprve poté se rod Leveson-Gower zařadil mezi nejbohatší a vlivné rodiny v Anglii. John Leveson-Gower (1675–1709) byl v roce 1703 povýšen na barona a stal se členem Sněmovny lordů, jeho syn John (1694–1754) byl dlouholetým členem vlády a v roce 1746 získal titul hraběte Gowera. V další generaci Granville (1721–1803), pokračoval v rodové kariéře, více než čtyřicet let zastával vysoké funkce ve vládě a u dvora, v roce 1786 byl povýšen na markýze ze Staffordu.\n\nGeorge Granville Leveson-Gower, 2. markýz ze Staffordu (1758–1833), zdědil po otci majetek v hrabstvích Staffordshire a Shropshire, sňatkem s Elizabeth Gordon, 19. hraběnkou ze Sutherlandu (1765–1839), získal obrovské dědictví rodu Sutherlandů ve Skotsku a krátce před smrtí získal titul vévody ze Sutherlandu. Několik členů rodu pak zasedalo v Dolní sněmovně za hrabství Sutherland, v tomto hrabství také Leveson-Gowerové zastávali dlouhodobě úřad lorda-místodržitele (1793–1945). Ve Skotsku byl hlavním rodovým sídlem starobylý hrad \"Dunrobin Castle\". Hrad pochází ze 13. století, ale v souvislosti s vývojem požadavků na komfortní bydlení byl v následujících staletích několikrát adaptován. Poslední výrazná stavební úprava proběhla v roce 1850 podle projektu Charlese Barryho. Jako mimořádná architektonická památka se zajímavými interiéry je dnes hrad přístupný veřejnosti a jeho současným správcem je \"The Sutherland Trust\". Charles Barry se podílel také na adaptacích zámku \"Trentham Hall\" (1833–1842). V této linii rod v 19. a 20. století užíval příjmení \"Sutherland-Leveson-Gower\", posledním přímým potomkem byl George Granville Sutherland-Leveson-Gower, 5. vévoda ze Sutherlandu (1888–1963), který byl generálním intendantem armády, náměstkem ministra války a později nejvyšším hofmistrem. Ze dvou manželství neměl žádné potomstvo a po jeho smrti přešel titul vévody ze Sutherlandu na mladší linii hrabat z Ellesmere, která mezitím přijala jméno \"Egerton\".\n\nGranville Leveson-Gower (1773–1846) byl nejmladším bratrem 1. vévody ze Sutherlandu. Od mládí se uplatňoval ve státních službách, byl členem vlády a dlouholetým vyslancem ve Francii. V roce 1833 byl povýšen na hraběte Granville, tento titul vycházel z dávného spříznění Gowerů s rodem Granville vymřelého v roce 1735. Jeho syn Granville Leveson-Gower, 2. hrabě Granville (1815–1891), byl dlouholetým významným činitelem Liberální strany a třikrát britským ministrem zahraničí. Z dalších generací této větve vynikl Granville Leveson-Gower, 3. hrabě Granville (1872–1939), který dlouhodobě působil v diplomacii a nakonec byl velvyslancem v Belgii (1928–1933). Jeho mladší bratr William Leveson-Gower, 4. hrabě Granville (1880–1953), byl admirálem a po druhé světové válce generálním guvernérem v Severním Irsku. Jeho manželkou byla Rose Bowes-Lyon (1890–1967), sestra královny Alžběty.\n\nPůvodně rodina hrabat Granville sídlila na zámku \"Stone Park\" ve Staffordshire, ve 20. století koupili pozemky na Hebridech (\"Callernish House\"), vlastní také dům v Londýně. Současným představitelem rodu je Fergus Leveson-Gower, 6. hrabě Granville (*1959), který je blízce spřízněn s královnou Alžbětou II.\n\nLinii hrabat z Ellesmere a zároveň současných vévodů ze Sutherlandu založil Francis Leveson-Gower (1800–1857), mladší syn 1. vévody ze Sutherlandu. Od mládí se angažoval v politice a několikrát byl členem vlády, v roce 1833 po otci převzal dědický podíl představovaný majetkem spřízněného rodu Egertonů. Na základě toho také v roce 1833 přijal příjmení \"Egerton\" a v roce 1846 získal titul hraběte z Ellesmere, který dříve též patřil Egertonům. Součástí dědictví po Egertonech byl londýnský palác \"Bridgewater House\" s bohatými uměleckými sbírkami, které 1. hrabě z Ellesemere zpřístupnil veřejnosti. Kromě toho vlastnil zámek \"Hatchford Park\" (Surrey), který nechal krátce před smrtí přestavět a založil zde arboretum. Z jeho potomstva vynikl mladší syn Sir Francis Egerton (1824–1895), který byl admirálem a námořním pobočníkem královny Viktorie, další syn Algernon Egerton (1825–1891) byl dlouholetým členem Dolní sněmovny.\n\nJohn Egerton, 5. hrabě z Ellesmere (1915–1979), zdědil v roce 1963 po vzdáleném bratranci titul vévodů ze Sutherlandu a v roce 1979 prodal za 19 miliónů liber londýnský palác Bridgewater House. Jeho syn Francis Ronald Egerton (*1940) je současně 7. vévodou ze Sutherlandu a 6. hrabětem z Ellesmere.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1418879", "url": "https://cs.wikipedia.org/wiki?curid=1418879", "title": "William Leveson-Gower, 4. hrabě Granville", "text": "William Leveson-Gower, 4. hrabě Granville\n\nWilliam Spencer Leveson-Gower, 4. hrabě Granville (\"William Spencer Leveson-Gower, 4th Earl Granville, 4th Viscount Granville, 4th Baron Leveson\") (11. července 1880, Londýn, Anglie – 25. června 1953) byl britský admirál a státník z významného šlechtického rodu Leveson-Gowerů. Byl synem ministra zahraničí 2. hraběte Granville, od mládí sloužil v námořnictvu, dosáhl hodnosti viceadmirála a v letech 1945–1951 byl generálním guvernérem v Severním Irsku. Byl švagrem Jiřího VI. a strýcem královny Alžběty II.\n\nNarodil se jako druhorozený syn ministra zahraničí 2. hraběte Granville z jeho druhého manželství s Castilou Campbell (1847-1938). V roce 1894 vstoupil do námořnictva, původně sloužil v Číně, v roce 1902 byl povýšen na poručíka a poté působil v Rudém moři a v jižní Africe. Za první světové války dosáhl hodnosti kapitána a získal také několik zahraničních vyznamenání. Po válce sloužil ve Středomoří a od roku 1924 byl náčelníkem štábu admirála Williama Goodenougha v Severním moři. Od roku 1929 byl námořním pobočníkem Jiřího V. a v hodnosti kontradmirála (1931) byl velitelem u břehů Skotska (1931–1935). V roce 1935 obdržel Řád lázně a s hodností viceadmirála odešel výslužby. V letech 1937–1945 byl guvernérem na ostrově Man, mezitím v roce 1939 po starším bratrovi zdědil rodové tituly a vstoupil do Sněmovny lordů. V letech 1945–1952 byl generálním guvernérem v Severním Irsku, funkci opustil ze zdravotních důvodů a v roce 1952 získal Podvazkový řád. Byl také nositelem Řádu lázně (1932), velkokříže Viktoriina královského řádu (1953) a získal čestný doktorát na univerzitě v Dublinu.\n\nV roce 1916 se oženil s Rose Constance Bowes-Lyon (1890–1967), dcerou 14. hraběte ze Strathmore-Kinghorne. Její mladší sestra Elizabeth se v roce 1923 provdala za pozdějšího krále Jiřího VI., což se později odrazilo i v kariéře 4. hraběte Granville. Syn Granville James Leveson-Gower, 5. hrabě Granville (1918–1996), byl bratrancem královny Alžběty II., za druhé světové války sloužil v armádě, později zastával převážně čestné funkce.\n\n\n"}
{"id": "1418880", "url": "https://cs.wikipedia.org/wiki?curid=1418880", "title": "Granville Leveson-Gower, 2. hrabě Granville", "text": "Granville Leveson-Gower, 2. hrabě Granville\n\nGranville George Leveson-Gower, 2. hrabě Granville (\"Granville George Leveson-Gower, 2nd Earl Granville, 2nd Viscount Granville, 2nd Baron Leveson\") (11. května 1815, Londýn, Anglie – 31. března 1891, Londýn, Anglie) byl britský státník ze šlechtického rodu Leveson-Gowerů. Dlouhodobě patřil k výrazným osobnostem Liberální strany, původně byl poslancem Dolní sněmovny a od roku 1846 jako dědic rodových titulů členem Sněmovny lordů. Zastával řadu ministerských funkcí, mimo jiné byl dvakrát Ministr kolonií Spojeného království a třikrát ministrem zahraničí.\n\nNarodil se jako starší syn 1. hraběte Granville, dlouholetého velvyslance ve Francii. Studoval v Etonu a Oxfordu, v letech 1835–1836 krátce působil jako atašé v Paříži, kde byl vyslancem jeho otec. V letech 1836–1840 a 1841–1846 byl členem Dolní sněmovny za stranu liberálů. V letech 1840–1841 byl krátce státním podsekretářem zahraničí, v roce 1846 po otci zdědil rodové tituly a vstoupil do Sněmovny lordů. V roce 1846 byl zároveň jmenován členem Tajné rady a v letech 1846–1848 byl nejvyšším lovčím království. Mezitím začal pracovat na ministerstvu obchodu, kde byl od roku 1846 komisařem pro železnice, v letech 1848–1851 byl viceprezidentem úřadu pro obchod a generálním intendantem armády. Po nucené rezignaci lorda Palmerstona byl v letech 1851–1852 ministrem zahraničí, poté zastával méně významné posty prezidenta Tajné rady (1852–1854, 1855–1858 a 1859–1865) a lorda kancléře vévodství lancasterského (1854–1855).\n\nDlouhodobě byl mluvčím liberálů ve Sněmovně lordů, několikrát byl i jejím předsedou. V roce 1856 byl mimořádným vyslancem v Petrohradě. V dalších liberálních vládách byl znovu ministrem zahraničí (1870–1874 a 1880–1885), dvakrát byl také ministrem kolonií (1868–1870 a 1886). Jako výrazná osobnost Liberální strany měl trvalou přízeň a podporu královny Viktorie, vynikl jako taktní politik, kritici mu ale v některých obdobích vyčítali nedostatek razance.\n\nV návaznosti na diplomatickou misi v Rusku získal Podvazkový řád (1857), byl též členem Královské společnosti a získal čestné doktoráty v Cambridge a Oxfordu. V letech 1856–1891 byl kancléřem univerzity v Londýně a v letech 1866–1891 zastával čestný post lorda strážce pěti přístavů, s níž je spojen nárok na užívání státního sídla \"Walmer Castle\".\n\nJeho první manželství s Marií Louisou Dalberg (1812–1860) zůstalo bezdětné, potomstvo měl až z druhého manželství s Castilou Campbell (1848–1937). Starší syn Granville Leveson-Gower, 3. hrabě Granville (1872-1939) dlouhodobě působil v diplomacii a v letech 1928–1933 byl vyslancem v Bruselu, mladší syn William Leveson-Gower, 4. hrabě Granville (1880–1953) byl admirálem a v letech 1945–1951 generálním guvernérem v Severním Irsku.\n\n\n\n"}
{"id": "1418883", "url": "https://cs.wikipedia.org/wiki?curid=1418883", "title": "Granville Leveson-Gower, 1. hrabě Granville", "text": "Granville Leveson-Gower, 1. hrabě Granville\n\nGranville Leveson-Gower, 1. hrabě Granville (\"Granville Leveson-Gower, 1st Earl Granville, 1st Viscount Granville, 1st Baron Leveson\") (12. října 1773, Trentham Hall, Anglie – 8. ledna 1846, Londýn, Anglie) byl britský diplomat a politik z významného šlechtického rodu Leveson-Gower. V mládí byl dlouholetým členem Dolní sněmovny, od roku 1815 zasedal ve Sněmovně lordů jako vikomt, v roce 1833 získal titul hraběte. Jako diplomat se uplatnil v Prusku, Rusku, Belgii a Nizozemí, nakonec byl třináct let britským velvyslancem ve Francii.\n\nNarodil se na rodovém sídle \"Trentham Hall\" (Staffordshire) jako mladší syn 1. markýze ze Staffordu, jeho starší bratr byl 1. vévodou ze Sutherlandu. Byl vzdělán soukromě, v roce 1789 byl zapsán na univerzitu v Oxfordu, ale ke studiu nenastoupil, v roce 1799 zde ale získal čestný doktorát. V letech 1792–1794 podnikl kavalírskou cestu po Evropě, v letech 1795–1815 byl poslancem Dolní sněmovny za stranu whigů (od roku 1799 v parlamentu zastupoval hrabství Stafford, kde rodina vlastnila statky), patřil k přátelům pozdějšího premiéra Georga Canninga. V letech 1796–1797 byl členem diplomatické mise hraběte z Malmesbury ve Francii, poté byl krátce vyslancem v Berlíně (1798). V letech 1800–1801 byl ve vládě lordem pokladu, později zastával funkci vyslance v Petrohradu (1804–1806 a 1807), od roku 1804 byl též členem Tajné rady. V roce 1809 byl krátce ministrem války, po skončení napoleonských válek byl vyslancem v Bruselu (1815) a Haagu (1823-1824). V roce 1815 získal titul vikomta Granville a vstoupil do Sněmovny lordů. Svou kariéru završil ve třech funkčních obdobích jako vyslanec v Paříži (1824–1828, 1831–1834 a 1835–1841). V roce 1828 získal Řád lázně a v roce 1833 byl povýšen na hraběte Granville.\n\nV mládí udržoval dlouholetý milostný poměr s Henriettou Ponsonby, hraběnkou z Bessborough (1761–1821), sestrou ministra námořnictva a vnitra 2. hraběte Spencera. Z jejich poměru se narodily dvě děti, dcera Harriet (1801–1852) se přes nemanželský původ provdala za vévodu z Leedsu.\n\nV roce 1809 se oženil s Harriet Cavendish (1795–1862), dcerou 6. vévody z Devonshire, která byla zároveň neteří Granvillovy milenky hraběnky z Bessboroughu. Měli spolu čtyři děti, starší syn Granville George (1815–1891) byl dědicem titulů a významným politikem Liberální strany, třikrát byl ministrem zahraničí. Mladší syn Edward Frederick Leveson-Gower (1819–1907) vyrůstal ve Francii spolu s francouzským následníkem trůnu hrabětem z Chambordu, později byl dlouholetým členem Dolní sněmovny.\n\n\n\n"}
{"id": "1418909", "url": "https://cs.wikipedia.org/wiki?curid=1418909", "title": "Vesper", "text": "Vesper\n\nVesper je kutnohorská kapela. Existuje od roku 2007. Hraje výhradně autorský česky zpívaný repertoár ve vlastním vyhraněném stylu, který označuje jako hard-pop, a který je jistou formou pop-rocku. Hudba kapely Vesper je charakteristická vícehlasými vokály, výraznými melodickými linkami, kytarovými rify a klávesovými vyhrávkami, které podkládá příjemně rytmický a patřičně nabroušený doprovod. Vtipné, většinou však ironizující až sarkastické texty vypráví převážně o mezilidských vztazích, případně o společenských a kulturních jevech.\n\nV roce 2017 kapela připravila koncepční album Pan Optikum (vydáno 2018), ve kterém dala důraz na popisné charakteristiky lidských negativních vlastností a archetypů, a na kterém spolupracoval i herec a profesor Jan Přeučil (2017). Zároveň navázala spolupráci s Ondřejem Škochem (ex-Chinaski, 2018) a v projektu Music Cluster začala pod dohledem jeho, Darela Krále a Štěpána Škocha pracovat na novém zvuku kapely.\n\n\n\nŘadová alba\n\nDemosnímky\n\nVideoklipy\n\nJednotliví členové kapely Vesper se rekrutovali z kapel, které působily v oblasti folku a folkrocku. Tyto vlivy jsou silně zřetelné i v rané tvorbě Vesperu. Postupně se zvuk a styl kapely tavil do tvrdší podoby a osciloval na pomezí klasického bigbítu a rocku se znatelnými prvky hard-rocku. Tento stylový trend byl typický pro alba Papírovej osud a Smrti blíž. Následoval další posun, kdy se kapela postupně odpoutávala od typických rockových a hard-rockových prvků a spíše směřovala k tvrdším odnožím popu. Znatelné to začalo být na albech Blýská se tkání a Pan Optikum, i když poslední jmenované je v diskografii kapely výjimečné i svou celkovou koncepcí. Snaha kapely vyústila v definici vlastního stylu, který Vesper nazývají hard-pop a jde v podstatě o melodickou muziku vykazující popové prvky a postupy, ale stále podloženou tvrdším kytarovým zvukem a rockovou rytmikou. Kapela tvoří výhradně v českém jazyce a žádné pokusy o průniky za hranice ČR nechystá.\nSe stylovým vývojem v hudebním výrazu kapely šel ruku v ruce i vývoj v oblasti vizuální prezentace. První koncerty se kapela nesnažila prakticky o žádné kostýmové variace. Zhruba okolo roku 2015 si najala vizážistku a došlo ke sladění oděvních prvků tak, aby kapela jako celek působila na pódiu kompaktně. Stále ale šlo o vizuální styl „kluci v tričkách a džínách“. Zlom nastal v roce 2017, kdy se kapela rozhodla pro celkovou vizuální změnu a zvolila již klasické koncertní kostýmy. Poznávacím znakem jsou steampunkové prvky, které se prolínají napříč kostýmy všech muzikantů. \n\n"}
{"id": "1418916", "url": "https://cs.wikipedia.org/wiki?curid=1418916", "title": "Moravské knížectví", "text": "Moravské knížectví\n\nMoravské knížectví je název knížectví a údělných knížectví za státních útvarů jako je Velká Morava nebo České knížectví a království. Moravské knížectví se rozkládalo přibližně na území dnešního Jihomoravského a Zlínského kraje.\n\nNa počátku 9. století vznikly státní útvary Moravské a Nitranské knížectví. Moravskému knížectví vládl kníže Mojmír I. a Nitranskému knížectví vládl kníže Pribina. Když Mojmír vyhnal knížete Pribinu z Nitry, hlavního města Nitranského knížectví, obě knížectví spojil a vznikla Velkomoravská říše. Součástí Velkomoravské říše se stalo i údělné knížectví moravské (stejné jako knížectví za Mojmíra I.), kterému vládl přímo panovník říše. Moravské údělné knížectví bylo součástí Velké Moravy až do jejího konce. Podle některých názorů se Velká Morava nerozpadla, jenom od ní odpadlo Nitranské knížectví a centrální část na Moravě (Moravské knížectví) dále v omezené míře existovala jako suverénní stát, čemuž nasvědčují písemné zmínky z doby temného století. V roce 1003 vojenské posádky Boleslava Chrabrého obsazují Moravu jako spojenci. Moravané vystupují politicky samostatně a pod jejich vedením válčí se Svatou říší římskou. Až v roce 1030 český kníže Břetislav I. získává území Moravy pod svou nadvládu. Břetislav se usadil v Olomouci a údělné knížectví Moravské dále pokračovalo, tentokrát v rámci Českého knížectví. Toto údělné knížectví se dále rozdělilo mezi tři mladší syny Břetislava I. na Olomoucký, Brněnský a Znojemský úděl. Tyto úděly přetrvávaly až do roku 1182, kdy císař Svaté říše římské Fridrich Barbarossa ustanovil jako českého vládce Soběslava II. a ustanovil markrabství moravské, které zaniklo s rozpadem Rakousko-Uherska v roce 1918.\n\nZa Velkomoravské říše se na území údělného Moravského knížectví nacházelo 11 významných center (hradišť): Olomouc, Líšeň, Rajhrad, Veligrad, Hradiště u Znojma, Mikulčice, Podbranč, Pohansko, Tulln a na hranicích i Vídeň a Carnuntum. Hlavním městem knížectví i celé říše byl Veligrad. Když si kníže Břetislav podmanil území Moravy, stala se hlavním městem Olomouc. Když se Moravské knížectví rozdělilo na úděly, hlavními městy se staly Olomouc, Brno a Znojmo. V markrabství moravském se hlavním městem stalo 4. dubna 1782 Brno. Markrabství se dělilo na šest krajů: Jihlavský, Znojemský, Brněnský, Hradišťský, Olomoucký a Přerovský.\n\n"}
{"id": "1418922", "url": "https://cs.wikipedia.org/wiki?curid=1418922", "title": "Albert Pyun", "text": "Albert Pyun\n\nAlbert Pyun (* 19. května 1953 Havaj) je americký režisér a scénarista kultovních béčkových filmů. \n\nZnámý se stal díky bizarním sci-fi snímkům, které natáčel v šibeničních termínech s minimálními rozpočty a výraznou vizuální stránkou, jako např. \"Radioaktivní sny\" (1985) s Michaelem Dudikoffem, \"Cyborg\" (1989) s Jean-Claudem Van Dammem, \"Nemesis\" (1992) s Olivierem Grunerem, Jackie Earlem Haleym, Brascombe Richmondem a Thomasem Janem (Pyun později natočil ještě tři velmi volná pokračování) či \"Rytíři\" (1993) s Lancem Henriksenem a Krisem Kristoffersonem. \n\nDebutoval roku 1982 snímkem \"Sword and the Sorcerer\" s Richardem Lynchem. Mezi jeho další známé filmy patří \"Captain America\" (1990), \"Kickboxer 2\" (1991), \"Dollman\" (1991), \"Brain Smasher... A Love Story\" (1993), \"Kickboxer 4\" (1994), \"Hong Kong 97\" (1994), \"\" (1996), \"Omega Doom\" (1996), \"Podlé zbraně\" (1997), \"Bestie\" (1998), \"Profesionál\" (2001) a \"\" (2004).\n\nJeho častými spolupracovníky se stali hudební skladatel Anthony Riparetti, kameraman George Mooradian a herci Vincent Klyn a Andrew Divoff.\n\nNatáčel i s dalšími osobnostmi, např. s Rutgerem Hauerem, Kevinem Sorbem, Michaelem Parém, Ralfem Moellerem, Gary Danielsem, Matthiasem Huesem, Ice-Tem, Christopherem Lambertem, Stevenem Seagalem, Deninsem Hopperem, Davidem Carradinem, Tomem Sizemorem či Charliem Sheenem.\n"}
{"id": "1418992", "url": "https://cs.wikipedia.org/wiki?curid=1418992", "title": "Střelničná", "text": "Střelničná\n\nStřelničná je název ulice v Praze 8, která spojuje ulici Vysočanskou s ulicí Pod sídlištěm. Měří asi 1,7 km a je orientována převážně východo-západním směrem. V celém svém vedení se jedná o silnici II. třídy a je obousměrná s tramvajovou tratí uprostřed. Svůj název nese od roku 1938, kdy vznikla. Je pojmenována po vojenské střelnici, která se zde poblíž nacházela.\n\nZačíná v křižovatce s ulicemi Klapkova a Pod sídlištěm, odkud vychází východním směrem. Vpravo odbočení do ulice Náhorní, vlevo do ulice Zdibské. Do ulice Zdibské odbočuje také tramvajová trať jako součást tramvajové smyčky. Zde je i tramvajová zastávka Střelničná. Další ulice vlevo Čumpelíkova, vpravo nepojmenovaná komunikace k administrativním budovám. Následuje zastávka Kyselova. Další křižovatka vybavená SSZ umožňuje odbočit vlevo do Opálkovy a vpravo do Dolejšovy. Dál prochází Střelničná kolem stanice metra Ládví s identicky pojmenovanými zastávkami tramvaje, městských i regionálních autobusů. Následuje světelná křižovatka s ulicemi vpravo Davídkova a vlevo Binarova. U tramvajové zastávky Štěpničná odbočuje vpravo ulice Štěpničná a poté vlevo ulice Střekovská. Končí na kruhovém objezdu, ze kterého vycházejí ulice Ďáblická a Vysočanská a vjezd na parkoviště obchodního centra. Přirozeným pokračováním je ulice Vysočanská.\n\nStřelničná je v celé své délce dvouproudá, uprostřed rozdělena tramvajovým pásem s kolejnicemi uloženými v otevřeném štěrkovém loži. Tramvajové zastávky jsou (od západu k východu): Střelničná, Kyselova, Ládví, Štěpničná. U zastávky Střelničná odbočuje z tramvajové trati vjezd do blokové tramvajové smyčky Březiněveská. Za zastávkou Štěpničná se tramvajová trať zanořuje do tunelu, který podchází zdejší křižovatku. Po celé délce jsou také vedeny linky autobusů se zastávkami Ládví a Štěpničná. Ulice začíná u stanice metra Kobylisy, přibližně uprostřed délky je stanice metra Ládví. U stanice metra Ládví jsou ukončeny regionální autobusy ze směru od Neratovic. \n\nBezprostředně u tramvajové zastávky Kyselova, na jih od ulice je administrativní budova Ministerstva vnitra. Nedaleko od ulice severním směrem se nachází Kobyliská střelnice. Poblíž ulice Dolejškova jsou objekty Ústavu fyziky plazmatu AV ČR se zařízením TOKAMAK. Jižním směrem od Střelničné mezi ulicemi Davídkova a Štěpničná se nachází Nový židovský hřbitov v Praze-Libni.\n"}
{"id": "1419000", "url": "https://cs.wikipedia.org/wiki?curid=1419000", "title": "Lavina v Mengusovské dolině", "text": "Lavina v Mengusovské dolině\n\nLavina v Mengusovské dolině 20. ledna 1974 byla nejtragičtější lavinou v historii Vysokých Tater. Lavina se uvolnila v 10:40 ze svahu pod sedlem pod Skokom mezi vrcholy Patrie a Malé Bašty v nadmořské výšce 2200 m. Délka odtržené sněhové masy byla 350 m a tloušťka 4 m. Jednalo se o deskovou lavinu, která se v těchto místech uvolní méně často než jednou za 30 let. Průměrný sklon svahu je 31° a maximální více než 40°. Lavina se pohybovala 1,5 km s převýšením 760 m, překonala koryto Hincova potoka a pokračovala do protisvahu. Zde zasáhla část studentů Střední průmyslové školy strojnické z Komárna, kteří se účastnili lyžařského výcviku na Popradském plese a byli ubytováni v Chatě kpt. Morávka. Pro špatné počasí byl ten den ukončen výcvik dříve a část studentů již čekala na asfaltové cestě na Popradské pleso. 11 studentů, jejich učitele a jeho třináctiletého syna však lavina zasáhla plnou silou. Zasáhla i jedenáct čekajících studentů, ale ti se svépomocí nebo díky kamarádům vyprostili a zajistili zavolání pomoci z nedaleké chaty.\n\nDo hledání zasypaných se ihned pustili čekající studenti ze silnice i lidé ubytovaní na chatě. Velká záchranná práce tatranské Horské služby začala v 11 hodin. Tři hodiny po pádu laviny byly nalezeny první tři oběti. V 15:30 byl nalezen živý student Otto Berze díky lavinovému psu Udovi. Do večera byly nalezeny další dvě oběti. Pět dalších obětí bylo nalezeno druhý den a poslední dva studenti až 3. a 18. května.\n\nPo této tragédii byly na Slovensku zakázány lyžařské výcviky ve vysokohorském prostředí. V době sněhové pokrývky je uzavřená tatranská magistrála mezi Triganem a Popradským plesem a jako její náhrada byla zprovozněna zimní trasa vedená níže po zelené značce. Oběti mají pamětní desku na Symbolickém hřbitově a tragédii připomíná také jedna ze zastávek naučné stezky od Plesa k plesu v místech, kde se lavina přehnala přes tatranskou magistrálou.\n\n"}
{"id": "1419011", "url": "https://cs.wikipedia.org/wiki?curid=1419011", "title": "Vid (Maďarsko)", "text": "Vid (Maďarsko)\n\nVid je malá vesnička v Maďarsku v župě Veszprém, spadající pod okres Devecser. Nachází se asi 15 km jihozápadně od Pápy, 17 km severozápadně od Devecseru, 20 km jihovýchodně od Celldömölku, 25 km severozápadně od Ajky a 37 km východně od Sárváru. V roce 2015 zde žilo 129 obyvatel, většina z nich jsou Maďaři.\n\nVid leží na silnici 8403. Je přímo silničně spojen se sídly Dabrony, Iszkáz, Kiscsősz, Kisszőlős, Nagyalásony, Nemesszalók a Somlóvecse.\n\nVidem protéká potok Hajagos, který se vlévá do řeky Marcal. Ta se poté vlévá do řeky Ráby.\n\nNachází se zde evangelický kostel Szentháromság templom.\n"}
{"id": "1419023", "url": "https://cs.wikipedia.org/wiki?curid=1419023", "title": "Noširo (Akita)", "text": "Noširo (Akita)\n\nNoširo (japonsky:能代市 \"Noširo-ši\") je japonské město v prefektuře Akita na ostrově Honšú. Žije zde přes 54 tisíc obyvatel. Město je zmiňováno již v kronice Nihonšoki.\n\n"}
{"id": "1419029", "url": "https://cs.wikipedia.org/wiki?curid=1419029", "title": "Mucu", "text": "Mucu\n\nMucu (japonsky:むつ市 \"Mucu-ši\") je japonské město v prefektuře Aomori na saveru ostrova Honšú. Žije zde téměř 60 tisíc obyvatel. Ve městě působí 4 vysoké školy a 9 středních škol.\n\n"}
{"id": "1419037", "url": "https://cs.wikipedia.org/wiki?curid=1419037", "title": "Dáka", "text": "Dáka\n\nDáka je vesnice v Maďarsku v župě Veszprém, spadající pod okres Pápa. Vesnice se nachází asi 3 km jihozápadně od Pápy. V roce 2015 zde žilo 639 obyvatel, z nichž většinu tvoří Maďaři.\n\nKromě hlavní části k vesnici připadá ještě malá část \"Kispodárpuszta\".\n\nVesnice leží na silnici 8403. Je silničně spojena se sídly Nagyalásony, Nóráp, Nyárád, Pápadereske a Pápasalamon. Je též spojena s vesnicí Kéttornyúlak, ta je však považována za součást Pápy.\n\nU Dáky se nachází letiště a rybník Kispodárpusztai-víztarózó. V Dáce se nachází zámek Batthyány-kastély a dva kostely.\n"}
{"id": "1419047", "url": "https://cs.wikipedia.org/wiki?curid=1419047", "title": "Nižegorodskaja (stanice Moskevského centrálního okruhu)", "text": "Nižegorodskaja (stanice Moskevského centrálního okruhu)\n\nNižegorodskaja () je stanice na Moskevském centrálním okruhu. Je pojmenována podle blízké ulice.\n\nStanice Nižegorodskaja se nachází ve čtvrti Nižegorodskij rajon mezi křížením Moskevského centrálního okruhu s gorkovským směrem moskevské železnice a křížením Moskevského centrálního okruhu s \"Nižegorodskou ulicí\" (), která na východ od tohoto křížení pokračuje jako \"Rjazanskij prospekt\" ().\n\nNa této stanici funguje jedno ostrovní nástupiště. Na rozdíl od jiných stanic na této lince se pod nástupištěm nachází mohutné podzemní prostory pro cestující, které jsou základem pro budoucí dopravně přestupní uzel. V budoucnu tu bude možný přestup na dvě stejnojmenné stanice metra na Někrasovské a Velkou Kolcevé lince. Zprovoznění první z nich je plánováno na rok 2019, stanice na Velké kolcevé lince by měla být zprovozněna do roku 2023. Po roce 2022 je plánována výstavba zcela nové linky z tohoto uzlu do města Balašicha. Přestup bude od 1.října 2018 možný i na zastávku Karačarovo na gorkovském směru moskevské železnice, která bude přesunuta z důvodu pohodlnosti přestupu o 500 metrů na západ od stávající polohy. \n\n"}
{"id": "1419062", "url": "https://cs.wikipedia.org/wiki?curid=1419062", "title": "Nigel Olsson", "text": "Nigel Olsson\n\nNigel Olsson (* 10. února 1949) je anglický bubeník. Začínal jako kytarista. Koncem šedesátých let byl, již jako bubeník, členem kapely Plastic Penny. S tou se také poprvé v životě účastnil nahrávání ve studiu (album \"Two Sides of a Penny\", 1968). V roce 1969 působil v jednorázové kapele Argosy, ve které zpíval Reginald Dwight (později známý jako Elton John). V roce 1970 se stal členem kapely Uriah Heep, s níž však nahrál pouze dvě písně na její první desku \"...Very 'Eavy ...Very 'Umble\". Se skupinou odehrál přibližně devět koncertů. Následně krátce působil ve skupině The Spencer Davis Group a zanedlouho se stal členem doprovodné kapely Eltona Johna, nyní na sólové dráze (již v roce 1969 hrál v jedné písni na jeho debutovém albu \"Empty Sky\"). S ním hrál až do osmdesátých let, později na několik let odešel, ale v roce 2000 se vrátil. V roce 2014 odehrál svůj dvoutisící koncert s Johnem. Rovněž vydal několik sólových alb.\n"}
{"id": "1419065", "url": "https://cs.wikipedia.org/wiki?curid=1419065", "title": "John Leveson-Gower, 1. hrabě Gower", "text": "John Leveson-Gower, 1. hrabě Gower\n\nJohn Leveson-Gower, 1. hrabě Gower (\"John Leveson-Gower, 1st Earl Gower, 1st Viscount Trentham, 2nd Baron Gower of Stittenham\") (10. srpna 1694 – 25. prosince 1754) byl britský státník ze šlechtického rodu Leveson-Gowerů. Jako dědic peerského titulu byl od mládí členem Sněmovny lordů, dlouhodobě byl v opozici proti Walpolově vládě, poté zastával až do smrti vysoké funkce a v roce 1746 získal titul hraběte. V dalších generacích patřili jeho potomci k nejbohatší šlechtě Velké Británie a v roce 1833 dosáhli titulu vévodů ze Sutherlandu.\n\nByl nejstarším synem 1. barona Gowera, po matce pocházel z rodu vévodů z Rutlandu. Měl tři mladší bratry, kteří byli členy Dolní sněmovny (William, 1696-1756; Thomas, 1699-1727; Baptist, 1701-1782). Po otci zdědil titul barona (1709), poté studoval ve Westminsteru a Oxfordu. Po dosažení zletilosti vstoupil do Sněmovny lordů a stal se předním mluvčím toryů, takže stál v dlouholeté opozici proti vládě Roberta Walpola. Po Walpolově pádu byl v Comptonově a Pelhamově vládě lordem strážcem tajné pečeti (1742–1743 a 1744–1754), od roku 1742 byl též členem Tajné rady. V případě nepřítomnosti Jiřího II. v Anglii byl v letech 1740–1752 celkem šestkrát členem místodržitelského sboru.\n\nV roce 1746 byl povýšen na hraběte Gowera. Mimoto byl lordem-místodržitelem v hrabství Staffordshire (1742–1754), kde vlastnil statky a nechal zde přestavět zámek \"Trentham Hall\". Angažoval se také v charitě a získal čestný doktorát v Oxfordu.\n\nPoprvé se oženil s Evelyn Pierrepont (1694–1727), dcerou 1. vévody z Kingstonu, jeho druhou manželkou byla Penelope Stonhouse (1707–1734) a potřetí se oženil byla Mary Tufton (1700–1785), dcerou 6. hraběte z Thanetu a vdovou po hraběti z Haroldu. Ze všech tří manželství pocházelo celkem čtrnáct dětí, z nichž šest zemřelo v dětství.\n\n\n\n\n\n\n\n\n\n\n\n"}
{"id": "1419066", "url": "https://cs.wikipedia.org/wiki?curid=1419066", "title": "Granville Leveson-Gower, 1. markýz ze Staffordu", "text": "Granville Leveson-Gower, 1. markýz ze Staffordu\n\nGranville Leveson-Gower, 1. markýz ze Staffordu (\"Granville Leveson-Gower, 1st Marquess of Stafford, 2nd Earl Gower, 2nd Viscount Trentham, 3rd Baron Gower of Stittenham\") (4. srpna 1721, Swynnerton Hall, Anglie – 26. října 1803, Trentham Hall, Anglie) byl britský státník a dvořan ze šlechtického rodu Leveson-Gowerů. Jako politik náležel k whigům a s přestávkami zastával téměř padesát let vysoké funkce ve vládě a u dvora. Dvakrát byl prezidentem Tajné rady a lordem strážcem tajné pečeti, v roce 1786 získal titul markýze. V další generaci pak jeho syn George (1758–1833) po dalších příbuzných zdědil největší pozemkový majetek v Británii a v roce 1833 byl povýšen na vévodu ze Sutherlandu.\n\nNarodil se jako třetí syn 1. hraběte Gowera na jednom z rodových sídel \"Swynnerton Hall\", po matce byl vnukem 1. vévody z Kingstonu, jeho dva starší bratři zemřeli v dětství. Studoval ve Westminsteru a Oxfordu a v letech 1744–1754 byl členem Dolní sněmovny za stranu whigů. Od mládí patřil k přátelům a politickým partnerům svého švagra 4. vévody z Bedfordu. Do vlády se dostal poprvé jako lord admirality (1749–1751), poté byl lordem strážcem tajné pečeti (1755–1757), od roku 1755 zároveň člen Tajné rady. Mezitím zdědil titul hraběte Gowera a vstoupil do Sněmovny lordů (1754; do té doby jako otcův dědic vystupoval pod jménem \"vikomt Trentham)\". V dalších vládách zastával vysoké posty u dvora (nejvyšší štolba 1757–1760, vrchní správce královského šatníku 1760–1763, lord nejvyšší komoří 176–-1765). V letech 1767–1779 byl prezidentem Tajné rady a vládu opustil pro nesouhlas s válkou proti USA. Po pádu Northovy vlády (1782) byl požádán o sestavení kabinetu, což ale odmítl a nevstoupil ani do dvou následujících vlád. Znovu se do vlády dostal až pod Williamem Pittem mladším, kdy byl opět prezidentem Tajné rady (1783–1784) a lordem strážcem tajné pečeti (1784–1794).\n\nV roce 1771 získal Podvazkový řád a v roce 1786 byl povýšen na markýze ze Staffordu. Mimoto zastával místodržitelské úřady v hrabstvích Stafford (1755–1800) a Sutherland (1794–1803).\n\nPoprvé se oženil v roce 1744 s Elizabeth Fazakerley (1723–1746) z bohaté obchodnické rodiny (věnem přinesla 20 000 liber). Potomstvo měl až z druhého manželství s Louisou Egerton (1723–1761), dcerou 1. vévody z Bridgewateru. Majetek a tituly Egertonů později přešly na potomstvo Leveson-Gowerů (1803). Jeho třetí manželkou byla od roku 1768 Susannah Stewart (1748–1805), dcera skotského šlechtice 6. hraběte z Galloway.\n\n\n\n\n\n\n\n\n\n\n\n"}
{"id": "1419067", "url": "https://cs.wikipedia.org/wiki?curid=1419067", "title": "George Leveson-Gower, 1. vévoda ze Sutherlandu", "text": "George Leveson-Gower, 1. vévoda ze Sutherlandu\n\nGeorge Leveson-Gower, 1. vévoda ze Sutherlandu (\"George Granville Leveson-Gower, 1st Duke of Sutherland, 2nd Marquess of Stafford, 3rd Earl Gower, 3rd Viscount Trentham, 4th Baron Gower of Stittenham\") (9. ledna 1758, Londýn, Anglie – 19. července 1833, Dunrobin Castle, Skotsko) byl v první polovině 19. století nejbohatší anglický šlechtic, politik a diplomat. Pocházel z rodu Leveson-Gowerů, v mládí byl členem Dolní sněmovny, vyslancem ve Francii a krátce také členem vlády. Převzetím majetku po otci, strýci a předcích své manželky se stal dědicem největšího pozemkového majetku ve Velké Británii. V Anglii a Skotsku vlastnil přes 500 000 hektarů půdy, patřila mu také řada honosných sídel. Po otci zdědil titul markýze ze Staffordu (1803), krátce před smrtí byl povýšen na vévodu ze Sutherlandu (1833). Jeho mladší bratr Granville Leveson-Gower, 1. hrabě Granville (1773–1846) byl dlouholetým velvyslancem ve Francii, švagr Dudley Ryder, 1. hrabě z Harrowby (1762–1847) byl ministrem zahraničí a prezidentem Tajné rady, další švagr Edward Harcourt (1757–1847) byl arcibiskupem v Yorku.\n\nNarodil se v Londýně jako prvorozený syn 1. markýze ze Staffordu, po matce Louise Egerton (1723–1761) byl vnukem 1. vévody z Bridgewateru. Studoval ve Westminsteru a Oxfordu, v letech 1779–1784 a 1787–1799 byl členem Dolní sněmovny za stranu whigů (do parlamentu byl zvolen dva týdny po dosažení plnoletosti). Jako otcův dědic užíval nejprve jméno \"vikomt Trentham\" (do roku 1786) a \"hrabě Gower\" (1786–1803). Do Sněmovny lordů vstoupil již v roce 1799 jako \"baron Gower\", až v roce 1803 po otci zdědil titul markýze ze Staffordu.\n\nV letech 1790–1792 byl vyslancem v Paříži, v této funkci následoval svého bratrance vévodu z Dorsetu, od roku 1790 byl zároveň členem Tajné rady. Paříž opustil po vyhlášení Francouzské republiky a začátku válek s revoluční Francií v roce 1792, během 18. století se jednalo již o šesté přerušení diplomatických styků mezi Británií a Francií. V Pittově vládě byl později generálním poštmistrem (1799–1801).\n\nV roce 1806 získal Podvazkový řád, kromě toho zastával úřady lorda-místodržitele v hrabstvích Sutherland (1793–1831) a Staffordshire (1800–1801).\n\nV roce 1785 se oženil s Elizabeth Gordon, 19. hraběnkou ze Sutherlandu (1765–1839), dědičkou rozsáhlých majetků ve Skotsku včetně rodového sídla \"Dunrobin Castle\". V březnu 1803 se stal dědicem svého strýce Francise Egertona, 3. vévody z Bridgewateru (1736–1803), jehož majetek byl odhadován na dva milióny liber. V říjnu 1803 pak po otci zdědil rodové statky v hrabstvích Staffordshire a Shropshire. Na svých rozsáhlých statcích podporoval rozvoj průmyslu, zemědělství a stavbu veřejných komunikací, zároveň byl však jako zaměstnavatel a iniciátor násilných přesunů obyvatelstva za účelem získání nové půdy kritizován pro své nízké sociální cítění.\n\nNa svých statcích nechal postavit zámek \"Lilleshall Hall\" (Shropshire), v roce 1827 po smrti vévody z Yorku koupil londýnský palác \"Stafford House\", dnes známý jako \"Lancaster House\".\n\nZ manželství s hraběnkou ze Sutherlandu měl sedm dětí, z nichž tři synové zemřeli v dětství. Nejstarší syn George Granville Leveson-Gower (1786–1861) zdědil titul vévody ze Sutherlandu, mladší syn Francis Leveson-Gower (1800–1857) jako dědic Egertonů přijal v roce 1833 příjmení \"Egerton\" a v roce 1846 získal titul hraběte z Ellesmere. Dcera Charlotte (1788–1870) byla manželkou 13. vévody z Norfolku, mladší dcera Elizabeth (1797–1891) se provdala za 2. markýze z Westminsteru.\n\n\n\n\n"}
{"id": "1419071", "url": "https://cs.wikipedia.org/wiki?curid=1419071", "title": "Liege &amp; Lief", "text": "Liege &amp; Lief\n\nLiege & Lief je čtvrté studiové album anglické folkrockové kapely Fairport Convention. Vydáno bylo v prosinci roku 1969 společností Fairport Convention jako poslední ze tří alb, která toho roku kapela vydala. Nahráno bylo během října a počátku listopadu 1969 v londýnském studiu Sound Techniques. V Britské albové hitparádě se umístilo nejlépe na sedmnáctém místě.\n\n"}
{"id": "1419186", "url": "https://cs.wikipedia.org/wiki?curid=1419186", "title": "Masuda (Šimane)", "text": "Masuda (Šimane)\n\nMasuda (japonsky:益田市 \"Masuda-ši\") je japonské město v prefektuře Šimane na jihozápadě ostrova Honšú. Žije zde přes 46 tisíc obyvatel. Město má i své letiště.\n\n"}
{"id": "1419210", "url": "https://cs.wikipedia.org/wiki?curid=1419210", "title": "Červnové dny", "text": "Červnové dny\n\nČervnové dny ( ) je ve francouzských dějinách označení pro lidové povstání v Paříži ve dnech 22. – 26. června 1848 kvůli uzavření národních dílen. \n\nHospodářská a sociální krize roku 1847, která způsobila lidovou nespokojenost, a vedla až k únorové revoluci, přetrvávala. Politická nejistota v nově vyhlášené republice vedla k odlivu kapitálu z bank, které omezily půjčky podnikatelům. Počet nezaměstnaných se zvyšoval. V národních dílnách založených v březnu, bylo zaregistrováno téměř 115 000 lidí.\n\nV květnu se konaly volby, ve kterých Národní shromáždění obsadila konzervativní většina. Ta se snažila ukončit činnost národních dílen vzniklých po únorové revoluci 1848. Dne 16. května byla rozpuštěna Lucemburská komise, která organizovala veřejné práce. Její předseda Louis Blanc byl vyšetřován částí Národního shromáždění. Dne 24. května vyzval ministr veřejných prací Ulysses Trélat ke zrušení národních dílen. Dne 30. května Národní shromáždění rozhodlo, že dělníci, kteří mají bydliště v departementu Seine méně než tři měsíce, se musejí vrátit na venkov. Cílem bylo snížit počet zdejších nezaměstnaných a snížit možný odpor pařížských dělníků. Ale vláda složená z umírněných republikánů se zdráhala zrušit jeden z hlavních symbolů sociální politiky nové republiky a vyhláška z 24. května byla pozastavena.\n\nZa účelem zajištění práce pro dělníky v národních dílnách navrhla vláda znárodnit železniční společnosti, aby práce na železnici vykonávali nezaměstnaní. Tento zásah do soukromého vlastnictví vybudilo konzervativní většinu v Národním shromáždění. Ve dnech 19. a 20. června se shromáždění rozhodne zrušit národní dílny. 21. června byla vydána vyhláška o uzavření národních dílen: dělníci od 18 do 25 let měli nastoupit do armády, ostatní měli odjet na venkov, zejména do Sologne kopat kanál Sauldre.\n\n\nBěhem povstání zemřelo na obou stranách množství lidí. Vládní síly ztratily zhruba 1600 mužů. Počet povstalců usmrcených během bojů se odhaduje na 3000 až 5000, plus asi 1500 zastřelených bez soudu. Zhruba 25 000 osob bylo zatčeno a 11 000 odsouzeno do vězení nebo k deportaci do Alžírska. Národní shromáždění rozhodlo o stíhání Louise Blanca. 3. července byly zrušeny národní dílny.\n\nTyto události obnovily dávnou nedůvěru vládnoucích tříd vůči Paříži. V politickém projevu vzniká určitý kult venkova, rolnické střední třídy jako pilíře republiky. Tento obraz bude později obnoven během Třetí republiky.\n\nPrávní důsledky tohoto povstání byly téměř okamžité. Ústava, o které probíhala dlouhá diskuse, byla upravena, aby zmizely jakékoli sociální tendence. Strach ze socialistických myšlenek vedl k většímu počtu hlasů pro konzervativce. Republikánské prezidentské a parlamentní volby tak paradoxně přivedou k moci synovce prvního císaře a monarchistickou většinu.\n\nZnačná část pařížského obyvatelstva, postiženého bojem a represemi se od republiky odvrátila. Louis-Napoleon Bonaparte těchto skutečností posléze využil, když se rozhodl ukončit druhou republikánskou zkušenost ve Francii.\n\nJedním z následků června 1848 se o několik let později stane mohutná přestavba Paříže vedená prefektem Haussmannem. Široké ulice (např. \"Boulevard de Sébastopol\") měly snížit riziko povstání a stavby barikád.\n\n"}
{"id": "1419219", "url": "https://cs.wikipedia.org/wiki?curid=1419219", "title": "Izumo (Šimane)", "text": "Izumo (Šimane)\n\nIzumo (japonsky:出雲市 \"Izumo-ši\") je japonské město v prefektuře Šimane na ostrově Honšú. Žije zde přes 170 tisíc obyvtel. V okolí města se nachází proslulá šintoistická svatyně Izumo. Chrám byl roku 1952 prohlášen za \"japonský národní poklad\".\n\n\n\n\n"}
{"id": "1419241", "url": "https://cs.wikipedia.org/wiki?curid=1419241", "title": "Young Euro Classic", "text": "Young Euro Classic\n\nYoung Euro Classic je hudební festival klasické hudby, konaný každoročně od roku 1990 v Berlíně. Patří k nejdůležitějším světovým akcím pro mladežnické orchestry z celého světa. Festival se pořádá v létě, trvá 17 dní a koncerty probíhají v berlínském koncertním sálu Konzerthaus Berlin.\n"}
{"id": "1419254", "url": "https://cs.wikipedia.org/wiki?curid=1419254", "title": "Takácsi", "text": "Takácsi\n\nTakácsi je vesnice v Maďarsku v župě Veszprém, spadající pod okres Pápa. Nachází se asi 5 km severně od Pápy. V roce 2015 zde žilo 863 obyvatel, většina z nich jsou Maďaři.\n\nTakácsi leží na silnici 83. Je přímo silničně spojeno se sídly Gyarmat, Marcaltő, Pápa a Vaszar. Kolem vesnice protéká potok Gerence, který se vlévá do řeky Marcal. U vesnice se také nacházejí čtyři nepojmenované rybníky.\n\nVe vesnici jsou dva kostely, jeden římskokatolický a jeden evangelický. Poblíže se též nachází letiště Pápa.\n"}
{"id": "1419277", "url": "https://cs.wikipedia.org/wiki?curid=1419277", "title": "Karolína Muchová", "text": "Karolína Muchová\n\nKarolína Muchová (* 21. srpna 1996 Olomouc) je česká profesionální tenistka. Ve své dosavadní kariéře na okruhu WTA Tour získala jeden singlový titul, když triumfovala na zářijovém Korea Open 2019 v Soulu. V rámci okruhu ITF získala dva tituly ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v říjnu 2019 na 21. místě a ve čtyřhře pak v témže měsíci na 423. místě. Trénuje ji Slovák Emil Miške. Jako fyzioterapeut a sparingpartner působí Miroslav Herzán z olomouckého klubu. Manažerem je Tomáš Petera.\n\nV českém fedcupového týmu debutovala v roce 2019 prostějovskou baráží Světové skupiny proti Kanadě, v níž porazila Rebeccu Marinovou. Češky zvítězily 4:0 na zápasy. Do roku 2020 v soutěži nastoupila k jedinému mezistátnímu utkání s bilancí 1–0 ve dvouhře a 0–0 ve čtyřhře.\n\nJejím otcem je bývalý ligový fotbalista Sigmy Olomouc Josef Mucha.\n\nV rámci hlavních soutěží událostí okruhu ITF debutovala v říjnu 2013, když na turnaji v chorvatském Dubrovníku s dotací 10 tisíc dolarů prošla kvalifikačním sítem. Ve druhém kole dvouhry pak podlehla Slovence Lence Juríkové. Premiérový singlový titul v této úrovni tenisu vybojovala během srpna 2014 v Michalovcích, události s rozpočtem deset tisíc dolarů. Ve finále přehrála další slovenskou hráčku Janu Jablonovskou.\n\nOd října 2015, kdy figurovala za 400. místem žebříčku WTA, se během jednoho roku přiblížila k hranici první dvoustovky. Na essenské události ITF s rozpočtem 50 tisíc dolarů během června 2016 potoupila do finále přes Němku Carinu Witthöftovou a Slovenku Janu Čepelovou. V závěrečném zápasu však nestačila na Španělku Saru Sorribesovou Tormovou.\n\nRozvoj kariéry v sezónách 2017 a 2018 brzdila zranění, která ji omezovala v pohybu po dvorci. Na počátku roku 2017 zaznamenala téměř tříměsíční výpadek.\n\nV singlu okruhu WTA Tour debutovala na zářijovém Korea Open 2017, kde postoupila z kvalifikace. Na úvod hlavní soutěže však nestačila na australskou kvalifikantku Priscillu Honovou po třísetovém průběhu. V jarní části sezóny 2018 odešla poražena ze dvou finále ITF, když nejdříve nestačila v Altenkirchenu na Britku Harriet Dartovou a v březnu odstoupila z boje o titul ve francouzském Croissy-Beaubourgu.\n\nVe wimbledonské kvalifikaci 2018 sehrála třísetový duel s bývalou finalistkou londýnského majoru Eugenií Bouchardovou, jenž prohrála. Debut v hlavní soutěži nejvyšší grandslamové kategorie vyšel na čtvrtý pokus v ženském singlu US Open 2018 po zvládnuté tříkolové kvalifikaci. Na její raketě v ní postupně dohrály Vitalija Ďjačenková, Jasmine Paoliniová a Françoise Abandová. V úvodním kole dvouhry poté vyřadila Ukrajinku Dajanu Jastremskou. Následně dosáhla největšího vítězství dosavadní kariéry, když jako 202. žena pořadí přehrála bývalou světovou jedničku a dvanáctou hráčku žebříčku Garbiñe Muguruzaovou přes ztrátu úvodního setu. V úvodu třetí sady Španělka nevyužila brejkboly na vedení 3–0 na gamy. Po srovnání Muchové na 2–2 si obě soupeřky držely podání až do stavu her 4–5 z pohledu podávající Muguruzaové. Ve svém třetím zápase na okruhu WTA pak olomoucká rodačka proměnila druhý mečbol a po 2.28 hodin premiérově zdolala hráčku první světové stovky, když se do té doby nestřetla s žádnou členkou z elitní čtyřicítky. Ve třetí fázi dohrála na raketě australské světové sedmnáctky Ashleigh Bartyové ve dvou sadách.\n\nSezónu rozehrála na Australian Open z pozice 139. hráčky žebříčku. Z kvalifikace melbournského majoru postoupila do hlavní soutěže. Na úvod dvouhry však podlehla světové osmičce Karolíně Plíškové. Čtvrtfinále na túře WTA poprvé odehrála na únorovém Qatar Total Open, dauhaském turnaji v kategorii Premier 700, kde postoupila z kvalifikace. V prvním kole hlavní soutěže porazila Australanku Samanthu Stosurovou a poté Tchajwanku Sie Su-wej. Mezi poslední osmičkou však nestačila na čtvrtou nasazenou Ukrajinku Elinu Svitolinovou. Na březnovém Miami Open z kategorie Premier Mandatory se do singlové soutěže probojovala z kvalifikace přes Marii Bouzkovou. V úvodním kole dvouhry vyřadila Japonku Nao Hibinovou, aby následně nenašla recept na světovou čtyřku Angelique Kerberovou. S Němkou opět vypadla v osmifinále dubnového Monterrey Open. \n\nKariérní maximum vylepšila na antukovém J&T Banka Prague Open, kam obdržela divokou kartu do dvouhry po odmítnutí účasti Šafářovou. V debutovém finále profesionální dráhy však podlehla 21leté švýcarské kvalifikantce Jil Teichmannové po třísetovém průběhu. Bodový zisk ji na žebříčku premiérově posunul do elitní světové stovky, na 74. příčku. V hlavní soutěži pařížského grandslamu se poprvé představila na French Open 2019, kde v prvním kole přehrála sedmnáctou nasazenou Estonku Anett Kontaveitovou ve třech setech. Poté ji vyřadila Rumunka Irina-Camelia Beguová z druhé světové stovky, přestože hladce vyhrála úvodní set.\n\nDo travnaté sezóny vstoupila červnovým Libéma Open v Rosmalenu, na němž nezvládla úvodní duel s Američankou z počátku sedmé desítky žebříčku Alison Riskeovou, přestože získala úvodní sadu. Následoval londýnský grandslam ve Wimbledonu, kam přijížděla jako šedesátá osmá žena klasifikace. Prvními třemi koly proti Srbce Aleksandře Krunićové, Američance Madison Brengleové a estonské světové dvacítce Anett Kontaveitové prošla bez ztráty setu. V osmifinále sehrála nejdelší zápas ročníku, trvající 3.17 hodiny, když v něm vyřadila světovou trojku Karolínu Plíškovou poměrem gemů 13–11 v rozhodující sadě. Plíšková šla ve třetí sadě dvakrát podávat na vítězství, ale vždy o servis přišla. Muchová tak poprvé porazila členku elitní světové desítky a zajistila si debutový posun do první světové padesátky. Jako první hráčka od Li Na v roce 2006 dokázala projít do čtvrtfinále již při svém debutu v All England Clubu. Se 147 vítěznými údery vedla průběžnou statistiku ročníku a za Plíškovou byla druhá s počtem 29 nastřílených es. V duelu proti ukrajinské osmé ženě klasifikace Elině Svitolinové se ujala po 14 minutách vedení 4–1 na gemy. Ukrajinka však zahájila od stavu 2–5 obrat a nedovolila jí na podání ukončit set. Šňůrou pěti her si připsala úvodní dějství. Muchová získala na úvod druhé sady brejk, ale stav her 2–0 neudržela. Druhá série pěti her od Svitolinové znamenala rozhodující náskok a postup. Další turnaj odehrála až v polovině srpna na premiérovém ročníku newyorského Bronx Open. Mezi poslední osmičkou hráček ji ve vyrovnaném třísetovém duelu vyřadila polská kvalifikantka Magda Linetteová, získaným tiebreakem závěrečné sady. Na US Open postoupila druhý rok za sebou do třetího kola přes kazašskou kvalifikantku Jelenu Rybakinovou a dvacátou devátou nasazenou Sie Su-wej. Poté však uhrála jen pět gemů na pozdější finalistku a světovou osmičku Serenu Williamsovou. \n\nPodzimní třítýdenní túru v Asii otevřela premiérovou trofejí na okruhu WTA Tour, kterou si odvezla ze soulského Korea Open 2019. Do finále se probojovala výhrou nad osmou nasazenou Číňankou Wang Ja-fan. V boji o titul pak hladce zdolala polskou turnajovou čtyřku Magdu Linetteovou, jíž dovolila v každém setu uhrát po jednom gemu. Po skončení se posunula na nové žebříčkové maximum, 37. příčku. Na pekingském China Open ji na úvod zastavila patnáctá hráčka žebříčku Madison Keysová ve dvou sadách. Do prvního semifinále v kategorii Premier postoupila na moskevském Kremlin Cupu, v němž ji vyřadila Anastasija Pavljučenkovová. Tím si zajistila debutový průnik mezi třicet nejlepších tenistek na žebříčku WTA. Po sérii odhlášení také premiérově postoupila na jeden ze dvou závěrečných turnajů okruhu, WTA Elite Trophy v Ču-chaji. V Kaméliové skupině porazila světovou devatenáctku Alison Riskeovou a dvanáctku Sofii Keninovou ve třísetových kláních. Jako vítězka skupiny postoupila do semifinále, v němž podlehla běloruské světové čtrnáctce Aryně Sabalenkové, když nezvládla koncovky obou sad. Ve druhé z nich neproměnila setbol a následně ji dvakrát nedokázala ukončit na podání. \n\nSezónu zakončila na 21. místě žebříčku jako čtvrtá Češka v pořadí. Během roku se posunula o 124 příček výše.\n\n"}
{"id": "1419345", "url": "https://cs.wikipedia.org/wiki?curid=1419345", "title": "Michal Zálešák", "text": "Michal Zálešák\n\nMichal Zálešák je český manažer, výkonný ředitel Czech ICT Alliance. V roce 2005 absolvoval studium na Vysoké škole ekonomické v Praze a začal pracovat v nově vzniklé organizaci Czech ICT Alliance agentury CzechTrade. V roce 2016 spoluzakladal Prague Startup Centre, startupový inkubátor hlavního města Prahy.\n\n"}
{"id": "1419347", "url": "https://cs.wikipedia.org/wiki?curid=1419347", "title": "Státní znak Namibie", "text": "Státní znak Namibie\n\nStátní znak Namibie je tvořen štítem, na kterém je obraz namibijské vlajky a stojí na podnoží z písku Namibské pouště. Nad ním je klenot sestávající ze zelené točenice posázené šesti zlatými routami. Nad ní stojí v přirozených barvách orel jasnohlasý s rozepjatými křídly. Štítonoši jsou dva přímorožci (opět v přirozených barvách) stojící na podnoží z písku, na kterém je rozprostřena rostlina Welwitschia mirabilis se třemi červenými květy. Na bílé stuze pod podnožím je anglické heslo UNITY • LIBERTY • JUSTICE ().\n\nSymbolika barev na štítu je stejná jako na vlajce. Červená barva symbolizuje lid země a jeho hrdinství, bílá mír, zelená namibijskou květenu a modrá oblohu, Atlantik a význam vody a deště pro zemi. Slunce je symbolem života a energie. Přímorožci symbolizují statečnost, eleganci a hrdost, orel dalekozrakost a vidina jasné budoucnosti země.\n\nRoku 1890 byla na území dnešní Namibie vyhlášena Německá jihozápadní Afrika. Kolem roku 1912 začalo Německo uvažovat o rozlišení vlajek svých kolonií podle britského vzoru (německé kolonie byly považovány za nedílnou součást říše). Vlajky byly navrženy, v roce 1914 i schváleny, ale po vypuknutí 1. světové války nebyly nikdy zavedeny. Vlajkou Německé jihozápadní Afriky měla být německá černo-bílo-červená vodorovná trikolóra s emblémem, který tvořil modrý štít se stříbrnou volskou hlavou a zářícím diamantem mezi rohy. Existuje i jiný návrh tohoto znaku s orlicí.\n\nPo začátku 1. světové války bylo Německo přinuceno 9. července 1915 kapitulovat početnější armádě Jihoafrické unie. V této souvislosti byla ve Windhoeku vyvěšena obchodní vlajka Jihoafrické unie, která měla status britského dominia. Byla to britská námořní vlajka (Red Ensign) s vlajkovým emblémem (anglicky badge) v bílém kruhu ve vlající části. Emblém byl tvořen štítkem znaku Jihoafrické unie. Oficiálně se však až do podepsání Versailleské smlouvy (28. června 1919) užívala pouze vlajka britská.\n\n17. prosince 1920 byla Namibie svěřena mandátem Společnosti národů Jihoafrické unii pod názvem Jihozápadní Afrika. Ta neužívala žádný znak, od roku 1932 se užíval pouze nový státní znak Jihoafrické unie.\n\nV roce 1958 bylo rozhodnuto o vytvoření znaku Jihozápadní Afriky, v roce 1960 byl skutečně vytvořen. Nebyl však nikdy oficiálně zaveden, přestože byl od roku 1964 formálně chráněn zákonem a prakticky se užíval až do roku 1990. Znak byl tvořen štítem se základními prvky přírody, ekonomiky a historie tohoto území: býčí a beraní hlavou ve stříbrných polích, hornickým nářadím a diamanty v červeném poli. V červené hlavě štítu byla německá pevnost ve Windhoeku, německý císařský orel a portugalský kříž. Štítonoši byli Kudu velký a africká gazela. Nad štítem byl na stříbrně-červené točenici přímorožec. Štít byl umístěn na písečnou dunu s rostlinou Welwitschia mirabilis, pod níž byla stříbrná stuha s latinským mottem VIRIBUS UNITIS (). (Není obrázek, pouze na de wiki)\n\nV roce 1966 byl OSN formálně ukončen mandát Jihoafrické republiky nad Jihozápadní Afrikou, ale jihoafrická správa zrušena nebyla. V roce 1968 byla Jihozápadní Afrika přejmenována na Namibii (dle Namibské pouště).\n\nPo letech občanské války podepsali 22. prosince 1988 zástupci Jihoafrické republiky, Kuby a Angoly dohodu o ukončení jihoafrické správy v Namibii a 9. března 1990 schválilo namibijské zákonodárné shromáždění znak nově vzniklé republiky. Nezávislost ale získala Namibie až 21. března 1990.\n\nNamibijský státní znak je vyobrazen na vlajce namibijského prezidenta, která se však užívá pouze na území Namibie. Mimo Namibii se užívá státní vlajka. Znak je též zobrazen na namibijských mincích a bankovkách (Namibijský dolar).\n\n"}
{"id": "1419351", "url": "https://cs.wikipedia.org/wiki?curid=1419351", "title": "Větrný mlýn (Město Libavá)", "text": "Větrný mlýn (Město Libavá)\n\nVětrný mlýn ve Městě Libavá v okrese Olomouc je v tomto regionu ojedinělou technickou památkou - je to poslední z 24 větrných mlýnů, které se nacházely na území někdejšího Vojenského výcvikového prostoru Libavá, pozdějšího Vojenského újezdu Libavá, a byly postupně zlikvidovány armádami, které v tomto prostoru působily. Mlýn byl prohlášen kulturní památkou Ministerstvem kultury České republiky 3. května 1994 a v památkovém katalogu je zapsán pod číslem 1000118503 (číslo rejstříku ústředního seznamu kulturních památek 10297/8-3791).\n\nNení přesně známo, kdy byl mlýn postaven. První zmínka o jeho existenci je z roku 1875, kdy se o něm hovoří jako Sidlerově mlýnu. Další zmínka o mlýnu je ve zprávě památkové ústavu, v níž se konstatovalo, že stavba je zchátralá a vyžaduje opravu.\n\nStav objektu v roce 1990 byl značně neutěšený - mlýn byl bez střechy, s rozbitými podlahami a stěnami, pokrytými nápisy v azbuce. Poté, kdy byl v roce 1994 mlýn zapsán jako kulturní památka, byly zahájeny jeho opravy v srpnu 1996. Po rekonstrukci, která proběhla v druhé polovině 90. let 20. století, je stav památky hodnocen jako dobrý.\n\nMlýn, který je ve vlastnictví Armády České republiky a stojí na pozemku obce Město Libavá, spravuje místní okrašlovací spolek Lubavia, který se snaží uvnitř objektu vytvořit regionální muzejní expozici z předmětů, nalezených na území vojenského újezdu. Příslušným stavebním úřadem je Újezdní úřad Vojenského újezdu Libavá. Obnovu kulturní památky v roce 2017 finančně podpořilo i Ministerstvo kultury ČR.\n\nJedná se o větrný mlýn holandského typu s jehlancovou otáčivou střechou. U země má stavba průměr 9 metrů a její výška činí přibližně 12,5 metru. Kruhová, nepodsklepená stavba z lomového kamene je třípodlažní a má mírně kónický tvar. Střecha s břidlicovou krytinou je doplněná zkrácenou a pevnou replikou někdejšího větrného kola se čtyřmi lopatkami. \n\nVětrný mlýn se nachází v ulici 9. května v západní části obce Město Libavá, v nadmořské výšce zhruba 550 metrů, asi 250 metrů od libavského náměstí a 150 metrů od kostela Povýšení sv. Kříže.\n\n"}
{"id": "1419382", "url": "https://cs.wikipedia.org/wiki?curid=1419382", "title": "Scott Lynch", "text": "Scott Lynch\n\nScott Lynch (* 2. dubna 1978 Saint Paul, Minnesota) je americký spisovatel fantasy literatury. Stal se známým svou románovou sérií \"Páni parchanti\", pojednávající o skupině ambiciózních podvodníků v prostředí připomínajícím italská středověká či renesanční města. Jeho díla jsou oceňována pro svou zábavnost a čtivost.\n\nScott Lynch se narodil 2. dubna 1978 ve městě Saint Paul v americkém státě Minnesota, později se přestěhoval do státu Wisconsin. Úspěchu dosáhl již svým prvním románem, \"Lži Lockeho Lamorry\" (2006), nominovaném na Cenu Comptona Crooka, Cenu Williama L. Crawforda, Cenu Augusta Derletha, World Fantasy Award a Cenu Johna W. Campbella pro nadějného nováčka žánru fantasy. V anketě čtenářů časopisu \"Locus\" získal druhé místo. Kromě psaní se Lynch věnuje také tvorbě a sbírání her na hrdiny, studiu historie a dobrovolnému hasičství. Lynch dlouhodobě zápasí s depresemi, které narušují jeho tvorbu a vedly k rozpadu jeho prvního manželství. O svých zkušenostech otevřeně hovoří. V roce 2016 se oženil podruhé, vzal si spisovatelku Elizabeth Bearovou.\n\n\nMimo hlavní sérii:\n\nDobrodružný seriál \"Queen of the Iron Sands\" (\"Královna železných písků\"), který Scott Lynch publikoval mezi lety 2009 a 2012 na svých webových stránkách, navazuje svým laděním především na pulpové sci-fi prózy první poloviny 20. století. \n\n"}
{"id": "1419387", "url": "https://cs.wikipedia.org/wiki?curid=1419387", "title": "Bublák (rozcestník)", "text": "Bublák (rozcestník)\n\nBublák může být:\n\n\nPodobné názvy:\n\n"}
{"id": "1419393", "url": "https://cs.wikipedia.org/wiki?curid=1419393", "title": "Levandulová (Plzeň)", "text": "Levandulová (Plzeň)\n\nLevandulová je ulice v Plzni, v městském obvodu Plzeň 4. Pojmenována je podle rostliny levandule z čeledi hluchavkovité. Spojuje Hrádeckou se Staroveskou ulicí. Severně podélně nad ní leží ulice Na Františkově. Veřejná doprava ulicí neprojíždí, avšak je situována v zastávce \"Ejpovická\" v Hrádecké ulici. V ulici se nachází dětské hřiště.\n"}
{"id": "1419398", "url": "https://cs.wikipedia.org/wiki?curid=1419398", "title": "Šuani", "text": "Šuani\n\nŠuani ( ) je ve francouzských dějinách označení pro royalistické povstalce, kteří za Velké francouzské revoluce operovali severně od Loiry, v Bretani, Maine, Normandii a severním Anjou, ale také v departementech jako Aveyron a Lozère. Jejich povstání se nazývá \"chouannerie\".\n\nVůdčí postavy povstání, bratři Cottereau měli přezdívku \"Chouan\" (z galského „\"chat-huant\"“ či „\"chouin\"“ podle místního označení puštíka obecného – \"chouette hulotte\"). Údajně pro jejich melancholickou povahu, podle jiných proto, že při pašování soli se dorozumívali napodobením houkání sovy.\n\nŠuani byli většinou mladí muži mezi 18 a 30 lety. Vznik hnutí byl silně spojen s brannou povinností, kdy se mnoho mladých lidí raději připojilo k povstalcům. Až 80 % z nich byli rolníci, vzhledem k tomu, že na konci 18. století představovalo rolnictvo 80 % francouzské populace. Šlechtici však tvořili také důležitý podíl velitelů.\n\nV Bretani, Normandii, Maine a Anjou se v roce 1796, na vrcholu války, odhaduje počet šuanů přes 50 000 lidí, včetně 30 000 Bretonců, což činilo 5 % mužské populace povstaleckých územích.\n\n"}
{"id": "1419407", "url": "https://cs.wikipedia.org/wiki?curid=1419407", "title": "Labuť (rybník na Kunratickém potoce)", "text": "Labuť (rybník na Kunratickém potoce)\n\nLabuť je název rybníka nacházející se v Krči v Praze 4, na okraji Kunratického lesa. Jde o nádrž obtékanou, protéká tudy Kunratický potok, krátce za rybníkem se do něj vlévá potok Roztylský. Slouží jako krajinotvorný prvek, požární nádrž a k chovu ryb. Rozloha je přibližně 1,2 hektaru (11 800 m²), maximální hloubka 1,5 metru. Okolo rybníka vede stezka pro pěší a cyklisty a po ní cyklotrasy A212, A22, nachází se zde také posezení a také penzion a restaurace „U Labutě\" (Labuť, U bílé labutě, Na Labuti, Zum Schwan), původně zájezdní hostinec při benešovské a vídeňské silnici, s historií sahající do středověku.\n\nRybník byl postaven v 70. letech 19. století, možná i dříve. Původně měl dvě části a druhá se nacházela za ulici Vídeňská, která je v současnosti již čtyřproudá. V 60. letech 20. století došlo ke zvětšení, vzniklo betonové opevnění břehů. V roce 1991 zde v rámci rekonstrukcí byl postaven nový betonový požerák a napouštěcí objekt. V letech 2008 až 2009 došlo k celkové revitalizaci, bylo odbahněno 3000 m³ usazenin, byl zde vytvořen litorální pás pro ptactvo a břehy byly zpevněny kameny. Požerák z roku 1991 byl kvůli špatné konstrukci zbourán a nahradil ho nový betonový s kamenným obložením.\n\n"}
{"id": "1419426", "url": "https://cs.wikipedia.org/wiki?curid=1419426", "title": "Alois Buss", "text": "Alois Buss\n\nAlois Buss (27. září 1858 Lomnice nad Popelkou — 11. listopadu 1926 Křivoklát) byl český učitel, organizátor přednášek pro živnostníky a propagátor hradu Křivoklátu.\n\nNarodil se 27. září 1858 v Lomnici nad Popelkou jako syn úředníka.\n\nNejpozději od roku 1880 působil jako učitel na Rakovnicku, v 80. letech je už uváděn konkrétně na Křivoklátě. V této obci pobýval do konce života. Roku 1904, po odchodu Jana Růžičky (1841-1905), se tam stal řídícím učitelem.\n\nÚčastnil se veřejného života. Proslavily ho zejména všeobecně vzdělávací přednášky pro živnostníky, kterých uspořádal nejméně čtyřicet. Tématem byly např. organizace a působnost zemědělské rady, vodní cesty v království českém v dobách minulých, péče o výchovu řemeslného dorostu v Čechách a v cizině, úvěr maloživnostníka, druhy živností, pracovní knížky, obory lidské činnosti a řemesla či význam F. L. Riegra pro národohospodářskou literaturu. Přednášky se většinou konaly na Křivoklátě, ale občas i v okolních obcích (např. Nová Huť, Velká Buková). Přednášel také na učitelských setkáních, zejména v rámci křivoklátského spolku Jungmann (např. o návrzích úpravy služného) a rakovnické Budče (o řemeslných pracích na obecných školách či jak moc Rakouska vzrostla na základě smluv a sňatků).\n\nByl oceňován jako znalec živnostenského práva a zkušený, obětavý rádce a pomocník, který usiloval o zvelebení živností a zlepšení vzdělání řemeslnického dorostu. Propagoval také hrad Karlštejn a jeho okolí jako turistický cíl, aby příliv návštěvníků přispěl k hospodářskému povznesení kraje. Jeho úsilí bylo o to záslužnější, že sám nebyl živnostníkem a neměl tudíž z jejich prosperity bezprostřední užitek.\n\nZemřel 11. listopadu 1926 na Křivoklátě.\n\nJeho hlavním tištěným dílem je průvodce po Křivoklátě (\"Křivoklát : průvodce po hradě a jeho okolí\", 1905 a 1922, za spoluautorství Pavla Körbra; \"Hrad Křivoklát — Stručné dějiny\", 1926), publikovaný v několika vydáních. Napsal rovněž vzpomínkové články do novin, např. o pobytu Miroslava Tyrše na Křivoklátě nebo nekrolog svého předchůdce, řídícího křivoklátské školy Jana Růžičky.\n\n"}
{"id": "1419466", "url": "https://cs.wikipedia.org/wiki?curid=1419466", "title": "Maják Kanin nos", "text": "Maják Kanin nos\n\nMaják Kanin nos (rusky: \"Канинский маяк)\" stojí na pobřeží poloostrova Kanin v Něneckém autonomním okruhu v Rusku.\n\nMaják stojí na nejsevernějším výběžku poloostrova na mysu Kanin nos, který odděluje Bílé moře na západě od Češského zálivu v Barentsově moři na východě.\n\nZvýšená lodní doprava v Severním ledovém oceánu, otevření severní námořní cesty na konci 19. století vyžadovala výstavbu majáku, který by varoval lodi před mělčinami a pohyblivými písky kolem kaninského výběžku. Tuto potřebu navíc zvýšila skutečnost uzavření přístupů do Baltského a Černého moře vypuknutím první světové války. V roce 1915 byl uveden do provozu maják vysoký 3,6 m (47 m n. m.). Na dřevěné konstrukci byla uložena železná báň s acetylénovým hořákem. Dosvit byl 12 námořních mil. Současně byla instalována radiostanice. V době občanské války maják byl mimo provoz. Změna nastala až v roce 1922, kdy byl znovu uveden do provozu. Instalované světlo bylo slabé. Po druhé světové válce byl maják přestavěn.\n\nVěž komolého jehlanu na čtvercovém půdoryse je vysoká 23 m, ukončena ochozem a lucernou. Světelný zdroj v lucerně je ve výšce 75 m n. m. Věž má široké bílo-černé vodorovné pruhy, lucerna je černá.\n\nU majáku je postaven nautofon, který v době mlh vysílá co 30 s signál \"G\" v morseově abecedě.\n\n\noznačení:\n\n"}
{"id": "1419545", "url": "https://cs.wikipedia.org/wiki?curid=1419545", "title": "Miloslav Košťál", "text": "Miloslav Košťál\n\nMiloslav Košťál (23. srpna 1925 Dobruška – 23. května 2018 Nové Město nad Metují) byl český archivář, historik a kazatel Církve bratrské.\n\nPocházel z rodiny železničního zaměstnance. Ve 30. letech 20. století žil s rodiči v Kamenickém Šenově a navštěvoval české gymnázium v Děčíně. Mezi lety 1945–1949 vystudoval češtinu a dějepis na Filozofické fakultě Univerzity Karlovy. Poté nastoupil jako městský archivář v Děčíně a během tohoto zaměstnání obhájil dizertační práci na téma děčínských městských knih v 16. století. V roce 1952 přešel jako vedoucí do nově budovaného zemědělsko-lesnického archivu v Děčíně, pobočky Státního archivu v Litoměřicích, kde působil do roku 1970. Zajistil uspořádání jeho fondů, publikoval řadu odborných studií a vyvíjel velkorysou vlastivědně zaměřenou popularizační činnost. Archiv se pod jeho vedením stal renomovaným pracovištěm, které pořádalo konference a poskytovalo praxi studentům historie, archivnictví a pomocných věd historických z Filozofické fakulty Univerzity Karlovy. Blízký vztah k této instituci nalezla řada historiků, např. Josef Petráň, Miroslav Hroch, Eduard Maur nebo Robert Kvaček.\n\nZe zdravotních důvodů práci v archívu ukončil. Odešel do církevní služby a působil jako kazatel Církve bratrské, nejprve ve sboru v Náchodě (do roku 1978), poté v Praze ve sboru v Soukenické ulici (do roku 1988). Současně byl mezi lety 1983–1988 členem Rady Církve bratrské. Po odchodu do důchodu žil v Novém Městě nad Metují a sloužil jako administrátor sborů v Náchodě, České Skalici a v místě svého bydliště.\n\nJeho odborné práce měly široký tematický rozsah, věnoval se teoretickým otázkám archivnictví, zejména problematice zpracovávání archivního materiálu, hospodářským dějinám raného novověku i církevním dějinám. V dubnu 2007 převzal z rukou ministra vnitra medaili „Za zásluhy o české archivnictví“. V červnu 2015 obdržel společně s Marií Bláhovou a profesorem Josefem Petráněm čestné členství v České archivní společnosti.\n\n\n\n\n"}
{"id": "1419663", "url": "https://cs.wikipedia.org/wiki?curid=1419663", "title": "Weißenfels", "text": "Weißenfels\n\nWeißenfels je město v Německu, spolkové zemi Sasko-Anhaltsko, které leží na řece Sále asi 35 km na jih od Halle a asi 40 km jihozápadně od Lipska. S přibližně čtyřiceti tisíci obyvatel je nejlidnatějším městem zemského okresu Burgenland.\n\nKoncem 9. století byly poprvé písemně zmíněny některé části dnešního města a ke konci 10. století je doložena existence hradu. Městská práva obdržel Weißenfels roku 1185. Příznivá poloha na přechodu řeky Sály umožnila jeho další rozmach, který v období pozdního středověku a raného novověku pokračoval díky rozvoji řemesel, zejména krejčovského a ševcovského.\n\nMěsto bylo silně poznamenáno třicetiletou válkou, během které klesl počet obyvatel z 2200 na 960. S válkou je spojena i epizoda z roku 1632, kdy po bitvě u Lützenu, během které zahynul švédský král Gustav II. Adolf, byla ve Weißenfelsu provedena pitva jeho těla.\n\nV letech 1656 až 1746 bylo město centrem vévodství Sasko-Weißenfels. Rozkvět s tím spojený se odrazil v mnoha barokních památkách města, z nichž tu nejvýznamnější představuje zámek Neu-Augustusburg.\n\nZahájení těžby uhlí v okolí města mu koncem 18. století přineslo další rozvoj, který umocnila postupující industrializace v 19. století. Ve městě se etablovalo zejména obuvnictví; k roku 1895 bylo evidováno 45 obuvnických závodů. Na přelomu 19. a 20. století se město stalo centrem zpracování kožešiny sibiřské veverky.\n\nPo druhé světové válce bylo mnoho obuvnických podniků zestátněno a sloučeno do jednoho kombinátu. Koncem 80. let pocházelo 75 % bot v NDR právě z Weißenfelsu. Po sjednocení Německa a otevření se světovému trhu se však obuvnický průmysl ve městě zhroutil neschopen konkurovat produktům ze zemí s nízkými mzdovými náklady. Do popředí se poté dostal průmysl potravinářský.\n"}
{"id": "1419760", "url": "https://cs.wikipedia.org/wiki?curid=1419760", "title": "Konstrukce LR analyzátorů", "text": "Konstrukce LR analyzátorů\n\nKonstrukce LR analyzátorů je v matematické informatice automatizovaný proces konstrukce LR syntaktických analyzátorů ( ). Pro jejich složitost je obtížné naprogramovat LR parsery ručně. Proto byly vytvořeny generátory analyzátorů. LR parsery jsou obvykle implementované jako analyzátory řízené tabulkou analyzátoru – jednotlivé typy se liší hlavně metodou konstrukce této tabulky.\n\nJako příklad použijeme následující gramatiku:\n\nKonstrukce tabulky analýzy vychází z konceptu LR(0) položek ( ). Tyto položky vzniknou z pravidel formální gramatiky doplněním tečky na libovolné místo na pravé straně pravidla. LR(0) položka má obecně tvar [A→β•β] kde (A→ββ) je pravidlo gramatiky. Například k pravidlu (E → E + B) existují 4 položky:\n\nK pravidlům tvaru \"A\" → ε existuje jen jedna položka \"A\" → •. Položky slouží k vyznačení stavu syntaktického analyzátoru. Například položka [E → E • + B] znamená, že analyzátor rozpoznal ve vstupním proudu řetězec odpovídající neterminálu E (vygenerovaný z tohoto neterminálu) a nyní očekává na vstupu symbol '+', za kterým se nachází řetězec odpovídající neterminálu B.\n\nStav analyzátoru obvykle není možné popsat jedinou položkou, protože analyzátor zpravidla neví předem, které pravidlo použije pro redukci. Pokud například existuje také pravidlo (E → E * B) pak po načtení řetězce odpovídajícího neterminálu E budou použité obě položky, které mají tečku za E: [E → E • + B] a [E → E • * B]. Proto je stav analyzátoru určen množinou položek, v našem případě množinou { E → E • + B, E → E • * B }.\n\nPoložka s tečkou před neterminálním symbolem, jako E → E + • B, označuje, že parser má zpracovat B jako následující neterminální symbol. Množina položek musí obsahovat všechny položky popisující stav konečného automatu, v němž začíná zpracování symbolu B. To znamená, že pokud existují taková pravidla jako B → 1 a B → 0, pak množina položek musí obsahovat také B → • 1 a B → • 0. Toto pravidlo funguje rekurentně: pokud položka, kterou přidáváme, obsahuje tečku (bezprostředně) před neterminálním symbolem, je třeba doplnit položky pro tento symbol. Obecně je to možné zformulovat takto:\n\nKaždá množina položek může být tímto způsobem rozšířena tím, že opakovaně doplňujeme další položky, ve kterých je neterminální symbol předcházený tečkou, dokud je možné další přidávat. Toto rozšiřování množiny položek nazýváme vytvořením uzávěru ( ) množiny položek a uzávěr množiny položek S označujeme Closure(S). Každá množina položek, které jsou dosažitelné z počátečního stavu, bude tvořit stav analyzátoru.\n\nAlgoritmus konstrukce uzávěru Closure(S) vypadá takto:\n\nNež začneme popisovat přechody mezi stavy analyzátoru, je třeba rozšířit gramatiku o dodatečné pravidlo:\n\nKde Z je nový počáteční symbol. Analyzátor použije toto pravidlo pro redukci pouze v okamžiku, kdy bude přijat celý vstupní text. Zúplnění gramatika je nutné, pokud se počáteční symbol objevuje v pravidlech gramatiky více než jednou.\n\nGramatika dostane tvar:\n\nPro tuto gramatiku rozšířenou o první pravidlo definujeme množiny položek a přechody mezi nimi.\n\nPrvní krok konstrukce tabulek spočívá v popsání přechodů mezi zúplněnými množinami položek. Přechody jsou definovány tak, jako bychom měli konečný automat, který čte jak terminální tak neterminální. Počátečním stavem tohoto automatu je uzávěr první položky přidaného pravidla: Z → • E:\n\nSymbol \"+\" před položkou označuje, že byla přidaná do množiny při konstrukci uzávěru. Původní položky, před kterými není \"+\", se nazývají \"báze\" množiny položek.\n\nVytváříme množinu J všech stavů automatu, kde každý stav je definován nějakým uzávěrem množiny položek. Na počátku je J tvořena pouze počátečním stavem S. Začneme od S a postupně definujeme stavy, které jsou dosažitelné z S. Přechody mezi množinami položek jsou tvořeny symboly (terminálními nebo neterminálními), které se objevují po tečce. V případě množiny položek s číslem 0 máme terminální symboly '0' a '1' a neterminální E a B. Nalezení množiny položek, do které lze přejít pomocí symbolu \"X\", provádíme následujícím postupem:\n\nGoto(S,X)\n\nPro terminální symbol '0' bude výsledkem:\n\npro terminální symbol '1':\n\npro neterminální symbol E:\n\na pro neterminální symbol B:\n\nJe třeba poznamenat, že provedení uzávěru nepřidalo v žádném z těchto případů žádnou novou položku. Postup opakujeme tak dlouho, dokud nacházíme nové množiny. Pro množin položek s čísly 1, 2 a 4 neexistují žádné přechody, protože se tečka nenachází před žádným symbolem. Pro množinu položek číslo 3 vidíme, že tečka je před terminálními symboly ' *' a '+'. Pro '*' přechod povede do:\n\na pro '+':\n\nPro množinu položek číslo 5 musíme probrat terminální symboly '0' a '1' a neterminální symbol B. V případě obou terminálních symbolů vidíme, že výsledné množiny jsou stejné, jako již nalezené množiny 1 a 2. Pro symbol B přechod povede do:\n\nPro množinu položek číslo 6 musíme také probrat terminální symboly '0' a '1' a neterminální symbol B. Stejně jako v předchozím případě, jsou výsledné množiny položek pro terminální symboly stejné jako množiny 1 a 2. Pro symbol B přechod povede do:\n\nOstatní dvě množiny položek nemají tečky před symbolem, takže přidávání nových množin ukončíme. Výsledná tabulka přechodů automatu vypadá takto:\n\nNa základě této tabulky a nalezených množin položek zkonstruujeme tabulky action a goto takto:\n\nVýsledkem jsou tabulky \n\nVšimněte si, že pouze krok 4 výše uvedené procedury vytváří akce redukce, a že všechny akce redukce musí zabírat celý řádek tabulky, což způsobuje, že redukce se provede nezávisle na dalším symbolu ve vstupním proudu. Díky tomu se jedná o tabulky LR(0): před rozhodnutím, jakou redukci použít, není třeba prohlížet další symboly na vstupu. Gramatika, která potřebuje prohlížet zatím nezpracované symboly, aby vybrala správnou redukci, bude potřebovala tabulky analýzy, jejichž řádky budou obsahovat v různých sloupcích různé akce redukce; pro konstrukci takových tabulek není výše uvedená procedura vhodná.\n\nProcedury konstruující SLR nebo LALR analyzátor mohou vytvářet tabulky, ve kterých akce redukce nezabírá celé řádky. Tyto analyzátory proto mohou analyzovat větší množství gramatik než LR(0) analyzátory.\n\nAutomat musí být konstruovaný takovým způsobem, který zaručuje determinismus. Jednak když akce redukce jsou přidávané do tabulky action, může se stát, že ta samá buňka je vyplněná jak akcí redukce tak akcí přesun (to je \"konflikt přesun-redukce\") nebo dvěma různými akcemi redukce (\"konflikt redukce-redukce\"). Když to se stane, znamená to, že gramatika není LR(0).\n\nMalý příklad gramatiky, která není LR(0), s konfliktem přesun-redukce:\n\nJednou z množin položek, které nacházíme, je:\n\na obsahuje konflikt přesun-redukce, protože v buňce tabulky action pro tento stav a symbol '1' je současně přesun do stavu 1 a redukce pravidlem 2.\n\nMalý příklad gramatiky, která není LR(0), s konfliktem redukce-redukce:\n\nV tomto případě dostáváme následující množinu položek:\n\nCož je konflikt redukce-redukce, protože v buňkách tabulky action pro tento stav bude současně redukce pravidlem 3 a pravidlem 4.\n\nOba výše uvedené příklady mohou být vyřešené tak, že dovolíme, aby analyzátor používal množiny Follow pro neterminální symbol \"A\" pro rozhodnutí, zda použít jedno z pravidel \"A\" pro redukci; použijeme pravidlo \"A\" → \"α\" pro redukci, pokud následující symbol ve vstupním proudu patří do množiny Follow pro A. Takové řešení se nazývá SLR (\"Simple LR parser\", jednoduchý LR analyzátor).\n\nUvažujme nevelkou gramatiku, která při vytváření LR(0) tabulek dávala konflikt redukce-redukce; gramatika po doplnění nového počátečního symbolu bude mít tvar:\n\nMnožiny First a Follow pro tuto gramatiku budou vypadat takto:\n\nMnožiny položek vypadají takto:\n\nS\n\nS = Goto(S, E)\n\nS = Goto(S, A)\n\nS = Goto(S, B)\n\nS = Goto(S, 1)\n\nS = Goto(S, 1)\n\nS = Goto(S, 2)\n\nPři konstrukci tabulek zapisujeme přesuny do sloupců pro neterminální symboly v tabulce goto a pro terminální symboly v tabulce action jako při konstrukci LR(0) tabulky, stejně jako akceptace pro množinu položek, kde vystupuje Z → E •. Rozdíl bude při vpisování redukce, která bude vepsána pouze do těch sloupců tabulky, které odpovídají terminálním symbolům nacházejícím se v množině Follow pro symbol na levé straně pravidla, který vznikne při redukci.\n\nKonkrétně v množině položek číslo 4 \n\nVýsledkem jsou tabulky:\n\nNa rozdíl od LR(0) položek [A→β•β] mají LR(1) položky tvar [A→β•β, v], kde (A→ββ) je pravidlo gramatiky a v je terminální symbol nebo znak $ konce proudu. Symbol v nazýváme náhledem ( ).\n\nAlgoritmus konstrukce uzávěru Closure(S) vypadá takto:\nFirst(βv) obsahuje všechny symboly z First(β) (kromě ε), a pokud First(β) obsahuje ε, pak First(βv) obsahuje také symbol v.\n\nVytváříme množinu J, což je množina všech stavů automatu, který začíná počáteční množinou S. Množina S je uzávěrem položek [Z → • E, $]\n\nGoto(S,X)\n\nPři konstrukci tabulek vpisujeme přesuny do sloupců pro neterminální symboly v tabulce goto a pro terminální symboly v tabulce action jako při konstrukci LR(0) tabulky; akceptace vpisujeme do sloupce $ v tom stavu, kde máme položku [Z → E •, $]; redukci vpisujeme do sloupce v pro položku tvaru [A → α•, v].\n\nMísto sady položek v množině jako\n\n\nkteré se liší jen náhledem, je možné zadat reprezentace tvaru [A→β•β, Ω], kde Ω je množina náhledů. Kromě určitého uspořádání v množině položek, budou položky s množinami náhledů užitečné při konstrukci LALR analyzátoru. Výše uvedené dvě položky mohou být zapsané jako jedna: [L→•*R, $=].\n\nAlgoritmus konstrukce uzávěru Closure(S) bude mít tvar:\nAlgoritmus je možné také rozdělit na dvě fáze, aby bylo možné využít propagaci náhledů při konstrukci LALR tabulky:\n\n1. Vytváříme uzávěr podobně jako pro LR(0), ale nepoužíváme náhledy; nově přidané (nebázové) položky budou inicializované prázdnými množinami:\n\n2. Aplikujeme blízké šíření (v rámci jedné množiny položek) náhledů:\nGoto(S,X)\n\nPři konstrukci tabulek shift a goto postupuje jako v předchozím případě, a když je v množině položka tvaru [A → α•, Ω], pak redukci vepíšeme do sloupce odpovídajícího symbolům v∈Ω.\n\nUvažujme gramatiku:\n\nDoplníme ji o počáteční symbol a pravidlo:\n\nA vytváříme množiny položek:\n\nS\n\nS = Goto(S, S)\n\nS = Goto(S, L)\n\nS = Goto(S, R)\n\nS = Goto(S, *) = Goto(S, *)\n\nS = Goto(S, a) = Goto(S, a)\n\nS = Goto(S, =)\n\nS = Goto(S, L)\n\nS = Goto(S, R)\n\nS = Goto(S, L) = Goto(S, L)\n\nS = Goto(S, R)\n\nS = Goto(S, *) = Goto(S, *)\n\nS = Goto(S, a) = Goto(S, a)\n\nS = Goto(S, R)\n\nDefinujeme jádro ( ) množiny LR(1) položek:\n\n\nLALR(1) analyzátor vznikne z LR(1) analyzátoru sloučením stavů s identickým jádrem. Pro systému množin S,S...S dostaneme T,T...T, kde T = S ∪ S ∪ ... ∪ S.\nSloučení podléhají množiny náhledů. Ve výše uvedeném příkladě je možné sloučit\n\nDostáváme 10 stavů, pro které aktualizujeme tabulku přechodů Goto\n\nMísto generovaní všech LR(1) množin, které pak spojujeme, je možné vyjít od konstrukce tabulky LR(0) bez náhledových symbolů, a pak ji vyplnit těmito symboly.. Algoritmus se skládá ze dvou fází:\n\n1. Vytváříme LR(0) tabulku společně s tabulkou přechodů Goto bez ohledu na náhledy; a když používáme ne z [A→β•β] a [A→β•β, Ω], pak množinu náhledů Ω ponecháme prázdnou - výjimkou je [Z → • E, $], který je inicializovaný znakem konce proudu.\n\n2. Fáze propagací náhledových symbolů.\n\nPro výše uvedené gramatiky vypadá LALR(1) tabulka takto:\n\n\n\n"}
{"id": "1419851", "url": "https://cs.wikipedia.org/wiki?curid=1419851", "title": "Will Poulter", "text": "Will Poulter\n\nWilliam Jack Poulter (*28. ledna 1993 Hammersmith, Londýn) je anglický herec. Mezi jeho nejznámější role patří postava \"Leea Cartera\" ve filmu \"Malý Rambo\", Eustace Scrubb z filmové série Letopisy Narnie. Objevil se i v komedii \"Millerovi na tripu\", kde ztvárnil jednoho z hlavních hrdinů Kennyho Rossmora, za tuto roli obdržel v roce 2014 cenu BAFTA.\n\nNarodil se v londýnském Hammersmithu, jako syn bývalé zdravotní sestry Caroline Poulterové (rozené Barrahové) a profesora kardiologie Neila Pourtera. Jeho matka vyrostla v Keni, kde její otec dělal herního správce. Vystudoval na The Harrodian School.\n"}
{"id": "1419881", "url": "https://cs.wikipedia.org/wiki?curid=1419881", "title": "Zemětřesení u Nové Kaledonie 2018", "text": "Zemětřesení u Nové Kaledonie 2018\n\nK tektonickému zemětřesení u Nové Kaledonie v roce 2018 došlo ve středu 29. srpna v 14:51:56 místního času (05:51:56 SELČ) a magnitudo dosáhlo síly 7,1 stupně Richterovy stupnice. Epicentrum se nacházelo 310 km východně od pobřeží Nové Kaledonie. Nejblíže se nacházel ostrov Maré (souostroví Loyauté) vzdálený 205 km. Hypocentrum leželo 26,7 km pod mořským dnem, takže se jednalo o mělké zemětřesení.\n\nOkamžitě byla v okruhu 300 km vydána výstraha před vlnami tsunami. Na pobřeží hlavního ostrova byla zaznamenána vlna vysoká 30 cm, na souostroví Loyauté o něco menší, vysoká 17 cm. Jelikož bylo souostroví epicentru nejblíže, tak ve městě Tadine dosáhly otřesy na Mercalliho stupnici sílu IV, tedy 'mírné'. Na území Nové Kaledonie se zaznamenal stupeň III, 'slabé'.\n\nNebyly hlášeny žádné škody na majetku, mrtvé či zraněné osoby. Hlavní událost ještě následovalo ještě devět dotřesů, z nichž nejsilnější měly sílu 5,4; 5,3 a 5,2 stupňů Richterovy stupnice.\n\nNová Kaledonie se nachází v Ohnivém kruhu, který ve tvaru podkovy obepíná téměř celý Tichý oceán. V důsledku toho zde vzniká 90 % všech zemětřesení na planetě a leží tu 75% všech aktivních sopek. Zemětřesení vzniklo v subdukční zóně, východně od ostrova, kde se australská deska podsouvá, průměrnou rychlostí 8 cm/rok, pod desku pacifickou, což je taktéž příčina vzniku silných zemětřesení i v minulosti.\n"}
{"id": "1419933", "url": "https://cs.wikipedia.org/wiki?curid=1419933", "title": "Thomas Gordon", "text": "Thomas Gordon\n\nThomas Gordon (11. března 1918 - 26. srpna 2002) byl americký klinický psycholog a kolega Carl Rogerse. Je průkopníkem v oblasti výuky komunikačních dovedností a metod řešení konfliktů. Komunikační model, který vyvinul je známý jako tzv. \"Gordonův model\" nebo \"Gordonova metoda\", jde o kompletní a integrovaný systém pro budování a udržování efektivních vztahů.\n\nGordon věřil, že použití donucovací síly poškozuje vztahy. Jako alternativu, učil lidi, dovednosti pro komunikaci a řešení konfliktů, které mohou využít ke zřízení nebo zlepšení dobrých vztahů doma, ve škole i v zaměstnání. Tyto dovednosti, mezi které patří aktivní naslouchání, \"já výrok\" a \"řešení konfliktů bez ztrát\" jsou nyní známé a využívané. Poprvé aplikoval některé z těchto metod v roce 1950 jako konzultant pro obchodní organizace. V roce 1962 zavedl kurz Parent Effectiveness Training, který je uznáváný jako první na dovednostech založený vzdělávací program pro rodiče.\n\nMetoda klade důraz na efektivní komunikaci a řešení konfliktů pomocí \"win-win strategie\". Další dovednosti z jeho programu jsou aktivní naslouchání a použití \"já-výroků\".\n\n"}
{"id": "1419944", "url": "https://cs.wikipedia.org/wiki?curid=1419944", "title": "Marian Adámek", "text": "Marian Adámek\n\nMarian Adámek (* 2. října 1997, Česká republika) je český hokejista. Hraje na postu obránce.\n\n\n"}
{"id": "1419953", "url": "https://cs.wikipedia.org/wiki?curid=1419953", "title": "Já-výrok", "text": "Já-výrok\n\nJá-výrok je v interpersonální komunikaci tvrzení informující o pocitech, přesvědčení, hodnotách atd. osoby mluvčího, obecně vyjádřeno jsou to věty začínající slovem \"já\", a je v kontrastu s \"ty-výrokem\", který často začíná slovem \"vy\" a zaměřuje se na osobu posluchače. Thomas Gordon používal termín \"já výrok\", v jeho knize Výchova bez poražených.\n\nZatímco princip a přístup k já-výroku je podobný v různých systémech, existuje třídílný a čtyřdílný model pro jeho konstrukci. Třidílný model je navržený University of Tennessee pro zlepšení komunikace s dětmi:\n\n\nStátní komise pro řešení konfliktů z Ohia navrhla čtyřdílný Já výrok:\n\n\n\n"}
{"id": "1419980", "url": "https://cs.wikipedia.org/wiki?curid=1419980", "title": "Jan Hladonik", "text": "Jan Hladonik\n\nJan Hladonik (* 18. srpna 1999, Česká republika) je český hokejista. Hraje na postu útočníka.\n\n\n"}
{"id": "1419991", "url": "https://cs.wikipedia.org/wiki?curid=1419991", "title": "Adam Raška", "text": "Adam Raška\n\nAdam Raška (* 25. září 2001 Frýdek-Místek) je český hokejista. Hraje na postu útočníka.\n\n\n"}
{"id": "1419992", "url": "https://cs.wikipedia.org/wiki?curid=1419992", "title": "Jan Bartko", "text": "Jan Bartko\n\nJan Bartko (* 22. února 1997, Česká republika) je český hokejista. Hraje na postu obránce.\n\n\n"}
{"id": "1419997", "url": "https://cs.wikipedia.org/wiki?curid=1419997", "title": "Dolní Flajšar", "text": "Dolní Flajšar\n\nDolní Flajšar je rybník o rozloze 1,3 ha nalézající se při severovýchodním břehu jezera I (největšího jezera pískovny Štít) asi 1,2 km jihozápadně od obce Štít. V roce 2018 byl rybník zarostlý litorálním porostem bez zadržené vody. Břehové partie rybníka jsou porostlé borovou monokulturou.\n\nJedná se o takzvaný nebeský rybník bez stálého přítoku vody, závislý především na zimních srážkách.\n"}
{"id": "1420008", "url": "https://cs.wikipedia.org/wiki?curid=1420008", "title": "Nick Malík", "text": "Nick Malík\n\nNick Malík (* 26. dubna 2002, Česká republika) je český hokejista. Hraje na postu brankáře. V roce 2020 reprezentoval Česko na MSJ v Ostravě a Třinci. Na začátku roku 2020 odešel z HC Oceláři Třinec do kanadského klubu Sault Ste. Marie Greyhounds hrajicího juniorskou OHL.\n\n\n"}
{"id": "1420017", "url": "https://cs.wikipedia.org/wiki?curid=1420017", "title": "Horní Flajšar", "text": "Horní Flajšar\n\nHorní Flajšar je lesní rybník o rozloze 1,2 ha nalézající se v borovicovém lese asi 0,6 km jižně od vesnice Štít v obci Klamoš v okrese Hradec Králové. Břehové partie rybníka jsou porostlé litorálními porosty orobince a rákosu.\n\nJedná se o takzvaný nebeský rybník bez stálého přítoku vody, závislý především na zimních srážkách.\n"}
{"id": "1420062", "url": "https://cs.wikipedia.org/wiki?curid=1420062", "title": "Gyarmat", "text": "Gyarmat\n\nGyarmat je velká vesnice v Maďarsku v župě Győr-Moson-Sopron, těsně u hranic s župou Veszprém, spadající pod okres Tét. Obec se nachází asi 6 km jižně od Tétu, 16 km severně od Pápy a 23 km jihozápadně od Győru. V roce 2015 zde žilo 1290 obyvatel, z nichž je 87,7 % maďarské národnosti. Název obce znamená \"kolonie\".\n\nGyarmat leží na silnicích 83, 8305 a 8461. Je přímo silničně spojen s obcemi Csikvánd, Gecse, Marcaltő, Takácsi, \"Tétszentkút\" (součást Tétu) a Vaszar.\n\nObcí prochází potok Csikvándi-Bakony, který se vlévá do řeky Marcal.\n\nV Gyarmatu se nachází muzeum Tájház a kostel Nagyboldogasszony-templom.\n"}
{"id": "1420063", "url": "https://cs.wikipedia.org/wiki?curid=1420063", "title": "Pískovna Štít", "text": "Pískovna Štít\n\nPískovna Štít také pískovna Pamětník je tvořena třemi na sebe navazujícími jezery (pískovnami), nacházejícími se mezi obcemi Pamětník a Štít asi 4 km jižně od města Chlumec nad Cidlinou v borovém lese. Průměrná hloubka je 2 až 4 m. Při západním břehu největšího jezera I. se nachází Přírodní památka Pamětník, která je od břehu jezera oddělena cca 50m pásem lesa, tvořeného zejména borovicí. \n\nCelková výměra vodních ploch v roce 2018 činila 62 ha (44,4 ha, 10 ha a 7,6 ha). Těžba písku v roce 2018 probíhá pouze na největším jezeře na cca 1/10 obvodu břehových partií. Písek zde těží firma BEST a.s. a těžební záměr počítá s aktivní těžbou do roku 2049 s cílovou rozlohou dobývacího prostoru 101,7 ha. \n\nJezera jsou využívána pro sportovní rybolov s možností kempování po obvodu jezera a v létě i pro koupání. Revír je bohatě zarybněn především kapry (včetně kusů trofejních velikostí) a také dravými rybami. V místě funguje po dobu prodeje povolenek i prodej drobných rybářských potřeb (neživé nástrahy, návnady). V letní sezóně je v provozu také prodejna občerstvení. Nedaleko revíru (cca l km) se nachází restaurace.\n\nJezera jsou regionální tahovou zastávkou vodních a na vodu vázaných ptačích druhů, pokud nezamrznou i jejich zimoviště.\n"}
{"id": "1420069", "url": "https://cs.wikipedia.org/wiki?curid=1420069", "title": "Mária Markovičová", "text": "Mária Markovičová\n\nMária Markovičová (29. srpna 1908, Radvaň – 10. listopadu 1984, Stupava) byla slovenská herečka.\n\nStudovala na gymnáziu v Banské Bystrici, do roku 1949 úřednice v Tatra-závodech v Banské Bystrici, pak studovala dva roky na Institutu prof. Buserse ve Švýcarsku. V letech 1949–1981 členka činohry Divadla J. G. Tajovského ve Zvolenu. Zúčastnila se SNP jako vedoucí ženské jednotky Červeného kříže, hlasatelka Slobod. slov. vysílače v Banské Bystrici. Ochotnickému divadlu se věnovala již během gymnaziálních studií jako herečka divadla. odboru Ev. spolku a v Městském divadelním sdružení v Banské Bystrici (1939–1949). Její přechod k profesionálnímu divadlu byl plynulý, uplatnila se jako charakterová herečka v hrách klasických i současných, vytvořila desítky postav zejména vesnických žen a matek. Hrála v slovenském filmu i v televizních inscenacích. Debutovala v roce 1955 menší úlohou ve filmu \"Dřevěná vesnice\". Věnovala se i sportu, byla trojnásobnou mistryní Slovenska v tenise, zúčastnila se automobilových závodů Tatra 57, kde obsadila druhé místo.\n\nJe pohřbena v Kremničce.\n\n\n\n"}
{"id": "1420079", "url": "https://cs.wikipedia.org/wiki?curid=1420079", "title": "Takajama (Gifu)", "text": "Takajama (Gifu)\n\nTakajama (japonsky:高山市 \"Takajama-ši\") je japonské město v prefektuře Gifu na ostrově Honšú. Žije zde téměř 90 tisíc obyvatel. Okolí je velmi hornaté, a proto se zde odvíjela místní kultura po staletí a trochu odlišná od klasické japonské.\n\n\n"}
{"id": "1420124", "url": "https://cs.wikipedia.org/wiki?curid=1420124", "title": "Pískovna u Chárovny", "text": "Pískovna u Chárovny\n\nBývalá pískovna u Chárovny je vodní plocha o výměře 8,55 ha nalézající se asi 0,5 km východně od obce Pamětník vzniklá po těžbě štěrkopísku v 70. letech 20. století. V současnosti je využívána místní organizací Českého rybářského svazu Chlumec nad Cidlinou jako rybářský revír. Místní organizace vlastní klubovnu na řehu písníku.\n"}
{"id": "1420132", "url": "https://cs.wikipedia.org/wiki?curid=1420132", "title": "Salíma Souakriová", "text": "Salíma Souakriová\n\nSalíma Souakriová (* 6. prosince 1974 Alžír) je bývalá alžírská zápasnice–judistka.\n\nS judem začínala na předměstí Alžíru v Burdž al-Kiffan. V alžírské ženské reprezentaci se pohybovala od roku 1990 v superlehké váze do 48 kg. V roce 1992 startovala na olympijských hrách v Barceloně, kde využila dobrého nalosováni k postupu do semifinále proti Francouzce Cécile Nowakovou. S francouzkou favoritkou vydržela na tatami necelou minutu, když prohrála na ippon technikou uči-mata. Boj o třetí místo svedla s Kubánkou Amarilis Savónovou a po vyrovnaném průběhu prohrála verdiktem sudích na praporky. Obsadila dělené 5. místo. V roce 1996 se Savónovou prohrála ve druhém kole olympijských her v Atlantě minimálním bodovým rozdílem na koku. Přes opravy se probojovala do boje o třetí místo proti Španělce Yolandě Solerové. Vyrovnaný, pasivní zápas rozhodla její penalizace v polovině zápasu a prohrála na koku. Obsadila dělené páté místo.\n\nOd roku 1997 startovala ve vyšší pololehké váze do 52 kg. V roce 2000 startovala na svých třetích olympijských hrách v Sydney, kde ve čtvrtfinále přílišnou pasivitou protaktizovala zápas s Japonkou Noriko Narazakiovou. V opravách se do bojů o medaile nedostala, obsadila dělené 7. místo. Olympijské medaile se nedočkala ani na čtvrtý pokus v roce 2004. Na olympijských hrách v Athénách prohrála ve druhém kole, druhé minuty nastavení s pozdější vítězkou Číňankou Sian Tung-mej po udělené penalizaci na koku. Z oprav se probojovala do boje o třetí místo proti Kubánce Amarilis Savónové. Jejich vzájemný pasivní duel z před 12 let vzal za své ve třetí minutě zápasu, kdy se nechala strhnout technikou tomoe-nage na ippon. Obsadila dělené páté místo. V roce 2005 podstoupila plastiku křížového vazu v koleni. Sportovní kariéru ukončila v roce 2007.\n\n\n"}
{"id": "1420195", "url": "https://cs.wikipedia.org/wiki?curid=1420195", "title": "Alexandr Nikolajevič Afanasjev", "text": "Alexandr Nikolajevič Afanasjev\n\nAlexandr Nikolajevič Afanasjev ( Bogučar – Moskva) byl ruský spisovatel a sběratel lidové slovesnosti, představitel mytologické školy.\n\nVystudoval práva na moskevské univerzitě a pracoval v archivu ministerstva zahraničí. V roce 1859 byl jmenován dvorním radou. Byl redaktorem časopisu \"Bibliografické zápisky\", který byl v roce 1861 zastaven carskou cenzurou, Afanasjev byl vyslýchán a přišel o místo ve státních službách. Zemřel na tuberkulózu ve věku pětačtyřiceti let, je pochován na Pjatnickém hřbitově.\n\nVytvořil kolekci více než šesti set ruských pohádek, česky z nich vyšel výbor \"Ruské lidové pohádky\". Kromě toho sestavil knihu \"Zakázané pohádky\" (v Rusku vyšla až v roce 1997), obsahující humorná lidová vyprávění s erotickými náměty. Je také autorem rozsáhlé etnografické studie \"Poetické národy Slovanů na přírodu\".\n\n"}
{"id": "1420208", "url": "https://cs.wikipedia.org/wiki?curid=1420208", "title": "Hašima (Gifu)", "text": "Hašima (Gifu)\n\nHašima (japonsky:羽島市 \"Hašima-ši\") je japonské město v prefektuře Gifu na ostrově Honšú. Žije zde téměř 70 tisíc obyvatel. Místní ekonomika se zaměřuje na zemědělství a lehký průmysl. Působí zde 4 střední školy a 1 vysoká škola.\n"}
{"id": "1420220", "url": "https://cs.wikipedia.org/wiki?curid=1420220", "title": "Jamagata (Gifu)", "text": "Jamagata (Gifu)\n\nJamagata (japonsky:山県市 \"Jamagata-ši\") je japonské město v prefektuře Gifu na ostrově Honšú. Žije zde přes 27 tisíc obyvatel. Ve městě je významný textilní průmysl.\n\n"}
{"id": "1420285", "url": "https://cs.wikipedia.org/wiki?curid=1420285", "title": "Benjamin Henrichs", "text": "Benjamin Henrichs\n\nBenjamin Henrichs je německý reprezentační fotbalista, který hraje za francouzský klub AS Monaco.\n\nZa Leverkusen debutoval na hřišti Dortmundu 20. září 2015, Leverkusen podlehl 0-3 a Henrichs se do hry dostal v 78. minutě, kdy vystřídal Karima Bellarabiho.\nNa podzim trávil hrací čas hlavně s dorostenci, v závěru ročníku na jaře se však probojoval do základní sestavy. Následující ročník 2016/17 odehrál celkově 29 ligových zápasů a další přidal v domácím poháru a v Lize mistrů.\n\nV srpnu 2018 jej koupilo AS Monaco za dvacet milionů eur. Henrichs s Monacem uzavřel smlouvu na pět let.\n\n"}
{"id": "1420290", "url": "https://cs.wikipedia.org/wiki?curid=1420290", "title": "Jan Křivka", "text": "Jan Křivka\n\nJan Křivka (12. října 1926, Česká Huleč, Volyň, tehdejší Druhá Polská republika – 11. října 2013, Františkovy Lázně) byl český pravoslavný kněz (od roku 1949) a plukovník Československé armády ve výslužbě, účastník bojů o Dukelský průsmyk.\n\nPůsobil jako duchovní správce chrámu svaté kněžny Olgy ve Františkových Lázních a Aši.\n\nJan Křivka se narodil do prosté rodiny ve volyňské vsi Česká Huleč, tehdy na území Polska jako nejmladší ze tří dětí. Jeho otec v době první světové války odešel na Volyň. Do té doby pracoval po absolvování vyšší školy v Petrohradu jako lodní technik a jako armádní písař. V Hulči se oženil s Češkou Annou Zajícovou. Oddával je její bratr Antonín Zajic, který byl v obci farářem. Zde se jim také narodily děti Tamara, Marie a Jan.\n\nV době druhé světové války se Volyň dostala pod sovětskou a později pod německou nadvládu. Roku 1943 vstoupil šestnáctiletý Jan Křivka do pěšího praporu Svobodovy armády vedeného štábním kapitánem Khollem. S touto jednotkou se zúčastnil bojů v Dukelském průsmyku a dále při Slovenském národním povstání a osvobozování Československa, kde nakonec zůstal.\n\nPo skončení války se usadil ve Vroutku na Lounsku, kam za ním posléze přesídlili také jeho rodiče. Na kněze byl vysvěcen arcibiskupem Jelevferijem v roce 1949. Byla mu svěřena duchovní správa pravoslavných farností ve Františkových Lázních a Aši.\n\nOtci Janu Křivkovi byl věnován rozhlasový pořad v rámci cyklu Příběhy 20. století tvůrčí skupiny Post Bellum. Pořad byl natočen 1. května 2012 ve Františkových Lázních, rozhovor vedla Tatiana Chrástová.\n\nOtec Jan Křivka působil jako duchovní téměř šedesát let. Zemřel den před svými 87. narozeninami jako nejstarší presbyter české pravoslavné církve.\n"}
{"id": "1420419", "url": "https://cs.wikipedia.org/wiki?curid=1420419", "title": "Baskin-Robbins", "text": "Baskin-Robbins\n\nBaskin-Robbins je společnost provozující řetězec zmrzlinářství. Byla založena v roce 1945 v kalifornském městě Glendale, Burtem Baskinem a Irvem Robbinsem. Řetězec má dnes ústředí v Cantonu v Massachusetts. V současnosti provozuje firma více než 7500 provozoven, z toho zhruba 2500 v USA. Řetězec působí v 50 zemích po celém světě. \n\nBaskin-Robbins se řídí svých sloganem \"31 flavors\" (31 příchutí) s myšlenkou, že zákazník má jednu chuť na každý den v měsíci. Řetězec se specializuje především na zmrzlinu, mražené nápoje a různé mražené dezerty. \n\nŘetězec od svého vzniku v roce 1945 uvedl na 1000 zmrzlinových příchutí. \n\nSpolečnost působí po celém světě. Celkem provozuje 7500 poboček v 50 zemích světa. Především v Severní Americe (USA, Kanada), Střední a Jižní Americe (Mexiko, Kolumbie, Dominikánská republika, Ekvádor, Honduras, Panama, Portoriko ad.), v Asii (Bahrajn, Bangladéš, Bhútán, Čína, Indie, Indonésie, Japonsko, Kazachstán, Kuvajt, Malajsie, Maledivy, Nepál, Omán, Pákistán, Filipíny, Katar, Saúdská Arábie, Singapur, Jižní Korea, Srí Lanka, Tchaj-wan, Thajsko, Tádžikistán, Spojené arabské emiráty, Vietnam, Jemen ad.), v Evropě (Arménie, Ázérbájdžán, Bělorusko, Dánsko, Irsko, Lotyšsko, Nizozemsko, Portugalsko, Rusko, Španělsko, Spojené království), v Africe (Egypt, Jihoafrická republika, Mauricius) i v Austrálii (Austrálie, Nový Zéland). \n"}
{"id": "1420430", "url": "https://cs.wikipedia.org/wiki?curid=1420430", "title": "Bitburg", "text": "Bitburg\n\nBitburg, v místním nářečí Bebuersch, je německé město se zhruba patnácti tisíci obyvateli. Nachází se v oblasti Eifel nedaleko hranice s Lucemburskem, patří ke spolkové zemi Porýní-Falc.\n\nNázev města pochází z římské osady „Beda vicus“ (pravděpodobně podle latinského názvu pro břízu „betula“). Existence moderního sídla je poprvé připomínána roku 1239, roku 1262 udělil Jindřich V. Lucemburský Bitburgu městská práva. Město patřilo Lucemburskému vévodství a pak Rakouskému Nizozemí, revoluční Francie zde zřídila departement Forêts, roku 1815 město připadlo Prusku. Za nacistického režimu se město stalo významným opěrným bodem na Siegfriedově linii, v důsledku bojů bylo značně zdevastováno a do roku 1955 okupováno lucemburskými a francouzskými vojáky. V roce 1953 byla v nedalekém Spangdahlemu zřízena americká letecká základna.\n\nPři své návštěvě Německé spolkové republiky v květnu 1985 se na základně zastavil americký prezident Ronald Reagan a uctil památku padlých na hřbitově v Bitburgu. Tento akt vzbudil značné protesty po celém světě, protože zde byli pochováni také příslušníci zločinecké organizace Waffen-SS. Skupina Ramones o skandálu nahrála píseň „Bonzo Goes to Bitburg“.\n\nMěsto je známé díky jednomu z největších německých pivovarů, kde se vyrábí značka Bitburger.\n\nV Bitburgu se narodil herec Jean-Marc Barr (jeho otec byl americký voják sloužící na základně).\n"}
{"id": "1420444", "url": "https://cs.wikipedia.org/wiki?curid=1420444", "title": "Čiovo", "text": "Čiovo\n\nČiovo () je chorvatský ostrov v Jaderském moři u pobřežní části Střední Dalmácie, západně od Splitu západním ústí zátoky Kaštela.\n\nV nejdelším místě je ostrov dlouhý přibližně 15,3 km a široký až 3,5 km, což jej činí rozlohou 17. největším ostrovem Chorvatska. Nejvyšším bodem ostrova je Rudine s výškou téměř 220 m.\n\nNa severozápadní straně je ostrov spojen s městem Trogir zvedacím mostem, který byl po dlouhou dobu jediným spojením ostrova s pevninou. 17. července 2018 byl východně od starého mostu zprovozněn zvedací most nový, téměř 550 m dlouhý, který znatelně ulevil dopravě ve městě.\n\nTrvale na Čiovu žije asi 4500 obyvatel. Kromě části města Trogir na ostrově leží šest dalších obcí: Slatine, Arbanija, Mastrinka, Žedno, Okrug Gornji a Okrug Donji.\n\nNavzdory rozšířenému mínění, že název ostrova Čiovo pochází z chorvatských slov „čí je to?“ (chorvatsky: „\"Čije je ovo?\"“), původ názvu je latinský. Pochází z výrazu \"caput Iovis\", což lze přeloži jako „Hlava Jupiterova“.\n\nV době Římské říše se ostrov nazýval \"Bavo\", \"Boa\", \"Boae\" nebo \"Bua\". Zmiňuje ho Plinius ve své \"Naturalis historia\" 3.26. V době Římského císařství sloužil ostrov jako místo vyhnanstv pro lepratiky. V té době zde bylo několik menších osad. V zátoce \"Supetar\" poblíž vsi Slatine byly objeveny zbytky předrománského kostelíka sv. Petra. Mezi dochované stavby patří rovněž předrománský kostelík Panny Marie na pobřeží (\"Gospa pokraj mora\") a středověký kostel sv. Mořice (\"Sv. Mavro\") ve vsi Žedno.\n\nV 15. století se počet obyvatelstva na Čiovu zvýšil díky přílivu uprchlíků před Turky. Současně s tím se rovněž předměstí Trogiru rozšířilo až na Čiovo. Mezi další dochované památky patří dominikánský klášter s kostelem sv. Kříže založený v osadě Arbanija roku 1432.\n\nK zajímavým místům ostrova patří rovněž poutní kostel Panny Marie \"Prizidnica\" ze 16. století v obci Slatine na východní straně ostrova, vystavěný na skalním ostrohu.\n"}
{"id": "1420456", "url": "https://cs.wikipedia.org/wiki?curid=1420456", "title": "Colors (album, Ivan Král)", "text": "Colors (album, Ivan Král)\n\nColors je sólové studiové album českého hudebníka Ivana Krále. Vydáno bylo 14. září roku 2018 společností Warner Music. Nahráno bylo v detroitském studiu Pearl Sound Studios. Spolu s Králem desku produkoval Chuck Alkazian a dále na ní hrál kytarista Zachary Radcliff. Autorkou několika textů je Králova partnerka Cindy Hudson. Na albu se nachází například píseň „It’s You“, kterou Král napsal již v sedmdesátých letech. Vydání nového alba Král původně oznámil v roce 2017. Tehdy mělo nést název \"Real to Reel\" a mělo vyjít v listopadu toho roku. Z alba byla však zveřejněna pouze jedna píseň, nazvaná „Apocalypse“, a přestalo se o něm mluvit. Album \"Colors\" bylo nahráno na přelomu jara a léta 2018.\n\n"}
{"id": "1420458", "url": "https://cs.wikipedia.org/wiki?curid=1420458", "title": "Seznam koncertních turné The Rolling Stones", "text": "Seznam koncertních turné The Rolling Stones\n\nToto je seznam koncertních turné skupiny The Rolling Stones.\n\n\n"}
{"id": "1420461", "url": "https://cs.wikipedia.org/wiki?curid=1420461", "title": "Radim Dragoun", "text": "Radim Dragoun\n\nRadim Dragoun (* 1973) je český státní zástupce a bývalý policista, od září 2018 ředitel Generální inspekce bezpečnostních sborů.\n\nZačínal jako policista, v letech 1994 až 1997 vystudoval Policejní akademii ČR v Praze, kde získal bakalářský titul. Později dokončil magisterské studium na Fakultě právnické Západočeské univerzity v Plzni, kde dosáhl také na titul JUDr. poté, co v roce 2011 dokončil doktorské studium. Vedoucí jeho disertační práce byla pozdější ministryně spravedlnosti ČR za hnutí ANO 2011 Helena Válková.\n\nBěhem aféry kolem „rychlostudentů“ plzeňských práv se objevilo i jeho jméno, školu totiž dokončil během tří let. Tehdy již státní zástupce Dragoun ale odmítl jakékoli pochybnosti, v Plzni mu podle jeho slov uznali řadu zkoušek z Policejní akademie, a on si tak mohl spojit druhý se třetím a také čtvrtý s pátým ročníkem.\n\nOd roku 2007 působil jako vedoucí státní zástupce v Lounech. Jeho specializací, na niž dohlížel, byla korupční činnost a trestná činnost ve věznicích. Jako žalobce se zabýval několika známými kauzami, mezi nimi například případem korupce dvou litoměřických soudců Josefa Knotka a Ladislava Jelínka. Ti podle obžaloby za úplatu ovlivňovali výsledek několika kauz.\n\nDisponuje prověrkou na stupeň \"důvěrné\". V justičních kruzích je považován za blízkého spojence pražské vrchní státní zástupkyně Lenky Bradáčové.\n\nKdyž na konci dubna 2018 skončil ve vedení GIBS Michal Murín, přihlásil se do výběrového řízení na post jeho nástupce. Ve výběrovém řízení zvítězil, byl vybrán odbornou komisí ze 12 uchazečů. V srpnu 2018 jeho nominaci projednal sněmovní bezpečnostní výbor, dne 29. srpna 2018 ji pak schválila Vláda ČR. Premiér Andrej Babiš jej jmenoval do funkce s účinností od 1. září 2018.\n\nDne 28. října 2019 jej prezident Miloš Zeman jmenoval brigádním generálem.\n"}
{"id": "1420483", "url": "https://cs.wikipedia.org/wiki?curid=1420483", "title": "Simurghia", "text": "Simurghia\n\nSimurghia (podle perské mytologické létající ptačí bytosti jménem „Símurg“) byl rod nyktosauridního pterodaktyloidního ptakoještěra, který žil v období nejpozdnější svrchní křídy (geologický stupeň pozdní maastricht, asi před 66 miliony let) na území pánve Ouled Abdoun v Maroku.\n\nTento ptakoještěr byl formálně popsán v roce 2018 spolu s dalšími novými druhy pterosaurů - \"Barbaridactylus grandis\", \"Alcione elainus\" a \"Tethydraco regalis\". Všechny tyto druhy žily na samotném konci křídového období, blízko časovému rozhraní křídy a paleogénu (a tedy i hromadného vymírání druhů na konci křídy). Díky objevům z Maroka se výrazně zvýšil počet globálně známých pterosaurů právě z tohoto kritického období.\nFosilie tohoto ptakoještěra byly objeveny v průběhu tříletých vykopávek, během kterých paleontologové nashromáždili asi 200 exemplářů různých pterosaurů. Materiál s katalogovým označením \"FSAC-OB 7\" (typový exemplář) představuje dobře zachovanou pažní kost (humerus), která naznačuje, že šlo o blízce příbuzný druh k \"A. elainus\", pouze podstatně robustnější. \"Simurghia\" byl pravděpodobně mohutně stavěný ptakoještěr střední velikosti (rozpětí křídel do 4 metrů), žijící méně než milion let před koncem křídy, který je datován na 66,0 milionu let.\n\nTento druh spadá do čeledi Nyctosauridae a jeho blízkými příbuznými jsou rody \"Alcione\", \"Muzquizopteryx\", \"Nyctosaurus\" a trochu vzdáleněji i český \"Cretornis\" (objevený roku 1880 nedaleko východočeské Chocně).\n\n"}
{"id": "1420486", "url": "https://cs.wikipedia.org/wiki?curid=1420486", "title": "Steel Wheels/Urban Jungle Tour", "text": "Steel Wheels/Urban Jungle Tour\n\nSteel Wheels/Urban Jungle Tour bylo koncertní turné britské rockové skupiny The Rolling Stones, které sloužilo jako propagace studiového alba \"Steel Wheels\". Skupina toto turné zahájila v Severní Americe ve městě New Haven ve Spojených státech amerických a zakončila jej v Evropě v Londýně v Anglii. Bylo to poslední turné s baskytaristou Billem Wymanem, který ze skupiny v roce 1993 odešel. V srpnu 1990 vystoupili poprvé v Praze na Velkém strahovském stadionu za účasti 100 000 fanoušků včetně tehdejšího prezidenta Václava Havla.\n\nZ průběhu turné vznikl zvukový i filmový materiál. Ze zvukového materiálu vzniklo koncertní album \"Flashpoint\" a vydáno bylo o rok později v dubnu. Režisér Julien Temple zas natočil filmový materiál pro film \"Stones at the Max\" což byl první film tohoto formátu. V roce 2012 se skupina rozhodla vydat v rámci série \"From the Vault\" archivní zvukové nahrávky z koncertů v hale Tokyo Dome v Japonsku. Filmový záznam vyšel na DVD, Blue-Ray, Digital Video až v roce 2015. \n\nToto je nejčastější seznam skladeb hraný na Steel Wheels North american Tour. \n\nAutory všech skladeb jsou Jagger/Richards pokud není uvedeno jinak.\n\n\nPřídavek:\n\n28. \"Jumpin' Jack Flash\"\n\nToto nejčastější seznam skladeb hraný na Urban Jungle European Tour. \n\nAutory všech skladeb jsou Jagger/Richards pokud není uvedeno jinak.\n\n\nPřídavek:\n\n23. \"(I Can't Get No) Satisfaction\"\n\nOstatní hrané skladby:\n\n\"Almost Hear Your Sigh\"\n\n\"Blinded By Love\"\n\n\"Boogie Chillen\" (Hooker)\n\n\"Can't Bee Seen\"\n\n\"Factory Girl\"\n\n\"I Just Want to Make Love to You\" (Dixon)\n\n\"Salt of the Earth\"\n\n\"Terrifying\"\n\n\"Indiana Girl\"\n\nThe Rolling Stones\n\n\nDoprovodní členové\n\n"}
{"id": "1420488", "url": "https://cs.wikipedia.org/wiki?curid=1420488", "title": "Győrszemere", "text": "Győrszemere\n\nGyőrszemere je obec v Maďarsku v župě Győr-Moson-Sopron, spadající pod okres Tét. Nachází se asi 3 km severovýchodně od Tétu, 7 km jihozápadně od Győru a 15 km západně od Pannonhalmy. V roce 2015 zde žilo 3279 obyvatel, z nichž je 86,3 % maďarské národnosti.\n\nPod město kromě hlavní části Győrszemere spadají i malé části Erdösor, Feketemajor, Józsefháza, Kisszentpál, Margitmajor, Nagyszentpál, Sárdos, Szőlőhegy a Tóhátság.\n\nGyőrszemerem prochází silnice 83 a 8308. Je přímo silničně spojeno s městy Győr a Tét a se sídly Felpéc, Kajárpéc, Koroncó a Tényő. U Győrszemere se taktéž potoky Felpéci a Gyömörei vlévají do potoku Sokorói-Batony, který se vlévá do řeky Marcal v blízkosti jejího ústí do řeky Ráby.\n\nV obci se nacházejí tři kostely, z nichž je jeden evangelický, jeden katolický a jeden reformovaný. Je zde též škola a tři malé obchody.\n"}
{"id": "1420521", "url": "https://cs.wikipedia.org/wiki?curid=1420521", "title": "Sarah Churchwell", "text": "Sarah Churchwell\n\nSarah Churchwell (* 1970) je profesorka americké literatury a veřejného mínění o humanistice na Londýnské univerzitě. Zaobírá se fikcí 20. a 21. století. Byla porotkyní Man Bookerovy ceny, Women's Prize for Fiction a Ceny Davida Cohena. Je ředitelkou festivalu Being Human.\n\nChurchwell vyrostla v obci Winnetka nedaleko Chicaga. Získala bakalářský titul z anglické literatury na Vassar College a magisterský a doktorský titul z anglické a americké literatury na Princetonské univerzitě.\n\nChurchwell přednášela na University of East Anglia v letech 1999–2016. V roce 2016 se stala profesorkou americké literatury a veřejného mínění o humanistice a ředitelkou festivalu Being Human na Londýnské univerzitě. Psala pro \"The Times\", \"The New York Times\", \"The Spectator\", \"New Statesman\", \"The Guardian\" nebo \"The Observer\". Mezi její knihy patří \"The Many Lives of Marilyn Monroe\" (2004) nebo \"Careless People: Murder, Mayhem and the Invention of The Great Gatsby\" (2013) o Francisu Scottovi Fitzgeraldovi.\n\nV roce 2014 byla porotkyní Man Bookerovy ceny.\n\n"}
{"id": "1420541", "url": "https://cs.wikipedia.org/wiki?curid=1420541", "title": "Expletive Delighted", "text": "Expletive Delighted\n\nExpletive Delighted je patnácté studiové album anglické folkrockové skupiny Fairport Convention. Vydáno bylo v srpnu roku 1986 společností Woodworm Records. Jde o jediné zcela instrumentální album kapely. Na obalu je uvedeno, že se uvnitř nachází přiložený list s texty písní, který se zde však nenachází (písně nemají texty). Kromě tehdejších členů kapely se na albu podílel také Richard Thompson, jeden z jejích zakladatelů, který v roce 1971 odešel.\n\n\n"}
{"id": "1420543", "url": "https://cs.wikipedia.org/wiki?curid=1420543", "title": "Václav Kopal", "text": "Václav Kopal\n\nDivizní generál Václav Kopal (19. září 1882 Radkov – 9. října 1936 Praha) byl český důstojník a československý legionář\nNarodil se na českomoravské vysočině ve vesničce Radkov Kateřině Kopalové, jméno otce matrika neuvádí. Po absolvování obecné školy navštěvoval Zemskou reálku v Telči, na níž v roce 1901 studia dokončil. V roce 1903 nastoupil jako jednoroční dobrovolník k pěšímu pluku č. 81 v Jihlavě a zde také absolvoval vojenské studium. Vojenskou službu ukončil v září 1904 jako velitel čety. V roce 1905 se rozhodl k dalšímu vzdělávání a začal studovat Vysokou školu technickou v Brně. Po třech letech brněnskou techniku opustil a přešel do Prahy na filozofickou fakultu Karlo-Ferdinandovy univerzity. Studium ukončil v roce 1912, ovšem bez složení předepsaných zkoušek. Následně se živil jako učitel a vychovatel v Brně. \n\nPo vypuknutí první světové války nastoupil v únoru 1915 k praporu polních myslivců č. 25, kde opět absolvoval školu jednoročních dobrovolníků a v červnu s praporem odešel na východní frontu jako velitel čety. Do ruského zajetí padl již koncem října v Haliči a následně si podal přihlášku ke vstupu do České družiny. Než byla jeho žádost vyřízena nastoupil v listopadu téhož roku do srbské armády. V Oděse absolvoval důstojnickou školu, kterou ukončil v březnu 1916, a byla mu udělena hodnost podporučíka. Stal se velitelem čety u 4. srbského dobrovolnického pluku, se kterým prodělal bojové nasazení v Dobrudži. V lednu 1917 přešel do čs. vojska a v únoru byl zařazen k 10. rotě 2. čs. střeleckého pluku, se kterou bojoval na řece Stochod. V červnu 1917 byl přímím účastníkem bitvy u Zborova, kde svým rozhodnutím přispěl ke zdárnému konci bojů a za projevenou odvahu obdržel Řád sv. Anny a Řád sv. Jiří. V srpnu téhož roku byl poslán ke vznikajícímu 4. čs. stř. pluku a v září byl povýšen na poručíka. Poté byl vybrán k přesunu k čs. vojsku do Francie, kam odjel koncem září s transportem kpt. Husáka. Ve Francii absolvoval od listopadu 1917 do března 1918 kurs pro velitele rot v Rougon a několik dní pobýval na frontě u 56. pěšího pluku. V květnu byl opět přeložen k 22. čs. střeleckému pluku a odjel s ním do válečného pásma v Ardenách. V srpnu byl povýšen do hodnosti kapitána a zároveň byl vybrán k přesunu do Itálie, kde bojoval na Doss Alto. \n\nDo vlasti se vrátil již koncem prosince 1918 a okamžitě byl poslán na Slovensko, kde se podílel např. na zajištění Rožňavy. V únoru 1919 byl povýšen na majora a stal se pobočníkem generálního inspektora čs. vojsk dr. J. Scheinera. Koncem července byl poslán ministrem obrany V. Klofáčem do Železné Rudy vyřešit nastalou vzpouru místní vojenské posádky, která byla zažehnána. V listopadu téhož roku se, již v hodnosti podplukovníka, vrátil do Ruska ve funkci velitele vojenské mise v rámci poselstva čs. vlády vedeném poslancem Františkem Krejčím. Zpět do vlasti se vrátil až s 34. transportem na lodi Huntsend, která z Vladivostoku vyplula 7. srpna 1920. V lednu 1921 se na vlastní žádost nechal demobilizovat, ale již v červenci se vrátil do činné služby jako zástupce přednosty 5. oddělení Hlavního štábu branné moci. V letech 1922-1924 byl poradcem ministra národní obrany F. Udržala a zároveň vystudovat velitelský kurs ve Versailles a následně v Milovicích. V březnu roku 1924 byl převelen do Písku, v roce 1929 do Českých Budějovic a v prosinci roku 1931 byl povýšen do hodnosti divizního generála. V letech 1931–1933 působil jako velitel Kursu pro vyšší velitele v Praze a od listopadu 1933 do dubna 1935 jako podnáčelník Hlavního štábu branné moci. V té době byl však již vážně nemocný, zřejmě v důsledku válečných útrap a i přes snahy lékařů zemřel ve středu 9. října 1935 v Praze.\n\n\n"}
{"id": "1420544", "url": "https://cs.wikipedia.org/wiki?curid=1420544", "title": "Bidžája", "text": "Bidžája\n\nBidžája (arabsky بجاية, dříve též Saldae, Bougie nebo Bugia) je alžírské město ležící podél Středozemního moře, 220 km východně od Alžíru. Je správním městem provincie Bidžája a hlavním centrem kulturního regionu Kabylie. V roce 2008 zde žilo 177 988 obyvatel. \n\nBidžája leží na místě starověkého města Saldae, založeného císařem Agustem na historickém území Mauretánie. Obyvatelstvo Saldae tvořili vysloužilí římští vojáci a Berbeři. Po pádu Západořímské říše v 5. století bylo město pod nadvládou Vandalů. V roce 1090 se stalo hlavním městem dynastie Hammadidů. Město záhy padlo do rukou dynastie Almohadů a následně bylo desítky let pod nadvládou dynastie Hafsidů.\n\nBidžája byla v proslulá výrobou svíček z včelího vosku. Z toho vychází i francouzský název města Bougie. Hrála důležitou roli při šíření arabských číslic a matematiky do Evropy. V Bidžáji se vzdělávali Ramon Llull, Leonardo Fibonacci a Ibn Chaldún.\n\nV letech 1510-1555 bylo město pod nadvládou Španělska. V roce 1555 město padlo do rukou Osmanské říše a bylo pod správou vazalského státu Osmanské Alžírsko. Bidžáju obývali v letech 1555–1833 Maurové, Moriskové a španělští Židé. Původní obyvatelé Berbeři tvořili minoritu. V roce 1833 město ovládli Francouzi a Bidžája se do roku 1962 stala součástí Francouzského Alžírska. Od roku 1962, kdy Alžírsko získalo nezávislost se Bidžája stala hlavním centrem berberského národa Kabylů. Bidžája je společně s Oranem nejvýznamnějším přístavem v Alžírsku kvůli své orientaci na mnohá průmyslová odvětví. Jde o z největších ropných přístavů ve Středomoří.\n"}
{"id": "1420550", "url": "https://cs.wikipedia.org/wiki?curid=1420550", "title": "Římskokatolická farnost Dolní Újezd u Lipníka nad Bečvou", "text": "Římskokatolická farnost Dolní Újezd u Lipníka nad Bečvou\n\nŘímskokatolická farnost Dolní Újezd u Lipníka nad Bečvou je územní společenství římských katolíků s farním kostelem sv. Havla v děkanátu Hranice. \n\nPrvní písemná zmínka o obci pochází z roku 1356. S rozvojem obce v 18. století souviselo také postavení nejstaršího kostelíka sv. Havla v letech 1775/6 a od roku 1786 zde bylo zřízeno místo lokálního kaplana. V letech 1846–1849 byl postaven nový kostel sv. Havla a v roce 1859 byla místní kurácie povýšena na faru.\n\nSoučasným duchovním správcem (prosinec 2019) je jako administrátor excurrendo R. D. Mgr. Paweł Biliński.\n\n"}
{"id": "1420563", "url": "https://cs.wikipedia.org/wiki?curid=1420563", "title": "Vyoral", "text": "Vyoral\n\nPříjmení Vyoral nosí více významných osobností:\n\n"}
{"id": "1420566", "url": "https://cs.wikipedia.org/wiki?curid=1420566", "title": "Dominikánský klášter (Arbanija)", "text": "Dominikánský klášter (Arbanija)\n\nDominikánský klášter svatý Kříže v Arbaniji (chorvatsky \"Dominikanski samostan sv. Križa\") je římskokatolický klášter na ostrově Čiovo v obci Arbanija. Je zasvěcen svatému Kříži.\n\nU zrodu kláštera stál trogirský dominikán Nikola Milinović, jenž přesvědčil městskou radu v Trogiru, aby jednali s papežem o svolení založení konventu. Papež Evžen IV. s návrhem skutečně souhlasil a vydal bulu. Svůj souhlas dal také benátský dóže Franceso Foscari. K samotnému založení kláštera došlo roku 1432 na základě papežské buly.\n\nTrogirští radní dominikánům vyhradili pozemek na neobydleném a neúrodném místě na skalnatém pobřeží na ostrově Čiovo. Rozměry pozemku byly 15 trogirských vřeten na délku a 10 trogirských vřeten na šířku. Následně udělil trogirský biskup Tomáš Tommasini Milinovićovi svolení k výstavbě kláštera a zázemí včetně kostela, zvonice, hřbitova, dormitoria, domů a rukodělných dílen.\n\nRoku 1451 byla dokončena největší část kláštera. Řeholníci se nastěhovali a s sebou přivedli také albánské křesťany, jako rolníky pro obdělávání země. Podle nich je pojmenována ves na ostrově Arbanija. Klášterní měl také vlastní chrámový sbor, refektář, kapli a klášterní zahradu, kde se nacházel byl hospic. Kapacita kláštera byla dvacet řeholníků.\n"}
{"id": "1420573", "url": "https://cs.wikipedia.org/wiki?curid=1420573", "title": "Soušek", "text": "Soušek\n\nPříjmení Soušek nosí více významných osobností:\n\n"}
{"id": "1420579", "url": "https://cs.wikipedia.org/wiki?curid=1420579", "title": "Jarmila Vedralová", "text": "Jarmila Vedralová\n\nJarmila Vedralová (* 27. června 1976) je česká úřednice, od srpna 2018 národní protidrogová koordinátorka a ředitelka Odboru protidrogové politiky Úřadu vlády ČR.\n\nV letech 1997 až 2001 vystudovala veřejné zdravotnictví na 3. lékařské fakultě Univerzity Karlovy v Praze a v letech 2002 až 2005 pak magisterský obor management zdravotnictví na Lékařské fakultě Univerzity Palackého v Olomouci.\n\nMezi roky 1994 a 1996 pracovala jako zdravotnická záchranářka ve společnosti MEDEA Praha, dále pak jako asistentka na dětské onkologii. V roce 2001 nastoupila na Ministerstvo zdravotnictví ČR, kde se věnovala protidrogové problematice. Podílela se například na vzniku protikuřáckého zákona.\n\nNa vlastní žádost pozastavila své členství v ČSSD.\n\nDne 1. srpna 2018 byla jmenována do funkce ředitelky Odboru protidrogové politiky Úřadu vlády ČR. Její nominace vzešla z výběrového řízení, kterého se zúčastnili tři adepti a jejichž způsobilost posoudila nezávislá komise. Ve funkci nahradila Jindřicha Vobořila, který označil její volbu za špatnou. Konkrétně konstatoval, že \"\"není organizačně schopná\"\". Její výběr kritizovali také Piráti, podle nichž ještě na Ministerstvu zdravotnictví ČR nenaplňovala akční plány pro boj s alkoholem a s tabákem a bojkotovala moderní přístupy k léčbě závislostí.\n\nDne 13. srpna 2018 se navíc stala národní protidrogovou koordinátorkou.\n"}
{"id": "1420580", "url": "https://cs.wikipedia.org/wiki?curid=1420580", "title": "Pěkný", "text": "Pěkný\n\nPříjmení nebo přízvisko Pěkný nese více různých osobností:\n\n"}
{"id": "1420582", "url": "https://cs.wikipedia.org/wiki?curid=1420582", "title": "Hyper-IgE syndrom", "text": "Hyper-IgE syndrom\n\nHyper-IgE syndrom (anglicky \"Hyperimmunoglobulinemia E syndrome, HIES\") je poměrně vzácné onemocnění, které se vyznačuje zvýšenou hladinou imunoglobulinu E v séru. Mnohdy je možné rovněž setkat s označením Jobův nebo Buckleyův syndrom. V obou případech se však jedná o shodnou primární imunodeficietní chorobu, která je doprovázena charakteristickými imunologickými i non-imunologickými projevy, mezi které se nejčastěji řadí kožní vyrážky, ekzémy, abscesy, rekurentní bakteriální a virové infekce kůže a plic, často společně s kvasinkovými infekcemi. Existují dvě formy Hyper IgE syndromu: autozomálně dominantní typ (AD-HIES) a autozomálně recesivně podmíněný typ onemocnění (AR-HIES). Autozomálně dominantní HIES je nejčastěji podmíněn mutací genu, kódujícího transkripční faktor STAT3. Autozomálně recesivní HEIS se manifestací choroby od AD-HIES téměř neliší, avšak její predispozice je nejčastěji asociován s mutací genu DOCK8 nebo mutací jedné z kináz rodiny JAK, Tyrosinové kinázy 2 (TYK2). \n\nHyper IgE syndrom byl poprvé popsán J. Davisem a spol. v roce 1966, na základě pozorování dvou pacientek s rozvinutou ekzémovou vyrážkou, stafylokokovou kožní a rekurentní pulmonální infekcí. Studie byla v roce 1972 rozšířena poznatkem Buckleyem a spol., který stanovil zvýšenou hladina IgE v séru pacienta jako signalizační marker tohoto onemocnění. Doposud však nebyla deklarována žádná genetická vazba spjatá s HIES. Přelom nastal až po roce 2007, kdy byly u většiny pacientů zaznamenány mutace v genech molekul, účastnících se při JAK-STAT buněčné signalizaci. \n\nJAK-STAT signální dráha se, za pomoci cytokinové stimulace, významně podílí na proliferaci, diferenciaci, migraci a apoptóze buněk. Navozuje hematopoézu, produkci kmenových buněk i spuštění přirozené či adaptivní imunitní odpovědi. Mutace JAK-STAT dráhy tudíž iniciují rozvoj imunodeficiencí, nádorů a autoimunitních chorob. \n\nRodina kináz JAK je složena ze 4 členů (JAK1, 2, 3, TYK2). Transkripční aktivátory STAT mají prozatím popsaných 7 zástupců (STAT 1, 2, 3, 4, 5A, 5B, 6). Signální dráha je spuštěna navázáním extracelulárního ligandu na cytokinový receptor (I nebo II), což vede k jeho dimerizaci a následné aktivaci tyrosinových kináz JAK. Fosforylací intracelulárních částí receptorů dochází, skrz jednu ze tří domén (SH2 doména, DNA doména, \"\"coiled coil\"\" doména), k aktivaci STAT. Fosforylací STAT molekul je docílena jejich dimerizace a transkripce genetické informace do jádra buňky. \n\nTranskripční aktivační molekula STAT 3 je sestavena z 770 aminokyselin, které jsou kódovány genem, lokalizovaným na chromozomu 17q21. STAT 3 kaskáda je spuštěna, na základě navázání cytokinů a růstových faktorů na jejich receptor, což vede k aktivaci kináz JAK2 a TYK 2, podílejících se na fosforylaci STAT3. Hlavní funkcí signalizační dráhy STAT 3 je iniciace aktivace široké škály cytokinů: interleukinů (IL6, IL10, IL17, IL 22, IL 26), TGFβ, monocytárního chemotaktického proteinu 1 (MPC-1) a současně také inhibice molekul: IL 12, TNFα, IFNγ. Přímým působením STAT 3 na vyjmenované cytokiny, dochází k modulaci tvorby imunitní odpovědi, regulaci aktivity imunitních buněk, včetně ovlivnění jejich maturace (především T lymfocytů). \n\nMutace genu, kódujícího protein STAT 3, je nejčastější příčinou vzniku AD-HIES. AD-HIES je poměrně ojedinělé onemocnění s četností výskytu 1:1000000 osob. V polovině případů je mutovaný gen STAT3 zděděný od jednoho z rodičů. Ve zbylých situacích je důvodem onemocnění nově vzniklá mutovaná alela tohoto genu u jedince, v jehož rodině AD-HIES nikdy nebylo zaznamenáno. Většinou se jedná o missense mutaci, při které dochází k záměně jedné určité aminokyseliny za jiný kodon. Může být však způsobena i delecí určité aminokyseliny nebo mechanismem exon skipping. Nejvyšší frekvence výskytu mutací STAT 3 je lokalizována na SH2 doménách a DNA vázajících doménách. Přestavba či ztráta určitých úseků STAT 3 genu, má za následek selhaní jeho fyziologických funkcí, které se projevují nekontrolovatelnou aktivací imunitních buněk a potlačením vyzrávání T lymfocytů, konkrétně subpopulace Th17. Celkově je snížena schopnost vytvářet adekvátní imunitní odpověď na přítomný bakteriální či houbový antigen, což se projevuje zvýšenou náchylností ke kožním a plicním infekcím nebo vznikem různých malignit v organismu. \n\nAD-HIES je multi-orgánové dysfunkční onemocnění, pro něhož jsou charakteistické především bakteriální infekce, postihující kožní a plicní tkáň. Současně můžou byt poškozeny i kosti, zubní tkáň, mozek a cévy. \n\nProjevy HIES, imunologického původu, se objevují již krátce po narození. Vyznačují se vyrážkou na obličeji, neonatálním akné, eosinofilní dermatitidou nebo ekzémy. Typickým kožním útvarem je tzv. „\"cold absces\"”, který je vyvolán infekcí grampozitivní bakterie \"Stafylococcus aureus\". V dětství dochází rovněž k rozvoji rekurentních plicních pneumonií, které jsou následkem přítomnosti bakterií \"S. aureus, S. pneumonia a H. influenza\". Ty jsou často spojovány s hnisavými infekcemi a hořečnatými stavy. Gramnegativní \"P. aeruginosa\" se podílí na chronických infekcích plic, ke kterým přispívá tvorba bronchiektázií, pneumatocele a ničení plicního parenchymu, což může skočit až septickými stavy organismu. Infekce, vyvolané bakteriemi (\"P. aeruginosa\") a houbami (\"Aspergillus\"),vedou ke strukturních abnormalitám plic, které mohou být pro jedince smrtelné. Během HIES jsou časté i oportunní infekce \"C. albicans\" nebo jinými méně rozšířenými kvasinkami. Chronické kandidózy postihují především mukokutánní tkáně dutiny ústní a vagíny. \n\nMezi somatické projevy AD-HIES patří muskulo-skeletární deformace, konkrétně skolióza, osteopenie, fraktury kostí a degenerativní kloubní onemocnění. U 75% pacientů dochází k rozvoji skoliózy již v dopívajícím věku. Rovněž tak k demineralizaci kostí a jejich zvýšené resorpci, v důsledku chybné STAT 3 signalizace a pozměněných drah syntézy prostaglandinu. To se projevuje zvýšenou četností zlomenin dlouhých, pánevních a žeberních kostí. Také v případě STAT3 knock out myší byla detekována zvýšená sekrece cytokinů TNFα a IFNγ, které iniciují osteoklastogenezi a kostní resorpci. \n\nAbnormality se objevují i v zubní tkáni, kdy dochází k opožděnému vypadávání mléčných zubů, tudíž není uvolněn prostor a je zabráněno prořezávání trvalého chrupu. V mnohých případech se v ústní dutině jedince nacházejí oba typy zubů současně. Zároveň dochází k typickým poškozením jazyka, ústního patra a tváří. \n\nAD-HIES ovlivňuje i kardiovaskulární systém jedince, kdy deficit STAT 3 vyvolává arteriální aneurysma (někdy společně s mykotickým). Rozsáhlé aneurysma levé koronární tepny (RIA) může skončit až infarktem myokardu. V poměrné nízkém věku se může vyskytovat o i lakunární infarkt, představující jednu z forem ischemické cévní mozkové příhody. Nejčastěji však dochází k rozsáhlým poškozením velkých i malých cév. \n\nOjediněle se objevují i choroby mozku, pro která jsou charakteristické demyelinizace nervových vláken, zvýšený počet zánětů a strukturní změny astrocytů. Deficit STAT 3 zvyšuje i riziko tvorby Hodgkinova lymfomu, myeloidních i lymfoidních leukemií a dalších nádorových onemocnění. \n\nPro HIES je specifická zvýšená hladina imunoglobulinu E v séru, pří níž typické píky přesahují 2000 IU/ml. Jeho množství se může postupem času různě měnit, snižovat a dokonce v dospělosti dosáhnout i fyziologických hodnot. Onemocnění je doprovázeno zvýšeným počtem eosinofilů (eosinofílie), který však nemusí vždy nutně korelovat s množství IgE. Může být zaznamenán i pokles neutrofilů (neutropenie), ale obecně počet bílých krvinek zůstává bez výrazných změn. Částečně může být potlačena exprese proteinů akutní fáze (CRP) a snížený počet paměťových T lymfocytů. Ostatní protilátky IgG, IgA, IgM se udržují v normální hladině. \n\nLéčba AD-HIES spočívá v eliminaci vyrážek, ekzému a prevenci vůči infekci S. aureem. Efektivně zde působí antiseptická koupel (15min, 3× týdně) nebo koupel v chlorovaném bazénu. Antimikrobiální profylaxe se používá jako prevence proti infekcím kůže a plic S. aureem (2,5mg/kg trimethoprim-sulfamethoxazole - 2× týdně) nebo antifungiální profylaxe předcházející candodózním infekcím. Bronchoskopie je účinná metoda, která se aplikuje při plicních infekcích k izolaci příslušného patogena a odstranění hnisu v bronších a alveolech. U některých pacientů se ke snížení pravděpodobnosti výskytu využívá intravenózní Ig (IVIG). Pozitivní účinek má také aplikace cyklosporinů nebo cílená blokace histaminového receptoru (HS2). \n\nAutozomálně recesivní forma HIES byla objevena v roce 2004 Rennerem a spol., kteří ji popsali na 13 pacientech, pocházejících z 6 příbuzných rodin. U většiny pacientů byly zaznamenány typické příznaky - zvýšená hladina IgE v séru, ekzémová vyrážka, virové i bakteriální kožní infekce. Tedy projevy shodující se s AD-HIES. Manifestace onemocnění se však odlišovala nepřítomností somatických abnormalit jako jsou skolióza, zlomeniny nebo opožděné vypadávaní zubů. V případě recesivní formy nebyly popsány ani známky pneumatocele a bronchiektázií. AR-HIES je, v porovnání s AD-HIES, doprovázena mnohem vyšším množství virových infekcí, způsobených \"Molluscum contagiosum, Herpes simplex\" a \"Varicella zoster\". Charakteristické jsou i plicní infekce (\"S.aures, H. influenza, P. mirabilis\"), zvýšená náchylnost ke kandidózám a především nárůst četnosti neurodegenerativních onemocnění. \n\nLaboratorním vyšetřením bylo u pacientů detekováno mnohem markantnější zvýšení hladiny IgE a počtu eosinofilů v séru. Naopak lymfocytární proliferace při imunitních odpovědích na stafylokokové antigeny poklesla. \n\nRecesivní forma HIES je u některých pacientů asociována s homozygotní mutací Tyrosinové kinázy 2 (TYK2), která představuje hlavní signální molekulu pro cytokiny IL6, IL12, IFNγ. Ve většině případů se jedná o čtyř-nukleotidovou deleci či prematuraci stop kodonu. Shodná mutace je přítomná, kromě probanda, také u jeho rodičů, avšak bez klinických projevů. Pacienti s deficitem TYK 2 často prodělávají kožní a plicní infekce. Společně se vyskytují také s infekcemi, způsobenými \"Bacillem CG\" a \"Salmonella enteritidis\", které jsou typické pro chybnou signalizaci IL12 a IFNγ.\n\nAR-HIES imunodeficience je od roku 2009 spojována i s patologií proteinu DOCK8. Jedná se o zástupce rodiny DOCK180, který se účastní cytoskeletárního přesmyku, migrace, adheze a růstu buněk. U většiny pacientů je detekován výrazný pokles nebo úplná absence proteinu DOCK8, což je způsobeno rozsáhlými delecemi tohoto genu. Mutace jsou současně doprovázeny zvýšenou hladinou IgE a eosinofílií. Nedostatek DOCK 8 má negativní vliv migraci dendritických buněk, dlouhodobou paměť B lymfocytů a CD8 + T buněk, což vysvětluje náchylnost k bakteriálním a virovým infekcím. Nejčastějšími projevy je tvorba ekzémů, plicní a kožní virové infekce (\"H. simplex, V. zoster, M. contagiosum, Papillomavirus\") a zvýšená pravděpodobnost rozvoje nádorů a lymfomů.\n"}
{"id": "1420587", "url": "https://cs.wikipedia.org/wiki?curid=1420587", "title": "Hlavinka", "text": "Hlavinka\n\nHlavinka může být:\n\n\n"}
{"id": "1420589", "url": "https://cs.wikipedia.org/wiki?curid=1420589", "title": "Vrátný", "text": "Vrátný\n\nPříjmení Vrátný nosí více významných osobností:\n\n"}
{"id": "1420590", "url": "https://cs.wikipedia.org/wiki?curid=1420590", "title": "Baláš", "text": "Baláš\n\nPříjmení Baláš nosí více významných osobností:\n\n"}
{"id": "1420594", "url": "https://cs.wikipedia.org/wiki?curid=1420594", "title": "Pechar", "text": "Pechar\n\nPříjmení Pechar nosí více významných osobností:\n\n"}
{"id": "1420606", "url": "https://cs.wikipedia.org/wiki?curid=1420606", "title": "Kusacu (Šiga)", "text": "Kusacu (Šiga)\n\nKusacu (japonsky:草津市 \"Kusacu-ši\") je japonské město v prefektuře Šiga na ostrově Honšú. Žije zde téměř 140 tisíc obyvatel. Nachází se zde botanická zahrada se specializací na lotusy.\n\n"}
{"id": "1420611", "url": "https://cs.wikipedia.org/wiki?curid=1420611", "title": "Morijama (Šiga)", "text": "Morijama (Šiga)\n\nMorijama (japonsky:守山市 \"Morijama-ši\") je japonské město v prefektuře Šiga na ostrově Honšú. Žije zde přes 80 tisíc obyvatel. Ve městě se koná festival plný ohně a světla.\n\n"}
{"id": "1420616", "url": "https://cs.wikipedia.org/wiki?curid=1420616", "title": "Karakószörcsök", "text": "Karakószörcsök\n\nKarakószörcsök je malá vesnice v Maďarsku v župě Veszprém, spadající pod okres Devecser. Nachází se asi 9 km východně od Jánosházy, 13 km západně od Devecseru, 17 km severně od Sümegu, 24 km západně od Ajky a 27 km jihozápadně od Pápy. V roce 2015 zde žilo 273 obyvatel, z nichž jsou 84,4 % Maďaři.\n\nKarakószörcsök leží na silnici 8414. Je přímo silničně spojen s obcemi Apácatorna, Karakó, Kamond, Kerta, Kisberzseny a Tüskevár. Obcí protéká potok Hunyor, který se vlévá do řeky Marcal.\n\nV obci se nacházejí dva kostely, z nichž je jeden evangelický a jeden katolický.\n"}
{"id": "1420620", "url": "https://cs.wikipedia.org/wiki?curid=1420620", "title": "Mystic Messenger", "text": "Mystic Messenger\n\nMystic Messenger (Hangul: \"수상한메신저\", přepisem: \"Susanghan Mesinjeo\", : \"Tajemný Messenger\") je videohra vyvinutá korejskou společností \"Cheritz\", ve formě vizuálního románu, určená především ženám. Byla vydána 8. července 2016 pro Android a 18. srpna 2016 pro iOS. Hra je k dispozici v korejštině, angličtině a čínštině.\n\nV roce 2017, byl hra Mystic Messenger oceněná jako \"Best Indie Game\" při udílení ceny \"Korea Game Awards\".\n\nV \"Mystic Messenger\" hráč přebírá roli postavy ženy, jejíž jméno může být změněno a nemá žádnou výchozí hodnotu. Tato hlavní postava, která je často označována jako MC si stáhne tajemnou aplikaci, která ji přivede do uzavřeného zabezpečeného bytu, jehož vlastníkem je žena jmenující se \"Rika\", která je také zakladatelkou charitativní organizace známé jako RFA (Rika's Fundraising Association). Tady se MC setkává se šesti novými lidmi (zbývající členové organizace RFA) a má za úkol pomoci zorganizovat charitativní akci. MC má možnost vybrat si jednu ze sedmi postav, o které se postupně získává informace a tím i tajemství celé organizace RFA.\n"}
{"id": "1420623", "url": "https://cs.wikipedia.org/wiki?curid=1420623", "title": "Fokker D.VI", "text": "Fokker D.VI\n\nFokker D.VI byl německý dvouplošný stíhací letoun vyráběný v menším počtu v době první světové války. Sloužil v německém a rakousko-uherském armádním letectvu.\n\nV roce 1917 vznikly u společnosti Fokker dva prototypy stíhacího dvouplošníku V.13. Konstrukce křídla křídel technologicky navazovala na Fokker D.VII, s trupem a ocasními plochami obdobnými jako u staršího typu Fokker Dr.I. První prototyp poháněl rotační motor Oberursel Ur.II o výkonu 110 koní (80,9 kW), zatímco druhý poháněl birotační motor Siemens-Halske Sh.III o výkonu 160 koní (117,67 kW). Fokker oba prototypy přihlásil do soutěže stíhacích letounů v Adlershofu, konanou koncem ledna 1918. V té době byla u prvního prototypu pohonná jednotka nahrazena motorem Oberursel Ur.III s výkonem 145 koní (106,6 kW). Zkušební piloti hodnotili oba stroje jako obratné a snadno řiditelné. V.13 byly vyhodnoceny jako nejlepší ze zúčastněných letounů poháněných rotačními motory, \"Idflieg\" proto objednal jejich sériovou výrobu. \n\nSériové provedení letounu, označeného již jako D.VI, podstoupilo 15. března 1918 oficiální typové zkoušky (\"Typenprüfung\"). Sériové stroje používaly motory Oberursel Ur.II, což byl jediný typ rotačního motoru, který byl v císařském Německu dosažitelný v dostatečných počtech. \"Idflieg\" proto nakonec rozhodl, že sériová výroba D.VI má mít nízkou prioritu do doby, než bude dostupný výkonnější motor Goebel Goe.III. Tento rotační jedenáctiválec byl nakonec namontován do pouhých dvanácti strojů zkušebně přidělených k různým bojovým jednotkám. Dodávky typu začaly v dubnu a skončily v srpnu 1918 po vyrobení pouhých 59 kusů, v zájmu uvolnění výrobních kapacit firmy pro letouny D.VII. Ve službě D.VI by samozřejmě byl vítán pohon výkonnějším motorem, než byl použitý Oberursel Ur.II. \n\nV Německu také nebyl v potřebných množstvích dosažitelný ricinový olej (běžně používaný k mazání leteckých motorů, nejen motorů rotačních), takže při jejich provozu byl letectvem používán mnohem dostupnější rafinovaný minerální olej. (Používal se i olej \"VOLTOL\", který byl upravován tehdy poměrně novou výrobní technologií. Ovšem i tak, žádný z tehdejších minerálních olejů zdaleka nedosahoval kvalit oleje ricínového. To se v provozu projevovalo zejména kratší dobou mezi generálkami motorů, přičemž i stupeň zakarbonování válců a pístů po stejném proběhu motohodin byl při použití ropných olejů zřetelně vyšší.)\n\nU bojových jednotek (\"Jagdstaffel\") byl typ využíván jen v omezeném počtu (například u Jasta 75, Jasta 80b a Jasta 84). Část byla použita u jednotek týlové obrany \"Kampfeinsitzerstaffel\" (Kest 1b a Kest 7), případně také užívána k pokračovacímu výcviku stíhacích pilotů ve stíhacích školách (\"Jagdstaffelschule\"). Vedle toho sedm strojů bylo předáno k.u.k. Luftfahrtruppen Rakousko-Uherska. \n\nPo válce tři D.VI získal americký Expediční sbor, který je na jaře 1919 převezl k testům do USA. Všech sedm rakousko-uherských D.VI sloužilo u letectva maďarské republiky rad. Šest z nich ukořistily rumunské jednotky, z nichž poslední byl vyřazen v roce 1926.\n\n\n\nÚdaje platí pro sériové provedení s motorem Oberursel Ur.II\n\nJednomístný jednomotorový stíhací dvouplošník smíšené konstrukce, potažený plátnem, s pevným ostruhovým podvozkem. Poháněl jej devítiválcový hvězdicový vzduchem chlazený rotační motor Oberursel Ur.II. Vyzbrojen byl dvěma synchronizovanými kulomety Spandau MG 08/15 kalibru 7,92 mm.\n\n\n\n"}
{"id": "1420627", "url": "https://cs.wikipedia.org/wiki?curid=1420627", "title": "Gourdou-Leseurre A", "text": "Gourdou-Leseurre A\n\nGourdou-Leseurre A (někdy též GL.a nebo Gourdou-Leseurre C.1, později zpětně přeznačený na GL.1 C.1) byl prototyp stíhacího letounu vzniklý ve Francii v roce 1918. \n\nJednalo se o konvenční vzpěrový hornoplošník (parasol) s pevným ostruhovým podvozkem s hlavními koly spojenými průběžnou osou. Pilot seděl v otevřeném kokpitu. Smíšená konstrukce draku byla s výjimkou dřevěných žeber křídla z větší části tvořená ocelovými trubkami. Potah letounu byl plátěný, mimo náběžné hrany křídla pokryté překližkou, a plechového krytu motoru. Počáteční letové zkoušky prototypu vedly k závěru, že jeho letové vlastnosti překonávají většinu tehdejších stíhacích dvouplošníků se stejným motorem Hispano-Suiza 8Ab a bylo objednáno sto exemplářů typu. Další testování však vedlo ke zjištění nutnosti úprav, zahrnujících snížení celkové hmotnosti stroje a zesílení vzpěr křídla. To vedlo ke zrušení objednávky sériové výroby, a provedené změny konstrukce posléze vedly k vývoji úspěšnějšího následovníka Gourdou-Leseurre B.\n\nÚdaje podle\n\n\n\n\n"}
{"id": "1420632", "url": "https://cs.wikipedia.org/wiki?curid=1420632", "title": "Tüskevár", "text": "Tüskevár\n\nTüskevár je vesnice v Maďarsku v župě Veszprém, spadající pod okres Devecser. Nachází se asi 10 km západně od Devecseru, 11 km východně od Jánosházy, 18 km severozápadně od Sümegu, 22 km severozápadně od Ajky a 35 km jihozápadně od Pápy. V roce 2015 zde žilo 574 obyvatel, z nichž 90,1 % tvoří Maďaři.\n\nV roce 2010 při protržení hráze odkaliště u Ajky byl Tüskevár jednou ze zasažených obcí, jelikož leží na potoce Torna, ve kterém se usadilo mnoho červeného kalu a zmizel z ní veškerý život.\n\nVesnice leží na silnici 8 a je silničně spojená s obcemi Apácatorna, Doba, Iszkáz, Kamond, Karakó, Karakószörcsök, Kerta, Kisberzseny, Somlójenő a Somlószőlős. Tüskevárem protéká potok Torna, který se vlévá do řeky Marcal.\n\nV obci se nachází škola, kostel, kaple, muzeum, tři obchody, hospoda, pošta a dětské hřiště.\n"}
{"id": "1420634", "url": "https://cs.wikipedia.org/wiki?curid=1420634", "title": "Stupid Stupid Stupid", "text": "Stupid Stupid Stupid\n\nStupid Stupid Stupid je druhé studiové album anglické skupiny Black Grape. Vydáno bylo v listopadu roku 1997 společností Radioactive Records. Přestože již nedosáhlo takového úspěchu jako první album kapely, stalo se zlatým. V textech písní se kapela zabývá tématy jako drogy a sex. Píseň „Lonely“ je coververzí písně „I've Been Lonely for So Long“ od Fredericka Knighta. Jde o poslední album kapely až do roku 2017, kdy vyšla deska \"Pop Voodoo\".\n\n\n"}
{"id": "1420640", "url": "https://cs.wikipedia.org/wiki?curid=1420640", "title": "Martin Motyčka (fotbalista)", "text": "Martin Motyčka (fotbalista)\n\nMartin Motyčka (* 25. února 1985 Rýmařov) je český fotbalista, záložník.\n\nRodák z Rýmařova hrál od mládí za místní Jiskru. Záhy se přes Sigmu Olomouc dostal do SFC Opavy. Pořádné druholigové šance se ale Motyčka v Opavě nedočkal, a tak vzal za vděk angažmá ve Vítkovicích. V ostravském klubu se stal Motyčka klíčovým hráčem a miláčkem fanoušků. Po sestupu Vítkovic do třetí ligy neměl šikovný záložník o nabídky nouzi. V červenci 2010 si vybral Karvinou. V závěru jarní části sezóny pro něj trenér Karel Kula našel pozici středového obránce a byla to trefa do černého. Motyčka se výborně doplňoval s Peterem Mrázem a měli výrazný podíl na zlepšené defenzívě klubu.\n\n"}
{"id": "1420641", "url": "https://cs.wikipedia.org/wiki?curid=1420641", "title": "Seznam dílů seriálu Volání mrtvých", "text": "Seznam dílů seriálu Volání mrtvých\n\nToto je seznam dílů seriálu \"Volání mrtvých\".\n\n<onlyinclude>\n</onlyinclude>\n\n"}
{"id": "1420654", "url": "https://cs.wikipedia.org/wiki?curid=1420654", "title": "Mlčák", "text": "Mlčák\n\nPříjmení Mlčák nosí více významných osobností:\n\n"}
{"id": "1420659", "url": "https://cs.wikipedia.org/wiki?curid=1420659", "title": "Uchytil", "text": "Uchytil\n\nPříjmení Uchytil nosí více významných osobností:\n\n"}
{"id": "1420664", "url": "https://cs.wikipedia.org/wiki?curid=1420664", "title": "Kment", "text": "Kment\n\nPříjmení Kment nosí více významných osobností:\n\n"}
{"id": "1420665", "url": "https://cs.wikipedia.org/wiki?curid=1420665", "title": "Kastner", "text": "Kastner\n\nPříjmení Kastner nosí více významných osobností:\n\n"}
{"id": "1420719", "url": "https://cs.wikipedia.org/wiki?curid=1420719", "title": "Tahara (Aiči)", "text": "Tahara (Aiči)\n\nTahara (japonsky:田原市 \"Tahara-ši\") je japonské město v prefektuře Aiči na ostrově Honšú. Žije zde přes 60 tisíc obyvatel. Město je důležiutým dopravním uzlem. Působí zde 6 středních škol a 3 vysoké školy.\n\n"}
{"id": "1420740", "url": "https://cs.wikipedia.org/wiki?curid=1420740", "title": "Smačkovití", "text": "Smačkovití\n\nSmačkovití (Ammodytidae) je čeleď ostnoploutvých paprskoploutvých ryb. Zahrnuje 26 druhů v 7 rodech, jsou to mořské ryby. Mají štíhlé tělo s kuželovitě zašpičatělou hlavou, chybí břišní ploutve a plynový měchýř. Mají droboučké cykloidní šupiny. Dospělci a larvy se živí klanonožci. Smačkovití jsou významným článkem v potravním řetězci. Jsou kořistí mořských ptáků a hospodářsky významných ryb.\n\n\n"}
{"id": "1420765", "url": "https://cs.wikipedia.org/wiki?curid=1420765", "title": "Moravské náměstí (dopravní uzel)", "text": "Moravské náměstí (dopravní uzel)\n\nMoravské náměstí je dopravní uzel autobusů a tramvají v centru statutárního města Brna.\n\nDoprava ve stanici je tvořena autobusy, nočními autobusy a tramvajemi. Jezdí zde jedna denní autobusová linka (67), 2 noční autobusové linky (N90 a N91) a 5 tramvajových linek (1, 3, 5, 6 a 9). Autobusy jezdívají v 15 - 30 minutovém intervalu. Noční autobusy jezdí jednou až dvakrát za hodinu. Tramvaje jezdí ve špičce 5 - 10 minut od sebe.\n\nTramvajová trať na Moravském náměstí byla modernizována včetně samotné zastávky. V rámci modernizace je v přístřešku zásuvka na nabíjení, dotyková obrazovka, kde je možné si prohlédnout jízdní řády a další věci. Zastávka bude střežena dvěma kamerami a Dopravník podnik města Brna bude pravidelně zastávku kontrolovat. Tento typ vybavení bude instalován i na dalších zastávkách. \n\nV budoucnu by měl přes Moravské náměstí vést Severojižní kolejový diametr, který má zkrátit cestu z nového nádraží do centra města.\n\n"}
{"id": "1420796", "url": "https://cs.wikipedia.org/wiki?curid=1420796", "title": "Kanin nos", "text": "Kanin nos\n\nKanin nos (rusky: \"Канин Нос\") je mys na severozápadním výběžku Poloostrova Kanin v Něneckém autonomním okruhu, v evropské severní části Ruska.\n\nPobřeží je strmé a vysoké 15–20 m. Na jihozápadní straně je omýván Bílým mořem a severovýchodní straně Češským zálivem v Barentsově moři.\n\nVegetace je typická tundra. Převládá chov sobů.\n\nPodnebí je subpolární. Průměrná teplota je -0,5°C, nejstudenějším měsícem je únor, nejteplejší jsou měsíce červenec a srpen.\n\n\nNa mysu se nachází meteorologická stanice Kanin nos založená v roce 1915 a maják Kanin nos postavený v roce 1915.\n"}
{"id": "1420813", "url": "https://cs.wikipedia.org/wiki?curid=1420813", "title": "62. ročník udílení Oscarů", "text": "62. ročník udílení Oscarů\n\n62. ročník udílení Oscarů proběhl 26. března 1990 v Dorothy Chandler Pavilion (Los Angeles) a udílel ocenění pro nejlepší filmařské počiny roku 1989. Udílely se ceny ve 23kategoriích a producentem byl Gil Cates († 2011). Večer moderoval Billy Crystal.\n\nVítězové v dané kategorii jsou uvedeni tučně.\n"}
{"id": "1420814", "url": "https://cs.wikipedia.org/wiki?curid=1420814", "title": "Chlumek (tvrz, okres Ústí nad Orlicí)", "text": "Chlumek (tvrz, okres Ústí nad Orlicí)\n\nTvrz Chlumek se rozkládá v lesním porostu východní části katastru obce Koldín, přibližně 1,5 km od středu obce, nedaleko křižovatky cest spojujících vsi Sudslavu s Nasavrky (po této vede žlutá turistická značka a naučná stezka Mezi Orlicemi) a Koldín s Turovem. Tvrziště je chráněné jako kulturní památka.\n\nKe tvrzi (a k ní zřejmě bezprostředně přiléhající někdejší vsi), jejichž vznik kladou někteří badatelé do 14. století, se dochovala pouze jediná dobová zpráva. V březnu 1544 obnovil Jan Licek z Rýzmburka vklad do desek zemských, jímž se přiznal k vlastnictví panství Borohrádek. Zmiňuje zde „\"Chlumek tvrz pustou a ves tudíž též pustou\"“. Z toho lze usuzovat, že tvrz přestala být nejpozději od počátku 16. století obývána. August Sedláček její zánik klade do souvislosti s náboženskými válkami v 15. století. Jméno tvrze a vsi si udržela daná lokalita, resp. souvislý lesní porost rozkládající se východně od Koldína.\n\nTvrz uvedl do obecného povědomí spisovatel Alois Jirásek svou povídkou \"Na Chlumku\" z roku 1889. Její fiktivní děj, odehrávající se v době braniborského vpádu do Čech po smrti Přemysla Otakara II., nemá k tvrzi Chlumek žádný reálný historický vztah.\n\nProstor tvrziště je relativně neporušený, uprostřed valu s příkopem, který jen z malé části narušuje lesní cesta, se nachází obdélná dispozice vyvýšeného jádra o velikosti cca 21 × 16 metrů. Tvořila jej v jeho jižní části čtverhranná věž, kterou lze lokalizovat díky pravidelné terénní nerovnosti, skrývající zřejmě základové zdivo, ze severu k ní přiléhalo malé nádvoří. Celý tento prostor byl obehnán zdí nebo palisádou a vstupovalo se do něj pravděpodobně po můstku vedeném z jihozápadní strany.\n\n"}
{"id": "1420820", "url": "https://cs.wikipedia.org/wiki?curid=1420820", "title": "Sněženský potok (přítok Svatavy)", "text": "Sněženský potok (přítok Svatavy)\n\nSněženský potok je menší horský tok v Krušných horách v okrese Sokolov v Karlovarském kraji, pravostranný přítok Svatavy. Po celou délku toku protéká potok přírodním parkem Leopoldovy Hamry.\n\nDélka toku měří 4,2 km. Plocha povodí činí 6,4 km².\n\nPotok pramení v Krušných horách v nadmořské výšce okolo 680 m u západního okraje Sněžné, části města Kraslice. Pramen se nachází na svahu Sněženského vrchu (742 m), asi 800 m jihozápadně od vrcholu. Od pramene protéká potok pastvinami jižním, později jihovýchodním směrem. Neobydlenou krajinou protéká v hluboce zařízlém údolí pod strmými svahy okolních kopců. Směr toku se mění na východní, potok protéká chatovou osadou na hranici katastrálních území Mlýnská a Sněžná, podtéká železniční trať Sokolov–Kraslice a vzápětí se v Anenském údolí vlévá do Svatavy jako její pravostranný přítok.\n"}
{"id": "1420823", "url": "https://cs.wikipedia.org/wiki?curid=1420823", "title": "Mezní potok (přítok Svatavy)", "text": "Mezní potok (přítok Svatavy)\n\nMezní potok je menší horský tok v Krušných horách v okrese Sokolov v Karlovarském kraji, pravostranný přítok Svatavy. Po celou délku toku protéká potok přírodním parkem Leopoldovy Hamry.\n\nDélka toku měří 4,7 km. Plocha povodí činí 6,18 km².\n\nPotok pramení v Krušných horách v nadmořské výšce okolo 680 m na svahu Jeleního vrchu (720 m), asi 1 km severně od vrcholu. Od pramene teče potok lesem severním až severovýchodním směrem. Neobydlenou krajinou protéká v hluboce zařízlém údolí pod strmými svahy okolních kopců. Koryto potoka se zařezává do skalnatého podloží, tvořeného výhradně fylity. Přibírá několik nepojmenovaných potůčků, směr toku se stáčí k východu. Potok podtéká železniční trať Sokolov–Kraslice a přibližně 100 m od vlakové zastávky Rotavy se v Anenském údolí vlévá do Svatavy jako její pravostranný přítok.\n"}
{"id": "1420832", "url": "https://cs.wikipedia.org/wiki?curid=1420832", "title": "Sněženský potok", "text": "Sněženský potok\n\nNázev Sněženský potok má více vodních toků:\n\n"}
{"id": "1420837", "url": "https://cs.wikipedia.org/wiki?curid=1420837", "title": "Mezní potok", "text": "Mezní potok\n\nNázev Mezní potok má více vodních toků:\n\n"}
{"id": "1420846", "url": "https://cs.wikipedia.org/wiki?curid=1420846", "title": "Češka koča na Spodnjih Ravneh", "text": "Češka koča na Spodnjih Ravneh\n\nČeška koča na Spodnjih Ravneh nebo taky jen Češka koča (Češka chata na Spodnjih Ravneh; 1542 m) je horská chata, která stojí na ledovcovém kotli \"Spodnje Ravni\" nad prudkými srázy údolí \"Ravenska kočna\" pod severní stěnou hory Grintovec v Dolgi hrbtu v pohoří Kamnicko-Savinjské Alpy ve Slovinsku. Je pojmenována po tehdejší české sekci Slovinského horolezeckého svazu (\"Slovinsko planinarsko družstvo\") z Prahy, která jí v čele s Bohuslavem Frantou a Karlem Chodounským v roce 1900 postavila a otevřela. Začátkem sedmdesátých let 20. století byla zrenovována a modernizována, zachovala si však styl české lidové architektury. Spravuje ji PD Jezersko (Horolezecký svaz Jezersko). Správce chaty byl 40 let Andrej Karničar, pak 10 let Tone Karničar a od července 2015 Karmen Karničar.\n\n\n\n\n\n"}
{"id": "1420848", "url": "https://cs.wikipedia.org/wiki?curid=1420848", "title": "Judo na Letní univerziádě 2003", "text": "Judo na Letní univerziádě 2003\n\nSoutěže v judu na letní univerziádě 2003 probíhaly v Dulju aréně v Tegu, Jižní Korea v období 25. až 29. srpna 2003.\n\n\n\"Výsledky českých reprezentantů v judu 2003\n\n\nÚčast na univerziádě je podmíněna studiem na vysoké škole a je omezena věkem. Univeziády v roce 2003 se mohli účastnit judisté s ročníkem narození 1975 až 1985.\n\n\n"}
{"id": "1420867", "url": "https://cs.wikipedia.org/wiki?curid=1420867", "title": "Blok 22 (Nový Bělehrad)", "text": "Blok 22 (Nový Bělehrad)\n\nBlok 22 (v srbské cyrilici Блок 22) se nachází v srbské metropoli Bělehradě, v místní části Nový Bělehrad (srbsky \"Novi Beograd\"/\"Нови Београд\"). Jedná se o část panelového sídliště, která je vymezena ulicemi \"Bulevar Zorana Đinđića\" (ze severu), \"Milentija Popovića\" (z východu), \"Bulevar Arsenija Čarnojevića\" (z jihu) a \"Antifašističke borbe\" (ze západu).\n\nBlok byl navržen jako doplňkový pro centrální zónu Nového Bělehradu. Kromě vysloveně obytných domů se zde měly nacházet služby, které měly doplňovat nové městské centrum.\n\nStavební práce na bloku probíhaly v letech 1968 až 1972. Jednotlivé obytné bloky navrhli architekti Božidar Janković, Branislav Karadžić a Aleksandar Stepanović. Urbanisticky byl koncipován obdobně jako blok 29, který se nachází na druhé strany severojižní osy, která přetíná město.\n\nPůvodně byla zastavěna pouze východní polovina bloku. Západní část byla zastavěna na přelomu 20. a 21. století v souvislosti se zahušťováním zástavby Nového Bělehradu. Kromě toho se zde nachází i vojensko-lékařské centrum (srbsky \"Vojno-medicinski centar/Војно-медицински центар\").\n"}
{"id": "1420896", "url": "https://cs.wikipedia.org/wiki?curid=1420896", "title": "Sdružení výtvarných umělců moravských", "text": "Sdružení výtvarných umělců moravských\n\nSdružení výtvarných umělců moravských (SVUM) je jedním z nejstarších uměleckých spolků v českých zemích. Bylo založeno 26. srpna 1907 v Hodoníně a zrušeno za komunistického režimu roku 1959. Po roce 1989 spolek svou činnost obnovil. Sídlem Sdružení byl Dům umělců v Hodoníně, vybudovaný s podporou císaře Františka Josefa I. a otevřený jubilejní X. vernisáží SVUM 4. května 1913. Dům umělců je v současnosti sídlem Galerie výtvarného umění v Hodoníně.\n\nV prvopočátcích organizačních snah jihomoravských umělců stojí Národopisná výstava českoslovanská v Praze 1895, která přestavila v převážné většině realisticky tvořící výtvarníky, ovlivněné kladným vztahem k folklorismu a ke svému kraji. Přímým předchůdcem SVUM byl \"Klub přátel umění\", založený roku 1900 v Brně. Jeho členy byli např. Leoš Janáček, Dušan Jurkovič, Joža Uprka, Jan Štursa, Max Švabinský, František Úprka, Stanislav Lolek, Alois Kalvoda, Adolf Kašpar. Roku 1902 \"Klub přátel umění\" spolu s \"učitelským spolkem Komenský\" uspořádal v Hodoníně \"Uměleckou výstavu slovenskou\", na které vystavovali moravští i slovenští autoři, kteří se zajímali o lidové výtvarné umění a folklór. Výstavu navštívil při příležitosti své pražské výstavy i Auguste Rodin, kterého provázeli Alfons Mucha, Josef Mařatka, Miloš Jiránek, Ladislav Šaloun, Bohuslav Schnirch a Zdenka Braunerová.\n\nPo vnitřních rozporech část umělců \"Klub přátel umění\" opustila. Jejich společné výstavy, zahájené 3. června 1907 v Hodoníně, se zúčastnili také členové pražského Spolku výtvarných umělců Mánes. K oficiálnímu ustavení Sdružení výtvarných umělců moravských došlo 26. srpna 1907 v době konání druhé výstavy moravských výtvarníků ve Valašském Meziříčí. Nejvýznamnějším členem a prvním předsedou spolku byl Joža Uprka, který v roce 1875, během svých studií, spoluzakládal Český akademický spolek Škréta v Mnichově, byl členem Umělecké besedy, České akademie věd a umění a v letech 1902-1909 byl členem SVU Mánes. Během svého pobytu na Slovensku byl Joža Uprka v roce 1925 zvolen předsedou nově ustanoveného Sdružení Slovenských umělců v Bratislavě. Měl vedoucí postavení i ve spolku Moravsko-slovenská společnost, založeném v Hodoníně roku 1936 a později přetransformovaném na Národopisnou Moravu, který chtěl pečovat o národopisný svéráz Moravského Slovácka a Valašska.\n\nSdružení se inspirovalo obrozeneckými idejemi, které zesílily na přelomu 19. a 20. století a projevily se budováním národních institucí nebo zakládáním spolků. Na Slovácku byl výrazem národní svébytnosti i silný vztah k moravskému lidovému umění, který podporovala spolupráce významných moravských etnografů Josefa Klvani a Františka Kretze nebo spisovatelé Alois a Vilém Mrštíkové a Jan Herben.\n\nKolem roku 1908 členové spolku usilovali o zřízení \"Lidové akademie umělecké\" v Brně či nákup děl do brněnského Františkova muzea. Spolek se scházel v budově hodonínské Besedy. Roku 1910 se SVUM rozhodl vybudovat vlastní spolkové prostory a jako architekta vybral svého člena Antonína Blažka. Autorem sgrafitové a freskové výzdoby budovy, která spojuje typické prvky místní lidové architektury s dobovými uměleckými proudy ovlivněnými secesí, byl Jano Köhler. Dům umělců, vybudovaný s podporou císaře Františka Josefa I.[4] a otevřený jubilejní X. vernisáží SVUM 4. května 1913, je nejstarším spolkovým uměleckým domem na Moravě. Stal se téměř výhradním výstavním prostorem Sdružení, ale byl i centrem osvětové činnosti a pořádal lidové hrnčířské a tkalcovské kursy. SVUM k propagaci činnosti vydával v letech 1919-1921 vlastní dvouměsíčník „Umělecký list“ a poté jako náhradu dvě ročenky „Almanach SVUM“. Pro široký okruh svých příznivců vydával členské prémie (např. grafické listy, medaile, keramické sošky nebo knižní publikace). Součástí činnosti Spolku bylo budování sbírky výtvarného umění a sběratelství lidového umění, mj. nábytku, keramiky a lidových krojů.\n\nTeprve roku 1924 přijal spolek nový článek stanov, který stanovil exkluzivitu a vylučoval souběžné členství v jiných spolcích. Bylo tím zrušeno geografické omezení, ale zároveň vedlo ke snížení kvality přijímaných umělců. V počátcích své existence sehrával spolek klíčovou úlohu pro kulturní povznesení celého regionu a přispěl k jeho propagaci v českých zemích i v zahraničí. Činnost spolku vedla i k tomu, že se přímo v Hodoníně a jeho okolí usadili a tvořili výtvarní umělci, kteří se podíleli na kulturním životě města. Od roku 1940 byl předsedou Sdružení výtvarných umělců moravských Julius Pelikán, kterého v letech 1942-1945 nacisté internovali ve Svatobořicích a v Kounicových kolejích v Brně.\n\nSVUM patrně jako jediná výtvarná organizace nebyla po komunistickém puči v roce 1948 rozpuštěna. Jedním z důvodů byly úzké styky s nejvyššími poúnorovými vládními a stranickými funkcionáři udržované předsedou Socialistického svazu mládeže Jiřím Pelikánem, synem Julia Pelikána. Sekundární roli sehrával popisně realistický způsob tvorby většiny členů spolku vyhovující představám o socialistickém realismu.\n\nRoku 1959 bylo Sdružení výtvarných umělců moravských zrušeno a celý jeho majetek převzal stát. Sbírky i budova byly roku 1960 převedeny do nově založené Galerie výtvarného umění v Hodoníně. Po obnovení spolku po roce 1989 se jeho novým členům nepodařilo získat zpět spolkový majetek. \nZakládajícími členy Sdružení byli pozdější předseda Joža Uprka a jeho bratr Franta, bratři Alois a Bohumír Jaroňkové, Alois Kalvoda, Stanislav Lolek, Adolf Kašpar, Cyril Mandel, Antoš Frolka, Roman Havelka a Jano Köhler. V Praze žijící členové Max Švabinský a Jan Štursa spolek záhy opustili, naopak se k němu z ciziny přihlásil například Alfons Mucha, který obesílal výstavy. Spolek byl částečně personálně propojen s pražskou Jednotou umělců výtvarných. K zakladatelské generaci se později připojili Jakub Obrovský, Oldřich Blažíček, František Ondrúšek, František Bohumír Zvěřina a slovenský Martin Benka. Významnými členy byli dále Ludvík Ehrenhaft, Dušan Jurkovič, František Bezděk, Josef Koudelka, František Pečinka, Vojtěch Pernica \n\n"}
{"id": "1420909", "url": "https://cs.wikipedia.org/wiki?curid=1420909", "title": "Pivovar Spojovna", "text": "Pivovar Spojovna\n\nPivovar Spojovna je minipivovar s restaurací v Praze–Kunraticích. Nachází se na severovýchodním okraji Kunratic, v blízkosti vysokoškolských kolejí. Budova byla postavena během jednoho roku a otevřena v květnu 2018. Za projektem stojí zakladatel a majitel developerské skupiny RODOP Martin Kulík. Název Spojovna odráží snahu o spojování obyvatel tří sousedících čtvrtí: Kunratic, Chodova a Šeberova.\n\nVe Spojovně vaří čtyři vlastní druhy piva: Kunratický Študák (11° pale ale), Kunratický Ležák (12° ležák), Chodovský Kravaťák (12° pšeničné), Šeberovský Fešák (14° stout). Nabídká bývá doplněna sezónními speciály, např. Opatovský Letňák (9° ale), Kunratický vánočák (18° old ale). Dále se zde čepují piva ze spřátelených pivovarů Hostivar a Trautenberk téže podnikatelské skupiny.\n"}
{"id": "1420916", "url": "https://cs.wikipedia.org/wiki?curid=1420916", "title": "Římskokatolická farnost Osek nad Bečvou", "text": "Římskokatolická farnost Osek nad Bečvou\n\nŘímskokatolická farnost Osek nad Bečvou je územní společenství římských katolíků s farním kostelem Povýšení svatého Kříže v děkanátu Hranice. \n\nPrvní písemná zmínka o obci pochází z roku 1374. Kostel Povýšení sv. Kříže byl postaven roku 1791 na troskách staršího vyhořelého kostela.\nSoučasným farářem je od července 2009 R. D. Mgr. Paweł Biliński.\nVe farnosti se pravidelně̟ koná tříkrálová sbírka. V roce 2017 se v Oseku vybralo 12 083 korun.\n\n"}
{"id": "1420961", "url": "https://cs.wikipedia.org/wiki?curid=1420961", "title": "Jil Teichmannová", "text": "Jil Teichmannová\n\nJil Belen Teichmannová (* 15. července 1997 Barcelona) je levoruká švýcarská profesionální tenistka, narozená ve Španělsku, a vítězka juniorské čtyřhry US Open 2014. Ve své dosavadní kariéře na okruhu WTA Tour vyhrála dva singlové turnaje. V sérii WTA 125k triumfovala v jednom deblu. V rámci okruhu ITF získala do října 2019 pět titulů ve dvouhře a pět ve čtyřhře.\n\nNa žebříčku WTA byla ve dvouhře nejvýše klasifikována v červenci 2019 na 54. místě a ve čtyřhře pak v lednu téhož roku na 170. místě. V juniorském kombinovaném žebříčku ITF jí nejvýše patřila 3. příčka na konci září 2014. Trénuje ji bývalý španěslký tenista Alberto Martín. Dříve tuto roli plnil Karim Perona.\n\nVe švýcarském fedcupovém týmu debutovala v roce 2018 čtvrtfinálem Světové skupiny proti České republice, v němž za rozhodnutého stavu vyhrála s Timeou Bacsinszkou čtyřhru nad párem Strýcová a Šafářová. Švýcarky odešly poraženy 1:3 na zápasy. Do roku 2019 v soutěži nastoupila k dvěma mezistátním utkáním s bilancí 0–0 ve dvouhře a 2–0 ve čtyřhře.\n\nZ Letních olympijských her mládeže 2014 v čínském Nankingu si odvezla zlatou medaili ve smíšené čtyřhře, do níž nastoupila s Polákem Janem Zielińskim.\nV rámci hlavních soutěží událostí okruhu ITF debutovala v únoru 2013, když na turnaj ve švýcarském Kreuzlingenu s dotací 10 tisíc dolarů obdržela divokou kartu. Ve druhém kole podlehla krajance Timee Bacsinszké. Premiérový singlový titul v této úrovni tenisu vybojovala v srpnu 2015 na braunschweigské akci s rozpočtem patnáct tisíc dolarů. Ve finále přehrála Rusku Jekatěrinu Alexandrovovou po dvousetovém průběhu. Finále turnaje s maximální dotací 100 tisíc dolarů si zahrála na antukovém Open de Cagnes-sur-Mer Alpes-Maritimes 2017, v jehož průběhu vyřadila Belgičanku Alison Van Uytvanckovou i nasazenou čtyřku Tatjanu Mariovou. V boji o titul však nenašla recept na brazilskou hráčku Beatriz Haddad Maiovou.\n\nNa Mistrovství Evropy juniorů 2015 ve švýcarském Klostersu postoupila do finálového duelu po výhrách nad Viktórií Kužmovou a turnajovou jedničkou Markétou Vondroušovou. V závěrečném utkání však podlehla Maďarce Anně Bondarové. Od tohoto momentu začal její výraznější vzestup žebříčkem. Ke konci roku 2015 na něm figurovala na 439. místě, aby o rok později sezónu zakončila jako 221. hráčka pořadí. V roce 2017 se v březnu posunula na 132. příčku.\n\nV singlu okruhu WTA Tour debutovala na dubnovém Internationaux de Strasbourg 2016, kde prošla kvalifikačním sítem. Na úvod dvouhry vyřadila Japonku Kurumi Naraovou a následně podlehla pozdější francouzské vítězce Caroline Garciaové. Na Wuhan Open 2017 z kategorie Premier 5 zdolala Australanku Samanthu Stosurovou, aby ji v dalším kole stopku vystavila turnajová sedmička Dominika Cibulková.\n\nDebut v hlavní soutěži nejvyšší grandslamové kategorie přišel v ženském singlu US Open 2018 po zvládnuté tříkolové kvalifikaci, v níž na její raketě postupně dohrály nejvýše nasazená světová osmašedesátka Čeng Saj-saj, Majo Hibiová a vítězka wimbledonské juniorky 2015 Sofja Žuková. V úvodním kole dvouhry poté dovolila uhrát jen tři gamy Slovince Dalile Jakupovićové. Ve druhé fázi vypadla s Estonkou Kaiou Kanepiovou.\n\nPrvní turnajové vítězství na okruhu WTA Tour vybojovala ve dvaceti jedna letech na antukovém J&T Banka Prague Open 2019, kam přijela jako 146. hráčka žebříčku. Musela tak projít tříkolovou kvalifikací, v jejímž závěru porazila Denisu Allertovou. Ve druhém kole hlavní soutěže vyřadila bývalou světovou dvojku a 100. ženu klasifikace Světlanu Kuzněcovovou, vracející se na okruh. V semifnále na ni uhrála devátá nasazená Barbora Strýcová jen tři gamy. Ve finále pak zdolala o rok starší Češku startující na divokou kartu Karolínu Muchovou ve třech setech. Jejím předchozím maximem na událostech WTA bylo druhé kolo. Bodový zisk Švýcarku premiérově posunul do elitní stovky žebříčku WTA, na 87. příčku.\n\n"}
{"id": "1421381", "url": "https://cs.wikipedia.org/wiki?curid=1421381", "title": "63. ročník udílení Oscarů", "text": "63. ročník udílení Oscarů\n\n63. ročník udílení Oscarů proběhl 25. března 1991 ve Shrine Auditorium (Los Angeles) a udílel ocenění pro nejlepší filmařské počiny roku 1990. Udílely se ceny ve 23 kategoriích a producentem byl Gil Cates († 2011). Večer moderoval Billy Crystal.\n\nVítězové v dané kategorii jsou uvedeni tučně.\n"}
{"id": "1421391", "url": "https://cs.wikipedia.org/wiki?curid=1421391", "title": "Šime Vrsaljko", "text": "Šime Vrsaljko\n\nŠime Vrsaljko (* 10. ledna 1992, Zadar) je chorvatský reprezentační fotbalista, který působí v klubu Inter Milán.\n\nBěhem léta 2016 přestoupil ze US Sassuolo Calcio do Atlética Madrid, kde podepsal kontrakt na pět let, tedy do roku 2021.\nZa dva ročníky si připsal celkově 54 soutěžních startů a jednu branku (ve španělském poháru), natrvalo se však přes konkurenci v podobě Juanfrana do základní sestavy nedostal.\n\nV srpnu 2018 se vrátil do Itálie, když se stal jednou z mnoha posil italského velkoklubu Inter Milán, kam zamířil na roční hostování s opcí na trvalý přestup.\nDebutoval ve 2. kole italské ligy v domácím utkání proti Turínu FC (2-2), ve kterém si přivodil zranění, a tak jej v 71. minutě vystřídal Keita Baldé.\n\nVrsaljko debutoval mezi seniory v zápase s Českou republikou dne 9. února 2011, který skončil vítězstvím Chorvatů 4-2. Vrsaljko se do hry dostal v 82. minutě jako střídající hráč.\nNásledující roky se s reprezentací zúčastnil dvou evropských šampionátů v roce 2012 a roku 2016 a dvou šampionátů světových v letech 2014 a 2018.\n\nNa ruském MS roku 2018 patřil do základní jedenáctky trenéra Zlatko Daliće, a to na pravém kraji obrany. Odehrál dva zápasy ve skupině, ve kterých Chorvaté zdolali nejprve Nigérii 2-0 a posléze Argentinu 3-0.\nVe třetím zápase byl pouze náhradníkem, neboť Chorvatsko šetřilo hráče vzhledem k již jistému postupu, přesto zvítězilo 2-1 nad Islandem. Vrsaljko se natrvalo vrátil do základní sestavy a pomohl národnímu týmu až k postupu do finále, kde Chorvatsko podlehlo Francii 2-4.\n\nDinamo Záhřeb\n\nAtlético Madrid\n\nChorvatská fotbalová reprezentace\n"}
{"id": "1421415", "url": "https://cs.wikipedia.org/wiki?curid=1421415", "title": "Judo na Letní univerziádě 2001", "text": "Judo na Letní univerziádě 2001\n\nSoutěže v judu na letní univerziádě 2001 probíhaly v hale Kuang-an v Si-čchengu, Peking, Čína v období 23. až 27. srpna 2001.\n\n\n\"Výsledky českých reprezentantů v judu 2001\n\n\"seznam není kompletní\"\n\nÚčast na univerziádě je podmíněna studiem na vysoké škole a je omezena věkem. Univeziády v roce 2001 se mohli účastnit judisté s ročníkem narození 1973 až 1983.\n\n\n"}
{"id": "1421434", "url": "https://cs.wikipedia.org/wiki?curid=1421434", "title": "US Open 2018 – smíšená čtyřhra", "text": "US Open 2018 – smíšená čtyřhra\n\nSmíšená čtyřhra US Open 2018 probíhala v první polovině září 2018. Do smíšené soutěže newyorského tenisového grandslamu hraného na tvrdém povrchu nastoupilo třicet dva dvojic. Obhájcem titulu byl švýcarsko-britský pár Martina Hingisová a Jamie Murray, jehož členové nestartují společně. Hingisová ukončila po sezóně 2017 profesionální kariéru. Spoluhráčkou Murrayho se stala Američanka Matteková-Sandsová.\n\nVítězem se stal nenasazený americko-britský pár Bethanie Matteková-Sandsová a Jamie Murray, který ve finále zdolal polsko-chorvatskou dvojici Alicja Rosolská a Nikola Mektić. Po dvousetovém průběhu 2–6 a 6–3 rozhodl až supertiebreak nejtěsnějším poměrem míčů [11–9]. Oba šampioni získali první společnou grandslamovou trofej. Matteková-Sandsová si připsala celkově třetí grandslamový titul ze smíšené soutěže a pro Murrayho to bylo čtvrté takové turnajové vítězsví. Navíc se mu podařilo trofej obhájit. Vítězové si do žebříčku ATP a WTA nepřipsali žádné body a rozdělili si částku 155 000 dolarů.\n\n"}
{"id": "1421436", "url": "https://cs.wikipedia.org/wiki?curid=1421436", "title": "Pilmatueia", "text": "Pilmatueia\n\nPilmatueia (\"z lokality Pilmatué\") byl rod středně velkého sauropodního dinosaura z čeledi Dicraeosauridae, který žil v období rané křídy (věk valangin, asi před 140 až 133 miliony let) na území dnešní Argentiny (patagonská provincie Neuquén). \n\nFosilie tohoto sauropoda byly objeveny v sedimentech souvrství Mulichinco a formálně popsány v roce 2018 týmem paleontologů, typovým (a jediným známým) druhem je \"P. faundezi\". Rodové jméno bylo zvoleno podle lokality objevu (Pilmatué, 9 kilometrů severovýchodně od Las Lajas), druhové je poctou řediteli místního muzea Ramónu Faúndezovi, který od roku 2009 finančně podporoval vykopávky v této lokalitě.\n\nVýzkum obratlů tohoto sauropoda potvrdil, že u nich byl přítomen rozsáhlý systém dutin a v nich umístěných vzdušných vaků, který zřejmě zlepšoval respiraci tohoto dinosaura. Je zajímavé, že u jiných dikreosauridů byly dutiny v obratlech a dalších kostech poměrně výrazně redukované.\n\n\"Pilmatueia\" je vůbec prvním dikreosauridem, známým z období valanginu. Zároveň je také nejstarším známým dikreosauridem z křídové periody. Představuje zástupce evoluční radiace této skupiny sauropodů na přelomu jury a křídy a je významným příspěvkem k lepšímu pochopení evoluce sauropodů v poměrně málo probádaném období spodní křídy. Ze stejných sedimentů pochází také fosilie karcharodontosauridního teropoda rodu \"Lajasvenator\", který mohl lovit například mláďata tohoto sauropoda.\n\nTento druh je podle autorů popisné studie sesterským taxonem k známějšímu druhu \"Amargasaurus cazaui\", kterému se podobá i v mnoha anatomických znacích zejména na osové kostře (ve stavbě obratlů).\n\n\n"}
{"id": "1421437", "url": "https://cs.wikipedia.org/wiki?curid=1421437", "title": "Matka (rybník)", "text": "Matka (rybník)\n\nRybník Matka je rybník nalézající se asi 2 km severně od centra města Lázně Bohdaneč v okrese Pardubice v Pardubickém kraji v České republice. Má rozlohu 7,28 ha. Dosahuje maximální hloubky 2 m. Leží v nadmořské výšce 218 m. Okolo rybníku se nachází národní přírodní rezervace Bohdanečský rybník a rybník Matka. Rybník Matka je napájen vodou z Bohdanečského rybníka, který je sám napájen z Opatovického kanálu.\nRybník Matka byl založený před rokem 1480 a patří mezi nejstarší v pernštejnské rybniční soustavě. Rybník Matka byl obnoven v rámci revitalizace NPR Bohdanečský rybník a rybník Matka koncem 20. století.\n\nSe sousedním Bohdanečským rybníkem a bezprostředním okolím je součástí evropsky významné lokality Bohdanečský rybník a rybník Matka, která je taktéž národní přírodní rezervací. Spolu se Zábranskými rybníky náleží k Ptačí oblasti Bohdanečský rybník.\n\n"}
{"id": "1421446", "url": "https://cs.wikipedia.org/wiki?curid=1421446", "title": "Tojokawa", "text": "Tojokawa\n\nTojokawa (japonsky:豊川市 \"Tojokawa-ši\") je japonské město v prefektuře Aiči na ostrově Honšú. Žije zde přes 180 tisíc obyvatel. Ve městě se nachází šintoistický chrám Tojukawa Inari, kde se pořádají festivaly a slavnosti.\n\n\n\n"}
{"id": "1421455", "url": "https://cs.wikipedia.org/wiki?curid=1421455", "title": "Věra Lapková", "text": "Věra Lapková\n\nVěra Lapková, bělorusky: Вера Валер'еўна Лапко, \"Věra Valerjewna Lapko\", (* 29. září 1998 Minsk) je běloruská profesionální tenistka a vítězka juniorské dvouhry Australian Open 2016. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do roku 2019 šest titulů ve dvouhře a sedm ve čtyřhře.\n\nNa žebříčku WTA byla ve dvouhře nejvýše klasifikována v říjnu 2018 na 60. místě a ve čtyřhře pak v květnu téhož roku na 83. místě. Trénuje ji Vladimir Kruk.\n\nV běloruském fedcupovém týmu debutovala v roce 2015 základním blokem 1. skupiny zóny Evropy a Afriky proti Gruzii, v němž vyhrála s Aljaksandrou Sasnovičovou závěrečnou čtyřhru. Bělorusky zvítězily celkově 3:0 na zápasy. Do roku 2019 v soutěži nastoupila k sedmi mezistátním utkáním s bilancí 0–1 ve dvouhře a 5–1 ve čtyřhře.\n\nV rámci hlavních soutěží událostí okruhu ITF debutovala v březnu 2014, když na turnaji v turecké Antalyi s dotací 10 tisíc dolarů prošla kvalifikačním sítem. V úvodním kole podlehla Makedonce Lině Gjorcheské. Premiérový singlový titul v této úrovni tenisu vybojovala v březnu 2015 v Šarm aš-Šajchu, události s rozpočtem deset tisíc dolarů. Ve finále přehrála Češku Markétu Vondroušovou. Obě společně pak ovládly i deblovou soutěž. Na události ITF s maximální dotací 100 tisíc dolarů triumfovala na květnovém O1 Properties Ladies Cupu 2018 v Chimki, kde do finálového duelu přešla přes Rusku Vitaliji Ďjačenkovou. V boji o titul zdolala další ruskou hráčku Anastasiji Potapovovou.\n\nV singlu okruhu WTA Tour debutovala na závěrečném ročníku dubnového Katowice Open 2016, kam obdržela divokou kartu. Na úvod podlehla ruské tenistce Jelizavetě Kuličkovové. Čtvrtfinále si zahrála po skreči Australanky Darji Gavrilovové na moskevském Kremlin Cupu 2017, řazeném do kategorie Premier. Z utkání odešla poražena od Rumunky Iriny-Camelie Beguové.\n\nPremiérové finále na okruhu WTA Tour odehrála ve čtyřhře Guangzhou International Women's Open 2016 v čínském Kantonu. Po boku krajanky Aryny Sabalenkové v něm podlehly americko-čínské dvojici Asia Muhammadová a Pcheng Šuaj. Do druhého finálového duelu postoupila na antukovém Ladies Open Lugano 2018. V deblové soutěži skončily se Sabalenkovou opět jako poražené finalistky poté, co je zdolaly Belgičanky Kirsten Flipkensová s Elise Mertensovou. V luganské dvouhře poprvé prošla do semifinále. Na úvod vyřadila čtvrtou nasazenou Estonku Anett Kontaveitovou. Poté zvládla utkání s Černohorkou Dankou Kovinićovou i Flipkensovou, aby ji mezi poslední čtveřicí stopku vystavila pozdější belgická šampionka Elise Mertensová.\n\nDebut v hlavní singlové soutěži nejvyšší grandslamové kategorie přišel ve Wimbledonu 2018. V úvodním kole zdolala Američanku Christinu McHaleovou. Následně však nenašla recept na pozdější německou semifinalistku Julii Görgesovou po třísetovém průběhu. V hlavní grandslamové soutěži se předtavila již v ženské čtyhře French Open 2018, kde s Rumunkou Ralucou Olaruovou skončily v první fázi na raketách pozdějších šampionek Krejčíkové se Siniakovou.\n\n"}
{"id": "1421464", "url": "https://cs.wikipedia.org/wiki?curid=1421464", "title": "Judo na Letní univerziádě 1999", "text": "Judo na Letní univerziádě 1999\n\nSoutěže v judu na letní univerziádě 1999 probíhaly v Palma de Mallorca, Španělsko v období 8. až 11. července 1999.\n\n\n\"Výsledky českých reprezentantů v judu 1999\n\n\"seznam není kompletní\"\n\nÚčast na univerziádě je podmíněna studiem na vysoké škole a je omezena věkem. Univeziády v roce 1999 se mohli účastnit judisté s ročníkem narození 1971 až 1981.\n\n\n"}
{"id": "1421468", "url": "https://cs.wikipedia.org/wiki?curid=1421468", "title": "Veszprémgalsa", "text": "Veszprémgalsa\n\nVeszprémgalsa (před rokem 1969 též Zalagalsa nebo Veszprémpinkóc) je malá vesnička v Maďarsku v župě Veszprém, spadající pod okres Sümeg. Vesnice se nachází asi 9 km jihovýchodně od Jánosházy, 15 km západně od Devecseru, 16 km severně od Sümegu, 24 km západně od Ajky, 27 km jihovýchodně od Celldömölku a 35 km jihovýchodně od Sárváru. Ačkoliv název vesnice začíná na \"Veszprém\", její název se nezakládá na městě Veszprém, které je od vesnice vzdáleno přibližně 49 km, ale na župě, ve které se nachází. V roce 2015 zde žilo 275 obyvatel, z nichž naprostou většinu (98,5 %) tvoří Maďaři.\n\nVesnice se dělí na dvě části, které se nazývají \"Galsa\" a \"Pinkóc\".\n\nVesnice leží na silnicích 7325 a 7326, které se zde setkávají. Veszprémgalsa je přímo silničně spojená se sídly Apácatorna, Hosztót, Kisberszeny, Szentimrefalva a Zalaszegvár. Vesnicí protéká potok Kigyás, který se vlévá do potoku Malom. Ten se vlévá do řeky Marcal.\n\nVe vesnici se nacházejí tři kostely, z nichž je jeden evangelický a dva katolické. Nachází se zde též hospoda, hřbitov a dvě dětské hřiště.\n"}
{"id": "1421469", "url": "https://cs.wikipedia.org/wiki?curid=1421469", "title": "Durasko", "text": "Durasko\n\nDurasko je malý lesní rybníček o výměře 0,24 ha nalézající se v lese asi 300 m západně od obce Pravy v okrese Pardubice. Nemá vlastní přítok, je závislý zejména na zimních srážkách („nebeský rybník“). U rybníčka se nalézá klubovna místního mysliveckého spolku.\n"}
{"id": "1421497", "url": "https://cs.wikipedia.org/wiki?curid=1421497", "title": "Kamenec (Pravy)", "text": "Kamenec (Pravy)\n\nRybník Kamenec je malý rybník o výměře 2,21 ha nalézající se asi 1 km západně od obce Pravy v okrese Pardubice. Rybník je využíván pro chov ryb ale na jaře roku 2018 nebyl napuštěn.\n"}
{"id": "1421499", "url": "https://cs.wikipedia.org/wiki?curid=1421499", "title": "H2 (databáze)", "text": "H2 (databáze)\n\nH2 je relační databázový systém napsaný v Javě. Databázi začal v květnu 2004 vyvíjet Thomas Mueller, původní autor Hypersonic SQL. Mueller musel kvůli práci na komerční Java SQL databázi skončit s prací na starším systému Hypersonic SQL. Vývoj Hypersonic SQL po té zaštítila HSQLDB Group a pokračoval jako databázový systém HSQLDB. Thomas Mueller později založil nový databázový systém H2. Název H2 znamená Hypersonic 2, ale databázový systém H2 je vytvořen na zelené louce, nesdílí žádný kód s Hypersonic SQL ani HSQLDB.\n\n\n"}
