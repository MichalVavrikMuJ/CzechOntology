{"id": "1468203", "url": "https://cs.wikipedia.org/wiki?curid=1468203", "title": "2-methylbutan-2-ol", "text": "2-methylbutan-2-ol\n\n2-Methylbutan-2-ol, též nazývaný \"terc\"-amylalkohol, zkráceně TAA, je alkanol s rozvětveným řetězcem, jeden z izomerů pentanolu. Jedná se o bezbarvou kapalinu s velmi nepříjemným zápachem, který bývá popisován jako podobný zápachu paraldehydu s příměsí kafru.\n\nTAA je, spoječně s řadou dalších alkoholů, vedlejším produktem alkoholového kvašení a nachází se tak ve stopových množstvích v mnoha alkoholických nápojích. Byl také nalezen v řadě potravin, jako jsou slanina a maniok a také v rooibosu.\n\nMezi roky 1880 a 1950 se 2-methylbutan-2-ol používal jako anestetikum pod názvem amylenhydrát. Ve 30. letech 20. století, byl používán nejčastěji jako rozpouštědlo tribromethanolu (TBE); smícháním TAA a TBE v poměru objemů 1:2 vzniklo anestetikum \"Avertin\". TAA se jako hypnotikum jen ojediněle používal samostatně, jelikož byly k dispozici účinnější látky.\n\nTerciární alkoholy jako 2-methylbutan-2-ol v organismu obvykle nemohou být zoxidovány na aldehydy a karboxylové kyseliny, které jsou často toxické.\n\nPodobně jako ostatní anestetika obsahující terciární alkoholy, byl TAA nahrazen bezpečnějšími a účinnějšími látkami. Směs TAA a TBE se u lidí přestala používat na konci 40. let 20. století, protože se ukázalo, že TBE poškozuje játra podobně jako chloroform, který se v této době rovněž používal v anestezii; stále se používá jako krátkodobé anestetikum u laboratorních myší a krys.\n\nV současné době slouží TAA jako rekreační droga.\n\n2-Methylbutan-2-ol lze vyrobit kvašením, ovšem častěji se získává jinými způsoby.\n\nTAA se většinou vyrábí kysele katalyzovanou hydratací 2-methylbut-2-enu.\n\nJelikož zůstává TAA při pokojové teplotě v kapalném skupenství, tak jej lze použít jako alternativní rozpouštědlo namísto \"terc\"-butanolu.\n\nV minulosti se používal jako anestetikum a též jako rekreační droga podobná ethanolu; je totiž pozitivní alosterický modulátor GABA receptorů, podobně jako ethanol. TAA způsobuje uvolnění centrální nervové soustavy nepřímou alosterickou interakcí s GABA receptory a zvyšuje jejich aktivitu.\n\nTato látka má po požití nebo vdechnutí euforické, sedativní, hypnotické a antikonvulzivní účinky podobné účinkům ethanolu.\n\nPři požití se účinky dostavují za přibližně 30 minut a trvají 1 až 2 dny. 2 až 4 gramy způsobují podobné bezvědomí jako 100 g (127 ml) ethanolu.\n\nNejnižší dávka 2-methylbutan-2-olu u člověka, při níž došlo k úmrtí, je 30 ml.\n\nPři předávkování se objevují podobné příznaky jako u opilosti a kvůli sedativním účinkům může dojít k potenciálně smrtelné hypoventilaci. Orální LD u krys je 1 g/kg. LD při podkožním podání u myší činí 2,1 g/kg. Může též nastat rychlá ztráta vědomí, respirační a metabolická acidóza, tachykardie, zvýšení krevního tlaku, hypoventilace, kóma a smrt. Předávkovaný člověk s hypoventilací by měl být intubován a měl by být napojen na mechanickou ventilaci.\n\nU krys je TAA primárně metabolizován glukuronidací, probíhá zde také oxidace na 2-methylbutan-2,3-diol. V lidském organismu pravděpodobně dochází k podobným přeměnám, i když starší zdroje uváděly, že se TAA vylučuje v nezměněné podobě.\n\nPožití 2-methylbutan-2-olu nelze odhalit pomocí běžných testů na alkohol nebo jiných testů na přítomnost drog. Lze jej prokázat ze vzorku krve nebo moči pomocí spojení plynové chromatografie s hmotnostní spektrometrií, a to nejpozději po 48 hodinách.\n\n"}
{"id": "1468206", "url": "https://cs.wikipedia.org/wiki?curid=1468206", "title": "Kostel svatého Michaela archanděla (Nový Přerov)", "text": "Kostel svatého Michaela archanděla (Nový Přerov)\n\nKostel svatého Michaela archanděla je římskokatolický chrám v Novém Přerově v okrese Břeclav. Jde o farní kostel římskokatolické farnosti Nový Přerov. Je chráněn jako kulturní památka České republiky.\n\nObec (poprvé připomínaná roku 1350) původně ležela na jiném místě, kde je dnes na rakouské straně hranic dvůr Alt Prerau (Starý Přerov). Za českouherských válek ve druhé polovině 15. století zpustla na celé jedno století. Kolem roku 1570 už na novém místě vznikl Nový Přerov. Farní kostel byl přebudován koncem 17. století z původní kaple pocházející z roku 1600.\n\nKostel byl v letech 1746-1748 přestavěn a rozšířen. Do dnešní podoby byl upraven v roce 1855. Celkovým restaurováním prošel kostel na konci 20. století. V interiéru kostela se nachází kamenný kříž s Kristem z roku 1834. \n"}
{"id": "1468212", "url": "https://cs.wikipedia.org/wiki?curid=1468212", "title": "Hrobárska", "text": "Hrobárska\n\nHrobárska ulice je ulice v Bratislavě, v městské části Petržalka. Je pojmenována podle blízkého petržalského hřbitova.\n\nJe součástí lokality \"Kolonka\", kterou tvoří pozůstatky po původní zástavbě Petržalky, není zde zavedena kanalizace, ani plyn. Kolonka byla před rokem 1989 určená na asanaci.\n\nKřižuje Nábrežní ulici, je rovnoběžná s Kubínskou ulicí a Goralskou ulicí, kolmo ústí do Kaukazské ulice.\n"}
{"id": "1468217", "url": "https://cs.wikipedia.org/wiki?curid=1468217", "title": "Za oponou", "text": "Za oponou\n\nZa oponou je komediální seriál videoserveru iDNES KINO z divadelního zákulisí. Seriál měl premiéru dne 17. března 2019.\n\nDo zapadlého pražského divadla Blancharde nastupuje nový ředitel Petr Kaluža (Hynek Čermák). Hned po nástupu zjišťuje tristní stav divadla i ansámblu a hodlá tomu udělat přítrž a všechny postavit do latě. Očekává aktivní účast ode všech – k nelibosti všech. Seriál slibuje chytrý humor a zápletku, která bude diváka držet v napětí od začátku až do konce.\n\n\"„Divadelní zákulisí je místem mnoha neuvěřitelných příběhů a situací, které však divák nikdy neuvidí a nezažije. České divadelní prostředí nám nabízelo opravdu značnou porci inspirace. Seriál bude s nadsázkou sledovat (ne)fungování fiktivního pražského divadla Blancharde a s příchodem nového ředitele i střet dvou zcela odlišných světů. Pro mne osobně byl tento seriál od začátku velkou výzvou a jsem rád, že jsem na něm mohl pracovat s tak fantastickými herci. Věřím, že si diváci přijdou na své,“\" uvedl k seriálu režisér Dan Pánek.\n\nNatáčení probíhalo v reálných lokacích Branického divadla i pražských barů a kaváren.\n\nHlavní roli ztvární Hynek Čermák, Kamil Halbich a Jaroslav Plesl. Herecké obsazení doplní Lenka Krobotová, Jana Pidrmanová, Simona Babčáková, Anna Stropnická, Julie Šurková, Pavel Rímský, Radek Kuchař a další. \n\nSeriál \"Za oponou\" režíroval Dan Pánek, který je zároveň autorem námětu. Scénář napsal Jakub Dušek. Produkci zajišťuje společnost UNO Praha s.r.o. \n\nServer iDNES KINO v minulosti uvedl seriály jako \"Single Lady\", \"Single Man\", \"Vesničan\", \"Taxikář\", \"Světlu vstříc\" atd. \n\n"}
{"id": "1468219", "url": "https://cs.wikipedia.org/wiki?curid=1468219", "title": "Kaukazská", "text": "Kaukazská\n\nKaukazká ulice je ulice v Bratislavě, v městské části Petržalka. Je pojmenována podle pohoří Kavkaz. \n\nNachází se v lokalitě \"Kolonka\", kterou tvoří pozůstatky po původní zástavbě Petržalky, není zde zavedena kanalizace ani plyn. Tato oblast byla před rokem 1989 určená na asanaci, ke které nedošlo kvůli Sametové revoluci. Táhne se od Bratrské ulice po Úderníckou ulici, jsou na ni kolmé ulice Hrobárska, Kubínska a Dargovská, je rovnoběžná s ulicí Nábrežná a Gogolova.\n\n"}
{"id": "1468223", "url": "https://cs.wikipedia.org/wiki?curid=1468223", "title": "Bron-Yr-Aur", "text": "Bron-Yr-Aur\n\nBron-Yr-Aur (, v širším smyslu slova „kopec zlata“, či „kopec ze zlata“; je soukromá usedlost z 18. století na vzdáleném okraji Machynlleth ve Walesu, která se stala známá v souvislosti s anglickou rockovou skupinou Led Zeppelin.\n\nV 50. letech 20. století se dostala do vlastnictví rodiny budoucího zpěváka Led Zeppelin, Roberta Planta. Využívali ji jako víkendovou chalupu. V roce 1970 na tomto místě pobývali Plant a kytarista skupiny Jimmy Page. Bylo to po dlouhém a vyčerpávajícím severoamerickém koncertním turné. Přestože neměli k dispozici tekoucí vodu a elektřinu, tak v klidu tohoto prostředí napsali a nahráli některé části jejich třetího studiového alba, \"Led Zeppelin III\". Spolu s nimi na usedlosti byla Plantova manželka Maureen s osmnáctiměsíční dcerkou Carmen, Pageova přítelkyně Charlotte Martin a členové koncertního štábu skupiny Led Zeppelin Clive Coulson a Sandy MacGregor.\n\nZe spolupráce mezi Pagem a Plantem na usedlosti Bron-Yr-Aur v roce 1970 pocházejí i písně „Over the Hills and Far Away“ a „The Crunge“ (obě z alba \"Houses of the Holy\"), dále „The Rover“, „Bron-Yr-Aur“ a „Down by the Seaside“ z alba \"Physical Graffiti\", „Poor Tom“ z alba \"Coda\" a tři písně použité na desce \"Led Zeppelin III\": „Friends“, „Bron-Y-Aur Stomp“ a „That 's the Way“. Dvě skladby, „Another Way To Wales“ a „I Wanna Be Her Man“, se na oficiální hudební alba skupiny Led Zeppelin nedostaly.\n\n"}
{"id": "1468224", "url": "https://cs.wikipedia.org/wiki?curid=1468224", "title": "Kostel svatého Jiljí (Rychnov u Nových Hradů)", "text": "Kostel svatého Jiljí (Rychnov u Nových Hradů)\n\nKostel svatého Jiljí (Rychnov u Nových Hradů) v Rychnově u Nových Hradů je poprvé zmiňován roku 1261. Během husitských válek byl poničen a opravy byly ukončeny v roce 1500. V 90. letech 20. století proběhla rekonstrukce vnějších částí kostela.\n\nOdchylka osy kostela od směru východ-západ činí 5,59°.\n\n"}
{"id": "1468228", "url": "https://cs.wikipedia.org/wiki?curid=1468228", "title": "Gogoľova", "text": "Gogoľova\n\nGogoľova ulice je ulice v Bratislavě, v městské části Petržalka. S největší pravděpodobností vznikla v 30. letech 20. století. Je pojmenována podle Nikolaje Vasiljevič Gogola (1809 - 1852), ukrajinského spisovatele. Do roku 1950 měla název Puškinova ulice.\n\nTáhne se kolmo od ulice Údernícka po ulici Dargovská, je rovnoběžná s Kaukazkou ulicí. Nejvýznamnějším objektem je podnik Hydronika na adrese Gogolova 18. Nachází se zde zástavba rodinných domů.\n\n"}
{"id": "1468229", "url": "https://cs.wikipedia.org/wiki?curid=1468229", "title": "Dargovská", "text": "Dargovská\n\nDargovská ulice je ulice v Bratislavě, v městské části Petržalka. Je pojmenována po obci Dargov v okrese Trebišov. \n\nNachází se v části lidově zvané \"Kolonka\", kde zůstala zachována původní výstavba rodinných domů. Oblast byla před rokem 1989 určena k asanaci, v domech není zaveden plyn a schází i kanalizace. Tvoří spojnici mezi ulicemi Gogoľova a Kaukazská, je rovnoběžná s ulicí Kubínska a je na ni kolmá ulice Nábrežná.\n"}
{"id": "1468231", "url": "https://cs.wikipedia.org/wiki?curid=1468231", "title": "Seznam panovnických rezidencí v Portugalsku", "text": "Seznam panovnických rezidencí v Portugalsku\n\nToto je seznam portugalských panovnických rezidencí, zahrnuje rezidence portugalských panovníků:\n"}
{"id": "1468236", "url": "https://cs.wikipedia.org/wiki?curid=1468236", "title": "Extraskeletální myxoidní chondrosarkom", "text": "Extraskeletální myxoidní chondrosarkom\n\nExtraskeletální myxoidní chondrosarkom (EMC) je vzácný, pomalu se vyvíjející mesenchymální sarkom měkkých tkání, který se od ostatních sarkomů odlišuje svou jedinečnou histologií a charakteristickou chromosomální translokací. Vykazuje nízkou známku malignity s nejistou diferenciací (ve většině případů chybí přesvědčivé důkazy o chrupavkové diferenciaci). Kromě toho může mít EMC neuroendokrinní diferenciaci.\n\nEMC byl poprvé popsán v roce 1953 Stoutem a kol. v diskuzi o různých typech extraskeletárního chondrosarkomu, ale až v roce 1972 Enzinger a kol. poprvé navrhli koncept EMC. Brody se domníval, že jde o jedinečnou strukturu s nízkým stupněm malignity, s pomalou rychlostí růstu a anamnézou odlišnou od typického chondrosarkomu, a to jak klinicky, tak i histopatologicky. Parentální linie buněk EMC však zůstává nejasná. EMC byl proto dle nejnovějšího vydání Klasifikace nádorů měkkých tkání a kostí WHO klasifikován jako typ nádoru měkké tkáně s nejistou diferenciací.\n\nNedávné statistiky ukazují, že případy EMC vykazuje vyšší známku lokální recidivy, metastázy a míry úmrtnosti pacientů a jsou proto klasifikovány jako střední stupeň malignity.\n\nEMC je vzácný a představuje méně než 3 % nádorů měkkých tkání. Vyskytuje se hlavně u dospělých s průměrným věkem kolem 54 let (věkové rozmezí od 29 do 73 let). Častěji se vyskytuje u mužů, poměr výskytu mužů a žen je 2:1.\n\nEMCS se klinicky objevuje jako pomalu se rozvíjející masa měkké tkáně spojená s bolestivostí a citlivostí. Dvě třetiny EMC nádorů se nachází v proximální části končetin v měkkých tkáních pod fascií, zvláště ve stehnu a zákolenní jamce. Průměrná velikost nádoru je asi 9,3 cm (3,3-18 cm). Méně běžnými místy výskytu jsou distální části končetin, paraspinální část a oblast hlavy a krku. Jeho výskyt v oblasti hlavy a krku je menší než 5 %.\n\nPro EMC neexistuje žádný specifický imunoprofil; méně než 20 % případů vykazuje imunoreaktivitu pro protein S-100.\n\nCytogenetika tohoto nádoru zahrnuje reciproké translokace lokusu 9q22 s chromozomy 3q11, 15q21, 17q11 a 22q12. Jiné cytogenetické příhody lze pozorovat, ale nejsou charakteristické. Nejběžnější translokace zahrnuje lokus EWSR1 na 22q12 a lokus NR4A3 (také známý jako CHN a TEC) na 9q22. Jak je často vidět u chimérických transkriptů zahrnujících EWSR1, transaktivační doména EWSR1 je fúzována s DNA vazebnou doménou NR4A3. Existuje několik typů fúzních produktů, v závislosti na tom, které exony jsou zahrnuty. NR4A3 je sirotčí (orphan) nukleární receptor, který může aktivovat FOS promotor a hraje špatně pochopenou roli při regulaci hematopoetického růstu a diferenciace. Na rozdíl od Ewingova sarkomu nebo PNET, kde je transaktivační doména EWSR1 konstantní a jsou použity domény různých proteinů zaměřené na DNA, v extrakeletálních myxoidních chondrosarkomech je doména vázající DNA konstantní a jsou zapojeny transaktivační domény několika genů. Tyto geny zahrnují TAF2N (17qll) kódující protein vázající RNA, který je podjednotkou RNA polymerázy II, TCF12 (15q21) kódující transkripční faktor v základní rodině helix-loop-helix a TFG (3qll) kódující regulátor jaderného faktoru-kB (NF-κB) signalizace s homologií k FUS a EWSR1 ve své N-terminální oblasti. TFG je také pozorován jako fúzní transkript s ALK (2p23) u anaplastického velkobuněčného lymfomu a s NTRK1 (1q21) u některých thyroidních papilárních karcinomů. Je zajímavé, že nedávné důkazy naznačují, že nádory s těmito různými translokacemi mají podobné profily genové exprese.\n\nZe všech myxoidních novotvarů měkkých tkání vykazuje EMC nejmenší morfologickou variaci mezi jednotlivými nádory. Myxoidní matrix má vláknitou strukturu, která je odlišná od zrnitého vzhledu většiny ostatních myxoidních lézí. Zbarvuje se jasnou magentou u vzduchem sušených vzorků. Mezi všemi myxoidními tumory má EMC nejméně vaskulárních struktur. Může dojít k tvorbě chondroblastových lakun, avšak nebyla popsána žádná diferenciace hyalinních chrupavek.\n\nNátěry obsahují buňky vřetenovité nebo oválné nádorové buňky, uspořádané v krajkovitém vzoru volně soudržných šňůrek a klubíček. Maligní buňky jsou jednotné a postrádají nukleární pleomorfismus. Jádra jsou kulatá nebo oválná a hyperchromatická s jemně tečkovaným chromatinem. Samotný nucleolus je malý a nenápadný. Jaderné drážky a štěrbiny jsou běžné. Cytoplazma je homogenní, nepatrně až středně abundantní a často špatně viditelná s dobře definovanými buněčnými hranicemi.\n\nPacienti s EMC mají dlouhodobý klinický průběh s mírou přežití 5 let u 90 % pacientů, 10 let u 70 % a 15 let u 60 %. Lokální recidivy se vyskytují až u 48 % pacientů. Metastáza se vyskytuje v přibližně v 50 % případů s nejčastějším výskytem v plicích, což je společné místo metastáz u všech sarkomů. Existují vzácné případy, kdy nastává spontánní regrese plicních metastáz EMC bez jakékoli léčby.\n\nStejně jako u všech těchto podskupin sarkomů je standardní léčba primárního EMC kompletní chirurgická resekce, ve vysoce rizikových případech následovaná radiační léčbou. Bohužel míry odpovědi na konvenční chemoterapeutické a radiační režimy jsou nízké.\n"}
{"id": "1468243", "url": "https://cs.wikipedia.org/wiki?curid=1468243", "title": "Polnice", "text": "Polnice\n\nPolnice může znamenat:\n\n"}
{"id": "1468249", "url": "https://cs.wikipedia.org/wiki?curid=1468249", "title": "Vytěrák", "text": "Vytěrák\n\nVytěrák je nástroj na čištění vývrtu hlavně u palných zbraní. U ručních zbraní je to tyč nebo silnější ocelový drát na jednom konci s kartáčkem a na druhém s rukojetí. Musí být o něco delší než hlaveň a býval upevněn rovnoběžně s ní. Dokud se jako výmetná nálož užíval černý střelný prach, při jehož hoření vznikal silně agresivní kysličník siřičitý, musela se hlaveň čistit bezprostředně po výstřelu a vytěrák se namáčel do mýdlové vody. Při použití bezdýmného střeliva se hlaveň čistí až po ukončení střelby. U předovek - zbraní nabíjených zepředu - se vytěrák někdy kombinoval s nabijákem. U děl je vytěrák přiměřeně delší a mohutnější.\n\n"}
{"id": "1468253", "url": "https://cs.wikipedia.org/wiki?curid=1468253", "title": "Smlouva o likvidaci raket středního a krátkého doletu", "text": "Smlouva o likvidaci raket středního a krátkého doletu\n\nSmlouva o likvidaci raket středního a krátkého doletu (formálně anglicky a rusky , zkráceně INF, z \"Intermediate-Range Nuclear Forces Treaty\") byla podepsána 8. prosince 1987 v Bílém domě americkým prezidentem Ronaldem Reaganem a Michailem Gorbačovem, generálním tajemníkem ústředního výboru Komunistické strany Sovětského svazu.\n\nObě mocnosti se v dokumentu zavázaly ke zničení balistických raket a střel s plochou dráhou letu určených k vypuštění ze země s doletem od 500 do 5 500 kilometrů. Spolu s nimi měla být zlikvidována rovněž odpalovací zařízení a související infrastruktura. Smluvní strany se zavázaly i k umožnění vzájemných kontrol naplňování dojednaných podmínek. INF byla následně 27. května schválena americkým Senátem a oběma signatáři definitivně ratifikována 1. června 1988. Po rozpadu Sovětského svazu přešly závazky vyplývající ze smlouvy na Rusko.\n\nAmerický prezident Donald Trump v roce 2018 oznámil, že Spojené státy od smlouvy odstoupí. Důvodem mělo být údajné porušování závazků ze strany Ruska, konkrétně vývoj a rozmístění raketového systému 9M729, na které už v minulosti upozornila předchozí administrativa Baracka Obamy. Rusko odmítá, že by smlouvu porušovalo. Ministr zahraničí Spojených států Mike Pompeo 1. února 2019 ohlásil, že k následujícímu dni země přestává být smlouvou vázána a zároveň spouští půlroční výpovědní lhůtu. Tento krok podpořila i Severoatlantická aliance. Rusko reagovalo stejným krokem, jeho prezident Vladimir Putin zároveň nařídil vývoj nových hypersonických raket středního doletu, které však podle něj Rusko rozmístí jen v případě, pokud stejný krok učiní Spojené státy.\n\nThe \"Bulletin of the Atomic Scientists\" ve své zprávě z února 2019, která vychází z veřejně dostupných dokumentů, uvádí, že smlouvu patrně porušovaly Spojené státy i Rusko. Americký odborník na jadernou problematiku Theodore Postol se také domnívá, že smlouvu porušovaly obě strany. Český ministr zahraničí Tomáš Petříček z porušení smlouvy obvinil Rusko. Smlouva nezahrnovala Čínu, která může bez omezení budovat svůj raketový arzenál, a to je podle některých komentátorů jeden z hlavních důvodů, proč Spojené státy od smlouvy odstoupily.\n\n K 1. červnu 1991, tedy ve lhůtě stanovené dokumentem, bylo oběma zeměmi zničeno celkem 2 692 kusů zbraní odpovídajících definici ve smlouvě. Sovětský svaz zničil celkem 1 846 svých raket, Spojené státy 846.\n\nZbraně vyřazené Spojenými státy:\n\nZbraně vyřazené Sovětským svazem: (v závorce kódové označení NATO)\n\n\n"}
{"id": "1468257", "url": "https://cs.wikipedia.org/wiki?curid=1468257", "title": "Pico Naiguatá", "text": "Pico Naiguatá\n\nPico Naiguatá je nadmořskou výškou 2765 metrů nejvyšší hora venezuelských Pobřežních Kordiller. Její vrchol se nachází 9 km od centra hlavního města Venezuely Caracasu a 8 km od pobřeží Karibského moře v národním parku El Ávila. Výstup na vrchol hory představuje přibližně šest hodin dlouhé putování. \n\nKolem vrcholu se nachází horské mlžné lesy. V bezprostřední blízkosti vrcholu vysokohorský ekosystém páramo.\n"}
{"id": "1468266", "url": "https://cs.wikipedia.org/wiki?curid=1468266", "title": "Skleněný", "text": "Skleněný\n\nSkleněný (v anglickém originále Glass) je americký superhdinský thrillerový film z roku 2019. Jeho scenáristou, producentem a režisérem je M. Night Shyamalan . Film je pokračováním předchozích filmů \"Vyvolený\" (2000) a \"Rozpolcený\" (2016). Je posledním filmem z trilogie. Hlavní role hrají Bruce Willis, Samuel L. Jackson, Spencer Treat Clark, Charlayne Woodard, James McAvoy, Anya Taylor-Joy, Sarah Paulson, Adam David Thompson a Luke Kirby. \n\nFilm měl premiéru dne 18. ledna 2019 ve Spojených státech amerických a dne 17. ledna 2019 v České republice. Snímek získal smíšené recenze od kritiků.\n\n\nFilm měl premiéru dne 18. ledna 2019 ve Spojených státech a Kanadě. Film distribuovala společnost Universal Pictures a na mezinárodních územích Walt Disney Studios Motion Pictures, prostřednictvím její značky Buena Vista International. \n\nCelosvětová premiéra se uskutečnila dne 12. ledna 2019 v pětadvaceti kinech Alamo Drafthouse Cinema. \n\nKe 5. únoru 2019 film ve Spojených státech a v Kanadě vydělal 88,7 milionů dolarů, v dalších zemích 110,3 milionu dolarů, celkově tak vydělal přes 199 miliónů dolarů, zatímco rozpočet činil 20 milionů dolarů. \n\nFilm získal smíšené recenze od kritiků. Na recenzní stránce Rotten Tomatoes získal ze 319 započtených recenzí 36 procent s průměrným ratingem 5,1 bodů z deseti. Na serveru Metacritic snímek získal z 51 recenzí 42 bodů ze sta. Na Česko-Slovenské filmové databázi si snímek k 4. únoru drží 71%.\n\n"}
{"id": "1468270", "url": "https://cs.wikipedia.org/wiki?curid=1468270", "title": "Asistent Google", "text": "Asistent Google\n\nAsistent Google je virtuální asistent s umělou inteligencí vyvinutý společností Google, který je k dispozici v mobilních a chytrých zařízeních. Na rozdíl od předchozího virtuálního asistenta společnosti Google Asistent Google může provádět obousměrné konverzace. \n\nAsistent Google na chytrých mobilních telefonech je k dispozici v následujících jazycích (aktualizováno 5. února 2019):\n\n\nČeštinu zatím Asistent Google nepodporuje, přestože na konferenci I/O v květnu roku 2018 bylo oznámeno, že do konce roku 2018 bude podporována i čeština. Podle neoficiálních zdrojů měl být asistent v češtině spuštěn o několik měsíců později, nejspíše na jaře 2019. Při dotazu „Do you speak Czech?“ („Umíš mluvit česky“) Asistent Google odpoví, že se česky stále učí.\n"}
{"id": "1468271", "url": "https://cs.wikipedia.org/wiki?curid=1468271", "title": "Fara v Dobré Vodě (Horní Stropnice)", "text": "Fara v Dobré Vodě (Horní Stropnice)\n\nFara na Dobré Vodě se nachází naproti průčelí kostela Panny Marie Těšitelky v Dobré Vodě. Byla dokončena v roce 1719 a od následujícího roku byla osídlena farářem. V přízemí se nacházejí klenuté stropy a v patře fabiónové. Fara má trojosé průčelí s trojúhelníkovým štítem rozděleným dvěma římsami, kdy střední část je dělena pilastry. V posledních letech prošla zásadní rekonstrukcí.\n\n"}
{"id": "1468275", "url": "https://cs.wikipedia.org/wiki?curid=1468275", "title": "Aleš Knížek", "text": "Aleš Knížek\n\nAleš Knížek (* 14. srpna 1969) je český vojenský historik, od roku 2002 ředitel Vojenského historického ústavu.\n\nAleš Knížek vystudoval Vysokou vojenskou pedagogickou školu v Bratislavě v oboru Výchova a vzdělávání dospělých. Poté byl postgraduálním studentem na oboru Politologie a historie na Masarykově univerzitě v Brně. V roce 1994 vstoupil do Vojenského historického ústavu a roku 2002 se stal jeho ředitelem. Je zakladatel Vojenského technického muzea v Lešanech a autorem mnoha publikací a výstav pojednávajících o historii vojenství a vojenské techniky ve 20. století. V roce 2015 obdržel od prezidenta republiky Miloše Zemana státní vyznamenání – Medaile za zásluhy o stát I. stupně v oblasti vědy.\n\nDne 28. října 2019 jej prezident Miloš Zeman jmenoval brigádním generálem.\n\nAleš Knížek je autorem nebo spoluautorem:\n\n\n"}
{"id": "1468276", "url": "https://cs.wikipedia.org/wiki?curid=1468276", "title": "PTPRC", "text": "PTPRC\n\nEnzym PTPRC (CD45) je kódován genem \"PTPRC.\"\n\nCD45 je protein tyrozin fosfatáza (PTP), která je důležitým regulátorem antigenní receptorové signalizace T-buněk a B-buněk. Může interagovat přímo se složkami receptorů, nebo pomocí aktivace Src kináz, které jsou podstatné pro receptorovou signalizaci. CD45 může také defosforylovat JAK kinázy a tím regulovat odpověď na cytokiny. CD45 podléhá alternativnímu sestřihu, což vede ke vzniku odlišných izoforem.\n\nCD45 může v T-lymfocytech i B-lymfocytech defosforylovat inhibiční tyrosin v kinázách rodiny Src (SFKs, Src family kinase). To vede k pozitivní regulaci T buněk a B buněk pomocí CD45. Vysoká hladina CD45 ale může zabránit signalizaci TCR, naopak však podporuje signalizaci BCR. To naznačuje, že pro BCR signalizaci má CD45 pouze pozitivní roli, zatímco pro TCR signalizaci může působit nejen pozitivně, ale také negativně.\n\nBěhem vývoje v thymu je CD45 důležitý pro pozitivní i negativní selekci T-lymfocytů. Nízká exprese CD45 vede k negativní selekci a to následně přispívá ke snížení repertoáru T-buněk. V thymu jsou T-lymfocyty vystaveny galectinu-1 a galectinu-3. Vazba CD45 na galectin-3 může indukovat v T-lymfocytech buněčnou smrt. Buňky Difúzního velkobuněčného B-lymfomu (DLBCL) mohou exprimovat galectin-3. Jeho vazba na CD45 může modulovat fosfatázovou aktivitu. CD45 může dále vázat galectin-1, což vede v T-lymfocytech k indukci apoptózy. Tato regulace je modulována N-glykosilací a O-glykosilací. V přítomnosti O-glykanu dochází u CD45 po vazbě galectinu-1 k modulaci tyrosin fosfatázové aktivity. V přítomnosti kyseliny sialové je navázání galectinu-1 na povrch T-lymfovytů blokováno.\n"}
{"id": "1468281", "url": "https://cs.wikipedia.org/wiki?curid=1468281", "title": "Dub uherský u Italské ulice", "text": "Dub uherský u Italské ulice\n\nDub uherský u Italské ulice se nachází v areálu polikliniky v Italské ulici, u hlavního vchodu z Helénské ulice. Tento dub uherský, správněji dub balkánský (\"Quercus frainetto\"), pochází z původní sadové úpravy prostoru východně nad kolejištěm Hlavního nádraží, z doby dávno před výstavbou budovy polikliniky. Má rovný kmen, který se poměrně vysoko dělí na několik mohutných větví rostoucích vzhůru, takže je habitus stromu celkově užší, než bývá u tohoto druhu obvyklé. To je ovlivněno i blízkostí budovy polikliniky, která je již o něco nižší.\n\n\nZdravotní stav je hodnocen jako velmi dobrý. Kvůli blízkosti budovy polikliniky a vchodu do ní je potřebné korunu průběžně redukovat a odstraňovat suché větve.\n\nTento druh dubu má nápadně velké listy – na jaře svěže zelené, přes léto mírně tmavnou, na podzim se barva mění na žlutohnědou a na zimu opadávají. V Česku je s výjimkou jižní Moravy (Podyjí) v přirozeném prostředí vzácný. V Praze je další památný exemplář, dub uherský u Palaty, který je ještě mohutnější (v roce vyhlášení 2011 měl výšku asi 24 metrů a obvod kmene 335 cm).\n\nDub u Italské ulice není příliš nápadný, je v areálu polikliniky poměrně skrytý. Asi 100 m od něj, u Riegrových sadů, je zastávka pražské MHD Na Smetance.\n\n"}
{"id": "1468287", "url": "https://cs.wikipedia.org/wiki?curid=1468287", "title": "Valentina Vargasová", "text": "Valentina Vargasová\n\nValentina Vargasová (* 31. prosince 1964 Santiago de Chile) je chilská herečka a zpěvačka. Umí španělsky, francouzsky i anglicky. V Santiagu studovala herectví a balet, od roku 1983 žila v Paříži a Los Angeles, v roce 1985 debutovala ve filmu Pierra Joliveta \"Strictement personnel\". Jean-Jacques Annaud ji obsadil do role vesnické dívky obviněné z čarodějnictví ve filmu \"Jméno růže\" natočeném podle stejnojmenného románu Umberta Eca. Hrála ve filmu Luca Bessona \"Magická hlubina\", řazeném do proudu cinéma du look, i v hollywoodském sci-fi hororu \"\". Také se objevila v roli Émilie ve francouzské televizní minisérii \"Nebezpečné známosti\". V roce 2013 vydala pěvecké album \"Bit of Sun\".\n\n\n"}
{"id": "1468291", "url": "https://cs.wikipedia.org/wiki?curid=1468291", "title": "Švédský smírčí kříž", "text": "Švédský smírčí kříž\n\nSedm křížů nebo kříž zvaný Švédský se nachází v lokalitě Komáří dolinky u Javorníku, katastrální území Horní Hoštice v okrese Jeseník. Jde o kamenný smírčí kříž, který v roce 1996 byl Ministerstvem kultury ČR prohlášen kulturní památkou ČR. V roce 1929 byl kříž spolkem turistů renovován a pevně usazen.\n\nSmírčí kříž pochází pravděpodobně ze 17. století, je vytesán z žuly do tvaru maltézského kříže, jeho horní část chybí. Rozměry: výška: 55 cm, rozpětí ramen: 90 cm, šířka u základny: 30 cm. Podle pověsti v místě bylo sedm křížů na hrobech sedmi švédských šlechticů, kteří raději volili smrt před zajetím.\n\nPověst zasahuje do doby třicetileté války a bitvy v Komáří dolince, která pro švédské vojáky skončila porážkou. Některým vojákům včetně sedmi důstojníků (šlechticů) se podařilo uprchnout do okolních lesů. Záhy však pochopili že nemohou uniknout a hrozilo jim zajetí. Sedm důstojníků volilo smrt před zajetím. Rozhodli se, že losem určený šlechtic svou dýkou zabije své kamarády a pak spáchá sebevraždu. Los ukázal na nejmladšího z nich a ten hrůzný čin vykonal. Vojáci, kteří v noci šli pochovat mrtvé spolubojovníky, po návratu našli sedm mrtvých velitelů. Každému na hrob postavili hrubě otesaný kříž. Po mnoha letech se místní rozhodli přenést kříže k zazdění do zdí kostelů v Hošticích, Bílého potoka a Javorníku. Šest křížů zůstalo na svých místech, ale sedmý se vždy vrátil na své původní místo. Byl to kříž nejmladšího šlechtice. Od té doby se lidé tomuto místu vyhýbali (\"zkráceno\").\n\n"}
{"id": "1468294", "url": "https://cs.wikipedia.org/wiki?curid=1468294", "title": "Eileen Agar", "text": "Eileen Agar\n\nEileen Forrester Agar (1. prosince 1899 Buenos Aires – 17. listopadu 1991 Londýn) byla britská malířka a fotografka spojená se surrealistickým hnutím.\n\nNarodila se 1. prosince 1899 v Buenos Aires skotskému otci a americké matce, v roce 1911 se její rodina přestěhovala do Londýna. Nejdříve navštěvovala Heathfield St Mary's School, v roce 1919 začala studovat na nezávislé umělecké škole Byam Shaw School of Art. V roce 1924 nastoupila k Leonu Underwoodovi na jeho škole v Brook Green. V letech 1925 – 1926 navštěvovala školu výtvarného umění Slade School of Fine Art v Londýně. Studovala také umění v Paříži od roku 1928 do roku 1930.\n\nV roce 1926 se setkala s maďarským spisovatelem Josephem Bardem. O dva roky později spolu žili v Paříži, kde se potkávala se surrealisty André Bretonem a Paulem Éluardem, s nimiž si vytvořila přátelský vztah. Od roku 1934 byla členkou Londýnské skupiny a v roce 1940 si Josepha Barda vzala za muže.\n\nAgar vystavovala se surrealisty v Anglii i v zahraničí. Během třicátých let se její práce soustředila na přírodní objekty, často uspořádané veselým způsobem, jako například \"Bum-Thumb Rock\" (\"Skála Bum-Thumb\"), soubor fotografií neobvyklé skalní formace, které si všimla v Bretani. Začala experimentovat s automatickými technikami (automatismus) a novými materiály, pořizovala fotografie a vytvářela koláže a objekty. \"The Angel of Anarchy\" (\"Anděl Anarchie\", 1936-40), sádrová hlava pokrytá látkou a dalšími materiály je vhodným příkladem – nyní je ve sbírkách Galerie Tate. V polovině třicátých let si Agar a Bard začali pronajímat na léto dům v Swanage v Dorsetu. Tady se potkala s Paulem Nashem a zahájili intenzivní vztah. V roce 1935 Nash představil Agarové koncepci \"nalezeného objektu.\" Spolupracovali na řadě děl, jako například \"Seashore Monster at Swanage\". Nash doporučil její práce Rolandovi Penroseovi a Herbertu Readovi, organizátorům Mezinárodní surrealistické výstavy roku 1936 v New Burlington Galleries v Londýně. Stala se tak jedinou britskou ženou, která dostala zakázku na tři obrazy a pět objektů, které pak byly k vidění na této výstavě.\n\nV roce 1936 byla jedinou ženou, která představila umělecká díla na mezinárodní výstavě v Londýně.\n\nV roce 1937 Agar strávila dovolenou v domě Pabla Picassa a Dory Maarové v Mougins, Alpes-Maritimes, společně s Paulem Éluardem, Nuschem, Rolandem Penrosem a Lee Millerovou, která ji fotografovala. Do roku 1940 se její díla objevily na surrealistických výstavách v Amsterdamu, New Yorku, Paříži i Tokiu. Válka přerušila její uměleckou činnost a opět začala malovat v roce 1946. Od té doby pravidelně vystavovala až do své smrti.\n\nPo druhé světové válce Agar zahájila novou produktivní fázi svého života a v letech 1946 až 1985 měla téměř 16 samostatných výstav. Během šedesátých let vytvořila tachistické obrazy se surrealistickými prvky. V roce 1988 vydala autobiografii \"A Look At My Life\", v roce 1990 byla zvolena do Royal Academy Associate. Zemřela v Londýně 17. listopadu 1991. Její obrazy jsou součástí sbírek několika britských institucí, včetně Derby Art Gallery, Bradford a sbírky vlády Spojeného království.\n\nEileen Agar je pohřbena na hřbitově Pere Lachaise v Paříži, hrob č. 17606.\n\nVýstava Goshky Macugy z roku 2007, která byla součástí série Tate Britain's Art Now Series, použila materiál převzatý z archivu Eileeny Agarové.\n\n\n\n\n"}
{"id": "1468301", "url": "https://cs.wikipedia.org/wiki?curid=1468301", "title": "Lőrinci", "text": "Lőrinci\n\nLőrinci [lérinci] (, ) je město v Maďarsku v župě Heves, spadající pod okres Hatvan. Město tvoří aglomeraci s bezprostředně sousedící obcí Zagyvaszántó. Od župního města Egeru se nachází asi 76 km západně. V roce 2015 zde žilo 5 557 obyvatel. Podle údajů z roku 2001 zde bylo 97 % obyvatel maďarské a 3 % romské národnosti.\n\nPoblíže města prochází dálnice M3, městem protéká řeka Zagyva. Nejbližšími městy jsou Gyöngyöspata, Hatvan a Pásztó, blízko jsou též obce Apc, Heréd, Jobbágyi, Nagykökényes, Petőfibánya, Szarvasgede a Zagyvaszántó.\n"}
{"id": "1468309", "url": "https://cs.wikipedia.org/wiki?curid=1468309", "title": "AFI Vokovice", "text": "AFI Vokovice\n\nAFI Vokovice je komplex kancelářských budov v pražských Vokovicích u Evropské třídy. Tvoří ho budova A s šesti nadzemními podlažími a budova B s osmi nadzemními podlažími, která je charakteristická svými zlatými palistry. Obě budovy, mezi nimiž se nachází nádvoří, mají vlnité fasády ze skla a sklocementových a hliníkových prvků. Na střechách se nachází zahrady. Obě budovy splňují certifikaci ekologického energeticky efektivního stavebnictví LEED nejvyššího řádu Platinum. Celková investice od developera AFI Europe čítala 700 milionů korun. Za architektonickým návrhem stojí český ateliér DAM architekti. Výstavba probíhala mezi rokem 2016 až 2019.\n\nCelková pronajímatelná plocha areálu který zahrnuje i restaurační provozy je 14 000 m². Areál se nachází u stanice metra Nádraží Veleslavín, je zde celkem 285 parkovacích stání i zázemí pro cyklisty.\n\n"}
{"id": "1468313", "url": "https://cs.wikipedia.org/wiki?curid=1468313", "title": "Generátor (programování)", "text": "Generátor (programování)\n\nGenerátor je v programování speciální funkce, kterou lze používat pro řízení opakování ve smyčkách. Všechny generátory jsou vlastně iterátory.\nGenerátory se velmi podobají funkcím vracejícím pole tím, že mají parametry, lze je volat a generují posloupnosti hodnot. Na rozdíl od vytváření celých polí však generátory vydávají hodnoty po jedné, což šetří paměť, umožňuje pracovat s neomezenými sadami hodnot nebo s postupně vznikajícími hodnotami a dovoluje, aby volající mohl zpracovávat první hodnotu okamžitě. Jednoduše řečeno, generátor \"vypadá jako funkce\" ale \"se chová jako iterátor\".\n\nGenerátory mohou být implementovány pomocí expresivnějších řídicích struktur, například korutin nebo kontinuací první třídy. Generátory jsou někdy označovány za semikorutiny, a lze je považovat za speciální (slabší) případ korutin, protože při vrácení hodnoty vždy předávají řízení zpátky volajícímu, zatímco při použití obecných korutin je třeba pro získání stejného chování provést skok do volající korutiny; viz srovnání korutin s generátory.\n\nGenerátory se nejčastěji používají pro řízení smyček. Při prvním vyvoláním generátoru je vytvořen objekt, který zapouzdřuje stav generátorové funkce na začátku iterátoru, s argumenty propojenými s odpovídajícími parametry. Tělo generátoru se pak provádí v kontextu tohoto iterátoru, dokud se nedojde ke speciální akci codice_1; v tom okamžiku se vrátí hodnota výrazu uvedeného v akci codice_1, která bude návratovou hodnotou generátoru. Jakmile provádění programu dosáhne opět místa vyvolání generátoru, pokračuje se v provádění těla generátoru za akcí codice_1, dokud se nedojde k další akci codice_1. Generátor může být ukončen akcí codice_5, což způsobí ukončení vnitřní smyčky generátoru. Ve složitějších situacích může být generátor používán manuálně mimo smyčku pro vytvoření iterátoru, který pak může být používán různými způsoby.\n\nProtože generátory počítají a vydávají hodnoty pouze v případě potřeby, lze je použít pro reprezentaci sekvenčního přístupu k souborům pomocí datových proudů, které fungují jako posloupností, jejichž získání vcelku by bylo nákladné nebo nemožné. Díky tomu lze zahrnout i nekonečné posloupnosti a živé datové proudy.\n\nJe-li žádoucí hladové vyhodnocování (primárně u konečných posloupností, protože jinak by vyhodnocování posloupnosti nikdy neskončilo), lze posloupnost buď převést na seznam nebo použít paralelní konstrukci, která místo generátoru vytváří seznam. Například v jazyce Python lze generátor codice_6 převést na seznam codice_7 příkazem codice_8, zatímco v jazyce F# se výraz pro posloupnost codice_9 vyhodnocuje odloženě (pro vyvoření generátoru), zatímco codice_10 se vyhodnocuje hladově (pro vyvoření seznamu).\n\nPokud programovací jazyk disponuje generátory, lze všechny druhy smyček – například for a while – realizovat jediným typem smyčky s použitím vhodného generátoru. Například smyčku codice_11 lze implementovat pomocí generátoru podobného pythonovskému codice_12. Ukončení smyčky (příkaz codice_13) lze implementovat jako odeslání povelu \"finish\" do generátoru následovaného příkazem codice_14 pro provedení kódu, který se provádí před každým průchodem smyčkou a který následně provádění smyčky ukončí.\n\nGenerátory se poprvé objevily v jazyce CLU (1975), staly se význačnou vlastností jazyka pro manipulace s řetězci Icon (1977) a nyní jsou dostupné v mnoha jazycích včetně jazyka Python, C#, Ruby i v novejších verzích jazyka ECMAScript (od ES6/ES2015). V CLU a C# se generátory nazývají \"iterators\", v Ruby \"enumerators\".\n\nAni poslední standard jazyka Common Lisp generátory nativně neobsahuje, ale existují jejich různé implementace v podobě knihoven, jako například SERIES zdokumentovaném v CLtL2 nebo pygen.\n\nPro implementaci iterátorů přes uživatelem definované datové abstrakce se používá příkaz codice_1:\nstring_chars = iter (s: string) yields (char);\nend string_chars;\n\nfor c: char in string_chars(s) do\nend;\n\nV jazyce Icon je generátorem každý výraz (včetně smyček). Icon poskytuje mnoho vestavěných generátorů a dokonce implementuje část sémantiky logických výrazů pomocí generátorů (tímto způsobem je implementováno logické „OR“).\n\nVypsání druhých mocnin čísel od 0 do 20 lze provést pomocí korutiny takto:\n\nUživatelem definované generátory jsou však obvykle implementovány pomocí klíčového slova „suspend“, které funguje stejně jako klíčové slovo „yield“ v CLU.\n\nV jazyce C nejsou generátorové funkce jako jazykový konstrukt, protože je však lze implementovat pomocí korutin, není obtížné je implementovat nad libovolnou knihovnou, která implementuje stackful korutiny, jako například libdill. Pokud na platformách podporujících POSIX není omezující cena přepnutí kontextu při každé iteraci a je vyžadován plný paralelismus místo slabší souběžnosti, lze implementovat velmi jednoduchý rámec pro funkční generátory pomocí Posix threads a anonymních rour.\n\nDo C++ je možné na zavést generátory pomocí maker preprocesoru. Výsledný kód může mít velmi odlišné rysy od nativního C++. Ale syntaxe generátoru může být naprosto nekomplikovaná. Velmi dobré příklady lze nalézt v , který definuje sadu preprocesorových maker umožňující definovat generátory s touto syntaxí:\n$generator(descent)\n\nIterace může vypadat takto:\nint main(int argc, char* argv[])\n\nC++11 navíc umožňuje provádět cyklus foreach na jakékoli třídě, která poskytuje funkce codice_16 a codice_17. Pak lze třídy vypadající jako generátory vytvářet definováním obou iterovatelných metod (codice_16 a codice_17) a metody iterátoru (codice_20, codice_21 a codice_22) ve stejné třídě. Například takto:\nint main()\n\nZákladní implementace rozsahu může být následující:\nclass range\nprivate:\n\npublic:\n\nPerl nativně generátory neposkytuje, ale lze použít modul Coro::Generator, který používá framework korutin Coro. Příklad použití:\nuse strict;\nuse warnings;\nuse Coro::Generator;\nmy $chars = ['A'...'Z'];\n\nmy $pismena = generator {\n};\n\nprint $pismena->(), \"\\n\" for (0..15);\n\nV Tcl 8.6 používá mechanismus generátor založený na pojmenovaných korutinách.\nproc generator {body} {\n\nset count [generator {\n}]\n\nwhile 1 {\n\nV jazyce Haskell je díky odloženému vyhodnocování generátorem všechno - jakákoli data vytvořená nestriktním datovým konstruktorem se generují až v případě potřeby. Například\ncountfrom n = n : countfrom (n+1)\n\n-- Příklad použití: vytisknout celá čísla od 10 do 20.\ntest1 = mapM_ print $ takeWhile (<= 20) $ countfrom 10\n\nprimes = 2 : 3 : nextprime 5 where\nkde codice_23 je nestriktní seznamový konstruktor, \"cons\" a codice_24 jsou jen volané operátory, používané pro uzávorkování. Je použita standardní adaptorová funkce\ntakeWhile p [] = []\ntakeWhile p (x:xs) | p x = x : takeWhile p xs\nkterá načítá hodnoty podle predikátu a přestane požadovat nové hodnoty jakmile se narazí na hodnotu, která nevyhovuje. V Haskellu se jako univerzální mediátor používá přístup ke sdílené paměti. Seznamové komprehense lze používat libovolně:\ntest2 = mapM_ print $ takeWhile (<= 20) [x*x | x <- countfrom 10]\ntest3 = mapM_ print [x*x | x <- takeWhile (<= 20) $ countfrom 10]\n\nProgramovací jazyk Racket poskytuje několik příbuzných nástrojů pro generátory. Jeho for-cyklus dovoluje pracovat s \"posloupnostmi\", což je druh producer:\na tyto posloupnosti jsou také hodnoty první třídy:\nNěkteré posloupnosti jsou implementovány imperativně (se soukromým stavem proměnných) a některé jsou implementovány jako líné seznamy (které mohou být i nekonečné). Také nové definice struktur mohou mít vlastnost, která určuje, jak mohou být používány jako posloupnosti.\n\nRacket také obsahuje generátorovou knihovnu pro tradičnější vytváření generátorů. Například\n(require racket/generator)\nJádro jazyka Racket implementuje mocné vlastnosti kontinuace a poskytuje obecné (reentrantní) kontinuace, které lze skládat a také ohraničené kontinuace. S jejich použitím je generátorová knihovna implementována přímo jazyce v Racket.\n\nPHP komunita implementovala generátory v PHP 5.5. Detaily lze nalézt v původním dokumentu RFC about Generator.\nfunction fibonacci() {\n\nforeach (fibonacci() as $number) {\n\nRuby obsahuje podporu generátorů od verze 1.9 ve formě vestavěné třídy Enumerator.\nchars = Enumerator.new(['A', 'B', 'C', 'Z'])\n\ncount = Enumerator.new do |yielder|\nend\n\nJava měla od počátku standardní rozhraní pro implementaci iterátorů a od verze Java 5 je k dispozici konstrukce „foreach“, která umožňuje provádět smyčky přes objekty, které poskytují rozhraní java.lang.Iterable. Frameworky jako Java collections framework (JCF) obvykle poskytují iterátory pro všechny kolekce.)\n\nNicméně Java nemá generátory vestavěné v jazyce. To znamená, že vytváření iterátorů je často mnohem složitější než v jazycích s vestavěnými generátory, zvláště když logika vytváření je komplikovaná. Protože je třeba ukládat a obnovovat kompletní stav pokaždé, když se z iterátoru získává nová položka, není možné ukládat stav v lokálních proměnných nebo používat vestavěné funkce pro vytváření cyklů, jako kdyby generátory byly dostupné; namísto toho je třeba všechno simulovat manuálně pomocí cílových polí pro ukládání lokálního stavu a čítačů smyček.\n\nI jednoduché iterátory vytvořené témto způsobem bývají výrazně složitější než iterátory používající generátory, a obsahují velké množství pevného kódu.\n\nPůvodní příklad by mohl v Javě 5 vypadat takto:\n\n// Iterátor implementovavaný jako anonymní třída. Používá šablony, ale nevyžaduje je.\nfor (int i: new Iterable<Integer>() {\n\n}) {\n\nNekonečnou Fibonacciho posloupnost lze v Javě 5 zapsat jako Iterátor:\n\nIterable<Integer> fibo = new Iterable<Integer>() {\n\n// toto lze používat takto...\nfor (int f: fibo) {\n\nV Java 8 lze vytvořit i nekonečné Fibonacciho posloupnosti pomocí rozhraní Stream:\n\nIntStream.generovat(new IntSupplier() {\n\n}).forEach(System.out::println);\nNebo Iterátor získat ze super-rozhraní BaseStream rozhraní Stream Javy 8.\n\npublic Iterable<Integer> fibonacci(int limit){\n\n// použití:\nfor (int f: fibonacci(10)) {\n\nPříklad generátoru v jazyce C# 2.0 (codice_1 je dostupné od C# verze 2.0):\nOba příklady využívají Generics, ale nevyžadují jej. Klíčové slovo codice_1 také pomůže v implementaci přizpůsobitelné stavové iterace přes kolekce, jak se diskutuje v diskuzi.\n// Metoda, které načítá iterovatelný vstup (např. pole)\n// a vrácí všechna sudá čísla.\npublic static IEnumerable<int> GetEven(IEnumerable<int> numbers) {\n\nLze použít i více příkazů codice_27, které se pak provedou postupně při každé iteraci:\n\npublic class CityCollection : IEnumerable<string> {\n\nV jazyce XL jsou iterátory základem smyčky 'for':\nimport IO = XL.UI.CONSOLE\n\niterator IntegerIterator (var out Counter : integer; Low, High : integer) written Counter in Low..High is\n\n// Pamatujte, že I nemusí být deklarováno, protože je v iterátoru uvedeno 'var out'\n// Implicitní deklarace I jako celočíselné proměnné je provedena zde\nfor I in 1..5 loop\nF# poskytuje generátory od verze 1.9.1 jako \"seznamové výrazy\", které mohou definovat posloupnost (s odloženým vyčíslováním, se sekvenčním přístupem) pomocí codice_9, seznam (hladově vyčíslovaný, se sekvenčním přístupem) pomocí codice_10 nebo pomocí pole (hladové vyčíslované, s indexovaným přístupem) pomocí codice_30 obsahujícím kód, který generuje hodnoty. Například\n\nseq { for b in 0 .. 25 do\nvytváří posloupnost druhých mocnin čísel od 0 do 14 vyfiltrováním čísel z rozsahu 0 až 25.\n\nGenerátory byly do jazyka Python zavedeny ve verzi 2.2. Příklad generátoru:\ndef countfrom(n):\n\n\nfor i in countfrom(10):\n\n\ndef primes():\nNa generátory lze v Pythonu pohlížet jako na iterátory, které obsahují zmrazený zásobníkový rámec. Kdykoli se vyvolá metoda iterátoru codice_31, Python obnoví zmrazený rámec, který bude použit pro provádění kódu, dokud se nenarazí na další příkaz codice_1. Generátor's rámec pak je zmrazený opět a yielded hodnota je returned do volajícímu.\n\nPEP 380 (implementovaný v Pythonu 3.3) zavádí výraz yield from dovolující generátoru delegovat část své funkce na jiný generátor.\n\nPython převzal syntaxi seznamových komprehenzí, které volají generátorový výraz pro vytváření generátorů.\nNásledující ukázka rozšiřuje předchozí příklad použitím generátorového výrazu pro výpočet druhých mocnin z generátorové funkce countfrom:\n\nsquares = ( n*n for n in countfrom(2) )\n\nfor j in squares:\n\nECMAScript zavedl generátory ve verzi 6 (Harmony).\n\nNekonečnou Fibonacciho posloupnost lze napsat pomocí funkčního generátoru:\nfunction* fibonacci(limit) {\n\n// zadání horní meze\nfor (let n of fibonacci(10)) {\n\n// generátor bez horní meze\nfor (let n of fibonacci()) {\n\n// ruční iterace\nlet fibGen = fibonacci();\nconsole.log(fibGen.next().value); // 1\nconsole.log(fibGen.next().value); // 1\nconsole.log(fibGen.next().value); // 2\nconsole.log(fibGen.next().value); // 3\nconsole.log(fibGen.next().value); // 5\nconsole.log(fibGen.next().value); // 8\n\n// vybere, kde přestat\nfor (let n of fibGen) {\n\nV jazyce R lze pro vytváření generátorů použít balíček iterators.\nlibrary(iterators)\n\nabc <- iter(c('a','b','c'))\nnextElem(abc)\n\n"}
{"id": "1468320", "url": "https://cs.wikipedia.org/wiki?curid=1468320", "title": "Walter Atom", "text": "Walter Atom\n\nWalter Atom byl vzduchem chlazený horizontální (plochý) dvouválcový motor používaný na lehkých letadlech a větroních. Atom byl vyráběn Akciovou společností Walter, továrnou na automobily a letecké motory od roku 1935. Počty vyrobených motorů se v oficiálních pramenech neuvádějí, zřejmě se jednalo jen o jednotky kusů.\n\nByl nejslabším motorem z řady vzduchem chlazených motorů Walter vyráběných mezi světovými válkami a výrazně atypický byl v tom, že se jednalo o plochý, horizontální motor. Původně byl zamýšlen jako vhodná pohonná jednotka motorizovaných větroňů. Je rovněž zajímavé, že v \"předvečer\" druhé světové války začali amatérští piloti v Aeroklubech využívat motorizované kluzáky. Počítal s ním ing. Pavel Beneš pro první takový větroň (Be-500 \"Bibi\") z choceňské továrny na letadla Beneš-Mráz, ing. Pavel Beneš – ing. Jaroslav Mráz. K realizaci tohoto záměrů však nedošlo, avšak konstrukční příprava z typu Beneš-Mráz Be-500 Bibi byla zúročena při stavbě následných typů Be-501 a Be-502. U nich se však využily silnější motory Walter Mikron a Walter Minor 4. \n\nBibi Be-500 bylo navrženo jako lehké jednomístné letadlo malých rozměrů s minimální spotřebou pohonných hmot. Propozicemi však vykazovalo stoupavost a rychlost 150–160 km/h srovnatelnou s letadly vyšší třídy. Bylo řešeno jako dolnokřídlý samonosný jednoplošník s uzavřeným kokpitem, s rozsáhlým výhledem. Za kabinou byl i prostor pro menší zavazadla. Konstrukce trupu byla celodřevěná včetně dýhovaného potahu. Benzínová nádrž o objemu 36 l byla umístěna v trupu za pilotem. Benzín byl dopravován ke dvěma karburátorům Amal standardním palivovým čerpadlem. Podvozek byl dvoudílný, každá část byla aerodynamicky zakrytována. Rozpětí křídel o nosné ploše 9 m bylo 8,5 m, délka letounu 5,8 m a výška 1,65 m. Mělo dosahovat maximální rychlosti 155 km/h, cestovní 135 km/h. S plnou nádrží při celkovém zatížení 285 kg mělo doletět do vzdálenosti 750 km. Měl to být optimální prostředek pro sportovní, amatérské letectví. Po stavbě letounů Be-501 a Be-502 se však ing. Beneš k dostavbě prototypu Beneš-Mráz Be-500 Bibi již nikdy nevrátil. \n\nPo druhé světové válce v továrně Walter vznikl podobný, malý motor, řadový invertní dvouválec Walter A (typové označení M-100) konstruktéra ing. Bohuslava Šimůnka (1946). Dosahoval jmenovitého výkonu 16 kW/22 k při 2 500 ot/min a byl rovněž určen pro pohon motorizovaných kluzáků.\n\nMotor Walter Atom vznikl v roce 1934, do malovýroby se dostal v roce 1935 a dosahoval maximálního, vzletového výkonu 20 kW (28 k), což zase nebylo na dvouválec o objemu 1,1 litrů, tak málo. Uspořádání motoru s válci proti sobě bylo voleno tak, aby chod motoru nenamáhal konstrukci stroje (letadlo, větron). \n\nDvoudílná motorová skříň byla odlita z Hiduminia a byla uzavřena na obou stranách víky z elektronu. Na žebrované ocelové válce byly nasazeny žebrované hlavy z hliníkové slitiny s bronzovými sedly a vedeními ventilů. Hlavy válců byly snímatelné a byly připevněny ke skříni společně s válci čtyřmi průběžnými šrouby. Hlava i samotný válec byly povrchově chráněny galvanicky kadmiováním.\n\nOcelový klikový hřídel byl z opracovaného výkovku a byl uložen ve skříni ve dvou bronzových kluzných ložiscích, která byla vylita ložiskovým kovem, a v jednom tlakovém kuličkovém ložisku, které zachycovalo osové síly od vrtule. Vrtulová hlava byla nasazena na kuželový konec klikového hřídele a byla zajištěna klínem a maticí. Ojnice H-průřezu byly z hiduminia vykovány a písty odlity. Písty měly dva těsnící a jeden stírací kroužek. Mazání bylo tlakové cirkulační (kolečkové čerpadlo) s olejovou nádrží ve spodní části motorové skříně. \n\nNa každém válci byl jeden karburátor Amal s korektorem. Zapalování bylo dvojité, magnety typu Bosch, které byly namontovány na zadním víku motorové skříně.\n\nPlachtový odbor MLL ve společnosti Walter v dubnu 1936 stavěl větroň ŠP2, na který měl být namontován dvouválec Atom.\n\nHlavním aplikací se však staly přestavby klasického větroně EL-2-M \"Šedý vlk\" na motorizovanou verzi. Označení vzniklo standardně: EL jsou iniciály konstruktéra (Elsnic Ludvík) a 2-M značí dvoumístný. Podle jiných pramenů „M“ v označení odkazovalo na možnost montáže motoru na větroň.\n\nPrvním motorizovaným Šedým vlkem (EL-2-M) byl větroň postavený plachtovým odborem Masarykovy letecké ligy (MLL) v Moravské Ostravě. Zde byl poprvé použit nový motor Walter Atom z roku 1935. Motor byl na trubkové pyramidě nad baldachýnem křídla s vrtulí v tažném provedení. Byl hlavně používán jako dvoumístný pro školení žáků bezmotorového létání, kteří již absolvovali zkoušku \"B\". \n\nZa známou aplikací na motorizovaném kluzáku stojí nadšenci z aktivní odbočky Masarykovy letecké ligy (MLL) v Humpolci. Začátkem roku 1937 postavili motorizovaný, \"jednomístný\" větroň, což byl vlastně mírně překonstruovaný školní \"dvoumístný\" větroň EL-2-M Šedý vlk s pomocným motorem Walter Atom. Konstruktér Šedého vlka ing. Ludvík Elsnic tento upravený větroň zalétl a vyzkoušel. Následně s ním přeletěl z Humpolce do Prahy v polovině června 1937 na Celostátní leteckou výstavu, kde byl větroň, pokřtěný na jméno »HUMPOLEC«, vystaven. Vnější rozměry větroně přestavbou na motorovou verzi zůstaly zachovány, byly však zesíleny podélníky, přidány diagonály do trupu a aby bylo zachováno těžiště, křídlo bylo posunuto částečně dopředu a obě sedadla dozadu. Walter Atom byl vetknut na lože z trubek nad předek trupu. \n\nNa leteckém dni 16. června 1938 na Rané byl tento motorový kluzák EL-2M předveden prezidentu Edvardu Benešovi, který letiště navštívil. Tehdy již byl větroň vybaven větrným štítkem předního pilotního prostoru a vrtule dostala aerodynamický vrtulový kužel.\nMotory Walter Atom poháněly mj. letouny a větroně československé výroby.\n\n\n\n\n\n\n\n\n"}
{"id": "1468326", "url": "https://cs.wikipedia.org/wiki?curid=1468326", "title": "Josef Jan Šedivý", "text": "Josef Jan Šedivý\n\nJosef Jan Šedivý (15. května 1887 Kutná Hora – 15. dubna 1956 Kutná Hora), byl český malíř, ilustrátor, restaurátor a publicista.\n\nNarodil se v Kutné Hoře do rodiny řezbáře Vojtěcha Šedivého. Vyrůstal v rodině, kde k výtvarnu neměl daleko a talent projevoval již od mládí. Po absolvování základního a středního vzdělání pokračoval v letech 1905-1906 ve studiu v Praze na uměleckoprůmyslové škole u prof. E. Dítěte. V roce 1906 přestoupil na pražskou malířskou akademii a postupně se školil u prof. Bohumíra Roubalíka, Vlaho Bukovace a Maxmiliána Pirnera, kde roku 1911 absolvoval. Během studia roku 1909 vstoupil do Umělecké besedy a v roce 1913 se vrátil do rodné Kutné Hory, kde zůstal po celý svůj život. První světovou válku strávil coby příslušník Rakousko-Uherské armády na ruské a italské frontě. Během vojenské anabáze měl možnost zaznamenával dění na frontě a po návratu čerpal ze svých zážitků z bojů i běžného vojenského života. Po válce využíval hojně pro svá díla motivy hlavně z Kutnohorska, maloval krajinu, ale i portréty a figurální kompozice. Vedle vlastní tvorby restauroval i řadu obrazů v Kutné Hoře, v letech 1926-1927 rozměrné oltářní obrazy v chrámu sv. Barbory a roku 1936 Škrétovu „Pietu“ v kostele sv. Jakuba. Restauroval rovněž několik obrazů ze sbírek Umělecké besedy. Působil také v osvětové činnosti, měl mnoho odborných přednášek o P. Brandlovi, M. Alšovi a F. Jeneweinovi.\n\nBěhem svého plodného života vystavoval svá díla na členských výstavách Umělecké besedy v Praze a v dalších městech. Malíř zemřel v Kutné Hoře na jaře roku 1956.\n\n\n"}
{"id": "1468331", "url": "https://cs.wikipedia.org/wiki?curid=1468331", "title": "Zavlekov (sýpka)", "text": "Zavlekov (sýpka)\n\nSýpka v Zavlekově je tvrz přestavěná na sýpku v Zavlekově v okrese Klatovy. Založena byla ve druhé polovině šestnáctého století a již o sto let později byla opuštěna. V osmnáctém století budovu tvrze upravili na sýpku, která je od roku 1964 chráněna jako kulturní památka.\n\nNa počátku šestnáctého století v Zavlekově zanikla tzv. stará tvrz. Jan Chanovský Dlouhoveský z Dlouhé Vsi, který panství koupil v roce 1544, si poté nechal postavit nové panské sídlo. První písemná zmínka o nové tvrzi však pochází až z roku 1626. Janovi synové Přibík, Jiřík, Diviš Pačina a Bedřich se roku 1595 rozdělili o dědictví po otci. Zavlekov si rozdělili mezi sebe s tím, že se postupně budou střídat v každoroční volbě nového rychtáře. Na tvrzi sídlil Jiří, který se roku 1613 stal jediným pánem v Zavlekově, protože ostatní bratři do té doby zemřeli. V letech 1618–1620 se zúčastnil stavovského povstání, za což byl roku 1623 odsouzen ke změně svobodného statku na královské manství. Jiřího stejnojmenný syn dosáhl roku 1640 u krále Ferdinanda III. propuštění z manství a obnovy svobodného statku. Musel však zaplatit manskou kvótu ve výši tisíc zlatých. Poté mu byl Zavlekov roku 1646 zapsán do desk zemských. V roce 1669 prodal Zavlekov se vsí Vlčnov Divišovi Lvovi Žákavci z Žákavy.\n\nDalší majitelkou Zavlekova se roku 1689 stala Lidmila Veronika Doudlebská z Doudleb, rozená Kalenicová z Kalenic, která jej roku 1707 prodala Adamu Humprechtovi Fortunátovi Kocovi z Dobrše. Ten ji vlastnil jen dva týdny a poté ji o tři tisíce zlatých levněji prodal Jindřichu Vinklerovi z Heimfelda na Radnicích a Březině, po němž statek zdědila vdova Lidmila Konstancie, rozená z Bubna a Litic. Také další majitelé se rychle střídali. Roku 1715 jej získal Václav Maxmilián Vidršpergár z Vidršpergu a od něj panství následujícího roku koupila svobodná paní Anna Františka Barbora z Lanova. Zavlekov odkázala svému manželovi Bedřichu Bohuslavovi Serinovi z Eichenau na Svojšicích. Ten statek v roce 1738 prodal Petrovi Eusebiovi Radeckému z Radče, který jej držel po dobu šestnácti měsíců. V roce 1739 se majitelem stal Václav Marian z Petynku, který statek připojil k nalžovskému panství. Zavlekovská tvrz zanikla snad již během sedmnáctého století, protože při pozdějších majetkových převodech už nebyla uváděna.\n\nTvrz stála v blízkosti bývalého panského dvora, který ve dvacátém století využívalo jednotné zemědělské družstvo. V průběhu osmnáctého století byla upravena na sýpku. Budova sýpky má dvě patra, přičemž první a druhé patro osvětlují malá obdélníková okénka. Novodobý vstup se nachází v jedné z bočních stěn, ale v průčelí obráceném do silnice se dochoval pravoúhlý pozdně gotický portál bývalé tvrze.\n"}
{"id": "1468335", "url": "https://cs.wikipedia.org/wiki?curid=1468335", "title": "Řisuty (tvrz)", "text": "Řisuty (tvrz)\n\nŘisuty (též \"Hradiště\") jsou zaniklá tvrz u stejnojmenné obce západně od Slaného v okrese Kladno. Zanikla už ve druhé polovině patnáctého století a dochovalo se po ní tvrziště, které se nachází východně od vesnice na pravém břehu bezejmenného drobného přítoku Červeného potoka. Od roku 1967 je chráněno jako kulturní památka.\n\nV první polovině čtrnáctého století sídlil v Řisutech vladycký rod z Řisut. První písemná zmínka o vesnici pochází z roku 1316, kdy zde žil Domaslav z Řisut. Z dalších příslušníků jeho rodu byli roku 1321 zmíněni Jindřich a Ješek z Řisut. Po Ješkově smrti statek připadl pravděpodobně roku 1333 Albertovi z Řisut. Soudil se o něj se strýcem Remuntem z Honic a jejich spor rozhodl až v roce 1343 Jenc z Grunberka. Brzy poté řisutské panství koupil olomoucký biskup Jan Volek a věnoval je pražskému ženskému klášteru u svatého Ducha. Během husitských válek klášter zanikl a Řisuty v letech 1421–1423 spravoval pražský konšel Bohunek.\n\nPo zbytek husitských válek na tvrzi byla husitská posádka. Po bitvě u Lipan se tvrz hájenou Mikulášem Brčálem starším pokusili dobýt Aleš ze Šternberka, Jan ze Švamberka, Vilém z Jaroslavic a další páni z Plzeňského kraje. Jejich obléhání trvalo jeden den a noc, ale nebylo úspěšné. Vojsko odtáhlo, ale vesnici si přivlastnil Aleš ze Šternberka a připojil ji ke Křivoklátu. Tvrz dále ovládal Mikuláš Brčál, který ji musel za vlády krále Ladislava roku 1454 opustit. Nevyužívaná tvrz poté zpustla.\n\nTvrz stála na okraji rybníka, který ji chránil na severní a západní straně, kde obranyschopnost posilovaly také strmé svahy. Na východě celou tvrz chránil sto metrů dlouhý val orientovaný ve směru sever–jih. Za ním se nachází příkop, který se stáčí podél jižní strany předhradí, do něhož se vstupovalo po mostě umístěném ve středu příkopu. Jádro tvrze s přibližně čtvercovým půdorysem o straně asi třicet metrů se nacházelo v severní části areálu. Od předhradí ho na jihu a východě odděluje druhý příkop široký až 25 metrů. Podél východní strany jádra tak vznikl mezi prvním a druhým příkopem úzký výběžek předhradí, ze kterého pravděpodobně vedl vstup do jádra.\n\nNa tvrzišti se nedochovaly žádné pozůstatky staveb, ale terénní relikty naznačují místo, kde snad dříve stávala věž. V minulosti nalezené dubové trámy zaražené svisle do země naznačují, že opevnění jádra tvořila palisáda. Zástavba jádra a předhradí byla nejspíše z velké části dřevěná, ale v jádře podle nalezených architektonických prvků stávala výstavná kamenná budova.\n\nTvrziště je volně přístupné, ale nevede k němu žádná turisticky značená trasa.\n\n"}
{"id": "1468344", "url": "https://cs.wikipedia.org/wiki?curid=1468344", "title": "Kostel svatého Kříže (Javorník)", "text": "Kostel svatého Kříže (Javorník)\n\nHřbitovní kostel svatého Křiže se nachází ve městě Javorník v okrese Jeseník. Kostel náleží pod Římskokatolickou farnost Javorník ve Slezsku, děkanát Jeseník, diecéze ostravsko-opavská. Kostel je kulturní památkou ČR.\n\nKostel byl postaven pravděpodobně už v polovině 13. století vedle tvrze. První písemná zmínka pochází z roku 1290, kdy v soupisu biskupského majetku jsou uvedeny dva lány, které patřily kostelu. Podle archeologického průzkumu byl kostel opravován po nájezdu husitů v roce 1428. Koncem 15. století bylo rozšířeno zasvěcení kostela o patronky svatou Barboru a svatou Helenu. V roce 1582 byl opraven krov a v roce 1585 byla postavena obvodová hřbitovní zeď. Ve vizitační zprávě z roku 1666 je uváděno, že na střeše kostela byla dřevěná věž se třemi zvony. Po stavbě nového kostela Nejsvětější Trojice a jeho vysvěcení v roce 1725 se stal kostel svatého Kříže filiálním. Pohřbívání bylo přeneslo k novému kostelu a obnoveno bylo v roce 1783. V letech 1859–1860 byl kostel opravován a byla proražena nová okna v lodi. V roce 1901 staticky nestabilní západní zeď byla stržena a znovu vystavěna, byl postaven nový strop v lodi a kruchta. V západním průčelí se nachází kamenná pamětní deska Justuse Wilhelma, kanovníka vratislavské katedrály, kterou vyrobil jesenický sochař Josef Obetha.\n\nV roce 2009 byla opravena sanktusová věž a střecha byla kryta břidlicí. V letech 2013–2014 byly provedeny opravy fasády, stropu, vnitřních omítek a podlahy. V roce 2013 v rámci oprav byl proveden archeologický průzkum kostela, při němž byl mimo jiné objeven hrob kněze. Podle rozboru nalezených kosterních ostatků a dalších fragmentů, s přihlédnutím na dochované seznamy farářů, kteří působili v Javorníku, se předpokládá, že jde o faráře Gabriela Scholze, který působil v Javorníku v letech 1766–1793. Také hrob ženy s dítětem dávají předpoklad, že se jedná o Barbaru Volckmann, která zemřela v roce 1596 a její figurální náhrobek je v průčelí kostela.\n\nKostel je jednolodní podélná orientovaná stavba s pravoúhlým kněžištěm, postavená z lomového kamene (přístavky z cihel) s hladkou omítkou. Na severní straně je sakristie. Loď i kněžiště je zastřešeno sedlovou střechou krytou břidlicí. Na střeše nad lodí je osmiboká dřevěná věžička se zvonovitou stříškou. Kolem kostela obíhá profilovaná podnož, nároží jsou armována kvádry.\n\nPortál v jižní stěně lodi je odstupňovaný, v ostění jsou sloupky s talířovými patkami, zdobenými košíkovými hlavicemi, které nesou římsy. Lomený oblouk je tvořen oblouny a výžlabky. Jižní portál byl zapsán do seznamu kulturních památek ČR. V roce 2001 byl restaurován.\n\nKněžiště, které je zaklenuto křížovou klenbou, se otevírá do lodi kamenným lomeným triumfálním obloukem. V kněžišti se dochovaly tři oblé přípory s maskarony. V severní zdi je vchod s půlkruhovým záklenkem do sakristie. V jižní zdi je kamenný lomený portálek. Loď má plochý strop, podepřený se středovým dřevěným sloupem. V západní části lodi je dřevěná kruchta.\n\n"}
{"id": "1468352", "url": "https://cs.wikipedia.org/wiki?curid=1468352", "title": "Imunoglobulin D", "text": "Imunoglobulin D\n\nImunoglobulin D (IgD) je izotyp protilátky, který tvoří asi 1 % proteinů plazmatických membrán nezralých B lymfocytů, kde je obvykle exprimován současně s dalším typem protilátky, IgM. IgD je produkován také v rozpustné formě, vyskytující se ve velmi malé koncentraci v krevním séru, kde představuje 0,25 % všech imunoglobulinů. Relativní molekulová hmotnost rozpustného IgD je 186 kD a poločas rozpadu je 2,8 dne. Rozpustný IgD je produkován jako monomerní protilátka se dvěma těžkými řetězci třídy delta (δ) a dvěma lehkými řetězci Ig.\n\nFunkce IgD je od svého objevu v roce 1964 stále neznámá. Je přítomný u různých živočišných druhů, od chrupavčitých ryb až po člověka (pravděpodobně vyjma ptáků). Tento všudypřítomný výskyt u druhů s adaptivním imunitním systémem demonstruje, že IgD je stejně starý jako IgM a naznačuje důležitost jeho imunologických funkcí.\n\nFunkcí IgD je poskytovat B buňkám signál k aktivaci. Aktivací jsou B buňky připraveny k imunitní obraně těla. Během diferenciace B buněk je nezralými B buňkami produkován izotyp IgM. IgD začíná být exprimován až když B buňky opouští kostní dřeň, aby osídlily periferní lymfatické tkáně. Když B buňky dosáhnou svého zralého stavu, exprimují současně jak IgM, tak IgD. Übelhart a kol. provedli v roce 2016 studii, kde zjistili, že signalizace IgD je vyvolána pouze repetitivními multivalentními imunogeny, zatímco IgM může být vyvolána buď rozpustnými monomerními nebo multivalentními imunogeny. Cδ knockout myš (myš, která byla geneticky upravena, aby neprodukovala IgD) nevykazuje žádné podstatné defekty B buněk. IgD může hrát roli při alergických reakcích.\n\nNedávno bylo zjištěno, že IgD se váže na bazofily a žírné buňky a aktivuje je k produkci antimikrobiálních faktorů, které se u lidí účastní imunitní obrany v dýchacím traktu. Také stimuluje bazofily k uvolnění homeostatických faktorů B buněk. Toto je v souladu se sníženým počtem periferních B buněk, sníženou hladinou sérového IgE a defektní primární IgG1 odpovědi u IgD knockout myší.\n\nLokus kódující těžký řetězec u člověka obsahuje sérii konstantních (C) genů na 3', z nichž každý poskytuje izotyp Ig. Gen Cμ (IgM) je na 3' a nejblíže VDJ komplexu, zatímco gen Cδ se nachází dále od 3' za Cμ.\n\nPrimární mRNA transkript bude obsahovat transkribovaný VDJ komplex a Cμ a Cδ geny s introny mezi nimi.\n\nNásledně může dojít k alternativnímu sestřihu, což způsobí, že se na funkční mRNA objeví buď Cμ, nebo Cδ (μ mRNA a respektive δ mRNA). Alternativní sestřih je považován za možný kvůli dvěma polyadenylačním místům, kdy jedno se vyskytuje mezi Cμ a Cδ a druhé na 3' Cδ (polyadenylace v posledně uvedeném místě způsobí, že Cμ bude vystřižen spolu s intronem). Přesný mechanismus výběru polyadenylačního místa však zůstává nejasný.\n\nVýsledná funkční mRNA bude mít oblasti VDJ a C souvislé a její translace vytvoří buď těžký řetězec μ nebo těžký řetězec δ. Pak se těžké řetězce spojí buď s κ nebo λ lehkými řetězci, aby se vytvořila konečná IgM nebo IgD protilátka.\n\nProtein 318 s motivem zinkových prstů (ZNF318) podporuje expresi IgD a kontrolu alternativního sestřihu dlouhé pre-mRNA. U nezralých B lymfocytů, které většinou exprimují μ transkript, neexistuje exprese ZFP318, ale u zralých B lymfocytů s duální expresí IgM a IgD se vytvoří jak μ, tak δ transkript a je exprimován ZFP318. Enders a kol. v roce 2014 objevili, že nulové mutace v ZFP318 u myší vedly k absenci exprese IgD.\n\nAdaptivní a vrozené imunitní reakce mohou být aktivovány prostřednictvím membránově zakotveného IgD, který funguje jako součást komplexů B buněčných receptorů (BCR) nebo prostřednictvím rozpustné formy IgD, která se váže na monocyty, žírné buňky nebo bazofily. Aktivace imunitní odpovědi prostřednictvím IgD tedy může potenciálně zhoršit autoimunitní onemocnění a alergický zánět kůže. Nguyen TG a kol. ukázali, že léčba monoklonální nebo polyklonální anti-IgD protilátkou zmírňuje závažnost onemocnění u myších modelů s kolagenem indukovanou artritidu. [9] Tyto nové terapeutické účinky při léčbě anti-IgD byly později potvrzeny jinou skupinou u myšího modelu s nemocí motýlích křídel a chronickou kontaktní hypersenzitivitou.\n"}
{"id": "1468359", "url": "https://cs.wikipedia.org/wiki?curid=1468359", "title": "Inflammaging", "text": "Inflammaging\n\nInflamm-aging (také známo jako inflammaging či inflamm-ageing) označuje vznik systémového chronického zánětlivého prostředí během stárnutí organismu. Tento jev je úzce spjat s biologickým stárnutím a napomáhá ke vzniku některých chorob. Název Inflamm-aging vzniklo spojením anglických slov inflammation (zánět) a aging (stárnutí).\n\nBěhem stárnutí dochází k významným změnám ve fungování imunitního systému. Adaptivní imunitní odpověď ztrácí na efektivitě, jelikož se stárnutím dochází ke snižování počtu lymfocytů. Hlavním důvodem je zmenšení brzlíku a pokles produkce nových (naivních) T lymfocytů. Navíc dochází změnám ve složení populace T lymfocytů ve prospěch paměťových T lymfocytů, které vytlačují naivní T lymfocyty.\n\nZatímco efektivita adaptivní imunity klesá, přirozená imunita se stává aktivnější. S věkem dochází k nárůstu počtu tzv. NK buněk a k vyšší produkci zánětlivých cytokinů. Produkce těchto cytokinů (především jde o cytokiny IL-6, TNFα a CRP) způsobuje chronickou aktivaci buněk přirozené imunity a tím pádem i vznik chronického zánětu ve stáří. Tento jev dostal jméno inflamm-aging. Inflamm-aging je charakterizován jako mírný, chronický a asymptomatický zánět, ke kterému dochází při absenci infekce a který je stimulován především molekulami vlastních buněk.\n\nToto chronické zánětlivé prostředí má škodlivý dopad na zdravotní stav a přispívá k biologickému stárnutí. Inflammaging také může uspíšit nástup a zhoršit průběh Alzheimerovy choroby, aterosklerózy, osteoporózy, cukrovky 2. typu či některých srdečních nemocí.\n\nVzhledem k tomu, že inflamm-aging představuje komplexní a systémový problém, najít příčinu jeho vzniku je velmi komplikované. V současné době se zdá, že procesů vedoucím k spuštění inflamm-agingu je hned několik. Jednou z nejdůležitějchých přičin je hromadění molekul pocházejících z poškozených buněk. Tyto molekuly jsou rozeznávány receptory buněk přirozené imunity, což vede k jejich aktivaci a následně ke vzniku zánětu. Buněčné komponenty, které mohou takto stimulovat imunitní buňky, jsou například microRNA, mitochondriální DNA či histony.\n\nInflamm-aging je také spojen s chronickou virální infekcí (např. Cytomegaloviru). Chronická virová infekce zvyšuje produkci různých zánětlivých cytokinů a tedy vzniku zánětlivého prostředí. Také dochází k expanzi specifických T lymfocytů na úkor naivních T lymfocytů. Dalšími faktory vedoucí k inflamm-aging jsou přejídání, změna střevní mikroflóry spojená s věkem, poškození střevní epiteliální bariéry či chronický stres. Prozánětlivé cytokiny a další molekuly, které se mohou spolupodílet na vzniku zánětlivého prostředí, jsou produkovány i tukovou tkání.\n"}
{"id": "1468360", "url": "https://cs.wikipedia.org/wiki?curid=1468360", "title": "Petr Pospíchal (herec)", "text": "Petr Pospíchal (herec)\n\nPetr Pospíchal (* 27. července 1948 Brno) je český herec a dabér.\n\nNarodil se v Brně a následně se krátce přestěhoval do Kunštátu. Do třinácti let žil v Senci u Bratislavy, pak se vrátil zpět do Kunštátu. S divadelním herectvím začínal v Boskovicích během studia gymnázia a poprvé hrál v Divadle Kaňka. Herectví začal studovat na Vysoké škole múzických umění v Bratislavě. V roce 1968 přešel na DAMU. \nPo absolvování školy s kolegy z ročníku a s režisérem Ivanem Bednářem, následně i s Karlem Křížem, založili díky subvenci od Ministerstva školství a mládeže Divadlo Radar, kde působili dva roky. Mezitím dělal s Janem Kanyzou písničky a spolupracovali s partou, ve které byl Jan Petránek, Karel Kyncl, Ljuba Hermanová, Milan Jíra, Alena Havlíčková, Rudolf Pellar, Ilja Racek a další. Jmenovalo se to Písničky pod vobraz, následně se přejmenovaly na Šanson 70. Působili v Alšově síni v Umělecké besedě. Písniček při DAMU natočili okolo třiceti, ale bohužel se dosud nenalezly.\n\nPoprvé se ve filmu objevil v roce 1969 ve filmu \"Utrpení mladého Boháčka\", kde si zahrál trampa nebo také účinkoval ve filmu \"Pan Tau\" roku 1970. S Janem Kanyzou napsal scénář k divadelní hře \"To máte jedno, pane\". Roku 1972 začal studovat estetiku a divadelní vědu na filozofické fakultě Univerzity Karlovy, čemuž se po třech letech přestal věnovat. Mezi lety 1976 až 1990 byl členem hereckého souboru Divadla Na zábradlí. První větší roli mu nabídl Ivo Toman ve snímku \"Ve znamení Tyrkysové hory\" z roku 1977, což později vedlo k jeho dalším velkým rolím ve filmech jako např.: \"Havárie\" (1985), \"Cena medu\" (1986) nebo \"Černá punčocha\" (1987). V roce 2005 začal spolupracovat s divadelní společností Háta. Co se týče dabingu, mezi jeho nejznámější osoby, kterým propůjčil hlas, patří Chuck Norris či Robert De Niro. Je především dabingovým režisérem.\n\n\n"}
{"id": "1468361", "url": "https://cs.wikipedia.org/wiki?curid=1468361", "title": "Petr Pospíchal (publicista)", "text": "Petr Pospíchal (publicista)\n\nPetr Pospíchal (* 16. dubna 1960 Brno) je český disident, signatář Charty 77 a politický vězeň. V době komunismu byl třikrát uvězněn, přičemž na svobodě byl StB tvrdě pronásledován. Po pádu komunismu byl mimo jiné pracovníkem kanceláře prezidenta Václava Havla, spolupracovníkem rozhlasových stanic BBC a RFE, velvyslancem v Bulharsku a předsedou Rady pro televizní a rozhlasové vysílání.\n\nPetr Pospíchal se narodil 16. dubna 1960 v Brně. Roku 1972 se jeho rodiče rozvedli. Jeho matka se později provdala za syna významného představitele moravského katolického disentu Josefa Adámka. Petr Pospíchal se po devítiletce šel učit tiskařem. Ve škole se spřátelil s  o ročník starším spolužákem Martinem Šimsou, který byl synem evangelického faráře a disidenta Jana Šimsy. Zajímal se o politiku a často poslouchal vysílání Hlasu Ameriky. Roku 1976 mu Martin Šimsa dal přečíst samizdatovou tiskovinu o politickém procesu se skupinou The Plastic People of the Universe. V lednu 1977 se dostal k prohlášení Charty 77. Od té doby začal rozmnožovat a šířit různé tiskoviny. Aktivně se též zapojil do činnosti disentu.\n\nDne 4. května 1978, tedy jen krátce po svých osmnáctých narozeninách, byl Petr Pospíchal přímo ve škole zatčen, obviněn z trestného činu pobuřování a vzat do vazby. Souzen byl v politickém procesu s Petrem Cibulkou a Liborem Chloupkem, kteří také pocházeli z Brna. Dne 14. listopadu 1978 byl Petr Pospíchal Městským soudem v Brně odsouzen pro pobuřování na 11 měsíců odnětí svobody. V brněnské vazbě byl celkem devět měsíců a pak ještě dva měsíce ve věznici Plzeň-Bory. Případu věnovala značnou ponornost zahraniční média a neoficiální tisk. Případu bylo věnováno sdělení Výboru na obranu nespravedlivě stíhaných č. 2 publikované v periodiku Informace o Chartě č. 6/1978. Václav Havel na jejich případ upozornil v doposu přečteném 22. května 1978 na světovém kongresu PEN Klubu ve Stockholmu. Skupina československých občanů, převážně disidentů, zaslala 31. května 1978 protest Federálnímu shromáždění. Ve dnech 23.–24. prosince 1978 proběhla třicetihodinová protestní hladovka. Disidentka Helena Klímová zaslala v únoru a srpnu 1979 dva protestní dopisy předsedu České národní rady Evženu Erbanovi. Odvolání bylo projednáno Krajským soudem v Brně, který první rozsudek zrušil, ale následně všechny obviněné znovu pro pobuřování odsoudil ke shodným trestům. Petr Pospíchal svůj trest vykonal v první nápravně-výchovné skupině. Jeho vězeňské číslo bylo 11 248. Propuštěn byl 5. dubna 1979.\n\nPo svém propuštění Petr Pospíchal podepsal Chartu 77 a zapojil se do činnosti Výboru na obranu nespravedlivě stíhaných (VONS). Informoval o případech pronásledovaných lidí a uspořádal demonstraci za propuštění Petra Cibulky. Pronásledování ze strany StB pokračovalo. Například na podzim 1980 byl při výslechu v Bartolomějské ulici surově zbit. V jiném případě byl příslušníky StB zadržen přímo na nádraží, odvezen do lesů a tam odveden na okraj skály. Ve strachu o svůj život se přestěhoval do Prahy a na ulici se pokud možno nepohyboval bez doprovodu.\n\nV roce 1981 nastoupil základní vojenskou službu, kterou vykonával ve Strašicích. Rovněž na vojně byl z politických důvodů pronásledován a šikanován. Na jaře 1981 byl na vojně zatčen kvůli tomu, že mu někdo zaslal zpravodaj Informace o Chartě. Vojenský soud v Litoměřicích jej za pobuřování odsoudil na 18 měsíců odnětí svobody. Trest opět vykonal ve věznici Praha-Bory, znovu v první nápravně-výchovné skupině (protože byl poprvé odsouzen jako mladistvý, nebyl ani při druhém trestu považován za recidivistu). Jeho druhé vězeňské číslo bylo 21 778. Ve věznici byl nasazen na broušení bižuterie (tzv. šatonů) pro podnik Preciosa. Zároveň se ve věznici potkával s řadou dalších politických vězňů.\n\nTaké po svém propuštění v září 1983 Pospíchal pokračoval ve své činnosti. StB tedy pokračovala v jeho pronásledování. Například v únoru 1984 byl zbit na služebně StB, v jiném případě v zimě odvezen do lesů na Vysočině a tam ponechán bez pomoci.\n\n"}
{"id": "1468362", "url": "https://cs.wikipedia.org/wiki?curid=1468362", "title": "Gol Transportes Aéreos", "text": "Gol Transportes Aéreos\n\nGol Linhas Aéreas Inteligentes S.A (\"Gol Intelligent Airlines S.A.\" také známá jako VRG Linhas Aéreas S/A) je největší vntrostátní brazilská nízkonákladová letecká společnost a třetí největší brazilská letecká společnost. Sídlo má v Riu de Janeiru. Podle národní agentury civilního letectví brazílie, měla Gol mezi lednem a prosincem roku 2018 podíl 35,7% vnitrostátního a 9,6% mezinárodního leteckého trhu v Brazílii.\n\nK únoru 2019 se flotila Gol skládala z následujících letadel, průměrného stáří 9,5 let:\n"}
{"id": "1468367", "url": "https://cs.wikipedia.org/wiki?curid=1468367", "title": "Památník Mikoláše Alše a Matěje Kopeckého", "text": "Památník Mikoláše Alše a Matěje Kopeckého\n\nPamátník Mikoláše Alše a Matěje Kopeckého je památník a muzeum, zřízené obcí Mirotice v Alšově domku, stojícím na místě jeho rodné chaloupky. Památník byl vybudován a zpřístupněn veřejnosti v roce 1952 u příležitosti stého výročí malířova narození.\n\nRodný domek Mikoláše Alše, který od roku 1803 stával v Rybářské ulici č.p. 119 poblíž náměstí, ve svahu nad říčkou Lomnicí, podlehl v roce 1901 požáru. O 6 let později obec spáleniště vykoupila a v roce 1934 zde byl postaven na základě projektu architekta Jana Kouly Alšův domek. Do něho byla v roce 1990 přenesena i expozice, věnovaná loutkáři Matěji Kopeckému, zřízená původně v r. 1973 v sousední chalupě č.p. 113. Tím Památník získalo přitažlivost pro děti i dospělé.\n\nPamátník sestává ze dvou samostatných místností. Místnost vpravo je věnována životu a dílu místního rodáka malíře MIkoláše Alše. Zahrnuje zajímavé dokumenty z osobního života i ukázky z jeho tvorby, od drobných kreseb a skic až po návrhy lunet po Národní divadlo. Místnost vlevo od vchodu představuje působnost Matěje Kopeckého, který se do Mirotic přiženil v r. 1795 a strávil v městečku 40 let. Návštěvníci zde mohou zhlédnout řadu originálních více než 200 let starých loutek.\nExpozice je přístupná od dubna do října každý den kromě pondělí a při prohlídce lze využít výkladu průvodce.\nNávštěvu je možno spojit s účastí na multižánrovém Mirotickém festivalu loutek a hudby. Termín konání lze najít na webu uvedeném v rubrice Externí odkazy.\n\n\n\n"}
{"id": "1468369", "url": "https://cs.wikipedia.org/wiki?curid=1468369", "title": "Svietenie", "text": "Svietenie\n\nSvietenie (\"Swietenia\") je rod rostlin z čeledi zederachovité. Zahrnuje 3 druhy stálezelených až opadavých stromů se zpeřenými listy a nepříliš nápadnými květy v úžlabních květenstvích. Plodem je tobolka obsahující křídlatá semena. Svietenie jsou rozšířeny v tropické Americe od Mexika po Bolívii a na Karibských ostrovech.\n\nSvietenie poskytují jedno z nejvíce ceněných a také nejznámějších tropických dřev, mahagon. V současnosti je hlavním zdrojem mahagonu svietenie velkolistá, pocházející z pevninské tropické Ameriky a pěstovaná na plantážích v tropech po celém světě.\n\nSvietenie jsou jednodomé nebo funkčně dvoudomé stromy. V závislosti na podmínkách mohou být stálezelené nebo opadavé. Mají sudozpeřené listy, složené z celokrajných lístků. Květy jsou jednopohlavné, uspořádané v úžlabních thyrsech. Kalich je asi do poloviny členěný do 5 laloků. Koruna je složená z 5 (řidčeji jen 4) volných lístků. Tyčinky jsou srostlé do miskovité až baňkovité trubičky, nesoucí 8 až 10 prašníků. Semeník obsahuje 5 (4 až 6) komůrek, v nichž je po 9 až 16 vajíčkách. Plodem je dřevnatá tobolka pukající 5 chlopněmi. Plody pukají buď jen od báze, nebo současně od báze a od vrcholu.\n\nRod svietenie zahrnuje 3 druhy a je rozšířen v tropické Americe.\nNejvětší areál má svietenie velkolistá (\"Swietenia macrophylla\"), rozšířená od severního Mexika přes Střední Ameriku po Brazílii a Bolívii. V Jižní Americe roste zejména v oblastech poloopadavých lesů Brazílie a Bolívie a v pásu podél And na sever, zatímco ve velkých částech Amazonie chybí. \"Swietenia humilis\" se vyskytuje v Mexiku a Střední Americe. Původní areál svietenie mahagonové (\"Swietenia mahagoni\") je omezen na jižní Floridu a Karibské ostrovy.\n\nSwietenie rostou v poloopadavých a stálezelených tropických lesích. Nejširší ekologické rozpětí ze všech tří druhů má svietenie velkolistá, která se vyskytuje v suchých i vlhkých oblastech, v nížinách i horských polohách, na zaplavovaných půdách i na svazích a na různých typech podloží. Může se vyskytovat v podobě hustých shluků na místě původního pralesního velikána stejně jako v podobě jednotlivých stromů, rozptýlených ve vzrostlejší vegetaci. Dospělé stromy jsou ve zvýšené míře odolné vůči katastrofickým událostem, jako jsou hurikány, požáry a záplavy.\nSvietenie mahagonvá roste rovněž ve vlhkých i suchých tropických lesích, a to v nadmořských výškách do 800 metrů. Často se vyskytuje na vápencích.\n\nNenápadné květy jsou opylovány včelami, můrami a třásněnkami. Křídlatá semena jsou roznášena větrem až na vzdálenost půl kilometru.\nSvietenie jsou živnými rostlinami řady můr zejména z čeledí píďalkovití (\"Geometridae\"), zavíječovití (\"Pyralidae\"), bourovcovití (\"Lasiocampidae\") a slimákovcovití (\"Limacodiidae\"). K významným škůdcům mahagonových plantáží náleží můry rodu \"Hypsipyla\". V tropické Americe je to především \"Hypsipyla grandella\", v Africe a Asii \"Hypsipyla robusta\". V tropické Asii je svietenie velkolistá zástupnou živnou rostlinou housenek největšího motýla světa, kterým je martináč atlas (\"Attacus atlas\"). Ve větvích se vyvíjejí housenky drvopleně \"Polyphagozerra coffeae\" (syn. \"Zeuzera coffeae\").\n\nHlavními obsahovými látkami svietenií jsou limonoidy a jejich deriváty, jako je swietenin, andirobin, swietenolid a četné jiné. Dále jsou přítomny silice, polyfenoly (katechin, epikatechin), steroidy (β-sitosterol, stigmasterol aj.) a kumariny (skopoletin).\n\nRod \"Swietenia\" je v rámci čeledi \"Meliaceae\" řazen do podčeledi \"Cedreloideae\" (syn. \"Swietenioideae\"). Nejblíže příbuznými rody jsou \"Khaya\" (5 druhů v tropické Africe a na Madagaskaru) a \"Carapa\" (24 druhů v tropické Africe a Americe).\n\nNálezy fosilních pozůstatků rodu \"Swietenia\" jsou jen sporadické.\nNa karibském ostrově Hispaniola byl v jantaru nalezen zachovalý samčí květ svietenie, pocházející z období středních třetihor. Druh byl pojmenován \"Swietenia dominicensis\". Květ jiného druhu, popsaného jako \"Swietenia miocenica\", byl nalezen v jantaru v mexickém státě Chiapas; pochází z období raného miocénu.\n\n\nSvietenie jsou těženy pro jedno z nejvíce ceněných tropických dřev, mahagon. Pravý neboli americký mahagon byl zprvu získáván z karibské svietenie mahagonové, po jejím vyčerpání se začal využívat druh svietenie velkolistá, která je v současnosti jediným komerčně významným druhem. Je pěstována na plantážích v tropech po celém světě.\n\nSvietenie velkolistá je využívána v tradiční medicíně v tropické Asii i jinde ve světě k léčení široké palety neduhů. Téměř každá část rostliny má lékařské využití. Plody jsou složkou komerčních produktů ke zlepšení krevního oběhu a kondice pleti. Semena jsou v Malajsii tradičně používána k léčení vysokého krevního tlaku, cukrovky a k úlevě od bolesti. Byly u nich zjištěny i protirakovinné účinky. V Indonésii se používají také při léčbě malárie, v Bolívii je domorodci využívají při leishmaniózách. Extrakt z kůry slouží jako adstringens při léčení zranění.\nRovněž kůra svietenie mahagonové má svíravé a antipyretické účinky. V Karibiku je používána jako náhrada chinovníkové kůry.\n\nSvietenie mahagonová je používána k zalesňování a vysazuje se jako stínící dřevina na plantážích jiných stromů pěstovaných pro dřevo. Někdy se pěstuje i jako okrasný strom.\nExtrakt z kůry svietenie velkolisté je občas používán k barvení na červeno a k vydělávání kůží.\n\n"}
{"id": "1468376", "url": "https://cs.wikipedia.org/wiki?curid=1468376", "title": "Památník města Protivína", "text": "Památník města Protivína\n\nPamátník města Protivína je regionální a specializované muzeum, založené v roce 1932.\n\nMěstské muzeum v Protivíně bylo slavnostně otevřeno v roce 1932. Bylo umístěno na hlavním (nyní Masarykově) náměstí v prvním patře domu čp. 19, v budově bývalé obecní školy a zde se nachází dosud.\nOd r. 1981 funguje jako pobočka Prácheňského muzea (původně Okresního muzea) v Písku.\nKromě všeobecné regionální expozice (kompletně přepracované v letech 2011-2012) je specializováno na téma \"Exotická příroda\". Tato část zde byla vybudována v letech 2000-\n2008 a jejím hlavním autorem je cestovatel a přírodovědec dr. Karel Pecl.\n\n\n\n\nMuzeum je otevřeno od května do října každý den kromě pondělí. Všechny expozice jsou doplněny i počítačovými interaktivními prezentacemi a řadou haptických či zvukových prvků. Děti si zde mohou mj. zahrát i loutkové divadlo.\n\n\n"}
{"id": "1468381", "url": "https://cs.wikipedia.org/wiki?curid=1468381", "title": "Malden (Massachusetts)", "text": "Malden (Massachusetts)\n\nMalden je město v okrese Middlesex ve státě Massachusetts ve Spojených státech amerických. Při sčítání lidu v roce 2010 v něm žilo bezmála šedesát tisíc obyvatel.\n\nMalden leží několik kilometrů severně od centra Bostonu, hlavního města Massachusettsu, a je součástí jeho aglomerace. Ze správního hlediska hraničí na severu s Melrose, se Stohenhamem na severozápadě, s Medfordem na západě, s Everettem na jihu, s Revere na východě a se Saugusem na severovýchodě.\n\nPřes Malden prochází dálnice U.S. Route 1 vedoucí podél východního pobřeží Spojených států amerických.\n\nMalden založili v roce 1640 puritáni na půdě zakoupené v roce 1629 od Indiánů kmene Pennacook. Původně byl součástí Charlestownu, osamostatnil se v roce 1882. Do roku 1850 bylo naopak součástí Maldenu pozdější samostatné město Melrose a do roku 1870 pozdější samostatné město Everett.\n\n"}
{"id": "1468382", "url": "https://cs.wikipedia.org/wiki?curid=1468382", "title": "Malden (rozcestník)", "text": "Malden (rozcestník)\n\nMalden může být.\n\n"}
{"id": "1468383", "url": "https://cs.wikipedia.org/wiki?curid=1468383", "title": "Římskokatolická farnost Svéraz", "text": "Římskokatolická farnost Svéraz\n\nŘímskokatolická farnost Svéraz je územním společenstvím římských katolíků v rámci českokrumlovského vikariátu českobudějovické diecéze.\n\nPlebánie ve Svérazu je písemně doložena v roce 1360, později z ní vznikla farnost. \nFarnost je spravována ex currendo z Českého Krumlova. \n\n"}
{"id": "1468392", "url": "https://cs.wikipedia.org/wiki?curid=1468392", "title": "Bajadasaurus", "text": "Bajadasaurus\n\nBajadasaurus (\"ještěr ze souvrství Bajada (Colorada)\") byl rod neosauropodního dinosaura z čeledi dikreosauridů, který žil v období rané křídy (asi před 125 miliony let) na území dnešní argentinské Patagonie. Fosilie tohoto středně velkého sauropoda byly objeveny v sedimentech souvrství Bajada Colorada a formálně popsány na začátku roku 2019.\n\nNejvíce nápadným anatomickým znakem druhu \"B. pronuspinax\" jsou jeho výrazně prodloužené neurální výběžky na krčních obratlích, které vytvářejí na dorzální straně jeho krku hradbu ostrých bodců. Ty zřejmě sloužily těmto dikreosauridním dinosaurům v pasivní obraně proti teropodům, mohly ale být také produktem pohlavního výběru u samců.\n\n"}
{"id": "1468393", "url": "https://cs.wikipedia.org/wiki?curid=1468393", "title": "Milan Eberle", "text": "Milan Eberle\n\nMilan Eberle (* 30. září 1960) je bývalý český hokejista, útočník. Jeho synem je hokejista Jan Eberle. \n\nV lize hrál za TJ Poldi Kladno. S Kladnem získal v roce 1980 mistrovský titul. Během vojenské služby hrál za Duklu Trenčín. V zahraniční působil v Dánsku v týmu Frederikshavn IK, Reprezentoval Československo na Mistrovství Evropy juniorů v ledním hokeji 1980, kde získal s týmem stříbrnou medaili za 2. místo, na Mistrovství světa juniorů v ledním hokeji 1981, kde tým skončil na 4. místě a na Mistrovství světa juniorů v ledním hokeji 1982, kde tým skončil na 2. místě. V nejvyšší československé hokejové soutěži nastoupil ve 239 utkáních a dal 74 gólů. \n\n"}
{"id": "1468395", "url": "https://cs.wikipedia.org/wiki?curid=1468395", "title": "Kostel svatého Václava (Rosice)", "text": "Kostel svatého Václava (Rosice)\n\nKostel svatého Václava se nalézá na Školním náměstí několik metrů od slepého ramene řeky Labe ve čtvrti Rosice, místní části města Pardubice. Rosice jsou součástí městského obvodu Pardubice VII. Kostel je chráněn jako kulturní památka. Národní památkový ústav tento kostel uvádí v katalogu památek pod rejstříkovým číslem ÚSKP 13829/6-2134 .\n\nPrvní písemná zmínka o kostele v Rosicích pochází z roku 1325, z té doby pochází obvodové zdi kostelní lodi, presbytáře a sakristie, stejně jako triumfální oblouk a portál sakristie. Původní gotický kostel vyhořel roku 1583, ale ještě téhož roku byl znovu obnoven ve stylu renesance panem Adlspachem z Damsdorfu, hejtmanem pardubickým a Valentinem Žaludem, místohejtmanem. Kostel byl následně přestaven barokně v 20. letech 18. století.\n\nVedle kostela stojí zvonice se zděným přízemím a bedněným patrem, postavená v 18.století a bývalý hřbitov.\n\nKostel svatého Václava je kamenný s trojboce uzavřeným presbytářem se sakristií po severní a s předsíní po jižní straně lodi. Kostelní loď má rozměry 10,0 x 8,0 m a je zaklenutá třemi poli křížové hřebínkové klenby. Kostelní loď byla uvnitř později opravena ve slohu copovém. Fasáda lodi má opěrné pilíře a hrotitá okna bez kružeb. Ve hřbitovní zdi je zazděn fragment renesančního portálu kostela z roku 1583 přenesený sem z kostela koncem 19. století.\n\nHlavní oltář je rokokový s obrazem svatého Václava namalovaný neznámým malířem a opravený roku 1853 chrudimským malířem Josefem Papáčkem. V kostele se nalézají dřevěné rokokové lavice s ornamentálními řezbami.\n\nV první polovině 19. století byla do kostela vložena nová dřevěná kruchta.\n\n"}
{"id": "1468401", "url": "https://cs.wikipedia.org/wiki?curid=1468401", "title": "Nařízení EU o zdravotnických prostředcích", "text": "Nařízení EU o zdravotnických prostředcích\n\nNařízení evropského parlamentu a rady (EU) 2017/745 ze dne 5. dubna 2017 o zdravotnických prostředcích, změně:\n\n\na o zrušení:\n\n\nTímto nařízením se stanoví pravidla pro uvádění na trh, dodávání na trh nebo uvádění do provozu humánních zdravotnických prostředků a jejich příslušenství v Unii. Toto nařízení se vztahuje rovněž na klinické zkoušky týkající se takových zdravotnických prostředků a příslušenství, prováděné v Unii.\n\nZdravotnický prostředek -  nástroj, přístroj, zařízení, software, implantát, činidlo, materiál nebo jiný předmět určené výrobcem k použití, samostatně nebo v kombinaci, u lidí k jednomu nebo několika z (dále uvedených) konkrétních léčebných účelů.\n\nNařízení evropského parlamentu a rady (EU) 2017/745 ze dne 5. dubna 2017 o zdravotnických prostředcích (Regulation (EU) 2017/745 of the European Parliament and of the Council of 5 April 2017 on medical devices) (EUR-Lex - 32017R0745 - EN - EUR-Lex)\n\n"}
{"id": "1468403", "url": "https://cs.wikipedia.org/wiki?curid=1468403", "title": "Walter Mantegazza", "text": "Walter Mantegazza\n\nWálter Daniel Mantegazza González (17. června 1952, Montevideo – 20. června 2006) byl uruguayský fotbalista, záložník. \n\nProfesionálně hrál v Uruguayi za Nacional Montevideo, dále v Mexiku za Club León a Tigres UANL, kterému pomohl v roce 1978 získat poprvé mexický titul.\n\nReprezentoval Uruguay na Mistrovství světa ve fotbale 1974 v Německu. \n\n"}
{"id": "1468412", "url": "https://cs.wikipedia.org/wiki?curid=1468412", "title": "Rittnerův zámeček", "text": "Rittnerův zámeček\n\nRittnerův zámeček (také vila Rudolfa Rittnera) se nachází v Bílém Potoce č. p. 90 okrese Jeseník. Rittnerův zámeček byl v roce 2007 Ministerstvem kultury ČR prohlášen kulturní památkou ČR.\n\nHerec, dramatik a rodák z Bílého Potoka Rudolf Rittner (1869–1943) byl jedním z nejpopulárnějších herců v německy mluvících divadlech na konci 19. století. Často se vracel do svého rodiště. V letech 1903–1908 si nechal postavit vilu podle svého návrhu, do které se uchýlil po ukončení své herecké kariéry. Vila byla také nazývána \"Kozí hrádek\", protože zde Rittner choval kozy. V současné době je zámeček v soukromých rukou a je postupně opravován.\n\nZámeček je postaven ve stylu Arts & Crafts a začínající secese. V interiéru jsou zachovalá původní kachlová kamna, vestavěné skříně ap. Součástí zámečku byla zahrada s ovocným sadem a rybníčkem.\n\n"}
{"id": "1468419", "url": "https://cs.wikipedia.org/wiki?curid=1468419", "title": "Danu", "text": "Danu\n\nDanu je hypotetická irská bohyně považovaná za matku božského rodu Tuatha Dé Danann. Pokud irská mytologie tuto postavu skutečně znala, může souviset či být totožná s bohyní Anu, která je označována za „matku irských bohů“, a Danand, někdy ztototožňované s matkou tří synů z \"Tragického příběhu dětí Tuireannových\". Dále je srovnávána s velšskou Dôn, jejíchž pět dětí bojuje s dětmi Llŷrovými. V širším kontextu může být dědičkou praindoevropské říční bohyně \"*dehnu\", které se snad ozývá kromě zmíněné Dôn, ve védské Dánu, matce démonických danávů, a ve jménech evropských řek jako Dunaj, Don, Dněpr a Dněstr.\n\nExistence této bohyně je založena na tradičním překladu Tuatha Dé Danann jako „lid bohyně Danu“. Takový výklad je však v mnoha ohledech problematický, už jen proto že jméno Danu se nikde neobjevuje v nominativu, jen je odvozováno z genitivu \"danann\". Mezi alternativní výklady patří především:\n\n"}
{"id": "1468420", "url": "https://cs.wikipedia.org/wiki?curid=1468420", "title": "Kostel svatého Mikuláše a Václava (Pouzdřany)", "text": "Kostel svatého Mikuláše a Václava (Pouzdřany)\n\nKostel svatého Mikuláše a Václava je římskokatolický chrám v Pouzdřanech v okrese Břeclav. Jde o farní kostel římskokatolické farnosti Pouzdřany. Je chráněn jako kulturní památka.\n\nKostel postavený v letech 1490–1520 je stylově čistým příkladem pozdně gotické architektury jihomoravského venkova. Hodnota stavby spočívá v řadě autentických stavebních detailů a výzdoby, a to včetně unikátně dochovaného krovu.\n\nJde o trojlodní stavbu s kněžištěm, ukončeným pěti stranami osmiúhelníku, a obdélníkovou sakristií při severní straně kněžiště. Kostel má zděnou kruchtu a konvexně zprohýbanou jehlancovou věž v západním průčelí. Nad sakristií se nachází oratoř. Kněžiště je zaklenuto valenou klenbou.\n\nObrazy a oltáře jsou dílem mikulovského sochaře Ignáce Lengelachera z poloviny 18. století. Na vnější zdi presbytáře je mramorový náhrobek majitele pouzdřanského statku Volfa Kryštofa z Lichtenštejna z roku 1553, se znakem rodu ve spodní části.\n"}
{"id": "1468434", "url": "https://cs.wikipedia.org/wiki?curid=1468434", "title": "Společný hrob obětí pochodu smrti v Bílém Potoce", "text": "Společný hrob obětí pochodu smrti v Bílém Potoce\n\nSpolečný hrob a pomník obětem pochodu smrti se nachází na hřbitově v Bílém Potoce v okrese Jeseník. Společný hrob je kulturní památkou ČR. Hrob je evidován v centrální evidenci válečných hrobů (CZE-7102-07449).\n\nV lednu 1945 začala evakuace koncentračního tábora Osvětim a Březinka. Tisíce vězňů se vydaly na tzv. pochod smrti na západ. Trasa transportu vězňů procházela koncem ledna 1945 severní části Jesenicka a také územím Bílého Potoka. Původně byly oběti pohřbeny ve společném hrobě, který byl objeven na bývalém mrchovišti. Na hřbitově ve Bílém Potoce je pohřbeno sedm obětí pochodu smrti.\n\nSpolečný hrob se nachází na místním hřbitově u jižní strany kostela svatého Vavřince (vpravo od vchodu do kostela. Původně byl hrob neoznačený a částečně rámovaný (až do roku 1973). Nyní je hrobové místo ohraničeno kamennými obrubníky. Na černé kamenné leštěné desce, která je umístěna na kamenném soklu, je nápis: \"Obětem fašismu, 1938-1945\", provedený zlatým písmem. Nad nápisem je pěticípá hvězda.\n\n"}
{"id": "1468436", "url": "https://cs.wikipedia.org/wiki?curid=1468436", "title": "Argus As 410", "text": "Argus As 410\n\nArgus As 410 byl německý vzduchem chlazený letecký invertní dvanáctiválcový vidlicový motor vyráběný firmou Argus Motoren od roku 1938. Vývoj byl zahájen v roce 1936 a dokončen v 1938. Později z něj byl vyvinut motor Argus As 411, který patřil spolu s motorem Argus As 410 mezi poslední letecké motory s karburátorem, které byly v Německu do roku 1945 vyvinuty.\n\n\n\n\n"}
{"id": "1468437", "url": "https://cs.wikipedia.org/wiki?curid=1468437", "title": "Alexander Moody-Stuart", "text": "Alexander Moody-Stuart\n\nAlexander Moody-Stuart (15. června 1809, Paisley – 31. července 1898, Crieff) byl skotský reformovaný teolog, kazatel a spisovatel. Působil ve Svobodné skotské církvi (\"Free Church of Scotland\"), kde roku 1875 zastával úřad moderátora Valného shromáždění. \n\nByl odpůrcem vyšší biblické kritiky.\n\nZasloužil se o rozvoj přátelských vztahů mezi skotskými presbyteriány a českými a maďarskými reformovanými evangelíky. Roku 1870 vydal v Londýně knihu \"A visit to the Land of Huss\". V evangelické modlitebně v Kutné Hoře se nachází jeho pamětní deska.\n\nRoku 1839 se oženil s Jessie Stuartovou (†1891), jejíž příjemní připojil ke svému.\n\n"}
{"id": "1468442", "url": "https://cs.wikipedia.org/wiki?curid=1468442", "title": "Francisco Fernández Ochoa", "text": "Francisco Fernández Ochoa\n\nFrancisco Fernández Ochoa (25. února 1950 Madrid – 6. listopadu 2006 Cercedilla) byl španělský sjezdař. Reprezentoval od roku 1963, startoval na čtyřech olympijských hrách a na třech byl vlajkonošem španělské výpravy. V roce 1968 obsadil 23. místo ve slalomu a 38. místo ve sjezdu i obřím slalomu. V roce 1972 v Sapporu vyhrál soutěž slalomářů, obří slalom nedokončil. V roce 1976 byl devátý ve slalomu, čtyřiadvacátý v obřím slalomu a pětatřicátý ve sjezdu a v roce 1980 skončil na 22. místě ve slalomu i obřím slalomu a na 27. místě ve sjezdu. \n\nDíky překvapivému vítězství v Sapporu, kde porazil druhého Gustava Thöniho o více než jednu sekundu, se stal prvním španělským medailistou ze zimní olympiády a po diskvalifikaci Johanna Mühlegga zůstává jediným Španělem v historii, který na ZOH získal zlato. \n\nJe také bronzovým medailistou ve slalomu z mistrovství světa v alpském lyžování 1974. Ve Světovém poháru vyhrál jediný závod – slalom 6. března 1974 v Zakopaném – dvakrát byl druhý a jednou třetí. V celkové klasifikaci o velký Křišťálový glóbus skončil nejlépe devátý v sezóně 1974/75.\n\nPo ukončení kariéry v roce 1980 se účastnil profesionálních závodů v USA, byl funkcionářem Španělské federace zimních sportů a členem organizačního výboru mistrovství světa v alpském lyžování 1995, které pořádala Sierra Nevada. Obchodoval také se sportovními potřebami a vystupoval v televizi jako lyžařský expert. Zemřel ve věku 56 let v důsledku lymfomu. Posmrtně obdržel Královský řád za sportovní zásluhy, ve městě Cercedilla mu byla odhalena socha.\n\nByl nejstarší z osmi dětí zaměstnance lyžařského střediska v Puerto de Navacerrada, čtyři jeho sourozenci se také dostali do lyžařské reprezentace a sestra Blanca Fernández Ochoaová získala bronzovou medaili ve slalomu na ZOH 1992. \n\n"}
{"id": "1468443", "url": "https://cs.wikipedia.org/wiki?curid=1468443", "title": "Lubomír Továrek", "text": "Lubomír Továrek\n\nLubomír Továrek (* 23. října 1971 Moravská Třebová) je český lékař.\n\nMUDr. Lubomír Továrek je český oftalmolog a specialista na oční mikrochirurgii. Vystudoval 3. Lékařskou fakultu Univerzity Karlovy v Praze. V roce 1999 získal Atestaci I. Stupně v oboru oční lékařství, atestaci II. stupně získal v roce 2005.\n\nDr. Továrek se od počátku své kariéry specializuje na chirurgii předního segmentu oka. Zabývá se především řešením kataraktu, refrakční chirurgii a glaukomu.\n\nČeská společnost refrakční a kataraktové chirurgie ho několikrát ocenila jako jednoho z nejvíce operujících kataraktových chirurgů. V roce 2009 získal diplom za provedení 10 000 tisíc operací šedého zákalu. Za celou svoji kariéru měl doktor Továrek provést již více jak 40 000 operací kataraktu.\n\n"}
{"id": "1468449", "url": "https://cs.wikipedia.org/wiki?curid=1468449", "title": "Památník obětem 1. světové války v Bílém Potoce", "text": "Památník obětem 1. světové války v Bílém Potoce\n\nPamátník obětem 1. svět. války se nachází na návsi před kostelem svatého Vavřince v Bílém Potoce v okrese Jeseník. Památník byl v roce 2016 Ministerstvem kultury ČR prohlášen kulturní památkou ČR. Památník je evidován v centrální evidenci válečných hrobů (CZE-7102-07449).\n\nPamátník vytvořil jesenický sochař Engelbert Kaps (1888–1975. Památník, věnovaný místními obyvateli 42 padlým a nezvěstným občanům v období první světové války z obce Bílý Potok, byl slavnostně odhalen a vysvěcen v roce 1922. V dubnu 2018 byla zahájena rekonstrukce památníku restaurátorem MgA. Jakubem Gajdou. Náklady na opravu činily 984 tisíc korun, z čehož 787 tisíc korun dotovalo Ministerstvo národní obrany České republiky z programu: \"Zachování a obnova historických hodnot - zabezpečení péče o válečné hroby v roce 2018\". Po rekonstrukci byl památník slavnostně znovu odhalen v 26. září 2018.\n\nPamátník je volně stojící architektonické dílo na šestistranném půdorysu, vysoký přes pět metrů. Na dvoustupňové kamenné základně je šestiboký podstavec se soklem. Na něm pokračuje pískovcový šestihran zdobený střídavě reliéfními pásy s válečnou tématikou s holými boky a bílými mramorovými deskami s nápisy a jmenným seznamem padlých a nezvěstných občanů. Podstavec a pilířová horní část má profilované předsazené římsy. Památník je ukončen šetibokým pohárem. Podstavec římsy a pohár jsou z jesenické šedé žuly.\n\nPři rekonstrukci byl kolem památníku položen betonový věnec s kovovými masivními sloupky, které jsou spojené řetězy podle návrhu Mgr. A. J. Křížka.\n\n"}
{"id": "1468451", "url": "https://cs.wikipedia.org/wiki?curid=1468451", "title": "České malířky a sochařky v Paříži", "text": "České malířky a sochařky v Paříži\n\nČeské malířky a sochařky po studiích v uměleckých školách se rozhodly dál studovat, najít si vlastní cestu, vzory a inspiraci v zahraničí. Pro to rozhodnutí byla nejvhodnějším městem Paříž, nejvýznamnější kulturní centrum. Podmínky pro zahraniční studentky tu byly příznivé jak s ubytováním, tak ke studiu, malířky tu také mohly vystavovat s francouzskými skupinami a byly ctěné. Pro studium si mohly vybrat z několika soukromých akademií a významní umělci zakládali i školy nové. Tři české malířky zůstaly v Paříži trvale až do konce života. Zařadily se do významných francouzských skupin a to do skupiny francouzských orientalistů, kam byla přijata Anna Morstadtová, do Bretonovy surrealistické skupiny malířka Toyen, mezi francouzské abstraktní malířky Hella Guthová. Všechny tři byly úspěšné. Další dvě malířky, Zdenka Braunerová a malířka Marie Galimberti Provázková, tvořily v Paříži téměř deset let, Věra Jičínská osm. Ostatní malířky a sochařky tu zůstávaly od jednoho do čtyř let.\n\nPrvní malířka, která přijela do Paříže, byla Marie Kirschnerová (1852–1931) a to v roce 1873. Zůstala tu tři roky a byla úspěšná. Její dva obrazy byly přijaty do Salonu a obraz Selský dvůr byl navržen na medaili. Za 12 let po ní přijela do Paříže její kamarádka Zdenka.\n\nZdenka Braunerová (1858–1934) neztrácela čas a hned po příjezdu se přihlásila do akademie Colarossi, ve které studovali muži a ženy dohromady. Jejím cílem bylo namalovat obrazy pro Salon a pro výstavy v Praze. Pilně malovala, vystavovala se Spolkem malířek a sochařek, od kterých dostala čestné uznání, zařadila se mezi ně a pravidelně se účastnila jejich výstav. V roce 1891 byl její obraz přijat do Salonu. Obrazy, které vytvořila ve Francii, byly v Praze z jejich obrazů nejoblíbenější.\n\nBožena Jelínková Jirásková (1880–1951) jezdila do Paříže se svým manželem, spisovatelem Hanušem Jelínkem. Žila v jeho stínu stejně jako svého otce. S manželem jela do Paříže v roce 1909–1910, kdy vyučoval na Sorboně a sama chodila do okolí Paříže malovat. Později jezdila do Normandie a jižní Francie a malovala krajiny. Ve 20. letech, zase pobývala v Paříži a podařilo se jí vymanit z vlivu svého učitele Antonína Slavíčka. Významné pro ni bylo, když tu poznala Otokara Kubína a jeho obrazy. Své poetické obrazy více zjednodušovala. Ačkoliv se o ní Jelínek ve svých Pamětech téměř nezmíníl, byla to právě ona, která přiblížila Pražanům krásnou francouzskou krajinu. Tyto obrazy vystavovala v Praze ještě začátkem 40. let.\n\nMarie Galimberti Provázková (1880–1951) přijela do Paříže se svým manželem malířem v roce 1907. V touze dál se vzdělávat navštěvovala tři akademie, Akademie de la Grande Chaumiére, Akadémie de la Pallette, kterou vedl Fernand Léger, a Akadémie Russe s malířkou a sochařkou Marií Vasiljevnou. Byla ovlivněna především kubismem, ale i expresionismem a fauvismem. Malovala zátiší, krajiny, postavy, nejvíce obdivuhodné jsou její kubizující ženské portréty, dramatické a malované s velkou odvahou a dávkou svobody, vrcholná díla jejího pařížského období. Z Paříže odjela roku 1917.\n\nVěra Jičínská (1898–1961) přijela do Paříže v roce 1923 společně se sochařkami Mary Durasovou a Martou Jiráskovou, pracovaly spolu a v létě cestovaly i s dalšími přáteli po Francii. Věra Jičínská tu kreslila a motivy přenášela do olejů, pastelů i grafiky. Chodila do školy O. Friesze, F. Légera a A. Lhoty. Zpočátku byla ovlivněna jejich kubismem i neoklasicismem, od poloviny dvacátých let šla vlastní cestou. Malovala akty, portréty, zátiší, Paříž. Vystavovala s pařížskými skupinami. Vdala se tu za spolužáka Prokopa Laichtera a v roce 1931 z Paříže odjela. Malovala i abstraktní obrazy.\n\nMary Durasová (1898–1982) patřila spolu s Martou Jiráskovou a Hanou Wichterlovou k prvním žačkám Štursova ateliéru. Byla představitelkou neoklasicismu a věnovala se ženám. Její sochy byly harmonické, poetické a měly vzlet. Žila tu s malířem Maxem Kopffem, který ji na obraze namaloval při práci v ateliéru. V Paříži se účastnila výstav Nezávislých a Podzimního salonu.\n\nMarta Jirásková (1880–1969) tvořila v Paříži od 1923 do 1925 a studovala ve škole Grande Chaumiere. Chodila i na přednášky Františka Kupky. V roce 1924 ve společném ateliéru s Věrou Jičínskou vytvořila její portrét. Vynikla oduchovnělým portrétem svého přítele Jana Zrzavého.\n\nHana Wichterlová (1903–1990) žila v Paříži od roku 1926 do roku 1930 a místo studií na akademiích chodila do muzeí, galerií a tak záhy pochopila moderní umění.Jejími vzory se stali sochaři Moor, Arp a Brancusi. Hloubavá sochařka navštěvovala přednášky Františka Kupky a přijala meditativnost indické filosofie. Promýšlela ale především vnitřní i vnější zákonitosti sochy. Hodně experimentovala a za pobytu v Paříži vznikly dvě její významné sochy Torso se džbánem a Pomeranč, kde promýšlela s předstihem podobu moderního evropského sochařství. Tyto sochy jí umožnily stát se členkou Mánesa. Brzy vznikla její nejvýznamnější socha Pupen, vyjadřující její harmonii s přírodou.\n\nAnna Mahlerová (1904–1998), dcera skladatele Gustava Mahlera, dlouho studovala malířství. Dva roky v Paříži 1927 a 1928 tato studia zakončily. Objevila v sobě talent pro sochařství, talent mimořádný a ani tesání do kamene nebylo pro ni problémem. Brzy dostala nejvyšší ocenění v Paříži.\n\n\nTyto malířky a sochařky studovaly v Paříži. Rychle se orientovaly v moderním umění v tomto městě a brzy si našly svůj vlastní výtvarný styl. Věra Jičínská brzy po příjezdu z Paříže malovala i abstraktní obrazy, Hana Wichterlová vytvořila jedno z neoriginálnějších sochařských děl Pupen (1932), později Lusk, které byly pochopeny až o třicet let později.\n\n"}
{"id": "1468457", "url": "https://cs.wikipedia.org/wiki?curid=1468457", "title": "Asparagínová endopeptidáza", "text": "Asparagínová endopeptidáza\n\nAsparaginová endopeptidáza (AEP, savčí legumain) je proteolytický enzym z peptidázové rodiny C13, který hydrolyzuje peptidovou vazbu za použití thiolové skupiny na cysteinovém zbytku jako nukleofil (zvaný též cysteinová proteáza). Hydrolyzuje substráty na C-konci asparaginového zbytku. Tento enzym byl objeven v roce 1996 ve fazoli a jeho homology byly identifikovány u rostlin, prvoků, červů a obratlovců. Enzym se podílí na některých lidských onemocněních, jako jsou rakovina, ateroskleróza či zánět. Je detekovatelný ve slezině, v játrech, mozku, tkáních varlat a srdci. Bývá lokalizován zejména v lyzozomech a endozomech. AEP se aktivuje v závislosti na věku.\n\nAsparaginová endopeptidáza je syntetizována jako inaktivní zymogen. AEP a ostatní cysteinové peptidázy se aktivují při změně pH z neutrálního na kyselé. Podléhá autoproteolytickému štěpení po asparaginu a asparátovém zbytku. Aktivace začíná při pH 4,5. Při této hodnotě pH se v chemické struktuře objevují zlomy, jež mohou být opraveny za normálních krystalizačních podmínek. C-koncové fragmenty (~13 kDa) vytvořené během autoproteolýzy se mohou postupně opět spojovat za vzniku proenzymu, zvýší-li se hodnota pH na 7,5 což znamená, že proteolytická aktivace AEP může být reverzibilní.\n\nAEP se aktivuje během ischemie hypofýzy a překyselení mozku a při epileptických záchvatech. Štěpí SET protein, který je inhibitorem DNáz, což vede k poškození DNA a mozku. Zvýšená aktivita AEP je pozorována u pacientů s Alzheimerovou chorobou a Parkinsonovou chorobou. AEP štěpí protein tau a amyloidový prekurzorový protein. U pacientů s Parkinsonovou chorobou je alfa synuklein přeměněn prostřednictvím AEP na toxické shluky.\n\nU pacientů s Alzheimerovou chorobou (ACH) byly nalezeny zvýšené hodnoty aktivního AEP v cytoplazmě nervových buněk. Při ACH jsou plaky složené z amyloidu beta, intracelulárních neurofibrilárních spletí a proteinu tau. Dysfunkce proteolýzy APP a abnormální fosforylace tau proteinu vedou k vytvoření plaků a neurofibrilárních spletenců, které způsobují nervovou degeneraci a demenci. Stejně důležitou úlohu sehrává v poruchách chování spojených s ACH, jako jsou deprese a úzkost. Hraje též úlohu při cévních mozkových příhodách. Jelikož mrtvice způsobuje v mozku kyselost, AEP se v důsledku této změny pH aktivuje. Poté nastává štěpení SET proteinu, který způsobuje smrt mozkových buněk. Zacílení na AEP může pomoci zabránit vzniku symptomů Alzheimerovy choroby. Pro léčbu nemoci je nutný vývoj AEP-selektivních inhibitorů, jako jsou Cbz-L-Ala-L-Ala-AzaAsnchloromethylketon a aza-peptidyl AEP inhibitory.\n\nExistuje řada regulačních látek, jež ovlivňují imunitní systém a pomáhají jej udržet v rovnováze. Je-li imunitní systém příliš aktivní, hrozí nebezpečí vzniku autoimunitního onemocnění, zatímco pasivní imunitní systém způsobí infekce nebo rakovinu. Při aktivaci imunitního systému je klíčová prezentace antigenu. Bylo zjištěno, že při tomto kritickém momentu sehrává úlohu AEP. AEP je zapojena do prezentace cizích či vlastních proteinů použitím proteinového komplexu MHC. Úloha AEP v imunitě není jasná, vypadá to však, že je spojena s kontrolními inhibitory, jako je PD-1, který snižuje expresi AEP, což je nezbytné pro posun rovnováhy mezi bojem proti rakovině a regulačními T-lymfocyty. V nepřítomnosti AEP nemusí mít tyto kontrolní body prospěšnou odpověď. Měření množství tohoto proteinu u pacientů by mohlo mít predikční význam v tom, který pacient by mohl lépe reagovat na léčbu.\n\nAEP či legumain se používá v africké medicíně. Rostlina z čeledi mořenovitých \"Oldenlandia affinis\" projevuje antimikrobiální aktivitu tím, že produkuje cyklické peptidy, jež jsou důležité pro ochranu rostliny proti patogenům. Oldenlandii používali v přírodní africké medicíně k urychlení porodu.\n\nV přirozené imunitě hrají TLR důležitou roli. Tyto receptory (zejména TLR7 a TLR9) mohou být proteolyticky aktivovány prostřednictvím AEP. Redukce prozápalových cytokinů stimulací TLR9 byla objevena v myelocytech a plazmacytoidních buňkách, kterým chyběla AEP. Tento enzym je též důležitý při zpracování chřipkových virů a imunitní odpovědi použitím TLR7. AEP hraje důležitou roli ve fungování TLR a může iniciovat odstranění invariantních řetězců v komplexu MHC II, jež mohou kriticky ovlivnit tvorbu peptidů a aktivitu molekul MHC II.\n"}
{"id": "1468458", "url": "https://cs.wikipedia.org/wiki?curid=1468458", "title": "Chromatics", "text": "Chromatics\n\nChromatics je elektronická hudební skupina, která vznikla v roce 2001 ve městě Portland v americkém státě Oregon. Členy tohoto hudebního seskupení jsou: Ruth Radeletová (zpěv, kytara, syntezátor), Adam Miller (kytara, vocoder), Nat Walker (bicí nástroje, syntezátor) a producent a multiinstrumentalista Johnny Jewel. \n\nChromatics začínali jako punkrocková nebo lo-fi skupina, ale po několika personálních výměnách se přiklonili k hudbě, která je ovlivněna žánry, jako je electropunk nebo Italo disco. Do povědomí veřejnosti se tito hudebníci dostali hlavně roku 2007, kdy jim vyšlo třetí studiové album \"Night Drive\", které spolu s dalším, \"Kill for Love\" (2012), získalo příznivé odezvy i od hudební kritiky. Jejich nahrávky byly použity v několika hudebních seriálech (\"Gossip Girl\", \"Bates Motel\" nebo \"Mr. Robot\") a píseň \"Tick of the Clock\" je zařazena na soundtracku k filmu \"Drive\" (2011). V prosinci roku 2014 skupina ohlásila páté studiové album s názvem Dear Tommy.\n\n\n\n"}
{"id": "1468461", "url": "https://cs.wikipedia.org/wiki?curid=1468461", "title": "Kostel Narození Panny Marie (Dašice)", "text": "Kostel Narození Panny Marie (Dašice)\n\nKostel Narození Panny Marie je barokní stavba v Dašicích v Hrdličkově ulici. Byl postaven v letech 1677–1707 jako trojlodní chrám se dvěma menšími věžemi. Na místě stával starší kostel, o kterém je první písemná zmínka z roku 1349. Farní kostel je chráněn jako kulturní památka. \n\nKostel Narození Panny Marie v Dašicích je trojlodní kostel bazilikálního typu, hlavní loď má rozměry 21,70×9,40 m, presbytář je polygonálně uzavřen a má rozměry 10,90×5,60 m, vedlejší lodě mají rozměry 13,90×4,20 m, jsou zaklenuty křížovou klenbou a do hlavní lodi otevřeny polokruhovými oblouky arkád. Sakristie má rozměry 6,90×5,90 m. Pětiosé průčelí člení vysoké pilastry s toskánskými hlavicemi po stranách střední osy postavené na koso. Boky kostela člení pilastry. Okna jsou podélná, zaklenutá polokruhem. Střecha kostela je valbová s taškovou krytinou.\n\nBarokní hlavní oltář s obrazem Narození Panny Marie od chrudimského akademického malíře Josefa Papáčka pochází z roku 1854. Kolem oltáře jsou na konzolách dřevěné sochy sv. Jáchyma a Anny, Josefa a sv. Jana Nepomuckého o rozměrech 1,40×0,80 m. V hlavní kostelní lodi se vlevo nalézá barokní kazatelna s bohatým baldachýnem a tři postranní oltáře.\n\nOltář Nanebevzetí Panny Marie vpravo má obraz 1,50 m vysoký, 70 cm široký, z roku 1875, od malíře Františka Umlaufa z Kyšperka, řezba a štafírování od Ed. Harracha z Vysokého Mýta. Oltář sv. Anny s obrazem svaté Anny o rozměrech 0,70×0,80 m z roku 1785 byl pořízen nákladem manželů Františka a Anny Gabrielových z Dašic. Dřevořezby oltáře vyřezal pardubický řezbář Jakub Teplý. Sochy Krista a Panny Marie, 35 cm široké a 40 cm vysoké, jsou z počátku 20. století. Oltář sv. Jana Nepomuckého pochází z roku 1758 a je dílem chrudimského řezbáře Josefa Procházky.\n\nV pravé postranní lodi je poboční barokní oltář se sochou Panny Marie. Pod chórem je umístěna jeskyně se sochou Panny Marie Lurdské. Na chóru je krásné, barokní vyřezávané zábradlí. V levé postranní lodi je oltář sv. Josefa s obrazem od malíře Ed. Neumanna z roku 1890 ve starém rámu o rozměrech 1,25×0,69 m.\n\nV kostelní lodi se nalézá cínová křtitelnice z roku 1559 s polovypouklým obrazem Krista a sv. Petra o rozměrech 0,95 x 0,35 m. Uprostřed hlavní lodi kostela se nalézá hrobka faráře Jakuba Kohouta, zemřelého roku 1754, a v poboční pravé lodi hrobka bratra Áerverta z řádu Milosrdných z roku 1725.\n\nV průčelí chrámu jsou výklenky pro sochy a dvě čtyřhranné věže, zakončené nízkými jehlany. Zvony jsou nové, nahrazující zvony zrekvírované během první světové války. Kolem kostela býval hřbitov. V kostele je uchovávána rorátní kniha z roku 1612. \n\n\n"}
{"id": "1468472", "url": "https://cs.wikipedia.org/wiki?curid=1468472", "title": "Sweden Hockey Games 2019", "text": "Sweden Hockey Games 2019\n\nSweden Hockey Games 2019, byly hrány mezi 7. až 10. únorem 2019. Tři zápasy se hrály ve Stockholmu, ve Švédsku, dva zápasy v Södertälje a jedno utkání v Helsinkách. \n"}
{"id": "1468473", "url": "https://cs.wikipedia.org/wiki?curid=1468473", "title": "Krajský přebor – Praha-město 1971/72", "text": "Krajský přebor – Praha-město 1971/72\n\nV soubojích Krajského přeboru – Praha-město 1971/72, jedné ze skupin 5. nejvyšší fotbalové soutěže, se utkalo 16 týmů dvoukolovým systémem podzim – jaro. Tento ročník skončil v červnu 1972.\n\nZdroj:\n\nPoznámky:\n"}
{"id": "1468474", "url": "https://cs.wikipedia.org/wiki?curid=1468474", "title": "Hey Hey, My My (Into the Black)", "text": "Hey Hey, My My (Into the Black)\n\n\"Hey Hey, My My (Into the Black)\" je píseň, kterou napsal kanadský zpěvák Neil Young. V kombinaci s její akustickou částí, \"My My, Hey Hey (Out of the Blue)\" tento song ohraničuje Youngovo úspěšné album, které v roce 1979 vydal pod názvem \"Rust Never Sleeps\". Inspirovala ho k němu elektropunková kapela Devo. V době nahrávání alba si Young začal být vědom rostoucí popularitou punkové vlny a souběžného úpadku zájmu o jeho tvorbu. Píseň \"Hey Hey, My My ...\" po zveřejnění významně oživila Youngovu hudební kariéru a po zpětném pohledu na hudební vývoj je významná i tím, že inspirovala obdivovatele punku k hudebnímu žánru, který dnes nazýváme grunge. Je to způsobem, kterým nastoluje různé alternativy interpretace shodného hudebního témata: z jemného slabého zvuku do zvukové destrukce až po vyhoření původního melodického nápadu.\n\nTextová část z akustické verze skladby: \"it 's better to burn out than to fade away\" (\"lepší je shořet než vyhasnout ...\") se proslavila tím, že byla použita jako citát v listu, který po sobě při sebevraždě zanechal frontman skupiny Nirvana Kurt Cobain. Young byl touto informací otřesen a své album \"Sleeps with Angels\", které vydal v roce 1994, věnoval Cobainovi.\n\nPíseň \"Hey, Hey, My, My ...\" a titul alba, fráze \"rust never sleeps\", na kterém se nacházejí obě verze skladby, vznikly ze setkání Neila Younga a skupiny Devo, respektive s Markem Mothersbaughem. Young požádal kapelu, aby nahrála tuto píseň pro filmovou komedii \"Human Highway\", kterou (pod pseudonymem Bernard Shakey) Young režíroval v roce 1977. Scéna filmu ukazuje Younga hrajícího píseň v punkové verzi, v plném aranžmá skupiny Devo. Původní myšlenka, věta \"It 'better to burn out than it is to rust ...\", pochází od Youngova kamaráda, Jeffa Blackburna, se kterým účinkoval ve superskupině The Ducks. \n\nNěkteří z Youngových kritiků u něj viděli období stagnace, které se naplno projevilo v druhé polovině 70. let po vydání alb \"American Stars 'n Bars\" a \"Comes a Time\". Bylo to tím, že sílící vlna punkového hnutí v roce 1977 způsobila, že Neil Young a jeho současníci začali být považováni za zastaralé. Young podlehl dojmu, že tyto názory mají opodstatnění. Ve stejný rok zemřel Elvis Presley a jeho smrt vyzněla jako umíráček rocku, který skupina The Clash oplakala v nahrávce písně \"1977\" slovy \"No Elvis, Beatles or The Rolling Stones in 1977! \". Z Youngových obav ze zastarání vznikla reakce, která vyjadřovala respekt punkové vlně a projevila se v podobě akustického nářku, kterým byla první verze písně s názvem \"My My, Hey Hey (out of the Blue)\". Poté, co spolu s kapelou Crazy Horse vyrazil na turné, dal písni rockové aranžmá, které mělo silný důraz na Youngovy sólové kytarové variace. Způsob jakým ji prezentoval, inspiroval předchůdce vznikajícího hudebního žánru, proto-grungeové kapely, kterými byly Sonic Youth, The Meat Puppets, Pixies a Dinosaur Jr..\n\nPo vydání alba \"Rust Never Sleeps\" ho kritika uznala jako oživení Neila Younga. Měl i komerční úspěch, neboť navazoval na úspěšné koncertní turné, které bylo příznačné silným ozvučením a bedňáky, kteří na sobě měli oblečení trpasličího kmene Jawa z aktuální , zvukovými techniky v bílých pláštích, zvukovými nahrávkami z festivalu ve Woodstocku a jinými výstřelky, které do hlediště přilákaly novou generaci posluchačů. Mezi dobré dojmy vystoupení nesporně patřila i píseň \"Hey Hey, My My\".\n\nPíseň ovlivnila několik hudebníků, kteří nahráli její coververze. Britpopová skupina Oasis ji hrála na svém turné v roce 2000 a nachází se také na koncertním albu a DVD, \"Familiar to Millions\", které pocházejí z tohoto období. Nebyla náhoda, že na koncertě v Seattle ji ohlásili jako poctu Kurtu Cobainovi ke šestému výročí jeho smrti. Skupina System of a Down tuto píseň na koncertech běžně vkládá do předehry jejich skladby \"Kill Rock 'n Roll\". Kromě zmíněných hudebníků skladbu hráli nebo vyprodukovali její coveverzi i Dave Matthews Band, Cross Canadian Ragweed, Battleme, Rick Derringer, Nomeansno (soundtrack filmu Fubar), finská glamrocková skupina Negative, argentinská skupina La Renga, Chromatics, Jake Bugg, Axel Rudi Pell a mnozí jiní.\n\nNahrávku \"Hey Hey, My My ...\" můžeme slyšet stále v rádiích, hlavně v těch, která jsou zaměřena na klasický rock. Young má zálibu v produkování stejných písní v různých verzích. Hrával ji téměř na každém koncertě a je součástí jeho kompilace, kterou vydal jako \"Greatest Hits\". Je titulní skladbou kanadského filmu \"Out of the Blue\" (režíroval ho a hrál v něm Dennis Hopper). V roce 2010 se skladba dostala na 93. místo v knize \"The Top 100 Canadian Singles\".\n\nSlova písně mají odkaz i u jiných autorů: Courtney Love, zpěvačka kapely Hole a vdova po Kurtu Cobainovi na píseň odkazuje slovy \"It 'better to rise than fade away\" ve skladbě \"Reasons To Be Beautiful \"(album \"Celebrity Skin\"). Skupina Def Leppard začíná skladbu \"Rock of Ages\" slovy \"I got something to say/It 'better to burn out than fade away\". Stejná slova vysloví Kurgan ve filmu \"Highlander\". Jsou také součástí nahrávky \"Gimme The Prize (Kurgan 's Theme)\", sedmé skladby která vyšla v roce 1986 na albu \"A Kind of Magic\" od skupiny Queen. Americká metalcorová skupina Killswitch Engage cituje text písně v jejich skladbě \"New Awakening\".\n\nČást textu písně, slova: \"out of the blue and into the black\", jsou epigrafika a hlavním tématem knihy \"To\" od Stephena Kinga.\n"}
{"id": "1468476", "url": "https://cs.wikipedia.org/wiki?curid=1468476", "title": "Český fond půdy", "text": "Český fond půdy\n\nČeský fond půdy je největší český investiční fond se zaměřením na zemědělskou půdu a jeden z největších majitelů půdy v ČR. Jde o samostatný otevřený podílový fond kvalifikovaných investorů v rámci samosprávné akciové společnosti s variabilním kapitálem Český fond SICAV Plc. \n\nAktuální (31.10.2018) čisté obchodní jmění fondu činí více než 1,5 mld. Kč a výměra půdy ve vlastnictví fondu dosahuje cca 5 200 Ha. Fond se zaměřuje na dlouhodobé vlastnictví půdy, investor investuje na minimálně 6 let. Je možno do něj investovat minimálně 75 tis. Eur, jelikož jde o fond kvalifikovaných investorů. Podle stránek fondu, většinu investorů tvoří fyzické osoby, 2 penzijní fondy, nadace a menší církevní organizace.\n\nČeský fond půdy spoluzakládali Petr Hanák, Petr Blažek, Martin Burda a Marek Smýkal v roce 2014. Petr Hanák investoval do půdy již mnohem dříve. Fondu se od svého založení daří zhodnocovat cenu svých akcií v průměru o 10,8% ročně (k 31.10.2018).\n"}
{"id": "1468479", "url": "https://cs.wikipedia.org/wiki?curid=1468479", "title": "The Proclaimers", "text": "The Proclaimers\n\nThe Proclaimers je skotské rockové duo, které tvoří dvojčata Charlie a Craig Reidovi z města Auchtermuchty. The Proclaimers vznikli v roce 1983, jejich popularitě napomohlo společné turné s The Housemartins a v roce 1987 vydali svoje první album \"This Is the Story\". Následující album \"Sunshine on Leith\" se stalo platinovou deskou. Největším hitem skupiny je „I'm Gonna Be (500 Miles)“ z roku 1988, které se dostalo do čela australské, novozélandské a islandské hitparády, na UK Singles Chart bylo jedenácté. Skladba se objevila ve filmu \"Benny a Joon\" a seriálech \"Jak jsem poznal vaši matku\" a \"Chirurgové\", je také oblíbená mezi sportovními fanoušky. V roce 2007 nahráli The Proclaimers s herci Peterem Kayem a Mattem Lucasem pro charitativní organizaci Comic Relief novou verzi písně, která vedla britské žebříčky. Další jejich skladba „I'm on My Way“ zazněla ve filmu \"Shrek\". Hudba The Proclaimers je také použita v muzikálu \"Sunshine on Leith\", který se v roce 2013 dočkal i filmové podoby.\n\nThe Proclaimers se hlásí ke svému skotskému původu a otevřeně podporují Skotskou národní stranu. Spolupracují také s organizací Reprieve, pomáhající obětem justičních omylů.\n\n"}
{"id": "1468482", "url": "https://cs.wikipedia.org/wiki?curid=1468482", "title": "Monterey Pop Festival", "text": "Monterey Pop Festival\n\nMonterey International Pop Music Festival byla třídenní koncertní událost, která se mezi 16. až 18. červnem 1967 konala v Monterey County Fairgrounds v Monterey v Kalifornii. Odhadem se této akce zúčastnilo od 25 do 90 tisíc návštěvníků. Místo konání, kde se koncertovalo, mělo schválenou kapacitu 7 tisíc lidí, ale jen na vystoupení, které se konalo v sobotu večer se jejich počet odhadoval na 8 500. Návštěvníci festivalu, kteří chtěli vidět hudební vystoupení, museli mít buď vstupenky na celou akci nebo zvlášť na každý z pěti plánovaných koncertů: Pátek v noci, v sobotu večer a v noci a v neděli večer a v noci. Vstupenky na tento festival by podle aktuální inflace a kurzu v roce 2017 stály mezi 20-45 Euro.\n\nFestival byl významný i tím, že se na něm poprvé ve Spojených státech představili skupiny The Jimi Hendrix Experience, The Who, hudebník Ravi Shankar, před velkým publikem poprvé účinkovala Janis Joplin a veřejnosti se představil i Otis Redding.\n\nTento festival byl ztělesněním témata Kalifornie jako ohniska hnutí kontrakultury generace 60. let 20. století a je považován za jeden ze startů \"léta lásky\" roku 1967. První rockový festival, Fantasy Fair and Magic Mountain Music festival se konal jen týden předtím v kalifornském národním parku Mount Tamalpais. Z koncertu v Monterey vznikl teatrální dokumentární film, který se spolu s výraznou propagací, návštěvností, jakož i historickou účastí hudebníků, stal inspirací pro budoucí hudební festivaly. Mezi ně patřil i Woodstock Festival, který se konal o dva roky později.\n\nPlány na festival vznikly sedm týdnů před jeho uspořádáním. Autory nápadu byli: John Phillips (z The Mamas & the Papas), producent Lou Adler, Alan Pariser a novinář Derek Taylor. Monterey a Big Sur byly v Kalifornii dlouhodobě známé lokality, kde se pořádaly akce jako Monterey Jazz Festival a Big Sur Folk Festival. Propagátoři Monterey Pop festivalu si dali za cíl dostat rock do povědomí milovníků umění podobně jako to bylo běžně u jazzové, zda folkové hudby. Hudebníci vystoupili bez nároku na odměnu, kterou chtěli věnovat na charitativní cíle. Výjimkou byl pouze indický umělec Ravi Shankar, který dostal za své vystoupení 3 000 dolarů a skupina Country Joe and the Fish, která dostala jako účinkující v snímku honorář 5 000 dolarů od amerického dokumentaristy, D. A. Pennebakera. Původně měly být lákadlem festivalu zavedené hvězdy jako The Mamas and the Papas, Simon & Garfunkel nebo The Byrds, které uváděli některé nové tváře ze Spojeného království a Spojených států.\n\nKromě vyjmenovaných mezi nejhlavnější atrakce festivalu patřili Jefferson Airplane, kteří měli v té době dva známé singly. Z britské hudební scény byla skupina The Who, která se v USA představila na koncertech v New Yorku dva měsíce předtím. Ve frenetickém závěru skladby \"My Generation\" skupina ohromila publikum tím jako kytarista Pete Townshend vyluzoval psychedelické tóny kytary jejím mlácením o pódium, mezi zesilovači vybuchovaly dýmovnice. Dodnes můžeme na snímcích z tohoto koncertu obdivovat zoufalé techniky, jak se snaží zachraňovat drahé mikrofony. V chaotickém závěru bubeník Keith Moon rozkopal bicí soupravu a skupina opouští scénu.\n\nV té době byl Jimi Hendrix populární spíše v Anglii a soupeřil s The Who, kteří na Monterey vystoupili dříve. O pořadí nakonec rozhodla mince. Mezi The Who a Hendrixem vystoupili ještě The Grateful Dead. Na svou dobu hrál Hendrix na tomto koncertě extrémně nahlas. Experimentoval se zpětnou vazbou, hojně využíval vibráto, produkoval zvuky, které tehdy ještě nikdo z publika, s výjimkou obyvatel Spojeného království, předtím neslyšel. Potom, co viděl skupinu The Who, připravil si u zesilovače láhev s tekutinou. Své vystoupení ukončil skladbou \"Wild Thing\" během níž poklekl ke kytaře, polil ji hořlavou tekutinou, zapálil a pak ji sedmi údery rozmlátil o pódium a její torzo hodil směrem k publiku. Excesy, které se udály, ale i hudební virtuozita tohoto kytaristy na pódiu v Monterey, přispěly k tomu že Hendrix si na sebe přitáhl pozornost médií.\n\nPubliku se představili i Big Brother and the Holding Company se zpěvačkou Janis Joplin, kteří díky tomuto koncertu získali kontrakt s hudebním vydavatelem Columbia Records. Jako součást předchozí Britské invaze vystoupil Eric Burdon se svými \"New Animals\" a zahrál \"Paint It Black\", skladbu která dostala přívlastek anti-war, hard rock. Jeden z promotérů, Jerry Wexler, využil příležitost, aby publiku představil Otise Reddinga, který vystoupil s kapelou Booker T. & the M.G.'s. Bylo to poprvé, co Redding vystoupil na velkém pódiu před jiným než afro-americkým publikem. Zahrál píseň \"Respect\" a verzi hitu \"(I Can't Get No) Satisfaction\" (od The Rolling Stones). Tento festival byl jeho posledním velkým vystoupením. Zemřel jako 26 letý při leteckém neštěstí o šest měsíců později. Na festivalu vystoupil v čtyřhodinovém programu indický hudebník Ravi Shankar. Celou akci uzavíral koncert The Mamas & the Papas. Účinkoval s nimi i Scott McKenzie, který zazpíval hitový singl, neoficiální hymnu kontrakultury 60. let a léta lásky, \"San Francisco (Be Sure to Wear Flowers in Your Hair)\", ale zazněly i jejich populární písně, dnes už kultovní skladby \"Monday, Monday\", či \"California Dreamin'\".\n\nSeznam účinkující podle dní a pořadí.\n\n\nThe Association, The Paupers, Lou Rawls, Beverly, Johnny Rivers, The Animals, Simon & Garfunkel\n\n\nCanned Heat, Big Brother and the Holding Company, Country Joe and the Fish, Al Kooper, The Butterfield Blues Band, Quicksilver Messenger service, Steve Miller Band, The Electric Flag, Moby Grape, Hugh Masekela, The Byrds, Laura Nyro, Jefferson Airplane, Booker T. & the M.G.'s, The Mar-Keys, Otis Redding\n\n\nRavi Shankar, Blues Project, Big Brother and the Holding Company, The Group With No Name (Cyrus Faryar), Buffalo Springfield, The Who, Grateful Dead, The Jimi Hendrix Experience, Scott McKenzie, The Mamas & the Papas\n"}
{"id": "1468489", "url": "https://cs.wikipedia.org/wiki?curid=1468489", "title": "Zollfahndungsamt", "text": "Zollfahndungsamt\n\nZollfahndungsamt (ZFA; česky \"Celní pátrací úřad\") je úřad Celní správy SRN. Celní pátrací úřady jsou příslušné ke stíhání závažné a organizované trestné činnosti páchané v celní oblasti. Celní pátrací úřady jsou přímo podřízeny Celnímu kriminálnímu úřadu.\nMezi hlavní body činnosti celního pátrání patří mimo jiné\n\n\nAktuálně existuje 8 celních pátracích úřadů s 24 pobočkami\n\nMístní příslušnost celních pátracích úřadů není totožná s hranicemi spolkových zemí. Například místní působnost Celního pátracího úřadu Hamburk zasahuje daleko do spolkové země Meklenbursko-Přední Pomořansko. Některé celní pátrací úřady jsou nadto věcně příslušné k určitým agendám, které vykonávají i na území, kde vykonává obvykle svou místní působnost jiný celní pátrací úřad. Například Celní pátrací úřad Stuttgart řeší případy porušování právních předpisů v oblasti mezinárodního obchodu i v obvodu Celního pátracího úřadu Mnichov. Mezinárodním obchodním právem se dále zabývají také Celní pátrací úřady v Essenu, Berlíně-Braniborsku a Hamburku.\n"}
{"id": "1468492", "url": "https://cs.wikipedia.org/wiki?curid=1468492", "title": "Svatopluk Spurný", "text": "Svatopluk Spurný\n\nSvatopluk Spurný (3. srpna 1944 Praha – 8. ledna 2019 Praha) byl ilustrátor a autor publikací o vojenské historii, také přispíval do časopisu \"Historie a plastikové modelářství\".\n\n\n"}
{"id": "1468493", "url": "https://cs.wikipedia.org/wiki?curid=1468493", "title": "Michal Burian (historik)", "text": "Michal Burian (historik)\n\nMichal Burian (* 1971) je český vojenský historik, plukovník armády ČR a ředitel odboru muzeí Vojenského historického ústavu.\n\nMichal Burian absolvoval Gymnázium Jana Nerudy v Praze, vystudoval FF UK v oboru historie a FTVS UK v oboru kinantropologie. Od roku 1995 je pracovníkem Vojenského historického ústavu v expozičním, sbírkovém a vědeckém oddělení a v muzejním odboru správním. Od roku 2008 je zde ředitelem odboru muzeí. Působí jako kurátor mnoha sbírek automobilové a těžké bojové techniky. Dlouhodobě se zabývá historií paramilitárních sudetoněmeckých organizací a České obce sokolské. Je členem Výstavní a programové rady Národního technického muzea, Rady pro výstavní činnost Národního muzea, Ediční rady Ústavu pro studium totalitních režimů, Rady České olympijské akadiemie, Předsednictva vzdělavatelského odboru České obce sokolské\na Redakční rady časopisu Historie a Vojenství.\n\nMichal Burian je autorem nebo spoluautorem:\n\n\n"}
{"id": "1468497", "url": "https://cs.wikipedia.org/wiki?curid=1468497", "title": "Mont-Aux-Sources", "text": "Mont-Aux-Sources\n\nMont-Aux-Sources [\"montósurs\"], v seshotštině \"Phofung\", je hora o nadmořské výšce 3282 metrů v jižní Africe. Je součástí Dračích hor a nachází se na hranici mezi Lesothem a Jihoafrickou republikou.\n\nMont-Aux-Sources (česky \"hora pramenů\") byl pojmenován francouzským misionářem Thomasem Arboussetem, který navštívil region okolo hory v roce 1836. Vrcholem hory je plošina v nadmořské výšce 3282 metrů. V masivu hory pramení řeky Tugela, Vaal a Orange. Orange se vlévá do Atlantského oceánu na západním pobřeží jižní Afriky, zatímco Tugela do Indického oceánu na východním pobřeží Jihoafrické republiky. Ve vzdálenosti 7 km od pramene je na řece Tugela 947 metrů vysoká série vodopádů v národním parku Royal Natal. Jedná se o druhý nejdelší vodopád na světě.\n\nVrcholu lze dosáhnout z Jihoafrické republiky přes \"Sentinel Car Park\" poblíž Witsieshoeku jednoduchou turistickou trasou a s několika řetězovými žebříky.\n"}
{"id": "1468502", "url": "https://cs.wikipedia.org/wiki?curid=1468502", "title": "Knebworth Festival", "text": "Knebworth Festival\n\nKnebworth Festival je rockový festival, který se pod různými názvy akcí koná v areálu Knebworth House v Knebworthu (Anglie). První koncert se uskutečnil v roce 1974. Tehdy The Allman Brothers Band, The Doobie Brothers a další populární umělci vystoupili před 60tisícovým publikem.\n\nOd té doby se na této akci vystřídaly mnohé kapely a osobnosti, jako například: Pink Floyd, Lynyrd Skynyrd, The Rolling Stones, Genesis, Frank Zappa, Led Zeppelin, The Beach Boys, Elkie Brooks, Deep Purple, Queen, Status Quo, Paul McCartney, Eric Clapton, Elton John, Robert Plant, Dire Straits, Oasis, Robbie Williams, Europe nebo Red Hot Chili Peppers.\n\n"}
{"id": "1468509", "url": "https://cs.wikipedia.org/wiki?curid=1468509", "title": "Okružanka říční", "text": "Okružanka říční\n\nOkružanka říční (\"Sphaerium rivicola\") je sladkovovodní mlž z čeledi Sphaeriidae (okružankovití), který obývá pomalu tekoucí řeky s bahnitými sedimenty.\n\nTento mlž se vyskytuje v Evropě, od Francie a Velké Británie po Rusko, s výjimkou horských oblastí, a ve Skandinávii, je také přítomen na západní Sibiři. Ve střední a západní Evropě patří k vzácným druhům, hojněji se vyskytuje v některých oblastech východní a severovýchodní Evropy (baltské státy, evropské Rusko). Mezinárodní svaz ochrany přírody hodnotí druh jako zranitelný.\n\n\n"}
{"id": "1468516", "url": "https://cs.wikipedia.org/wiki?curid=1468516", "title": "Chronozóna", "text": "Chronozóna\n\nChronozóna je soubor hornin vzniklý kdekoliv na světě v daném časovém intervalu, který odpovídá jiné formální stratigrafické jednotce.\n\nNapříklad v biostratigrafii definovaná biozona, se v biochronozoně uvádí stejným vlastním jménem.Tato\n\nchronozona pak obsahuje všechny sedimentární horniny, které se usazovaly v období biozóny. Totéž platí pro jednotky litostratigrafické, magnetostratigrafické apod. Chronozona je jednotka nezávislá na chronostratigrafické hierarchii (eonotém, eratém, útvar, oddělení a stupeň) a jako svůj geochronologický ekvivalent má jednotku chron. Dříve byla chápána jako nejnižší chronostratigrafická jednotka. V současnosti spadá do kategorie nehierarchických chronostratigrafických jednotek. V poslední době je tendence užívat jako nejnižší chronostratigrafickou jednotku podstupeň (např. v triasu).\n\nJsou to termíny používané pro časový interval ve chronostratigrafii, definované událostmi jako jsou geomagnetické změny (magnetozony) nebo založené na přítomnosti specifických fosilií (biozona nebo biochronozona). Podle Mezinárodní komise pro stratigrafii se termín chronozona vztahuje k horninám vytvořeným během určitého časového období, zatímco chron se vztahuje k tomuto časovému období. Identifikace a přijetí chronozon jako užitečných znaků nebo jako měřítka času v geologickém záznamu není hierarchické, protože chronozony nemusejí odpovídat geografickým nebo geologickým hranicím, ani být stejně dlouhé (přes časové omezení, které je definováno jako menší než geologický stupeň). Dřívější používání bylo hierarchické v tom, že Harland a další (1989) používali termín \"chronozona\" pro čas menší než faunální stupeň definovaný v biostratigrafii. ICS toto používání nahradila. Klíčovým faktorem při určování mezinárodně přijaté chronozony je, zda celkové rozšíření fosilií je jasné, jednoznačné a rozšířené. Některé přijaté chronozony obsahují jiné a některé větší chronozony byly přijaty a zahrnují kompletní geologické časové jednotky, a to jak velké a malé. Například chronozona pliocen je podskupina chronozony neogenu a chronozona pleistocen je podskupinou chronozony kvartéru. \n\nNázev chronozóny se volí podle jednotky z níž byla odvozena. Obvykle odpovídá biostratigrafické zóně (např. chronozóna \"Exus albus\"), může však zahrnovat i časový úsek vymezený např. existencí ammonitů, může zahrnovat i časový úsek odpovídající litostratigrafické jednotce či magnetostratigrafické zóně polarity. Toto příliš široké pojetí chronozóny je v rozporu s evropskou stratigrafickou praxí a bude zřejmě ještě předmětem diskusí. Geografický rozsah chronozóny je světový. Je ovšem rozlišitelná jen tam, kde je přítomen znak či fosilní druh na jehož základě byla definována.\n\n\n\n"}
{"id": "1468519", "url": "https://cs.wikipedia.org/wiki?curid=1468519", "title": "Lukáš Gavlovský", "text": "Lukáš Gavlovský\n\nLukáš Gavlovský (26. listopadu 1972, Ostrava) je malíř, fotograf a nezávislý umělec. Zajímá se též o geologii a procesy, které vytvářejí krajinu. Účastník expedice Tunguzský meteorit.\n\nLukáš Gavlovský ve čtrnácti letech odešel do Prahy, kde studoval (1986–1990) na Střední uměleckoprůmyslové škole (Vyšší škola uměleckoprůmyslová). Další studium absolvoval (1990–1997) na Vysoké škole uměleckoprůmyslové v Praze (VŠUP) u profesora Pavla Nešlehy. Výlet s přáteli po činných sicilských sopkách (Etna, Vulcano a Stromboli) jej inspiroval k vytvoření stejnojmenného triptychu. Po absolvatoriu VŠUP zůstal v Praze a během vojenské civilní služby se věnoval projektování a stavbě dětského hřiště v areálu Botanické zahrady v Troji. Lukáš Gavlovský se zabývá především realizací prostorových děl ve volné i urbanizované krajině. K realizaci používá přírodní materiály (kámen, dřevo). Realizuje atypická dětská hřiště, navrhuje a vytváří detaily soukromých zahrad nebo objekty do mobiliáře parků. Se svojí manželkou a dvěma dětmi žije v domě, který zhotovil ze dřeva, slámy a hlíny. Dům je vestavěn do části stodoly. Ta slouží umělci zároveň i jako jeho ateliér.\n\n\n\n\n\n"}
{"id": "1468522", "url": "https://cs.wikipedia.org/wiki?curid=1468522", "title": "Klášter Sacré Coeur", "text": "Klášter Sacré Coeur\n\nKlášter Sacré Coeur či Sacré Cœur (\"Srdce Ježíšovo\") [\"sakré kör\"] je klasicistní areál bývalého kláštera s kostelem téhož zasvěcení v Praze 5 - Smíchov, Holečkova ulice 31. Je chráněn jako kulturní památka.\nAreál kláštera vznikl na pozemcích někdejších viničních usedlostí ve druhé polovině 19. století. Klášter se vzdělávacím ústavem pro výchovu dívek ze šlechtických rodin byl postaven podle projektu Václava Lásky. Součástí budovy je novogotický kostel Nejsvětějšího srdce Páně (\"Sacré Coeur\"), postavený v letech 1882–1884 podle projektu beuronského benediktina P. G. Béthuna. Klášterní areál byl v majetku francouzské kongregace \"Dames du Sacré Coeur\" (paní Nejsvětějšího srdce Páně).\n\nV roce 1919 řeholnice, které většinou nemluvily česky, odešly do Rakouska, řád prodal klášterní areál státu a kostel byl odsvěcen. Prostory kláštera sloužily jako kancelářské pro Ministerstvo pošt a telegrafů, Poštovní muzeum a další instituce. V průběhu devadesátých let 20. století byl klášterní areál zrestaurován včetně klášterní zahrady. Od roku 1998 je v soukromém majetku a slouží komerčním záměrům.\n\nKlášterní budova je půdorysně i architektonicky členitá. Její součástí je novogotický kostel se sedlovou střechou a čtyřbokou hranolovitou věží, zakončenou křížem. Na věži jsou kruhové hodiny. V interiéru kostela jsou nástěnné malby ve stylu beuronské benediktinské školy. Z původní klášterní zahrady zůstala zachována kašna a malé jezírko. Část klášterního dvora slouží jako parkoviště. Areál je od Holečkovy ulice oddělen ohradní zdí.\n\nObjekt je od roku 1958 nemovitou kulturní památkou.\n\n"}
{"id": "1468524", "url": "https://cs.wikipedia.org/wiki?curid=1468524", "title": "Borinský kanál", "text": "Borinský kanál\n\nBorinský kanál je umělý občasný vodní tok na Záhorí na Slovensku, v okrese Malacky, v katastru obce Jakubov. Jeho celková délka činí 3,403 km, ale zatímco plocha odtokové oblasti dosahuje jen cca 2,058 km², plocha povodí je cca 3,927 km². Na toku se nacházejí tři přemostění. Jeho koryto vzniká nedaleko asfaltové \"Dolečkovy\" cesty z Jakubova do Gajar ve výšce 150 m n. m. a soutokem s Viničním kanálem v nadmořské výšce 144 m vytváří jako hlavní zdrojnice Lúčny kanál. Místo soutoku se nazývá Hoštáky.\n"}
{"id": "1468528", "url": "https://cs.wikipedia.org/wiki?curid=1468528", "title": "Ladislav Pásztor", "text": "Ladislav Pásztor\n\nLadislav Pásztor [ladislau pástor] (25. listopadu 1928 – ) byl slovenský fotbalový záložník.\n\nV československé lize hrál za ZSJ Dynamo ČSD Košice (dobový název Lokomotívy), aniž by skóroval.\n\n\n"}
{"id": "1468533", "url": "https://cs.wikipedia.org/wiki?curid=1468533", "title": "Jozef Stanko", "text": "Jozef Stanko\n\nJozef Stanko (1933 – ) byl slovenský fotbalový brankář.\n\nV československé lize chytal za Dynamo ČSD Košice (dobový název Lokomotívy) a Jiskru Koloru Liberec.\n\n\n"}
{"id": "1468534", "url": "https://cs.wikipedia.org/wiki?curid=1468534", "title": "Junkers Jumo 205", "text": "Junkers Jumo 205\n\nJunkers Jumo 205 byl nejslavnější ze série leteckých dieselových motorů. Šlo o první a ještě po více než půl století jediné úspěšné letecké dieselové motory. Původní verze Jumo 204 se do služby dostala v roce 1932. Pozdější motory tohoto typu zahrnovaly experimentální verze Jumo 206 a Jumo 208, dále verzi Jumo 207 vyrobenou v určitém počtu pro výškový průzkumný letoun Junkers Ju 86P a -R a pro létající člun Blohm & Voss BV 222 \"Wiking\" o rozpětí 46 metrů. Všechny tři varianty se lišily v uspořádání zdvihu, vývrtu a přeplňování. Ve třicátých letech a za druhé světové války bylo vyrobeno více než 900 ks těchto motorů.\n\n\n\n\n"}
{"id": "1468538", "url": "https://cs.wikipedia.org/wiki?curid=1468538", "title": "Královská akademie sv. Ambrože", "text": "Královská akademie sv. Ambrože\n\nKrálovská akademie svatého Ambrože, mučedníka (lat. \"Real Academia Sancti Ambrosii Martyris\") je vědecko-kulturní institucí s centrem v Itálii. Akademie byla založena roku 2014 a od roku 2016 pracuje pod patronátem dona Duarta Pia, vévody z Braganzy, hlavy portugalské královské rodiny. Prezidentem je Angelo Musa. Akademie má delegace v 16 zemích světa, z nichž většinu tvoří Evropa.\n\nAkademie byla založena roku 2014 chev. Angelem baronem Musou jako Šlechtická akademie sv. Ambrože, mučedníka se sídlem ve městě Ferentino v Itálii. Jméno nese po patronu města Ferentina, ale také Milána a Boloně svatém Ambroži, biskupovi v Miláně a jednomu z latinských církevních otců.\n\nV lednu roku 2016 udělil don Duarte Pio, vévoda z Braganzy Akademii královský patronát a Akademie byla přejmenována na Královskou akademii sv. Ambrože, mučedníka.\n\nBěhem své existence se Královská akademie z Itálie rozšířila do mnoha zemí Evropy i dalších zemí světa.\n\nV České republice byla Akademie uvedena mší a investiturou v červnu 2019 v bazilice Nanebevzetí Panny Marie v Strahovském klášteře. Slavnost vedl prezident Akademie Angelo baron Musa a zúčastnil se jí ministr kultury doc. Antonín Staněk.\n\nKrálovská akademie sv. Ambrože, mučedníka se zabývá zejména historií, heraldikou a studiem rytířských řádů.\n\nKrálovská akademie je neziskovou apolitickou institucí mezinárodního charakteru založenou na křesťanských hodnotách. Snaží se o sblížení laických i studovaných historiků, jednotlivých rytířských řádů a heraldických společností po celém světě za účelem spolupráce a vzájemného dialogu.\nV oblasti rytířských řádů se Akademie řídí registrem uznaných rytířských řádů podle Mezinárodní komise rytířských řádů (ICOC).\n\nDále Akademie spolupracuje na různých charitativních projektech. Jejím hlavním projektem v této oblasti je vytvoření dvou pracovních míst zdravotníků v poutním místě Fátima v Portugalsku, kteří by sloužili poutníkům a věřícím z okolních farností.\n\nVýznamnými členy jsou nebo byli např.:\n\n"}
{"id": "1468539", "url": "https://cs.wikipedia.org/wiki?curid=1468539", "title": "Orion (raketový stupeň)", "text": "Orion (raketový stupeň)\n\nOrion je série amerických raketových stupňů na tuhá paliva. Byly vyvinuty a vyráběny firmou Alliant Techsystems (nyní Northrop Grumman Innovation Systems). Původně byly vyvinuty pro první tři stupně rakety Pegasus, která vzlétla poprvé v roce 1990. Orion je dostupný v několika konfiguracích pro různé účely. Všechny stupně v této rodině používají jako palivo mix QDL-1, HTPB a 19 % hliníku s výjimkou vyvíjeného Orion 32, který použije QDL-2, HTPB a 20 % hliníku.\n"}
{"id": "1468545", "url": "https://cs.wikipedia.org/wiki?curid=1468545", "title": "Chlumek (tvrz, okres Sokolov)", "text": "Chlumek (tvrz, okres Sokolov)\n\nChlumek je původně renesanční tvrz, po barokní přestavbě v 18. století sloužící jako sýpka. Nachází se na vyvýšené terase vysoko nad levým břehem Ohře v zaniklé vsi Chlumek, bývalé osadě obce Dasnice v okrese Sokolov v Karlovarském kraji.\nOd roku 1963 je tvrz chráněna jako kulturní památka.\n\nTvrz nechali postavit v 16. století Štolcové ze Simsdorfu, pravděpodobně jako náhradu za gotickou tvrz, panské sídlo Perglerů z Perglasu, zaniklé nejpozději během první poloviny 16. století. Poloha a podoba původní tvrze není známá. Štolcové vlastnili Chlumek až do roku 1620 a tvrz v poplužním dvoře vznikla za Jana Štolce.\nPo zabavení majetků Štolců po bitvě na Bílé hoře byl statek v roce 1622 prodán Bartoloměji Bräunerovi z Vildenavy. Chumek drželo v následujících 100 letech několik majitelů. Roku 1745 koupila statky Chlumek a Šabinu Veronika Dorota z Becku a tvrz nechala přestavět na sýpku. V roce 1765 koupili Chlumek Nosticové a František Václav Nostic jej připojil k falknovskému panství. Nedaleko, asi 60 metrů od tvrze, nechal postavit barokní zámek. Je nazýván Starým zámkem, aby se pojmenováním odlišil od dalšího blízkého Nového zámku, postaveného ke konci 19. století. Nový zámek však již neexistuje, k jeho zboření došlo v květnu 1983. V držení Nosticů zůstal Chlumek do roku 1945. Po roce 1945 převzal hospodářské objekty místní státní statek a tvrz užíval jako skladiště hnojiv. V roce 1992 objekt vyhořel a krátce z něj zůstaly jen obvodové zdi. Brzy po požáru však byla budova opravena a nově omítnuta.\n\nPůvodně renesanční tvrz, v barokním stylu přestavěná v polovině 18. století na sýpku, je nárožní obdélná zděná budova z lomového kamene o rozměrech přibližně 11 × 21 metrů, součást bývalého poplužního dvora. Renesanční původ připomíná ozdobný prvek v ostění nad zadním vstupem do budovy dvora s letopočtem 1570. Těsně nad něj byl později za Nosticů doplněn jejich mladší erb. Při přestavbě v 18. století nahradily původní okna obdélné otvory. Při radikální přestavbě interiéru došlo k vybourání vnitřních příček a dřevěné patro bylo vybaveno schodištěm. Objekt má jednoduché nečleněné fasády s obdélnými okny s kamennými šambránami. Valbová střecha je krytá pálenými taškami esovkami.\n\n"}
{"id": "1468551", "url": "https://cs.wikipedia.org/wiki?curid=1468551", "title": "José Mário Vaz", "text": "José Mário Vaz\n\nJosé Gomes Mário Vaz (* 10. prosince 1957 Cacheu) je guinejsko-bissauský politik a od roku 2014 také 5. prezident Guineje-Bissau.\n\nJe populárně známý pod jménem \"Jomav\". Promoval jako ekonom v Lisabonu a v roce 1982 dostal stáž u Úřadu ekonomických studií \"Banco de Portugal\". V roce 2004 byl zvolen primátorem Bissaua tuto funkci zastával až do roku 2009, kdy ho prezident Malam Bacai Sanhá jmenoval ministrem financí. Spolu s ostatními ministry byl vyhoštěn z Guineje-Bisau po převratu v roce 2012 a uprchl do Portugalska , ale v únoru 2013 se vrátil a strávil tři dny ve vězení. Byl obviněn, že se podílel na zmizení pomoci ve výši 9,1 milionů EUR, kterou jeho zemi měla věnovat Angola. Toto obvinění José Vaz popírá a není jasné, zda byl dar vůbec někdy poslán.\n\nJe členem Africké strany pro nezávislost Guiney a Kapverdských ostrovů a získal právo reprezentovat tuto stranu v prezidentských volbách v roce 2014, neboť ve dvoudenních primárkách v březnu 2014 získal jedenáct podpor. V prvním kole volby, které se konalo 13. dubna 2014, získal 40,9% hlasů a postoupil do druhého volebního kola s Nuno Gomes Nabiam, kterého podpořila armáda. Ve druhém kole 18. května 2014 získal 61,9% hlasů.\n"}
{"id": "1468558", "url": "https://cs.wikipedia.org/wiki?curid=1468558", "title": "2035", "text": "2035\n\n2035 (MMXXXV) bude běžný rok v 21. století, který začne v pondělí 1. ledna gregoriánského kalendáře.\n\n\n\nNásledujícím fiktivní díla se odehrávající v roce 2035:\n"}
{"id": "1468559", "url": "https://cs.wikipedia.org/wiki?curid=1468559", "title": "Mistrovství světa v alpském lyžování 2019", "text": "Mistrovství světa v alpském lyžování 2019\n\nMistrovství světa v alpském lyžování 2019, oficiálně SKISTAR FIS Alpine World Ski Championships 2019, byl v pořadí 45. ročník světového šampionátu, který probíhal ve švédském zimním středisku Åre, ležícím ve stejnojmenné obci Jämtlandského kraje. Konal se od 5. do 17. února 2019. \n\nNa šampionátu startovali lyžaři ze 77 národních výprav. Úvodní závod se uskutečnil v úterý 5. února a poslední se jel v neděli 17. února 2019. Harmonogram zahrnoval pět mužských, pět ženských individuálních závodů a smíšenou týmovou soutěž reprezentačních družstev v paralelním slalomu. Dějištěm se staly závodní tratě Lundsrappet a Gästrappet v areálu National Arena Åre a jako maskot byl vybrán sněhulák Valle. Středisko v Åre hostilo mistrovství světa v alpském lyžování potřetí v historii. Poprvé se tak stalo v roce 1954 a podruhé roku 2007. Na aarských tratích pravidelně probíhaly závody Světového poháru. \n\nPůvodně oznámený záměr vyřadit superkombinaci z programu následného šampionátu a nahradit ji paralelním slalomem byl revokován. Po zasedání Rady Mezinárodní lyžařské federace během mistrovství bylo oznámeno setrvání superkombinačního závodu v Cortině d'Ampezzo 2021 spolu s paralelním slalomem. \n\nLídryní medailového pořadí ze závodů jednotlivců se stala 23letá Američanka a průběžně vedoucí žena Světového poháru Mikaela Shiffrinová, s dvěma zlaty a jedním bronzem. Profesionální kariéru na mistrovství ukončili bývalí olympijští vítězové a mistři světa Lindsey Vonnová a Aksel Lund Svindal. \n\nPořadatel byl zvolen 6. června 2014 na 49. kongresu Mezinárodní lyžařské federace ve španělské Barceloně. Švédské Åre vyhrálo již v prvním kole s devíti hlasy. Druhému kandidátu, italské Cortině d'Ampezzo, následně připadlo pořadatelství světové šampionátu pro rok 2021.\n\n || 0 || 1 || 1 || 2\n! colspan=2|   Medailové sady* || 10 || 11 || 9 || 30\n\nNa Mistrovství světa 2019 startovali lyžaři ze 77 členských výprav Mezinárodní lyžařské federace, kteří soupeřili o 11 medailových sad a celkem 48 medailí. \n\n"}
{"id": "1468562", "url": "https://cs.wikipedia.org/wiki?curid=1468562", "title": "Azul Brazilian Airlines", "text": "Azul Brazilian Airlines\n\nAzul Linhas Aéreas Brasileiras S/A (\"Azul Brazilian Airlines\"; nebo krátce Azul) je brazilská letecká společnost sídlící v São Paulu.\n\nK únoru 2019 se flotila Azul Linhas Aéreas Brasileiras skládala z následujících letadel, průměrného stáří 6,1 let: \n"}
{"id": "1468572", "url": "https://cs.wikipedia.org/wiki?curid=1468572", "title": "František Karel Matyáš ze Šternberka", "text": "František Karel Matyáš ze Šternberka\n\nFrantišek Karel Matyáš ze Šternberka (26. září 1612 – 9. srpna 1648, Praha) byl český šlechtic ze starobylého rodu Šternberků. Vlastnil rozsáhlé statky v jižních, středních a severních Čechách (Bechyně, Horažďovice, Libochovice, Budyně nad Ohří, Zelená Hora). Zastával funkce ve správě Českého království, v roce 1648 byl nejvyšším zemským sudím. Byl zastřelen v době švédského vpádu do Prahy, v souvislosti s tím byl jeho nezletilým synům v roce 1661 udělen titul říšských hrabat.\n\nByl nejmladším synem nejvyššího purkrabího Adama II. ze Šternberka. Jako dědický podíl po otci převzal panství Bechyně, Horažďovice a polovinu Zelené Hory. Po starším bezdětném bratrovi Vojtěchu Ignácovi později získal Libochovice a Budyni. V roce 1638 výměnou za panství Plánice s Jaroslavem z Martinic získal druhou polovinu panství Zelená Hora, které tak bylo po delší době sjednoceno v rukách jednoho majitele. Svůj majetek rozšířil ještě v roce 1646 přikoupením hradu Krakovec. Pobýval převážně na horažďovickém zámku, na němž inicioval raně barokní úpravy.\n\nOd mládí zastával hodnosti u císařského dvora, stal se císařským komořím a královským radou, v letech 1640–1648 byl dvorským maršálkem, byl též přísedícím zemského soudu a krátce před smrtí se stal nejvyšším zemským sudím Českého království.\n\nJeho manželkou byla Ludmila Benigna Kavková z Říčan (1614–1672), na svou dobu velmi vzdělaná šlechtična. Po předčasné smrti manžela svěřila vzdělání synů jezuitům, jako dědický podíl převzala panství Petrovice s hradem Krakovcem, které prodala v roce 1651 Kocům z Dobrše za 38 000 zlatých. Nezletilí synové obdrželi v roce 1661 titul říšských hrabat.\n\n\n\n"}
{"id": "1468573", "url": "https://cs.wikipedia.org/wiki?curid=1468573", "title": "František Filip ze Šternberka", "text": "František Filip ze Šternberka\n\nFrantišek Filip hrabě ze Šternberka (21. srpna 1708, Praha – 9. ledna 1786, Vídeň) byl český šlechtic, diplomat a dvořan z rodu Šternberků. Od mládí působil v diplomacii a byl dlouholetým vyslancem v u říšského sněmu a ve Varšavě. Poté získal Řád zlatého rouna (1763) a byl nejvyšším hofmistrem císařovny Marie Terezie (1765–1780). V Čechách vlastnil panství Častolovice a Zásmuky.\n\nNarodil se v rodovém pražském paláci jako syn hraběte Františka Damiána ze Šternberka (1667–1723) a jeho manželky Marie Josefy z Trauttmansdorffu (1681–1742). Měl dva starší bratry, Adolfa Vratislava a Václava Josefa, kteří zemřeli v dětství. Po otcově úmrtí se stal dědicem fideikomisu Častolovice-Zásmuky, panství Cerhenice a rodového paláce na Malé Straně. V době jeho nezletilosti přikoupili poručníci statek Chocenice se dvěma vesnicemi, které pak František Filip připojil k Cerhenicím. Na častolovickém panství zřídil v okolí Třebechovic oboru o rozloze přes 2 000 hektarů, kterou nechal oplotit a zřídil zde lovecký zámeček \"Filipsruhe\". V roce 1758 prodal státu panství Cerhenice-Chocenice, protože Marie Terezie měla zájem o pozemky v okolí vítězné bitvy u Kolína pro zřízení panství Ústavu šlechtičen. V roce 1775 se častolovické panství stalo jedním z center nevolnického povstání, došlo i k obležení zámku v Častolovicích, Františka Filipa se to ale nijak nedotklo, protože v té době jako vysoký dvořan pobýval ve Vídni.\n\nV letech 1745–1748 byl vyslancem Českého království u říšského sněmu v Řezně, poté v letech 1749–1763 zastával post rakouského vyslance u polského královského a saského kurfiřtského dvora. Funkci opustil po smrti polského krále Augusta III. a za své služby získal v roce 1763 rakouský Řád zlatého rouna. V letech 1765–1780 byl nejvyšším hofmistrem Marie Terezie. Zemřel ve Vídni a pohřben je ve františkánském klášteře v Zásmukách.\n\nOženil se v katedrále sv. Štěpána ve Vídni v roce 1731 s hraběnkou Marií Leopoldinou ze Starhembergu (1712–1800), dcerou bývalého císařského vyslance v Londýně Konráda Zikmunda ze Starhembergu (1689–1727).\n\n\n"}
{"id": "1468577", "url": "https://cs.wikipedia.org/wiki?curid=1468577", "title": "Naftogaz", "text": "Naftogaz\n\nNaftogaz Ukrajiny () je státní ropní a plynárenská společnost Ukrajiny. Firma provozuje těžbu, dopravu a zpracování zemního plynu a ropy.\n\nUkrajinský systém potrubí zemního plynu a podzemních plynových skladů provozuje Ukrtransgaz, dceřiná společnost Naftogazu. V roce 2009 Naftogaz měl 38200 km vysokotlakových tranzitních potrubí a skladovou kapacitu víc než 30 miliard kubických metrů. Tato plynová infrastruktura se nachází mezi Ruskem a EU, a tím je společnost prominentní v regionální politice. Další firma Naftogazu je Gaz Ukrajiny, která provozuje lokální distribuci plynu pro místní teplárny.\n\nNaftogaz je významný ukrajinský zaměstnavatel s 175 tisíci pracovníky. V letech 2009–2012 dostal státní podporu víc než 6 miliard dolarů na regulaci cen plynu a drahé dovozy ruské energie vedly k velkým ztrátám. Bývalý konzultant firmy PricewaterhouseCoopers Andriy Kobolyev se stal CEO po revoluci v roce 2014 s úkolem redukovat závislost země na ruském plynu a reformovat obchodní praktiky společnosti.\n"}
{"id": "1468581", "url": "https://cs.wikipedia.org/wiki?curid=1468581", "title": "Martonvásár", "text": "Martonvásár\n\nMartonvásár [martonvášár] je město v Maďarsku v župě Fejér, blízko hranic s župou Pest. Nachází se asi 14 km jihozápadně od Budapešti, 28 km severovýchodně od Székesfehérváru a je správním městem stejnojmenného okresu. Přestože je v okrese větší město Ercsi, je jeho správním městem Martonvásár. V roce 2018 zde žilo 5 672 obyvatel. Podle údajů z roku 2011 zde bylo 80,8 % obyvatel maďarské, 0,8 % německé, 0,6 % rumunské a 0,4 % romské národnosti (17,4 % jiné národnosti, žádná odpověď).\n\nMěsto leží blízko dálnice M7, ze které na něj existuje výjezd 30. Nejbližšími městy jsou Érd, Ercsi, Százhalombatta a Velence. Poblíže jsou též obce Baracska, Kajászó, Ráckeresztúr, Tárnok a Tordas.\n"}
{"id": "1468583", "url": "https://cs.wikipedia.org/wiki?curid=1468583", "title": "Státní znak Libye", "text": "Státní znak Libye\n\nStátní znak Libye je po složitém politickém vývoji, občanské válce (2011), vojenské intervenci NATO a občanské válce (od roku 2014) dle různých zdrojů nejasný. Uvádí se:\n\n24. prosince 1951 bylo vyhlášeno Spojené libyjské království jako federace tří historických provincií: Kyrenaiky, Tripoliska a Fezzánu. V ústavě, přijaté 7. října 1951 byla popsána vlajka nového státu, o státním znaku se však nezmiňuje. Přesto byl zaveden a jeho podoba je známá například z tehdejších bankovek. Tvořen byl štítem (většinou tmavě červeným), lemovaným zdobenou (většinou zlatou) kartuší. Uprostřed štítu bylo lemované, černé, kruhové pole se stříbrným půlměsícem, obráceným růžky vzhůru, nad ním stříbrná, pěticípá hvězda. Pole je zvnějšku lemováno devíti menšími, pěticípými hvězdami, kromě horní části, kde byla (většinou zlatá) královská, černě podšitá koruna, zdobená dvaceti pěticípými hvězdičkami a na vrcholu zakončená opět půlměsícem a hvězdou. Na štít byla položená stejná, pouze o něco větší koruna. Jsou známy různě barevné varianty znaku, na bankovkách byl zobrazen jednobarevně, se svisle šrafovaným štítem.\n\n25. dubna 1963 se federace Spojeného libyjského království změnila na unitární Libyjské království. Státní symboly se v této souvislosti nezměnily. 1. září 1969 vznikla po vojenském puči Libyjská arabská republika v čele s Muammarem Kaddáfím. Státní znak první republiky byl inspirován egyptským znakem a snahou o vytvoření arabské federace (kromě Libye měly být členy Egypt (v té době až do roku 1971 Sjednocená arabská republika) a Súdán). Tzv. Saladinův orel byl zlatý orel s černými letkami a ocasními pery, na jehož hruď byl položen štít ve státních barvách (červeno-bílo-černá trikolóra se svislými pruhy). Orel stál na zlaté kartuši s černým opisem názvu státu v arabském kúfickém písmu.\n\n2. září 1971 byla ustanovena Federace arabských republik (Libye, Egypt a Sýrie) s účinností od 1. ledna 1972 a v této souvislosti i nový znak. Ten tvořil sokol, hledící heraldicky vlevo, s prázdným zlatým štítem na hrudi. Dle některých zdrojů se užívala i varianta znaku se štítem v barvách státní vlajky (červená, bílá a černá). Přes ocasní pera byly položeny dvě olivové ratolesti. V drápech držel stuhu s arabským nápisem \"Federace arabských republik\". Pod stuhou bylo, u libyjské varianty, ohraničené pole (na obrázku ohraničení chybí), s arabským nápisem \"Arabská libyjská republika\". Sokol byl symbolem kmene Kurajšovců. Znak byl vyobrazen i na vlajce federace.\n\n2. března 1977 byl změněn název státu na Velká libyjská arabská lidová socialistická džamáhíríje, státní symboly zůstaly zachovány. 17. listopadu téhož roku ale egyptský prezident Anvar as-Sádát zahájil mírové jednání s Izraelem. Libyjská vláda následně přerušila s Egyptem veškeré styky a přijala usnesení o změně státních symbolů. Důvodem bylo vyvěšení egyptských vlajek při návštěvě Sádáta v Jeruzalémě, které klasifikovala jako znesvěcení své vlajky. Mimořádné zasedání parlamentu schválilo usnesení o zničení všech dosavadních libyjských symbolů na celém světě, které se uskutečnilo 19. listopadu. V tento den byly libyjskými diplomaty na celém světě veřejně páleny vlajky a na zastupitelských úřadech zavlály unikátní, monochromatické, zelené vlajky. Zároveň byl změněn státní znak. Sokol hleděl nově heraldicky vpravo, měl odlišnou kresbu ocasních per a vypuštěny byly olivové ratolesti i ohraničené pole pod stuhou. Nápis na stuze byl nahrazen jiným textem a sokol stuhu nedrží, ale stojí na ní. Štít na hrudi nesl panafrické barvy (červená, bílá a černá), někdy byl zelený. (není obrázek)\n\nAsi v roce 1980 byl znak změněn, zobrazován byl v podobě z roku 1972, ale celý zelený, s hlavou sokola doprava, bez ohraničeného textu pod stuhou a textem na stuze \"Velká libyjská arabská lidová socialistická džamáhíríje\". (není obrázek)\n\nAsi od roku 1990 byl znak zobrazován celý zlatý, se zeleným štítem na hrudi sokola. (není obrázek) Koncem 90. let se objevila v některých publikacích varianta se zlatým sokolem s černou kresbou, hlavou heraldicky vlevo a štítem a olivovými větévkami zelenými. Stuha byla stříbrná s černým nápisem. Jakým, není známo. Existovaly i různě barevné varianty. (není obrázek)\n\nOd 13. ledna 2011 začaly v Libyi protesty, které přerostly v povstání, 27. února 2011 vznikla Národní libyjská rada (také Dočasná národní přechodná rada), název země byl změněn na \"Libyjská republika\".\n\n"}
{"id": "1468584", "url": "https://cs.wikipedia.org/wiki?curid=1468584", "title": "Hradiště u svatého Vojtěcha", "text": "Hradiště u svatého Vojtěcha\n\nHradiště u svatého Vojtěcha je pravěké hradiště a pravěké až raně středověké sídliště jihovýchodně od města Kouřim v okrese Kolín. Lokalita se nachází v sousedství Bukačovského mlýna a byla pojmenována po zaniklém kostelu svatého Vojtěcha, který na ní stával. Z opevnění hradiště se dochovaly jen terénní náznaky valu. Hradiště je od roku 1965 chráněno jako kulturní památka.\n\nNejstarší neopevněné sídliště se na oválné terase nad říčkou Výrovkou nacházelo už v eneolitu v období řivnáčské kultury. Nepříliš časté nálezy dokládají také osídlení příslušníky úněticko-věteřovské kultury, zatímco v pozdní době bronzové zde bylo postaveno opevněné hradiště knovízsko-štítarské kultury.\n\nPoslední osídlení spadá do období střední a zejména mladší doby hradištní v desátém až jedenáctém století. Tehdy se na terase pravděpodobně nacházelo slabě opevněné sídlo nějakého velmože, který na místě staršího pohřebiště nechal postavit nejspíše tribunový kostel zasvěcený svatému Vojtěchovi. Kostel je znám z písemných pramenů z let 1659–1677. Jeho budova stála ještě v době vlády císaře Josefa II., kdy sloužila jako sýpka.\n\nPrvním archeologem, který lokalitu u svatého Vojtěcha zkoumal, byl na přelomu devatenáctého a dvacátého století Josef Ladislav Píč. Prozkoumal na ní řadu hrobů, ze kterých získal několik esovitých záušnic. Další archeologický výzkum provedl až Miloš Šolle v roce 1962 a v letech 1978–1981.\n\nJílovitopísčitá terasa na žulovém podloží vznikla jako ostrov v bývalém korytu řeky a dno jejího údolí převyšuje o patnáct metrů. Rozloha dosahuje 1,49 hektaru. Přirozenou ochranu poskytují příkré svahy na severní a jižní straně.\n\nZ nejstarší neopevněné osady řivnáčské kultury byla odkryta jednoduchá jámová obydlí a druhotné jámy neznámého účelu. Přibližně ve stejné době jako osada na terase existovala na protějším břehu řeky opevněná řivnáčská osada na Staré Kouřimi. Jedním z prozkoumaných objektů byla menší zásobní jáma s rozměry 90 × 108 centimetrů a hloubkou 115 centimetrů. Obsahovala různorodé keramické zlomky, kůstky a spálené předměty, které naznačují, že jáma mohla být využita k druhotnému žárovému pohřbu. Druhým zkoumaným objektem byla pravděpodobně obdélníková polozemnice s kůlovou konstrukcí. Podle zlomků keramiky se uvnitř nacházela závěsná amforka a mísa u dna. Amfora se dvěma provrtanými oušky na břiše nádoby patří k méně obvyklým nálezům. Mezi výjimečné objevy patří torzo rozevřené misky na nožce ovlivněné vučedolskou kulturou, která s dalšími nálezy dokládá mladší vývoj řivnáčské keramiky. K častým nálezům naopak patřily oboustranně broušené spilitové sekerky slánského typu. Pazourkovou industrii zastupují vroubkované čepelky srpů nebo šipka.\n\nOpevněné hradiště vzniklo na svatovojtěšké terase až v pozdní době bronzové. Chránila ho kamenitá hradba s komorovou konstrukcí a palisádou na čelní straně. Šířka hradby se pohybovala od tří do čtyř metrů.\n\nPoloha středověkého kostela je známá jen přibližně podle nepravidelné orientace některých hrobů, nálezů opukové suti a klenáku. Další kamenické prvky z budovy kostela byly použity při stavbě ohradní zdi Bukačovského mlýna. Průzkum některých hrobů umožnil určit období výstavby kostela do jedenáctého až dvanáctého století.\n"}
{"id": "1468590", "url": "https://cs.wikipedia.org/wiki?curid=1468590", "title": "Kostel svatého Jiří (Náklo)", "text": "Kostel svatého Jiří (Náklo)\n\nKostel svatého Jiří v obci Náklo v okrese Olomouc. Náleží pod Římskokatolickou farnost Náklo štenberského děkanátu olomoucké arcidiecéze. Opevněný kostel je kulturní památkou ČR.\n\nPrvní písemná zmínka o faře v Náklu je z roku 1140, kostel je doložen v roce 1250. Předchůdcem měla být středověká tvrz nebo hrad rytířů z Nákla. Věž byla dostavěna po roce 1450. V roce 1560 na jeho místě byl postaven nový renesanční kostel. Jiné zdroje uvádějí období 1572–1576. Další přestavba měla proběhnout v letech 1587 až 1593. V období třicetileté války byl kostel vypálen a částečně pobořen. V letech 1696–1698 byla provedena barokní přestavba hradiskými premonstráty. Základní kámen byl položen 19. září 1696 za účasti hradiského opata Norberta Želeckého z Počernic. Z původních staveb byla zachována renesanční věž s atikou z období 1572–1576. Kostel byl vysvěcen v roce 1698. V roce 1928 byl kostel vymalován a opraven portál. V roce 1965–1966 byla provedena oprava fasády, v roce 1975.\n\nKostel byl obklopen hřbitovem, ze kterého se zachovala kostnice. Hřbitov byl zrušen v roce 1873.\n\nKostel je postaven na vyvýšené ostrožně. Je to orientovaná podélná jednolodní stavba s odsazeným pětibokým závěrem a hranolovou věží v ose západního průčelí. Ke kněžišti z obou boků jsou přistavěny pravoúhlé sakristie. Loď má valenou klenbu s nadokenními výsečemi. Okna lodi jsou rámována profilovanými šambránami s klenákem ve vrcholu a nadokenní přímou římsou. Fasáda lodi i kněžiště je členěná toskánskými pilastry, které nesou profilovanou římsu. Sakristie mají fasádu hladkou s okny bez šambrán. Loď má sedlovou střechu se sanktusníkem.\n\nVěž v západním průčelí je hranolovitá na čtvercovém půdorysu (7,4 x 7,4 m). K severní straně věže přiléhá válcové šnekové schodiště se střílnovými okny. Hlavní vchod je rámován kamenným portálem s profilovaným ostěním s dvojicí sloupů, které nesou kladí s letopočtem 1698, znakem kláštera a znakem opata Želeckého. Ve frontonu ve výklenku je socha svatého Štěpána. Podvěží má křížovou klenbou. Je ukončena cimbuřím a dovnitř klopenou střechou. Ve věži jsou dva zvony z roku 1514 a 1515 sv. Vojtěch a sv. Jiří, v sanktusníku je další ze stejného období, a cimábly propojené s věžními hodinami. Pod věžními hodinami ve zvonovém patře jsou na třech stranách dvojice oken s půlkruhovými záklenky.\n\nMobiliář je převážně barokní. Hlavní oltář byl dokončen v roce 1939. V západní části lodi je zděná kruchta.\n\nVarhany s dvěma manuály a 16 rejstříky pro kostel vyrobil v roce 1824 varhanář Michal Oranský (1768–1854) z Olomouce. V roce 1853 varhanář Konrád Blaschke varhany opravil a přidal dva nové rejstříky.\n\nU vchodu do kostela stojí kříž z roku 1745. Na dvojstupňovém podstavci je posazen hranolový sokl s reliéfem zkřížených kopí stojí jetelový kamenný kříž s plastikou Ukřižovaného Krista. Spodní stupeň podstavce s reliéfem svatého Václava je ukončen trojúhelníkovým štítem. Horní stupeň s volutami po stranách s výzdobou akantových listů a reliéfem kalichu je ukončen profilovanou římsou. Do roku 1896 stál před bránou kostela.\n\nJe drobná stavba na půdorysu obdélníku (6 x 4,5 m) postavená z cihel, omítnutá hladkou omítkou. Strop je rovný se štukovým zrcadlem. Střecha je sedlová. Ve východním průčelí jsou dvě okna, ve štítu kruhové okno. Bašta po stranách márnice má pultovou střechu krytou břidlicí.\n\nKostel byl obehnán oválnou hradební zdí vysokou sedm u až deset metrů s opěrnými pilíři. V zadní části zdi je baštovitý výběžek. Je postavena z lomového kamene. Zeď je široká 1 až 1,4 m, zdobená římsou, krytá částečně břidlicovými plotnami a s kamennými chrliči. Zeď má dvě vstupní brány. Východní je vystavěna z korálů se sochou Panny Marie Lurdské z roku 1899 ve výklenku nad vchodem. Jižní vstup je se schodištěm, s dvoukřídlovými dveřmi a stříškou.\n"}
{"id": "1468591", "url": "https://cs.wikipedia.org/wiki?curid=1468591", "title": "Mistrovství Evropy v lyžařském orientačním běhu", "text": "Mistrovství Evropy v lyžařském orientačním běhu\n\nMistrovství Evropy v lyžařském orientačním běhu je podobně jako v ostatních sportech významným závodem doplňujícím Mistrovství světa. V pořádání se střídají národní federace jednotlivých evropských zemí.\n\nNeoficiální mistrovství Evropy byla uspořádána v roce 1972 ve Bulharsku a v roce 1974 ve Švédsku, na něž v roce 1975 navázalo mistrovství světa.\n\nPrvní oficiální mistrovství Evropy se uskutečnilo v roce 2001 v Rusku. Nejprve bylo pořádáno v dvouletém intervalu mezi mistrovstvími světa, od roku 2010 se pak začalo konat každoročně.\n\n\n"}
{"id": "1468599", "url": "https://cs.wikipedia.org/wiki?curid=1468599", "title": "Alexandr Alexandrovič Bestužev-Marlinskij", "text": "Alexandr Alexandrovič Bestužev-Marlinskij\n\nAlexandr Alexandrovič Bestužev-Marlinskij (, , Petrohrad – , Adler, dnes součást Soči) byl ruský romantický prozaik, literární kritik a básník.\n\nPocházel ze zchudlé šlechtické rodiny. Jeho otec, dělostřelecký důstojník Alexandr Fedosejevič Bestužev (1761-1810), byl rovněž spisovatel. Roku 1806 začal studovat na báňském institutu, ale školu opustil. Začal se připravovat na vojenskou kariéru, kterou zahájil roku 1816 jako kadet, následující rok se stal důstojníkem. Od roku 1818 publikoval v tisku kritické statě, recenze a fejetony. Roku 1820 se stal členem Petrohradské společnosti milovníků ruské slovesnosti. Své první rozsáhlejší dílo, črtu \"Cesta do Revelu\" (Поездка в Ревель) z roku 1821, ještě napsal pod vlivem Karamzinova sentimetalismu, později však tvořil výhradně v romantickém duchu.\n\nJeho radikální názory jej sblížili s básníkem Rylejevem, se kterým v letech 1823-1825 vydával almanach \"Severní hvězda\" (Полярная звезда), pro který psal také agitační písně. Roku 1824 byl přijat do Severního spolku, tajné revoluční společnosti propagující názory pozdějších děkabristů. \n\nSe svými bratry se zúčastnil děkabristického povstání a osobně vedl vojáky Moskevského pluku petrohradské posádky na Senátní náměstí. Byl odsouzen k trestu smrti, který mu byl nejprve změněn na dvacetiletý trest nucených prací a nakonec na vyhnanství v Jakutsku na Sibiři. Roku 1829 se na vlastní žádost stal řadovým vojákem na Kavkaze. Zúčastnil se zde během tzv. kavkazské války mnoha vojenských srážek, získal hodnost poddůstojníka a roku 1836 byl povýšen na poručíka. V tomto pro něj velmi těžkém období napsal pod pseudonymem Marlinskij (podle vsi Marli u Petrodvorce, kde byl roku 1818 ubytován jeho pluk) celou řadu próz, které vycházely nejprve časopiecky a pak i knižně a proslavily ho. Roku 1837 padl v boji s kavkazskými horaly o Adler, jeho tělo se však nikdy nenašlo. Pravděpodobně bylo uloupeno horaly pro výzbroj, objevily se však také spekulace, že zběhl.\n\nV prvním období své tvorby psal především historické povídky a novely inspirované gotickým románem. Tyto novely, plné tajemné atmosféry a motivů přátelství, cti a zrady, se odehrávají v Livonsku a zobrazují zločinný svět příslušníků pobaltské větve Řádu německých rytířů. \n\nVyhnanství jeho literární činnost přerušilo, publikovat znovu začal až od roku 1830. Psal vojenské povídky, příběhy ovlivněné divokým prostředím Kavkazu a také povídky ze života, ve kterých stavěl bohatý vnitřní život svých hrdinů s přízemností okolní společnosti. Jeho styl se vyznačuje ornamentálností, efektními metaforami a jazykovými zvláštnostmi. Často také používá fantastické motivy. Jeho hrdinové jsou výjimeční lidé nadaní silnou povahou a jejich duševní vlastnosti, dobro i zlo, se vyznačují extrémními polohami. Kromě prózy psal také lyrickou poezii vyjadřující pocity osamocení, rozčarování a stesku po vlasti.\n\n"}
{"id": "1468609", "url": "https://cs.wikipedia.org/wiki?curid=1468609", "title": "Gerardo Machado", "text": "Gerardo Machado\n\nGerardo Machado y Morales (28. září 1871 Camajuaní – 29. března 1939 Miami Beach) byl kubánský politik a vojevůdce.\n\nPocházel z rodiny drobných statkářů, bojoval ve válce za nezávislost a dosáhl hodnosti brigádního generála. Po válce se věnoval pěstování cukrové třtiny, vedl také kubánskou pobočku firmy General Electric. \n\nDo politiky vstoupil jako stoupenec Liberální strany, byl starostou města Santa Clara, generálním inspektorem armády a ministrem vnitra. V roce 1925 byl hladce zvolen prezidentem díky autoritě hrdiny osvobozeneckého boje a úspěšného manažera, podpoře dosavadního prezidenta Alfreda Zayase a slibům na modernizaci ekonomiky. Proti nezaměstnanosti bojoval programem veřejných prací, v jehož rámci byla také vybudována nová budova parlamentu El Capitolio. Postupně se však stal nepopulárním pro tvrdé prosazování hospodářských zájmů USA a rostly jeho autoritářské tendence, které mu vynesly přezdívku „tropický Mussolini“. V roce 1927 změnil ústavu, aby si zajistil setrvání ve funkci, a posílil pravomoci prezidenta. To vedlo k řadě protestů, na něž Machado reagoval brutálními represemi vůči opozici, poté nastalo období nestability a ekonomického úpadku země.\n\nPo nástupu Franklina Delano Roosevelta do funkce ztratil Machado podporu Spojených států a v srpnu 1933 proběhl převrat, po němž se stal hlavou státu Carlos Manuel de Céspedes y Quesada. Machado odešel do exilu na Floridu, kde také zemřel.\n\n"}
{"id": "1468611", "url": "https://cs.wikipedia.org/wiki?curid=1468611", "title": "Josef Honor Schneider", "text": "Josef Honor Schneider\n\nJosef Honor Schneider, též Joseph Ignatz Schneider (9. července 1804 Místek na Moravě – 7. května 1874 Přeštice) byl moravský lékař, přírodovědec a autor přírodovědné literatury.\n\nNarodil se v Místku. Jeho otec Josef Václav Schneider byl krejčím v Dolní ulici č.p.5, kde žil v podnájmu. Stejně jako jeho bratr Jacob Eberhard studoval na univerzitě ve Vídni, na niž v roce 1831 získal doktorát za disertací \"Organizace cerebri\". V roce 1832 byla v Přešticích epidemie cholery, proti této chorobě úspěšně bojoval a následně se zde usadil jako městský lékař. Před rokem 1834 získal i doktorát z filozofie. Jako městský lékař se staral o německy mluvící skupinu obyvatel regionu a o šlechtickou rodinu Schönborn-Wiesenthein, která trávila letní období ve svém zámku v Dolní Lukavici. Proti návratu cholery bojoval prostřednictvím preventivních opatření a zaváděním školních očkování.\n\nV roce 1834 se v nedaleké Dolní Lukavici oženil s dcerou nadlesního Annou Terezii Weisovou pocházející z Horní Falce, se kterou měl deset dětí, všichni přežily dětský věk. Zemřel v Přešticích v roce 1874.\n\nJeho vnuk Rudolf Schneider se narodil v Dolní Lukavici, byl zakládající ředitel Pražského hydrometeorologického ústavu a ve svém životopise zmínil, jak stárnoucí lékař-dědeček dokázal fascinovat děti svou zálibou pro přesné měření času.\n\nSchneiderova první publikace byla nekrologem na bratra Jakuba. Z formálního a z citového hlediska to byla povedená báseň, kterou zveřejnil ve Vídeňském časopise. Poté publikoval práci o úspěšném léčení hluchoněmého pacienta trpícího revmatismem. Vydavatel Fr. Ed. Sandtner v roce 1843 v Praze vydal Schneidrovu ilustrovanou encyklopedii přírodních dějin, kterou ilustroval Franz A. Werner. Jednalo se o lexikon zvířat, rostlin a nerostů z celého světa, který je zajímavý jako dobový dokument tehdejšího stavu stavu biologie ve střední Evropě a jako předchůdce \"Brehma\". Projekt nebyl ekonomicky úspěšný, proto byl zastaven po tisku prvních dvou svazků. Vydavatel Sandtner svou vydavatelskou činnost přerušil poté, co se dostal do potíží jako zastánce revoluce v roce 1848.\n\nSchneiderova nejvýznamnější práce je pojednání o \"t\". Jedná se o malý hmyz z čeledi \"Membracoidea\", o kterém se domníval, že vyvolává hnilobu brambor. Na začátku 40 let 19. století se hniloba brambor šířila po střední Evropě, přičemž brambory zde byly hlavní potravinou chudší částí obyvatel. Řepa měla na stejné ploše menší výnosnost než pěstované brambory a tak na císařském dvoru vznikly obavy z nedostatku potravin. Schneider zveřejnil názor, že tento hmyz, který se rozšířil v době bramborové kalamity, by mohl být původcem bramborové hniloby. Navrhl také stanovit zónu, ve které by platil zákaz výsadby brambor. Zóny by měly formu dlouhých pruhu vzdálených od sebe tak, aby se předcházelo dalšímu šíření hniloby. Jeho teorie byly zaslány významnému belgickému vědci Thomasi de Barymu, který později zjistil, že hnilobu způsobuje houbová choroba. Schneiderova zásluha bylo v tom, že byl prvním entomologem, která vědecky popsal tento hmyz. Vídeňský entomolog Vincenz Kollar s pomocí mikroskopu popsal tento hmyz detailněji. Po Kolarovi tento hmyz nese i jméno ve vědecké literatuře Rakouska, Německa, Francie a Anglie. V Maďarsku, Rusku, Srbsku a na Kubě se tento hmyz stále nazývá \"Psylla solani tuberosi\" SCHNEIDER.\n\nNejprodávanější a rozšířenější publikací byla jeho \"Příručka o škůdcích ovocných stromů\", kterou publikoval zároveň jako řadu článků v časopisech. V období 1840–1857 psal deník s přesnými záznamy o počasí. Jedná se o jeden z nejstarších víceletních meteorologických dokumentů ve střední Evropě. Tento dokument je druhým nejstarším dlouhodobým měřením meteorologických údajů na území dnešní České republiky. Deník obsahuje také výkaz o příjmech praktického lékaře, který je zajímavý z hlediska sociální historie.\n\n"}
{"id": "1468612", "url": "https://cs.wikipedia.org/wiki?curid=1468612", "title": "13. brigáda (Austrálie)", "text": "13. brigáda (Austrálie)\n\n13. brigáda je jednotkou rezervní armády, která je součástí Australské armády. Původně byla zformována ve Victorii v roce 1912 v rámci milicí a od té doby byla několikrát rozpuštěna a znovu zformována. V první světové válce byla jako součást \"First Australian Imperial Force\" nasazena na západní frontě. V druhé světové válce sloužila bránila australskou půdu a později byla nasazena v tažení na Nové Británii. Naposledy byla brigáda zformována v roce 1988 a jednotka existuje dodnes. Její velitelství se nachází v Perthu, v Západní Austrálii, a jednotlivé jednotky jsou rozmístěny napříč tímto australským státem – Joondalup, Geraldton, Kalgoorlie, Albany, Katanning a Rockingham. 13. brigáda v současné době spadá pod 2. divizi a jejím hlavním úkolem je obrana území Západní Austrálii.\n\nPočátky 13. brigády sahají do roku 1912, kdy byla jednotka poprvé zformována v rámci milicí a byla přiřazena k 3. vojenskému obvodu. V té době byly brigádní jednotky rozprostřeny po státu Victoria (například v South Yarra, Prahran, St Kilda, South Melbourne, Albert Park a Port Melbourne).\nNucená evakuace spojeneckých jednotek od Gallipoli v prosinci 1915 vedla australskou vládu k rozhodnutí rozšířit Australian Imperial Force vytvořením dalších třech divizí (ke dvěma již existujícím). Příslušníci praporů prvních čtyř brigád bojujících u Gallipoli byli rozděleni, aby se stali zkušeným jádrem nově vznikajících praporů. Zároveň během těchto změn byla 3. pěší brigáda rozdělena a z její části vznikla 13. pěší brigáda, která byla součástí 4. australské divize. Brigáda v té době byla tvořena čtyřmi prapory pěchoty – 49., 50.,51. a 52. praporem.\n\n13. brigáda byla zformována v Egyptě pod velením brigádního generála Thomase Glasgowa. V Egyptě také došlo k jejímu výcviku a 30. března 1916 příslušníci brigády odpluli z Alexandrie do Francie na palubách třech transportních lodí \"(Arcadian, Invernia a Japanese Prince)\". Vylodili se v Marseille, byli posláni vlakem na sever. Do bojů se brigáda poprvé zapojila v polovině května, kdy se přesunula do sektoru nedaleko Petillonu. V následujících dvou a půl letech se vojáci účastnili mnoha zákopových bojů ve Francii a Belgii.\n\nPrvní větší akcí byla bitva o Mouquet Farm v srpnu 1916, následovali boje u Messines a Passchendaele během roku 1917 a také v okolí Dernacourtu, na řece Ancre, kde brigáda zajišťovala obranu oblasti na počátku roku 1918. Brigáda se také zapojila do bitvy o Villers-Bretonneux dne 25. dubna 1918, během druhé bitvy na Somme. Brigáda během těchto bojů utrpěla těžké ztráty, které dosáhly takových rozměrů, že v polovině května byl 52. prapor rozpuštěn a jeho příslušníci přiděleni ke zbylým třem praporům. V červnu 1918 byl Glasgow povýšen a převzal velení 1. divize. Velení 13. brigády po něm převzal brigádní generál Sydney Herring, který ve velení zůstal až do konce války.\n\nPo zastavení německé ofenzívy se brigáda v srpnu 1918 zapojila do spojeneckých ofenzivních akcí, známých jako stodenní ofenzíva, v okolí Amiens. V bojových operacích pokračovali až do druhé poloviny září. Na počátku října byla většina australských sborů z první linie stažena za účelem odpočinku. Po válce se brigáda vrátila domů a byla rozpuštěna.\n\nNa základě opětovného přeorganizování milicí byla 13. brigáda opět zformována jako jednotka 5. vojenského obvodu. V té době sestávala z 11., 16., 28. a 44. pěšího praporu a 10. lehkého jízdního pluku. Zpočátku byli síly Citizens Force tvořeny směsí dobrovolníků a odvedenců, ovšem ve 20. letech byli příslušníci povinné služby koncentrovány v lidnatých centrech, což vedlo k tomu, že některé místní jednotky, například 16. prapor umístěný na zlatonosných polích, měli minimální počet mužů. Na konci roku 1929 byl tento model zcela opuštěn vládou Jamese Scullina a nahrazen plánem dobrovolných milicí. Důsledkem toho došlo v roce 1930 k dočasnému sloučení 11. a 16. praporu. Opět zmíněné prapory byly odděleny v roce 1936, kdy pod hrozbou války docházelo k rozšiřování australských vojenských sil.\n\nPo vypuknutí druhé světové války v roce 1939 byla brigáda zmobilizována a do roku 1942 byla hlavní jednotkou bránící území Západní Austrálie. Jejím hlavní úkolem bylo bránit pobřeží před případnou japonskou invazí. Během této doby byl od brigády také odpojen 44. prapor a po zbytek války pak brigádu tvořily pěší prapory 11., 16. a 28. V roce 1943 hrozba invaze poklesla a brigáda byla převelena do Severního teritoria a přiřazena k Northern Territory Force. Zde brigáda zůstala až do roku 1944, kdy byla převelena k 5. divizi a poslána na Novou Británii, kde se zúčastnila tažení proti japonským silám a na ostrovu zůstala až do konce války. Zde probíhající boje měli omezený rozsah a snahou australských sil bylo spíše japonskou posádku izolovat než zničit. Od roku 1940 do poloviny 1945 byla brigáda pod velením brigádního generála Erica McKenzieho. Toho v květnu 1945 nahradil brigádní generál Robert Winning. Po návratu do Austrálie byla brigáda v roce 1946 rozpuštěna.\n\nZnovu byla brigáda zformována v roce 1948 opětovně s velitelstvím v Západní Austrálii a přiřazena byla k Western Command. V té době brigádu tvořily dva prapory – 11./44. a 16./28.. V roce 1960 došlo opětovně k rozsáhlé reorganizaci milicí a výsledkem bylo rozpuštění brigády.\n\nNaposledy byla brigáda zformována v roce 1988 a je nyní zodpovědná za jednotky rezervní armády v Západní Austrálii. Brigáda je přiřazena k 2. divizi a její velitelství se nachází v Perthu. Jednotlivé jednotky jsou rozmístěny napříč Západní Austrálií (například Joondalup, Rockingham, Geraldton, Kalgoorlie, Albany a Katanning). Příslušníci brigády se zúčastnili misí na Šalamounových ostrovech, ve Východním Timoru a v Afghánistánu, a její příslušníci byli také nasazeni při pomoci civilnímu obyvatelstvu přímo v Austrálii.\n\nVšechny jednotky spadající pod 13. brigádu jsou součástí rezervní armády.\n\n"}
{"id": "1468619", "url": "https://cs.wikipedia.org/wiki?curid=1468619", "title": "Dno (město)", "text": "Dno (město)\n\nDno () je město v Pskovské oblasti v Ruské federaci. Při sčítání lidu v roce 2010 mělo přes devět tisíc obyvatel.\n\nDno leží přibližně 110 kilometrů východně od Pskova, správního střediska oblasti, nedaleko od hranice s Novgorodskou oblastí.\n\nJe zde železniční uzel – kříží se zde železniční trať (Jaroslavl–)Rybinsk–Bologoje–Pskov–(Riga/Tallinn) s železniční tratí Petrohrad–Něvel–Vitebsk.\n\nUž od 15. století byly v oblasti budoucího města vesnice podobného jména. Za datum jeho založení se pokládá ovšem rok až 1897, kdy zde byla založeno osídlení kolem stanice \"Dno\" na budované železnici.\n\nNa zdejším nádraží podepsal dne 2. března 1917 svou abdikaci poslední ruský car Mikuláš II. Alexandrovič\n\nOd roku 1925 je Dno městem.\n\nZa druhé světové války bylo Dno 18. července 1941 dobyto jednotkami německé armády. Zpět jej dobyly jednotky Leningradského frontu a 2. Baltského frontu v rámci Leningradsko-novgorodské operace 24. února 1944.\n"}
{"id": "1468623", "url": "https://cs.wikipedia.org/wiki?curid=1468623", "title": "Odložené vyhodnocování", "text": "Odložené vyhodnocování\n\nOdložené vyhodnocování ( nebo , česky též líné vyhodnocování) je v programování vyhodnocovací strategie, při které je vyhodnocení výrazu odloženo až do okamžiku, kdy je jeho hodnota skutečně potřebná (nestriktní vyhodnocování). Často se také vyhýbá se opakovanému vyhodnocování (sdílení). Sdílení může zkrátit čas běhu určitých funkcí o exponenciální faktor oproti jiným nestriktním strategiím vyhodnocování např. volání jménem.\n\nK výhodám odloženého vyhodnocování patří:\n\n\nOdložené vyhodnocování se často kombinuje s memoizací, jak popisuje Jon Bentley ve své knize \"Writing Efficient Programs\". Když je hodnota funkce vypočítána pro určitý parametr nebo sadu parametrů, je výsledek uložen do vyhledávací tabulky, která je indexovaná hodnotami těchto parametrů; při dalším vyvolání funkce se zjistí, zda tabulka výsledek pro tuto kombinaci hodnot parametrů již neobsahuje. Pokud ano, bude jednoduše vrácen uložený výsledek. Pokud ne, provede se vyhodncení funkce, a získaná hodnota bude přidána do vyhledávací tabulky pro případné opakované použití.\n\nOdložené vyhodnocování může vést ke zmenšení zabrané paměti, protože hodnoty se vytvářejí, až když jsou potřebné. Odložené vyhodnocování se však obtížně kombinuje s imperativními vlastnostmi jako je například zpracovávání výjimek a vstupně-výstupní operace, protože řád operace se stane neurčitým. Odložené vyhodnocování může způsobovat úniky paměti.\n\nOpakem odloženého vyhodnocování je okamžité (striktní, hladové, dychtivé) vyhodnocování ( ), které se používá ve většině imperativních programovacích jazyků.\n\nOdložené vyhodnocování zavedl pro lambda kalkul Christopher Wadsworth. Pro programovací jazyky je zavedli Peter Henderson a James H. Morris a nezávisle Daniel P. Friedman a David S. Wise.\n\nOdložené vyhodnocování se používá především ve funkcionálním programování. Při použití odloženého vyhodnocování nedochází k vyčíslení výrazu v okamžiku, kdy má být uložen do proměnné, ale až když je tato proměnná použita ve výrazu. To znamená, že příkaz jako codice_1 (tj. přiřazení výsledku výrazu do proměnné) sice jasně vyžaduje vyhodnocení výrazu a uložení získané hodnoty do proměnné codice_2, ale co je skutečně v proměnné codice_2 není důležité, dokud hodnota proměnné codice_2 není použita v některém pozdějším výrazu, jehož vyhodnocování může být také odloženo; rychle rostoucí strom závislostí musí být nakonec prořezán, aby hodnota příslušného symbolu byla použitelná mimo program.\n\nVýhodou odloženého vyhodnocování je možnost vytvářet vypočitatelné nekonečné seznamy bez nekonečných smyček nebo při vyvozování, u něhož záleží na velikosti. Například můžeme vytvořit funkci, které vytváří nekonečný seznam (často nazývaný \"proud\") Fibonacciho čísel. Výpočet \"n\"-tého Fibonacciho čísla tak bude pouze vybráním příslušného prvku z nekonečného seznamu, které si vynutí vyhodnocení prvních n členů seznamu.\n\nNapříklad v programovacím jazyce Haskell lze seznam všech Fibonacciho čísel zapsat takto:\n\nV syntaxi jazyka Haskell operátor „dvojtečka“ codice_5 přidá prvek na začátek seznamu, codice_6 vrátí seznam bez prvního prvku a codice_7 použije zadanou funkci (v tomto případě sčítání) pro zkombinování odpovídajících prvků ze dvou seznamů pro výrobu třetího.\n\nPokud je programátor pečlivý, budou vyhodnocovány pouze hodnoty, které jsou potřebné pro výpočet určitého výsledku. Některé výpočty však mohou způsobit, že se program pokusí vyhodnotit nekonečný počet prvků; například získání délky seznamu nebo pokus sečíst všechny prvky seznamu pomocí funkce vyššího řádu; výsledkem bude buď selhání programu nebo vyčerpání paměti.\n\nV téměř všech obvyklých „striktních“ jazycích se odloženým způsobem vyhodnocují podmíněné příkazy:\n\nvyhodnotí (a), a pak právě tehdy, když (a) je splněno, vyhodnotí (b), jinak vyhodnotí (c). To znamená, že se buď (b) nebo (c) nebude vyhodnocovat. Naopak, v těchto jazycích se očekává, že\nbude při výpočtu f(d, e) stále vyhodnocovat (e), i když (e) se ve funkci f nepoužívá. Uživatelem definované řídicí struktury závisejí na přesné syntaxi, takže například\nbude ve striktním jazyce vyčíslováno (i) i (j). Zatímco jazyk s odloženým vyhodnocováním bude při vyhodnocování\nvyhodnocovat parametry (i) nebo (j), ale nikdy ne oba.\n\nOdložené vyhodnocování umožňuje, aby řídicí struktury byly definované normálně a ne jako primitiva nebo překladové techniky. Pokud (i) nebo (j) mají vedlejší účinky nebo způsobí běhové chyby, mohou nepatrné rozdíly mezi (l) a (l') způsobit velmi odlišné výsledky. Obvykle je možné zavést uživatelem definované líné řídicí struktury do dychtivých jazyků jako funkce, i když se mohou lišit od syntaxe jazyka pro dychtivé vyhodnocování: Často je třeba příslušné bloky kódu (jako (i) a (j)) zabalit do funkce, takže jsou prováděné pouze, když jsou volané.\n\nZkrácené vyhodnocování logických řídicích struktur se také někdy nazývá \"líné\".\n\nMnoho jazyků poskytuje koncept \"nekonečných datových struktur\", které umožňují definovat data pomocí nekonečných rozsahů nebo nekonečné rekurze, přičemž skutečné hodnoty se počítají, až když jsou potřebné. Uvažujme například tento triviální program v jazyce Haskell:\n\nHodnota infinity ve funkci numberFromInfiniteList znamená nekonečný rozsah, ale dokud není potřebná žádná skutečná hodnota (nebo konkrétněji určitá hodnota s určitým indexem), seznam nebude vyčíslen, a dokonce i pak je vyčíslen podle potřeby (tj. do požadovaného indexu.)\n\nSložený výraz může mít tvar \"EasilyComputed or LotsOfWork\"; pokud je první (snadno vyčíslitelná) část splněna, lze druhou (obtížně vyčíslitelnou) část přeskočit. Může se např. jednat o test, zda velké číslo N je prvočíslo; funkce IsPrime(N) je sice dostupná, ale může vyžadovat velké množství výpočtů na vyhodnocení. Použití \"N=2 or [Mod(N,2)≠0 and IsPrime(N)]\" může pomoci, pokud se má výraz vyhodnocovat mnohokrát s různými hodnotami N.\n\nSložený výraz může být tvaru \"SafeToTry and Výraz\" přičemž, pokud \"SafeToTry\" je false, nebude se \"Výraz\" vyhodnocovat, aby se signalizovala běhová chyba, např. dělení nulou nebo index mimo meze, atd. Například následující pseudokód vyhledá poslední nenulový prvek pole:\nPokud by všechny prvky pole byty nulové, smyčka bude pracovat až do L = 0, a v tomto případě musí být ukončena, aniž by byl referencován nultý prvek pole, který neexistuje.\n\nV grafických uživatelských rozhraních používajících systém okének pro zobrazování, je vykreslení oken na obrazovku vyvolané \"událostí\" codice_8, která řídí kód pro zobrazení, aby vykreslil obsah v poslední možné chvíli. Díky tomu se okenní systémy vyhýbají počítání zbytečných aktualizací obsahu displeje.\n\nDalší příkladem odloženého vyhodnocování v moderních počítačových systémech je přidělování stránek využívající přístup copy-on-write nebo stránkování na žádost, kdy několik procesů může sdílet kopii téže stránky, a samostatná stránka je jim přidělena, až v okamžiku, kdy se jeden z procesů pokusí obsah paměti změnit.\n\nOdložené vyhodnocování tak může být výhodné pro systémy s vysokými požadavky na výkon. Příkladem může být unixová funkce mmap, který poskytuje načtení stránky z disku na žádost, takže do paměti budou zavedeny pouze ty stránky, které se skutečně používají, a nebude přidělována žádná nepotřebná paměť.\n\nMATLAB implementuje \"kopírování při změně\", kdy se při kopírování pole vytváří jeho kopie, až když je změněn jeho obsah, což může vést k chybě vyčerpání paměti až při aktualizaci prvku, a ne při kopírování pole.\n\nNěkteré programovací jazyky odkládají vyhodnocování výrazů implicitně; některé další jazyky poskytují funkce nebo speciální syntaxi pro odložené vyhodnocování. V programovacích jazycích Miranda a Haskell je vyhodnocování argumentů funkce odložené implicitně. V mnoha jiných jazycích lze vyžádat odložené vyhodnocování explicitně dočasným pozastavením výpočtu pomocí speciální syntaxe (jako „codice_9“ a „codice_10“ v jazyce Scheme nebo „codice_11“ a „codice_12“ v OCaml) nebo obecněji obalením výrazu pomocí konstrukce nazývané thunk. Objekt reprezentující takové explicitně odložené vyhodnocování se nazývá \"lazy future\". Perl 6 používá odložené vyhodnocování seznamů, takže je možné přiřazovat nekonečné seznamy do proměnných a používat je jako argumenty funkcí, ale na rozdíl od Haskellu a Mirandy, Perl 6 implicitně nepoužívá odložené vyhodnocování aritmetických operátorů a funkcí.\n\nV líných programovacích jazycích jako je například Haskell je implicitní vyhodnocování výrazů pouze, když je požadována jejich hodnota. Ale v některých případech je možné vytvořit dychtivější kód — nebo opačně, přepnout na línější vyhodnocování poté co bylo použito vyhodnocování dychtivější. Lze to provést explicitním kódováním něčeho, co vynutí vyhodnocování (což může učinit kód dychtivějším), nebo inepoužitím takového kódu (což může učinit kód línějším). \"Striktní\" vyhodnocování obvykle naznačuje dychtivost, ale technicky to jsou různé koncepty.\n\nV některých překladačích jsou dostupné optimalizace nazývané analýza striktnosti, které v některých případech, umožňuje překladači předpokládat, že hodnota bude použita. V takových případech může být volba programátora, zda vynutit vyhodnocení určité hodnoty, irrelevantní, protože analýza striktnosti vynutí striktní vyhodnocování.\n\nV jazyce Haskell označení polí konstruktoru slovem strict znamená, že jejich hodnoty budou vždy vyžádané okamžitě. Pro okamžité vyžádané hodnoty lze také použít funkci codice_13, a pak ji předat dále, což je užitečné, pokud se má nějaká položka konstruktoru vyhodnocovat odloženě. Žádná z těchto technik však neimplementuje \"rekurzivní\" striktnost; k tomuto účelu byla navržena funkce codice_14.\n\nTaké vyhledávání vzorků v Haskell 98 je implicitně striktní, takže se musí použít kvalifikátor codice_15, aby se provádělo odloženě.\n\nV jazyce Python 2.x funkce codice_16 počítá seznam celých čísel. Při prvním vyčíslení přiřazovacího příkazu bude celý seznam uložen do paměti, což je příkladem dychtivého nebo bezprostředního vyhodnocování:\nV Pythonu 3.x funkce codice_16 vrátí speciální objektový rozsah, který počítá prvky seznamu podle potřeby. Prvky rozsahu se generují, až když jsou potřebné (například, když codice_18 je vyčíslen v následujícím příkladu), tak toto je příkladem líného nebo odloženého vyhodnocování:\n\nV Pythonu 2.x byla zavedena funkce codice_19, která vrací objekt generující čísla v rozsahu podle potřeby. Výhodou codice_20 je, že generovaný objekt vždy bude zabírat stejné množství paměti.\n\nV Pythonu od verze 2.2 se dosáhne odloženého vyhodnocování pomocí iterátoru, zatímco n-tice nebo seznamová posloupnost se vyhodnocuje okamžitě. Například (Python 2):\n\n.NET Framework umožňuje provádět odložené vyhodnocování pomocí třídy System.Lazy<T>. Tuto třídu lze snadno využívat v F# pomocí klíčového slova lazy, zatímco metoda force vynutí vyhodnocování. Existují také specializované kolekce jako Microsoft.FSharp.Collections.Seq, které poskytují vestavěnou podporu pro odložené vyhodnocování. \nlet fibonacci = Seq.unfold (fun (x, y) -> Some(x, (y, x + y))) (0I,1I)\nfibonacci |> Seq.nth 1000\nV jazycích C# a VB.NET lze přímo použít třídu System.Lazy<T>.\npublic int Sum()\n\nPraktičtější příklad:\n// rekurzivní výpočet n-tého Fibonacciho číslo\npublic int Fib(int n)\n\npublic void Main()\n\nDalší možností je použít klíčové slovo yield: \n// dychtivé vyhodnocování \npublic IEnumerable<int> Fibonacci(int x)\n\n// odložené vyhodnocování \npublic IEnumerable<int> LazyFibonacci(int x)\n\n\n\n"}
{"id": "1468624", "url": "https://cs.wikipedia.org/wiki?curid=1468624", "title": "Fara v Dašicích", "text": "Fara v Dašicích\n\nFara v Dašicích je jednopatrová barokní budova nalézající se v Havlíčkově ulici asi 80 m od kostela Narození Panny Marie v Dašicích v okrese Pardubice. Areál fary je od 9. ledna 2002 chráněn jako kulturní památka. Národní památkový ústav celý areál fary uvádí v katalogu památek pod rejstříkovým číslem ÚSKP 49087/6-6059.\n\nFara byla postavená mezi léty 1748-1757 ze jmění kostela a příspěvků osadníků.\n\nPamátkově chráněný areál fary v Dašicích tvoří jednopatrová soliterní budova pozdně barokní fary s pětiosým průčelím se středním trojosým rizalitem. Střecha je valbová, krytá taškami. Areál fary dotváří připojený úsek ohradní zdi při ulici s vloženou pozdně barokní kulisovou branou s půlkruhovým vjezdem opatřeným kamenným ostěním a připojenou brankou. \n\nPřízemí je kompletně zaklenuté převážně plackovou klenbou. Patro navazuje na přízemí, je řešeno jako dvoutrakt bez středové chodby. Stropy jsou zde plochostropé, trámové, v hale je trámový strop podhledový. Významný je výjimečně zachovalý interiér s historickými truhlářskými výrobky dveří včetně jejich kování a výmalbou z 19. století. V 1. patře se ve střední místnosti jižního traktu dochovala historická kachlová kamna. \n\nFara byla mezi lety 2008–2011 kompletně rekonstruována na bydlení.\n\n"}
{"id": "1468628", "url": "https://cs.wikipedia.org/wiki?curid=1468628", "title": "Beneš-Mráz Be-252 Beta-Scolar", "text": "Beneš-Mráz Be-252 Beta-Scolar\n\nBenešov-Mráz Be-252 Beta-Scolar bylo akrobatické a cvičné letadlo vyrobené v Československu krátce před druhou světovou válkou. Oproti základnímu letounu Beneš-Mráz Be-50 Beta-Minor měl tento letoun konstrukci značně posílenou pro akrobacii a silnější hvězdicový motor namísto invertního, řadového motoru Walter Minor 4. Bylo to jediné letadlo, společně s variantou Be-252C, choceňské společnosti Ing. P. Beneš, ing. J. Mráz, továrna na letadla s hvězdicovým motorem. Byl použit devítiválcový vzduchem chlazený hvězdicový motor Walter Scolar vyráběný od roku 1936. Letoun byl vyvinut v roce 1937.\n\nSpolečnost byla založena v Chocni 1. dubna 1935 Pavlem Benešem a Jaroslavem Mrázem a vyráběla řadu lehkých letadel pro sportovně-akrobatické a cvičné účely. V roce 1937 přišel konstruktér ing. Pavel Beneš s projektem na využití devítiválcového vzduchem chlazeného hvězdicového motoru Walter Scolar o výkonu 118/132 kW (160/180 k) v produkci choceňských letadel. Tato varianta slibovala nejen vyšší výkon, ale i klidnější chod a zejména schopnost dlouhodobého letu na zádech. Svou koncepcí zásadně vybočoval z řady doposud výlučně využívaných invertních řadových motorů Walter Junior 4, Minor 4 a Major 4. Konstrukce draku vycházela z letounu Be-52 Beta Major. Letoun měl stejné rozpětí křídel a nosnou plochu. Na délku mu přibylo 45 cm (7,45 m) a byl hlavně díky použitému motoru o 60 kg těžší (hmotnost prázdného letounu 610 kg). Upravena však musela být příď letounu, vzhledem k odlišnému typu motoru.\n\nPodvozek měl typické \"kalhoty\" a modernější kapotáž, podobnou letounu Be-51 Beta Minor. Letoun byl zalétán po několika úpravách v dubnu 1938. Při zkouškách se projevil motor Walter Scolar ve vertikálních obratech, avšak zklamání přinesly vlastnosti prototypu OK-BEZ ve vývrtce, resp. v malé snaze z ní vycházet. Bylo po zkouškách zřejmé, že pouhé použití silného, hvězdicového motoru na původní plochý trup Be-52 Beta Major nestačí.\n\nIng. Beneš v zimě 1938 rozpracoval přestavbu plochého trupu na vejčitý průřez, čímž vznikla modifikace Beneš-Mráz Be-252C Beta Scolar. Na původní plochý trup byly připevněny lehké tvarové přepážky a celek byl doplněn podélnými lištami, přes které bylo nataženo plátno. Také byla věnována pozornost aerodynamickým přechodům mezi křídlem a trupem. Kabina měla nově průběžný prosklený, zcela uzavřený kryt. Svým vzezřením připomínal letoun bojový stroj. Nový šéfpilot firmy, Petr Široký zalétal prototyp Be-252C (OK-YOA) jen několik dnů před německou okupací začátkem března 1939. Slibný letoun padl do rukou nacistů, kteří jej odvezli na testovacího centra Luftwaffe do Rechlinu v severním Německu a tam jej nějaký čas zkoušeli. Žádná \"úžasná\" kariéra Be 252 se však nekonala, Němci pravděpodobně zjistili, že se jedná o čistě cvičný letoun a také dřevěná konstrukce je na začátku války nemohla nadchnout. Nicméně, zde v Rechlinu jeho stopa končí.\n\nÚdaje podle \n\n\n\n"}
{"id": "1468629", "url": "https://cs.wikipedia.org/wiki?curid=1468629", "title": "Luis Garisto", "text": "Luis Garisto\n\nLuis Garisto (3. prosince 1945, Montevideo – 21. listopadu 2017) byl uruguayský fotbalista, obránce. Po skončení aktivní kariéry působil jako trenér.\n\nProfesionálně hrál v Uruguayi za Defensor Sporting a Sud América, v Argentině za CA Independiente, v Uruguayi za CA Peñarol a v Chile za CD Cobreola. V letech 1972 a 1973 vyhrál s CA Independiente jihoamerický Pohár osvoboditelů. Mistrovský titul v nejvyšší uruguayské soutěži získal získal v letech 1974 a 1975 s Peñarolem, argentinský titul v letech 1970 a 1971 s Independiente.\n\nReprezentoval Uruguay na Mistrovství světa ve fotbale 1974 v Německu.\n\nJako trenér vedl postupně týmy Rampla Juniors, Nacional Montevideo, Club de Gimnasia y Esgrima La Plata, Unión Santa Fe, Club Atlas, Estudiantes de La Plata, Argentinos Juniors, Deportivo Toluca FC, CA Banfield, CD Cobreloa, Chacarita Juniors, Instituto de Córdoba, CA Peñarol a Central Español FC. V roce 2003 získal chilský mistrovský titul s týmem Cobreola.\n\n"}
{"id": "1468631", "url": "https://cs.wikipedia.org/wiki?curid=1468631", "title": "Radnice Dašice", "text": "Radnice Dašice\n\nRadnice města Dašice v okrese Pardubice se nalézá na východní straně náměstí T. G. Masaryka. Budova nové radnice je chráněna jako kulturní památka. Národní památkový ústav radnici uvádí v katalogu památek pod rejstříkovým číslem ÚSKP 36615/6-5203.\nNejstarší známá budova radnice stála v místech, kde se nalézá nynější dům čp. 41, byla dřevěná a měla podloubí. Roku 1571 byla prodána polovina staré radnice s podmínkou, aby kupující věžičku s hodinami na něm nechal stát a natahovače hodin tam svobodně pouštěl. Poté si Dašice vybudovaly novou radnici vedle staré budovy, kde je nyní dům čp. 40. Tato radnice vyhořela během třicetileté války dne 4. února roku 1679 a s ní shořela i zápisní kniha radní z roku 1562. \n\nRoku 1682 byla postavena uprostřed náměstí proti soše svatého Floriána nová radnice s dřevěnou podsíní. Tato jednopatrová budova radnice měla dolní část z kamene, horní ze dřeva. Takto stála radnice až do 4. prosince 1830, kdy vyhořela i se čtyřmi sousedními domky. Hodiny z radnice byly po opravě přemístěny na kostelní věž, kde zůstaly až do roku 1855. \n\nRoku 1852 byl zakoupen domek č. 17 od Fr. Borčického za 4500 zlatých. Domek byl v roce 1855 přestavěn do podoby budovy staré radnice (v roce 2018 zde byl hostinec Radnice) a na její věž byly opět dány hodiny z kostela. Roku 1891 byl přistavěn k této budově vzadu sál s divadelním jevištěm a vedlejšími místnostmi (v roce 2018 využitými jako prodejna potravin).\n\nSoučasná budova nové radnice byla postavena v roce 1925. Monumentální podlouhlá cihlová patrová budova se nalézá ve výrazné urbanistické pozici na nároží a dominuje východní straně náměstí. Radnice má boční štítovou fasádu směrem k náměstí nahoře s pravoúhle vysazeným arkýřem hranolově nadstavěným ve špici nad střechou, na způsob hodinové věže.\n\nBudova nové radnice představuje kvalitního zástupce architektonické moderny a dekorativismu 1. poloviny 20. století a je dílem pražského architekta Milana Babušky. Na budově je umístěna bronzová pamětní deska připomínající návštěvy prezidenta T. G. Masaryka v Dašicích v letech 1922 a 1926.\n"}
{"id": "1468634", "url": "https://cs.wikipedia.org/wiki?curid=1468634", "title": "Lombardská železná koruna", "text": "Lombardská železná koruna\n\nLombardská železná koruna je jeden z nejstarších korunovačních klenotů v Evropě. Koruna byla symbolem Langobardského království a středověkého Italského království. Korunou byli obvykle korunováni římští králové při cestě k císařské korunovaci do Říma (například v roce 1355 Karel IV.)\n\nZákladem koruny je úzký, asi jeden centimetr široký pásek, o němž se dle legendy věřilo, že je ukovaný ze železných hřebů, které byly použity při ukřižování Ježíše Krista. Odsud pochází označení železná koruna. Ve skutečnosti však pásek není železný, ale stříbrný.\n\nKoruna je uchovávána a vystavena v katedrále v Monze.\n"}
{"id": "1468637", "url": "https://cs.wikipedia.org/wiki?curid=1468637", "title": "Vosáhlova vila (Dašice)", "text": "Vosáhlova vila (Dašice)\n\nNeorenesanční Vosáhlova vila stojí v Jungmannově ulici v Dašicích v okrese Pardubice\n\nVilu si nechal postavit továrník Josef Vosáhlo v letech 1900–1901. Architektem byl vyhledávaný projektant Jan Vejrych, který mimo jiné navrhl podobu pardubické radnice. Vila byla po roce 1948 znárodněna, následně byla využívána jako opravna zemědělských strojů a postupně zchátrala natolik, že se zřítila střecha a do objektu zatékalo. Byly provedeny jen základní opravy, přestože vila patřila od roku 1958 mezi chráněné kulturní památky ČR. Od roku 2014 probíhá její postupná rekonstrukce – zatím má Vosáhlova vila nově opravenu střechu včetně pláště budovy a postupně probíhají restaurační práce na oknech a dveřích. \n"}
{"id": "1468640", "url": "https://cs.wikipedia.org/wiki?curid=1468640", "title": "Aloha Scooby-Doo!", "text": "Aloha Scooby-Doo!\n\nAloha, Scooby-Doo je animovaný komediální film. Byl vydán 8. února 2005 a byl produkován společností Warner Bros, i když autorská práva a logo získala společnost Hanna-Barbera Cartoons. Byl to také poslední film Raye Bumataie před jeho smrtí v říjnu roku 2005.\n\nSkupina cestuje na Havaj na bezplatný výlet se společností \"Goha Aloha\", pro kterou chce Daphne navrhnout novou kolekci plavek. Skupina se tam vydá na velkou surfařskou soutěž Kuhana Hanahuny. Soutěž byla dřív přístupná pouze pro domorodce, ale nyní ji místní starosta otevřel pro širokou veřejnost. Místním se to však nelíbí. Ve městě se objeví obávaný démon a unese Manu a návštěvníci akce jsou znepokojeni. Starosta však odmítá soutěž odložit. Démoni Tiki následně zaútočí na hostinu na počest starosty.\n\nNaše známá skupina chce přijít záhadě na kloub a navštíví proto tetu Mahinu, která žije hluboko v džungli. Teta jim řekne, že démon Wiki-Tiki je rozzlobený na surfaře a na surfařskou soutěž. Teta jim poradí, ať jdou do jeskyně hluboko v džungli a poradí si s touto záhadou. V jeskyni je následně honí a pak i pronásledují upíři a démoni, kteří jeskyní chrání. Banda je uvězněna v jeskyni a následně se za pomocí Shaggyho a Scoobyho dostanou ven. Následně zjistí, že démoni nebyli démoni, ale byli to jen na dálku ovládaní roboti.\n\nPo návratu na ostrov vše sdělí starostovi a následuje několik neúspěšných pokusů na chycení démona a na odhalení jeho pravé identity. Velma zjistí, že Snookie je expert v robotice a v raketovém inženýrství a že nejspíš on stojí za údajným démonem.\n\nManu a Snookie jsou následně odhaleni a jsou lapeni naší skupinou a zatknuti policií. Starosta je naší skupince moc vděčný a za odměnu je nechá ubytované zadarmo a nechá je užít si dovolenou, jakou si po vyřešení takové velké záhady zaslouží.\n\nFrank Welker jako Fred Jones, Scooby-Doo\n\nCasey Kasem jako Shaggy Rogers\n\nGrey DeLisle jako Daphne Blake\n\nMindy Cohn jako Velma Dinkley\n\nMario Lopez jako Manu Tuiama\n\nRay Bumatai jako Little Jim\n\nTeri Garr jako Mayor Molly Quinn\n\nTia Carrere jako Snookie\n\n\"Scooby-Doo! in Where's My Mummy? bylo vydáno 13. prosince 2005\"\n"}
{"id": "1468641", "url": "https://cs.wikipedia.org/wiki?curid=1468641", "title": "Kabru", "text": "Kabru\n\nKabru je hora vysoká 7 412 m n. m. (7 395 m dle jiných zdrojů) v pohoří Himálaj na hranici mezi Nepálem a Indií. Je součástí hřebene, který se rozprostírá na jih od Kančendžengy a je nejjižnějším vrcholem přesahujícím 7 000 metrů na světě.\n\nVrcholy hřebene ze severu na jih:\n\n\nNa jihozápad od Kabru South se nachází sedlo (6 400 m) a vrchol Rathong (6 682 m). Směrem na jihovýchod leží 6 600 m vysoký Kabru Dome.\n\nKabru North je vrcholem horolezeckého výškového rekordu buď v roce 1883, nebo v roce 1907. Angličan William Graham, švýcarský hotelier Emil Boss a švýcarský horský průvodce Ulrich Kauffmann hlásili, že dosáhli 8. října 1883 bodu asi 10 metrů pod vrcholem. Výstup byl zpochybňován členy alpského klubu, nedávná analýza však naznačuje, že horolezci možná nakonec dosáhli uváděné výšky. Pokud Graham, Boss a Kaufmann vylezli do výšky asi 7 325 m na Kabru North, byl to v té době pozoruhodný úspěch a držení výškového rekordu po dobu 26 let (v roce 1909 expedice vedená Ludvíkem Amadeusem Savojsko-Aostským dosáhla výšky 7 500 m na Čogolise).\n\nPokud je jejich výstup neuznán, stejný vrchol se nicméně stal místem nesporného výškového rekordu 20. října 1907, kdy Norové Carl W. Rubenson a Monrad Aas vylezli do výšky 50 m pod vrcholem. Rubenson a Aas věřili, že Kauffmann, Boss a Graham dosáhli stejného místa.\n\nNa vrchol Kabru North dosáhl C. R. Cooke dne 18. listopadu 1935 bez kyslíku. Šlo o nejvyšší sólovýstup až do roku 1953.\n\nPodle Himalájského žurnálu z roku 1996 (s. 29-36) se členové indické armádní expedice dostali na vrchol Kabru IV v květnu 1994. Vylezli také na vrchol Kabru South indickou stranou ve stejném roce.\n\nV roce 2004 se skupina srbských horolezců neúspěšně pokusila vylézt na vrchol. Série lavin donutila skupinu, aby se výstupu vzdala.\n\nSeverní a severozápadní pilíř Talungu poprvé vylezli v roce 2015 dva ukrajinští horolezci, Michail Fomin a Nikita Balabanov, kteří byli za výstup oceněni Zlatým cepínem. Byl to pátý výstup na vrchol Talungu.\n"}
{"id": "1468645", "url": "https://cs.wikipedia.org/wiki?curid=1468645", "title": "Fylokladus", "text": "Fylokladus\n\nFylokladus (\"Phyllocladus\") je malý rod jehličnatých stromů, zařazovaných v současnosti do čeledi nohoplodovitých (\"Podocarpaceae\"). Vyskytuje se především v deštných lesích na jižní polokouli, na Novém Zélandu, v Tasmánii a Malajsii, \"Phyllocladus hypophyllus\" zasahuje na Filipínách také na polokouli severní. Třetihorní areál rodu dle fosilií zahrnoval též Malajsii, Austrálii a západní část Antarktidy.\n\nJsou to vesměs středně velké jednodomé stromy o výšce 10–30 metrů, výjimečně též keře. Větve jsou umístěny v nepravidelných pseudopřeslenech a jsou první dva až tři roky zelené, později hnědnou, jak tloustne jejich kůra. Listy jsou řídké, velmi drobné (pouhé 2-3 mm), šupinovitého tvaru; pouze krátký čas jsou zelené a schopné fotosyntézy, posléze hnědnou. Většina fotosyntézy se tak odehrává na metamorfovaných, listům podobných větévkách – fylokladiích, která vyrůstají v úžlabí šupinovitých listů a podle druhu mohou nabývat různého tvaru, mohou být jednoduchá i složená. Jednoduchá fylokladia jsou kosočtverečného tvaru, 2–5 cm dlouhá; složená fylokladia mohou měřit až 20 cm a jsou rozdělena na 5 až 15 menších fylokladií podobných listům.\n\nSemenné šištice připomínají bobule s masitým, dužnatým míškem. Semena jsou rozšiřována ptáky, kteří požírají míšky a semena vylučují trusem.\n\"Phyllocladus\" se natolik morfologicky odlišuje od jiných zástupců čeledi, že byl v minulosti mnoha botaniky řazen do samostatné čeledi \"Phyllocladaceae\". Výsledky molekulárních studií nicméně zařadily tento rod do nohoplodovitých jako jejich bazální klad a sesterský taxon rodu \"Lepidothamnus\".\n\nPět stávajících recentních druhů rodu je geneticky blízce příbuzných a vyvinuly se pravděpodobně teprve před 5-7 miliony let; oddělení rodu od ostatních nohoplodovitých je odhadováno na dobu před 190 miliony let, tedy do období jury.\n\n"}
{"id": "1468647", "url": "https://cs.wikipedia.org/wiki?curid=1468647", "title": "Fedor Ormis ml.", "text": "Fedor Ormis ml.\n\nFedor Ormis ml. (19. února 1906 Bingula Srbsko – 17. března 1983 Banská Bystrica) byl slovenský právník a evangelický církevní hodnostář.\n\nByl synem evangelického faráře Fedora Ormise st., vystudoval práva. Za druhé světové války se účastnil protinacistického odboje a Slovenského národního povstání.\n\nV letech 1947–1959 byl distriktním dozorcem Západního distriktu Evangelické církve augsburského vyznání na Slovensku. Byl politicky pronásledován a pro svou angažovanost v církvi byl zbaven funkce předsedy krajského soudu a pracoval jako podnikový právník vodáren. Roku 1959 byl zbaven i církevních hodností.\n"}
{"id": "1468649", "url": "https://cs.wikipedia.org/wiki?curid=1468649", "title": "Ústavodárné shromáždění", "text": "Ústavodárné shromáždění\n\nÚstavodárné shromáždění či Ústavodárný sněm: je obecně užívané pro těleso nadané ústavodárnými úkoly a pravomocemi - tj. úkolem a pravomocí připravit či připravit a schválit novou ústavu země.\n\n"}
{"id": "1468657", "url": "https://cs.wikipedia.org/wiki?curid=1468657", "title": "Starý židovský hřbitov v Těšíně", "text": "Starý židovský hřbitov v Těšíně\n\nStarý židovský hřbitov v Haźlaské ulici v Těšíně je nejstarším židovským pohřebištěm ve městě. Pozemek pro hřbitov byl zakoupen v roce 1647 rodinou Singerových a do roku 1785 byl soukromým majetkem. V roce 1785 byl prodán židovské obci v Těšíně. Poslední pohřeb se zde uskutečnil roce 1928. Od roku 1986 je hřbitov zařazen do seznamu památek. Patří Židovské náboženské obci v Bílsku-Bělé. Zachovalo se více než 1500 náhrobků. Hřbitov má plochu 1,9 ha a byl ohraničen zdí, která se dochovala jen z části.\n\nZaložení hřbitova je svázáno s osobou Jakuba Singera – zakladatele nejstaršího židovského rodu, který se usídlil trvale v Těšíně. Na základě dohody s kněžnou Elizabetou Lukrécií z roku 1631 se stal Singer knížecím výběrčím daní a získal tím řadu privilegií a výhod, např. svobodné vyznávání židovské víry i souhlas se zřízením hřbitova pro zemřelé z rodiny Singerů. V roce 1647 zakoupil od měšťana Jana Krause terén na tzv. Vinohradech, který se stal základem dnešního areálu. Jakub Singer zde byl pohřben jako první, jeho náhrobek se ale do současnosti nedochoval. Po vydání tolerančního ediktu císaře Karla VI. v roce 1713 došlo ve městě k nárůstu počtu židovského obyvatelstva a důsledkem toho i ke zvýšení počtu pohřbů. Kvůli nedostatku pohřebních míst Singerové dokupují v roce 1715 část pozemku s domem od Jana Fabera a v roce 1723 kus pole od Zuzany Berisch. V získané budově byl ubytován zřízenec, který se o hřbitov staral. V době panování Marie Terezie byl hřbitov všeobecně používán pro pohřbívání Židů z Těšína i okolí. Roku 1768 Singerové znovu rozšiřují areál zakoupením části přilehlé zahrady. Zaměstnávali i hrobníka a za pochovávání vybírali vysoké poplatky. Dvacet chudobných Židů však každoročně pohřbívali na vlastní náklady.\n\n31. března 1785 prodal Moyzes Hirschel Singer areál hřbitova za 900 florenů spolku osmdesáti osmi uznávaných těšínských židovských rodin, od té doby přestalo být pohřebiště soukromým rodinným majetkem a stalo se vlastnictvím židovské obce, zahrnující celé těšínské Slezsko. Hřbitov byl stále zvětšován, v roce 1802 byla připojena parcela Pawla Ploszka a v roce 1836 území vytěženého kamenolomu. Od té doby až dodnes se rozloha hřbitova nezměnila.. Roku 1820 byl u hřbitova založen špitál pro chudobné Židy a v roce 1830 bylo území pohřebiště ohraničeno cihlovou zdí. Ve druhé polovině 19.stol. byl postaven až do dnešní doby existující obřadní pohřební dům s bytem pro hlídače, stájí pro koně a pohřební kočár. Budova byla darem Emanuela A. Ziffera – těšínského rodáka, železničního podnikatele v Rakousku a byla věnována památce jeho rodičů, o čemž informuje pamětní deska. Roku 1890, vzhledem k nedostatku místa, byl ke hřbitovu připojen i terén starého obřadního domu a původního domku strážce. Hřbitov dosáhl plochy 0,817 ha s 1977 pohřebními místy. Bylo ale již ustanoveno, že v blízkosti starého hřbitova vznikne nový, ten byl dán do užívání v roce 1907. Po vzniku nového hřbitova se na starém pohřebišti konaly pohřby již jen velmi zřídka, posledním pohřbeným byl dr. Walter Schramek, který zemřel roku 1928. Starý židovský hřbitov v Těšíně sloužil svému účelu skoro 250 let. Od 19. stol. se o hřbitov starali členové pohřebního bratrstva \"Chewra Kadisza\". V 80. a 90. letech 19. století byl správcem Leopold Wolf a později, až do začátku I. světové války, dlouholetý představený bratrstva Moritz Presser.\n\nNa počátku září 1939 byl hřbitov německou okupační správou uzavřen a v roce 1941 byl zkonfiskován pro potřeby říše. V březnu 1943 bylo vydáno nařízení o přeměně těšínských hřbitovů na parky, když po \"přesídlení\" místních Židů nebudou už potřebné. Do konce války se ale v této věci nic neuskutečnilo a tak hřbitov přetrval v dobrém stavu. V květnu 1945 na tomto místě gestapo popravilo 81 zajatců, z toho 18 československých skautů. Tuto událost připomíná pamětní deska se seznamem zavražděných. Po válce byly jejich ostatky exhumovány a přeneseny do společné mohyly na Obecním hřbitově.\n\nPo válce se o hřbitov starala Kongregace Mojžíšovy víry v Těšíně a od roku 1966 Kongregace v Bílsku-Bělé. Nastala rychlá devastace hřbitova – byly odcizovány mimo jiné staré macevy ke stavebním účelům a stav pískovcových náhrobků zhoršovalo i velké zasolení půdy. Obřadní dům byl v letech 1972 – 1973 opraven a byl využíván jako skladiště. V roce 1986 byl hřbitov zapsán do seznamu památek. Po roce 1989 se začala o údržbu a nezbytné opravy na území hřbitova starat Židovská obec v Bílsku-Bělé. V té době byla rozebrána rozpadající se cihlová zeď, obklopující hřbitov.\n\nDo současné doby se zachovalo 1576 náhrobků a nejstarší z nich pochází z roku 1686. Na nejstarších hrobech jsou malé i velké stély z pískovce ukončené trojúhelníkem nebo zkoseným obloukem. Vyryté nápisy tvoří většinou velká ozdobná písmena. Na náhrobcích z 2. pol. 18. stol. se začínají objevovat ornamentální prvky, jako rozety a rostlinné úponky. Kolem roku 1750 se objevují náhrobní desky s plným obloukem a v 60.letech jsou zdobeny ornamenty a symbolickými prvky (heraldičtí lvi, jeleni, ryby – spojující se se jménem zemřelého, strom života, levitský džbán – symbol chrámové služby, koruna – s vazbou na tři koruny talmudu věnčící lidské dílo ). Nápisy na macevách jsou většinou krátké a prosté, jsou na nich kromě jména zemřelého, dožitého věku a data úmrtí, krátké chvály týkající se spravedlnosti, bohabojnosti, nebo dobročinnosti a péče o chudobné. Zřídka se objevují delší texty, např. na stéle Izáka, syna Ashera z Wodzislawi .\n\nNáhrobky vzniklé od poloviny 19. stol. ztratily vzhled tradičních macev, což poukazovalo na asimilaci Židů. Objevují se prvky neoklasického stylu (květy akantu, jonské nebo dorské polosloupy ) a od poloviny 50. let obelisky – typická forma náhrobků asimilovaných židovských komunit.\n\nObelisky jsou bez jakýchkoliv známek náboženské identifikace, časem nejsou psány ani hebrejsky, epitafy jsou vyryty v latince, nejčastěji v němčině. Nejsou už tvořeny z pískovce, ale ze žuly nebo z vápence. Na hřbitově se nalézají také dva náhrobky z litiny (Ignáce Loebensteina i Estery Altman) z 2. pol. 19. stol. Pravděpodobně se v Těšíně nacházely také dřevěné náhrobky, užívané u chudobných pohřbů, ale do naší doby se žádný nedochoval.\n"}
{"id": "1468662", "url": "https://cs.wikipedia.org/wiki?curid=1468662", "title": "Cerro Baúl", "text": "Cerro Baúl\n\nCerro Baúl je stolová hora v Peru o nadmořské výšce 2585 metrů. Nachází se v regionu Moquegua, 11 kilometrů severovýchodně od města Moquegua. Vzhledem k tomu, že hora byla do roku 1000 posvátným místem Huarijské kultury, je archeologickou památkou. Na hoře se nacházejí rozsáhlé zbytky osídlení, které byly objeveny od 80. let dvacátého století archeology přírodopisného muzea v Chicagu .\n"}
{"id": "1468672", "url": "https://cs.wikipedia.org/wiki?curid=1468672", "title": "Kupang", "text": "Kupang\n\nKupang (za nizozemské nadvlády \"Koepang\") je město v západní části ostrova Timor, která patří Indonésii. Je správním střediskem provincie Východní Nusa Tenggara a se zhruba 450 000 obyvateli největším městem na Timoru.\n\nMěsto je významným přístavem v chráněné zátoce Sawuského moře, hlavními zdroji příjmů jsou export kopry a santalového dřeva, rybolov, sběr mořské soli, cementárenský průmysl a tradiční řemesla, jako je barvení látek technikou ikat, pletení košíků a dřevořezba. V době konfliktu o Východní Timor zde byla významná vojenská základna. Kupang má vysokou školu Univerzita Nusa Cendana a Mezinárodní letiště El Tari, je sídlem římskokatolické arcidiecéze. Je také známé jako cílové město každoročního jachtařského závodu Sail Indonesia.\n\nMěsto Kupang se dělí na šest obvodů (\"kecamatan\"):\n\n\n"}
{"id": "1468673", "url": "https://cs.wikipedia.org/wiki?curid=1468673", "title": "Miroslav Krása", "text": "Miroslav Krása\n\nMiroslav Krása (* 2. února 1952, Prunéřov) je bývalý český hokejista, brankář. \n\nV lize hrál za TJ SONP/Poldi SONP Kladno a během vojenské služby za Duklu Jihlava, se kterou získal první ligový titul. S Kladnem získal dalších 5 mistrovských titulů a stal se vítězem PMEZ. Na Mistrovství Evropy juniorů v ledním hokeji 1971 získal bronzovou medaili za 3. místo. Za reprezentaci Československa nastoupil v 6 utkáních. V lize nastoupil ve 325 utkáních, celkem za Kladno odehrál přes 500 utkání.\n\n"}
{"id": "1468681", "url": "https://cs.wikipedia.org/wiki?curid=1468681", "title": "Jan Wunder", "text": "Jan Wunder\n\nJan Wunder, celým jménem Jan Albert Josef Wunder, (8. dubna 1811 Kvasice – 20. července 1889 Nová Dědina) byl od roku 1837 revírníkem na Nové Dědině.\nVe volném čase se věnoval včelaření a pěstování ovocných stromů.\nVyvinul včelí úl s pohyblivými plástvemi na loučkách, který se stal vzorem pro spolkový úl moravských včelařů, tzv. „moravský spolkový stojan“,\nale tento objev je připisován Janu Dzierżonovi.\nVymyslel také tzv. „razítko“ základu včelí plástve, které už v roce 1850 vystavoval na první včelařské výstavě v Brně, ale i tento objev je přisuzován jinému člověku, německému včelaři Johannu Mehringovi.\nZasloužil se o stavbu silnice z Kvasic přes Novou Dědinu do Kostelan.\n\nJan Wunder byl prvorozeným synem Jana Wundera, myslivce v kvasickém panském revíru, a jeho ženy Františky, kteří tou dobou žili ve Kvasicích na čísle popisném 12, kde byla později postavena stará škola. Brzy po Janově narození se rodina přestěhovala na hájovnu na Nové Dědině, kde se narodili jeho čtyři sourozenci. Po roce 1818 se rodina přestěhovala do další hájovny v Kostelanech, kde Jan prožil následujících 20 let.\nToto období pro něj nebylo lehké, protože v roce 1821 umřel jeho tříletý bratr František, v únoru 1822 jeho rok a půl stará sestra a v červenci téhož roku v třiceti letech jeho matka Františka. Jeho otec se v lednu 1823 oženil s Teklou Střížovou, dcerou kováře z Buchlovic, a měl s ní tři děti. V roce 1827 však otec umřel ve věku 46 let.\n\nJan Wunder byl nadaný žák, a proto ho v deseti letech otec poslal studovat na Piaristické gymnázium v Kroměříži. Po otcově smrti musel gymnázium opustit a nastoupil na jeho místo jako lesnický učeň a po třech letech jako lesnický mládenec.\n\nRoku 1837 byl jmenován revírníkem na Nové Dědině. Za rok se oženil s Antonií Koldinskou z Kvasic a spolu se přestěhovali do hájovny s číslem 61 na Nové Dědině. První syn Emil Heinrich se jim narodil v roce 1839, v roce 1840 dcera Marie a v roce 1842 syn Berthold Vincenc. Janova manželka Antonie však v březnu 1843 umřela a v roce 1845 i syn Berthold. Později se Jan oženil s Josefou, dcerou kvasického mlynáře Antonína Řemenovského, ale další děti už spolu neměli.\n\nJana Wundera potkal pracovní úraz, když mu při honu nevratně poškodil oko zbloudilý brok. Při své lesnické práci se soustředil na cílenou obnovu lesa pomocí smíšeného vysazování různých druhů dřevin do řádků.\nÚčelnost těžby dřeva podpořil rozdělením polesí na malá oddělení a pro usnadnění odvozu vytěženého dřeva sjednal vybudování silnice z Kvasic přes Novou Dědinu do Kostelan. Za svoje pracovní zásluhy získal v roce 1868 zlatý záslužný kříž.\n\nOd svých 16 let se začal starat o panská včelstva v Kvasicích a včelaření se pak stalo jeho celoživotní zálibou. Na Nové Dědině měl u lesa vybudovaný vlastní včelín se stovkou včelstev. Od roku 1835 používal v úlech trámky, na které připevňoval plástve. Pokrokovou stavbu Wunderova úlu i jeho rozměry převzal Včelařský spolek pro Moravu a Slezsko při navrhování „moravského spolkového stojanu“. Na první včelařské výstavě v Brně v roce 1850 vystavoval svoje „razítko“ základu včelí plástve. Za svůj přínos včelařství byl oceněn zlatou a stříbrnou medailí Hospodářské společnosti.\n\nWunder byl od roku 1861 členem Hospodářské jednoty Záhlinicko–Kvasické, ve které vedl oddělení pro včelařství a zahradnictví. V té době bylo podél cest velmi málo ovocných stromů a Hospodářská jednota se to rozhodla změnit vyhlašováním soutěže obcí o nejlepší stromořadí podél cest. Wunder na Nové Dědině založil ovocnářskou školku a díky němu se Nová Dědina a okolní obce proslavily pěstováním hrušek, jablek a zejména třešní. Narůstající počet škůdců ovocných stromů řešil Wunder péčí o ptáky, kterým nechával zhotovovat umělá hnízda.\n\nJan Wunder zemřel po třídenní nemoci 20. července 1889 ve stáří 78 let a pochován byl na hřbitově ve Kvasicích. Od roku 2007 ho připomínala pamětní deska na budově mateřské školy na Nové Dědině, ale při opravě fasády byla deska odstraněna.\n\n\n"}
{"id": "1468682", "url": "https://cs.wikipedia.org/wiki?curid=1468682", "title": "Kostel svatého Ondřeje (Popice)", "text": "Kostel svatého Ondřeje (Popice)\n\nKostel svatého Ondřeje je římskokatolický chrám v Popicích v okrese Břeclav. Jde o farní kostel římskokatolické farnosti Popice u Hustopečí. Je chráněn jako kulturní památka České republiky.\n\nJde o původně románskou stavbu, která byla v letech 1696-1699 rozsáhle přestavěna, kostel byl prodloužen a byla vystavěna nová věž, pokrytá šindelem. Ta při požáru obce v roce 1716 vyhořela. Věž získala v roce 1781 cibulový tvar, stavitelem byl Andreas Voith z Popic. Podruhé věž kostela vyhořela roku 1806, současnou podobu má z roku 1860.\n\nInteriér kostela je barokní. Vedlejší oltáře jsou zasvěceny Panně Marii Pomocné a sv. Antonínu Paduánskému.\n"}
{"id": "1468691", "url": "https://cs.wikipedia.org/wiki?curid=1468691", "title": "Josef Hügi", "text": "Josef Hügi\n\nJosef Hügi (23. ledna 1930 Riehen – 16. dubna 1995 Basilej) byl švýcarský fotbalista, hrající nejčastěji na pozici středního útočníka. Rodák z Riehenu u Basileje strávil většinu kariéry v místním FC Basel 1893, s nímž získal v roce 1953 mistrovský titul. Třikrát byl králem ligových střelců, 1952, 1953 spolu s Eugenem Meierem a 1954. Za švýcarskou reprezentaci odehrál 34 utkání a vstřelil 22 branek. Startoval na domácím mistrovství světa ve fotbale 1954, kde jeho tým postoupil do čtvrtfinále. Hügi vstřelil ve čtyřech zápasech šest branek (jednu v úvodním zápase proti Itálii, dvě v opakovaném střetnutí s Italy o postup ze skupiny a hattrick ve čtvrtfinále proti Rakousku, které Švýcaři prohráli 5:7) a dělil se o druhé místo v tabulce střelců šampionátu s Němcem Maxem Morlockem a Rakušanem Erichem Probstem. V roce 1962 vstřelil v přátelském utkání proti Francii, které skončilo vítězstvím 6:2, pět branek, což je rekord švýcarského národního týmu. Po ukončení hráčské kariéry působil jako trenér.\n"}
{"id": "1468692", "url": "https://cs.wikipedia.org/wiki?curid=1468692", "title": "Mariánský sloup ve Vidnavě", "text": "Mariánský sloup ve Vidnavě\n\nMariánský sloup ve Vidnavě se nachází na Mírovém náměstí ve Vidnavě v okrese Jeseník. Je zapsán v seznamu kulturních památek ČR.\n\nV roce 1713 zasáhl Vidnavu velký požár a epidemie moru. Tato událost pravděpodobně byla důvodem pro vztyčení mariánského sloupu.\n\nSloup byl opravován v roce 1781 a 1877.\n\nV roce 2013 byla provedena restaurace mariánského sloupu restaurátorem MgA. Jakubem Gajdou z Ostravy. Náklady ve výši 333 500 Kč hradila obec a Olomoucký kraj z Havarijního programu Ministerstva kultury České republiky (166 000 Kč).\n\nMariánský sloup je vrcholně barokní sochařská práce neznámého autora z roku 1714. Je volně stojící dílo zhotoveno z pískovce a žuly. Na kamenném hranolovém žulovém stupni zakončeném profilovanou římsou je umístěn sloup s hlavicí. Na něm je usazena pískovcová socha Panny Marie Immaculaty. Na zeměkouli, kterou zdobí hlavičky andělíčků stojí Panna Marie v životní velikosti, s Ježíškem na pravé ruce a žezlem v levé.\n\n"}
{"id": "1468696", "url": "https://cs.wikipedia.org/wiki?curid=1468696", "title": "Pražské jaro (kniha)", "text": "Pražské jaro (kniha)\n\nPražské jaro (v anglickém originálu \"Prague Spring\") je novela britského spisovatele Simona Mawera vydaná v roce 2018.\n\nKniha popisuje příběh fiktivních postav zasazených do reálných událostí. Děj se odehrává v létě roku 1968 souběžně v tehdejším Československu a Spojeném království, a některých zemích západní Evropy.\n\nDěj popisuje dva paralelní příběhy:\n\n"}
{"id": "1468708", "url": "https://cs.wikipedia.org/wiki?curid=1468708", "title": "Justin Bonomo", "text": "Justin Bonomo\n\nJustin Bonomo (* 30. září 1985) je americký profesionální pokerový hráč a bývalý hráč ve hře . V online pokeru vystupuje pod přezdívkou \"ZeeJustin\". \n\nV roce 2005 se stal nejmladším pokerovým hráčem na televizním finálovém stole. V úvodním ročníku Evropské Pokerové Tour tehdy skončil čtvrtý ve French Open ve francouzském Deauville. V červenci 2018 zvítězil v turnaji Big One for One Drop WSOP a díky odměně 10 milionů dolarů překonal s celkovými 42 979 591 americkými dolary v turnajových výhrách dosavadní jedničku historického žebříčku turnajových výher Daniela Negreana. K 31. lednu 2019 dosáhly jeho celkové turnajové výhry 43 996 459 dolarů.\n\nJe držitelem tří zlatých náramků World Series of Poker (WSOP). První získal v roce 2014 v $1,500 No Limit Hold'em Six Handed, druhý v prestižním $10,000 Heads Up No Limit Hold'em Championship v roce 2018 a třetí ve zmiňovaném $1,000,000 No Limit Hold'em The Big One for One Drop. \n\nCelkově tvoří odměny z WSOP téměř 14 milionů dolarů z celkových Bonomových výher (k 31. 1. 2019) .\n"}
{"id": "1468717", "url": "https://cs.wikipedia.org/wiki?curid=1468717", "title": "Sára Nová", "text": "Sára Nová\n\nSára Nová (* 25. července 1984 Hustopeče) je česká zpěvačka, kytaristka a autorka optimistických písní.\n\nPůvodně rocková, lehce punková až metalová zpěvačka pohazující dlouhými vlasy na pódiích nejen se svou hudební tvorbou. Dnes samostatně vystupující zpěvačka s kytarou předávající pohodu, klid a víru v lepší zítřky ve svých textech.\n\nPo téměř patnácti letech zpěvu v rozdílných kapelách se rozhodla věnovat veškerou energii sólové tvorbě.\n\nSpolupracovala s Nahrávacím studiem George Lukase v Brně na singlu a prvním videoklipu Květ barvy srdce. Singl byl umístěn i v hitparádě rádia Bonton.\n\nHře na kytaru se věnovala od února 2017 u Mgr. Evy Matuškové (Libichové), Dis., která ji připravovala tři měsíce na první vystoupení s kytarou. Od té doby získávala zkušenosti na pravidelných koncertech a koncem října 2017 poprvé natáčela ve studiu George Lukase v Brně svůj autorský repertoár i s kytarou.\n\nPrvní vlaštovka z alba Jsi to ty byla vypuštěna koncem června 2018 ve formě videoklipu k písni Změna a v září se konal křest kompletního alba.\n\nVe své tvorbě písní se autorka zaměňuje na optimismus. Význam textů občas halí do jinotajů, jako například v textu písně „Bublina\" značí bublinami lidi, kteří by měli stát při sobě . Květem barvy srdce v prvním singlu pak sílu lásky a víry, šířící se mezi lidmi.\n\n\n\n"}
{"id": "1468718", "url": "https://cs.wikipedia.org/wiki?curid=1468718", "title": "Sembrancher", "text": "Sembrancher\n\nSembrancher je obec v západní (frankofonní) části Švýcarska, v kantonu Valais, a je sídlem distriktu Entremont. V roce 2017 žilo v obci 1034 obyvatel. Pod názvem Sembrancher je prodávána místní minerální voda.\n\nObec je poprvé zmiňována v roce 1177 jako Sancti Pancratii de Branchi. Německý název St Branschier se již nepoužívá. Historické centrum obce je součástí Inventáře švýcarského dědictví - Swiss Heritage Sites. Zbytky věže hradu nad obcí byly později přestavěny pro potřeby kaple sv. Jana.\n\nObec je situována soutoku Dranse de Bagnes a Dranse d'Entremont při silnici nad průsmykem Gd. St. Bernard, asi 10 km od lyžařského střediska Verbier a města Martigny.\n\nV roce 2000 hovořilo 98,2 % obyvatel obce francouzsky. V obci žilo 9,3% cizích státních příslušníků. V roce 2000 se k církvi římskokatolické hlásilo 89,0 % obyvatel, k švýcarské reformované církvi 3,7 % obyvatel.\n\n\n"}
{"id": "1468723", "url": "https://cs.wikipedia.org/wiki?curid=1468723", "title": "Přírodní památka Borky", "text": "Přírodní památka Borky\n\nHeslo Přírodní památka Borky má více významů:\n\n"}
{"id": "1468725", "url": "https://cs.wikipedia.org/wiki?curid=1468725", "title": "Jihočeský krajský přebor 1972/73", "text": "Jihočeský krajský přebor 1972/73\n\nV soubojích fotbalového Jihočeského krajského přeboru 1972/73 se utkalo 14 týmů dvoukolovým systémem podzim - jaro. Tento ročník skončil v červnu 1973. \n\nZdroj: \n\nPoznámky:\n"}
{"id": "1468730", "url": "https://cs.wikipedia.org/wiki?curid=1468730", "title": "Lepší místo", "text": "Lepší místo\n\nLepší místo byla česká on-line a off-line platforma, jejíž hlavní součástí je nástroj pro nahlašování a správu občanských podnětů a navazuje na něj fundraising veřejně prospěšných projektů. Platforma má sloužit k tomu, aby lidé, firmy a obce měnili své okolí k lepšímu. Základem projektu byla mobilní aplikace pro zasílání podnětů obcím, která umožňuje sledovat postup řešení podnětu. Spuštěna byla v roce 2011, provozoval ji tým vedený Petrem Steklým. 30. listopadu 2018 byl projekt sloučen s projekty ZmapujTo a Ukliďme Česko Miroslava Kubáska a Mobilním rozhlasem Ondřeje Švrčka do platformy Zlepšeme Česko, přičemž v rámci aplikace Mobilní rozhlas získávají obce platformu pro správu přijatých podnětů. Cílem je vytvořit celonárodní univerzální platformu pro občanskou participaci a řešení komunálních problémů. Provozovatelé těchto projektů se přitom označují za „osobnosti smart city scény“. \n\nProjekt začal v Kolíně a iniciátorem byl dle legendy v roce 2012 programátor Jiří Rozvařil, který chtěl nahlásit městu hromadu asfaltu. Udělal jednoduchý program, který vezme fotku a pošle ji na úřad. Projekt podpořil mladý starosta Vít Rakušan, který byl otevřený moderním technologiím. Poté se projektu ujala obecně prospěšná společnost Prostor, kterou vede Petr Steklý a která realizuje různé komunitní projekty, provozuje lesní školky i psychologickou poradnu pro mládež.Tato společnost získala prostředky a postavila mobilní aplikaci včetně manažerského nástroje pro starostu a úředníky, kteří mohou tipy delegovat na konkrétního člověka. Stav řešení podnětu a odpověď úředníka občanovi vidí v systému i veřejnost. Ve druhém kroku chtěl ředitel Petr Steklý do projektu zapojovat aktivní lidi, nadace, firmy, které něco podporují, nebo neziskové organizace, aby ukázaly, co dělají dobrého ve veřejném prostoru, aby to byla inspirace ostatním. V roce 2015 Prostor připravoval i funkcionalitu interních tipů, kdy si určitá skupina lidí může mezi sebou neveřejně posílat tipy. Aplikace používají tři programovací jazyky, veškeré fotky má projekt v cloudu Microsoft Azure.\n\nV letech 2015–2016 projekt údajně fungoval ve 103 městech.\n\nJablonec nad Nisou byl mezi městy, která byla do projektu zapojena. Protože však od roku 2019 nový provozovatel požadoval několikanásobně vyšší poplatek, město se rozhodlo jej nahradit vlastním systémem Lepší Jablonec, přičemž mobilní aplikaci lze instalovat jako doplněk k už existující aplikaci Jablonec v mobilu.\n\nV únoru 2019 je na webu projektu Lepší místo uvedena jako provozovatel obchodní společnost Better place, s.r.o.\n\n\n"}
{"id": "1468739", "url": "https://cs.wikipedia.org/wiki?curid=1468739", "title": "Internet vozidel", "text": "Internet vozidel\n\nInternet vozidel (IoV) je tvořen vzájemně propojenou sítí vozidel s povoleným internetem věcí (IoT). Díky použití moderní elektroniky a integraci informací pomáhá udržovat tok dopravy, zajišťuje účinnější řízení vozového parku a vyhýbání se nehodám. Použitá elektronika zahrnuje senzory, GPS, zábavní palubní systémy a brzdy.\n"}
{"id": "1468741", "url": "https://cs.wikipedia.org/wiki?curid=1468741", "title": "Africa (píseň, Rose Laurens)", "text": "Africa (píseň, Rose Laurens)\n\n\"Africa\", také nazývaná jako \"Africa (Voodoo Master)\", je skladba francouzské zpěvačky Rose Laurens. Nahrána a vydána jako singl byla v roce 1982 ve Francii a v březnu 1983 pro zbytek světa. Je jedním ze singlů vydaných z jejího druhého studiového alba \"Déraisonnable\". Verze na 7 \"gramofonové desce je kratší oproti verzi z alba. Skladba se ihned stala obrovským hitem v mnoha zemích a obsadila 1. místa. Ve Francii singl získala platinovou desku za prodej více než 1 milion kopií.\n\n\n\n\n"}
{"id": "1468748", "url": "https://cs.wikipedia.org/wiki?curid=1468748", "title": "Michal Žabka", "text": "Michal Žabka\n\nMichal Žabka (* 20. prosince 1965 Liberec) je český režisér a scenárista.\n\nAbsolvoval studium animace na Vyšší odborné filmové škole ve Zlíně (vedoucí pedagog Igor Ševčík) a v roce 2000 dokončil studia na katedře animace Akademie múzických umění v Praze (FAMU, vedoucí pedagog Břetislav Pojar a Pavel Koutský). Hned svým prvním úspěšným filmem Babalón (1997) byla předznamenána jeho tvorba režiséra i výtvarníka animovaných loutkových, kreslených a v počítači vytvořených CG filmů. Následovaly krátké filmy Prasavci (2001) a Paní G. (2007).\n\nJinou polohu jeho tvorby představuje „počítačová loutka“ – CG animace, kterou tvoří zejména pro televizi. Nejprve si ji vyzkoušel v pilotu série Chlupáči, ale realizoval se až jiný jeho seriál, třináctidílný večerníček České televize s názvem Tři prasátka (2011).\n\nDalší loutkový film Účetní a víla (2011) byl zařazen v povídkovém celovečerním filmu Autopohádky (2011), následoval celovečerní Čtyřlístek ve službách krále (2013) a velmi krátký film Cvak! Fenomén televize (2013).\n\nV letech 2014–2017 natočil pro Českou televizi kreslený seriál Anča a Pepík (2017) podle legendárního komixu Lucie Lomové. V tomto roce také dokončil se studiem Animation People krátký loutkový film podle námětu Břetislava Pojara Vánoční balada (2016). V současnosti jde do kin celovečerní film Velké dobrodružství Čtyřlístku (2019) natočený opět ve spolupráci s Jaroslavem Němečkem. Je držitelem mnoha cen z tuzemských i zahraničních festivalů.\n\n"}
{"id": "1468752", "url": "https://cs.wikipedia.org/wiki?curid=1468752", "title": "MG 81", "text": "MG 81\n\nMG 81 byl německý pásem nabíjený kulomet ráže 7,92 × 57 mm Mauser používáný Luftwaffe za druhé světové války v různých letounech jako náhrada za starší kulomet MG 15 s bubnovým zásobníkem.\n\nMG 81 byl vyvinut firmou Mauser z úspěšného univerzálního kulometu MG 34. Při vývoji se hledělo na snížení výrobních nákladů a času a dále na optimalizaci kulometu pro použití v letadlech. Vývoj probíhal v letech 1938/1939 a výroba od roku 1940 do roku 1945.\n\nSpeicální zdvojená verze MG 81Z (Z znamená \"Zwilling\" - \"zdvojený\") byla představena v roce 1942. Dvě spárované zbraně na jednom závěsu poskytovaly ještě více palebné sily s maximální kadencí 3 200 ran za minutu, aniž by vyžadovaly o mnoho více prostoru než standardní kulomet.\n\nKe konci války bylo mnoho exemplářů s pažbou a dvojnožkou dodáno i armádě pro použití u pozemních sil.\n\n"}
{"id": "1468765", "url": "https://cs.wikipedia.org/wiki?curid=1468765", "title": "Isn't It Romantic", "text": "Isn't It Romantic\n\nIsn't It Romantic je americko-australský satirický fantasy film. Režie se ujal Todd Strauss-Schulson. Scénář napsali Erin Cardillo, Dana Fox a Katie Silberman. Hlavní role hrají Rebel Wilson, Liam Hemsworth, Adam DeVine a Priyanka Chopra. Film měl premiéru dne 13. února 2019 ve Spojených státech a 28. února téhož roku byl vydán přes Netflix. \n\nNatalie, architektka žijící v New Yorku dlouho věřila, že to co se vidí v romantických komediích je jen fantazie. Poté, co se jí někdo pokusí v metru ukrást kabelku, se udeří do hlavy a zůstane v bezvědomí. Po probuzení zjistí, že se nachází v prostoru PG-13 a musí uniknout každému klišé, aby se nakonec zamilovala a dosáhla šťastného konce, který jí vrátí zpět do reality. \n\n\nDne 23. května 2016 bylo oznámeno, že Rebel Wilson si zahraje roli Natalie v nepojmenovaném romantickém komediálním filmu společnosti New Line Cinema, od scenáristů Erin Cardillo, Dany Fox a Katie Silberman. Dne 22. března 2017 byl Todd Strauss-Schulson najat jako režisér film. Nejnovější návrh scénáře provedla Paula Pell. Dne 10. května bylo potvrzeno, že Adam DeVine, který si již zahrál s Wilson ve filmu \"Ladíme!\" a Liam Hemsworth budou ve filmu hrát potencionální partnery Natalie. V květnu bylo potvrzeno, že si ve filmu zahraje Priyanka Chopra. Dne 14. června 2017 byla Betty Gilpin obsazena do role asistentky Natalie Whitney. \n\nNatáčení filmu bylo zahájeno dne 10. července 2017 v New Yorku. \n\nVe Spojených státech měl film premiéru dne 13. února 2019. Dne 28. února 2019 byl vydán mezinárodně společností Netflix. \n\n"}
{"id": "1468766", "url": "https://cs.wikipedia.org/wiki?curid=1468766", "title": "Operace Gazela", "text": "Operace Gazela\n\nOperace Gazela, též Operation Abirey-Halev či Operation Abirey-lev a také Operation Stouthearted Men (hebr. מבצע אבירי לב, arab. ثغرة الدفرسوار) byla vojenská výsadková operace IOS během Jomkipurské války v oblasti Suezského průplavu. Uskutečnila se v období 15. - 23. října 1973. Izraelské jednotky při ní v bojových podmínkách překročily průplav, zachytily se na egyptské straně průplavu a rozvinuly zde bojovou činnost. Díky ní se jim podařilo během několika dnů odříznout a de facto obklíčit 2. a 3. egyptskou armádu na východním břehu Sinajského poloostrova.\n\nDne 6. října provedla egyptská armáda výsadkovou operaci známou jako Operace Badr, při níž překročila Suezský kanál (souběžně s tím zaútočily syrské jednotky na Golanských výšinách). Izraelské jednotky se dostaly do defenzívy a byly zatlačeny od břehu průplavu do nitra Sinajského poloostrova. Z důvodu rychlého postupu syrských jednotek na Golanských výšinách, který bezprostředně ohrožoval izraelské vnitrozemí vyhlásilo izraelské vrchní velení jako prioritu golanskou frontu. Na sinajské frontě proto IOS přešly do obrany pouze odrážely útoky egyptských jednotek. Po stabilizaci golanské fronty a poté, co byla v Izraeli dokončena mobilizace nařídilo izraelské vrchní velení zvýšení aktivity na sinajské frontě. Po rozdrcení egyptské ofenzivy 14. října ještě tentýž den večer vyjádřila souhlas s plánem na překročení Suezského průplavu izraelská vláda.\n\nPro plánování přechodu by důležitý objev tzv. \"švu\" (tzn. místa dotyku) mezi 2. a 3. egyptskou armádou, kde se dala předpokládat nižší hustota egyptských jednotek. Toto místo se nacházelo u tzv. Čínské farmy (ve skutečnosti se jednalo o japonskou experimentální farmu, nápisy na ní, psané v kanji považovali Izraelci za čínštinu a jako Čínskou farmu ji i zanesli do svých vojenských map). Druhým důležitým faktorem byla existence tzv. \"dvora\", t.j. místa pro vytvoření přechodu přes průplav. Izraelské velení nařídilo již před válkou vytvoření několika takových dvorů na vhodných místech podél průplavu. Dvůr byl vydlážděn a obsahoval i řídící a velitelské prvky a nacházel se v severní části Velkého hořkého jezera. Jako technické prostředky pro přechod přes kanál byly určeny válcový kompaktní most (který ale bylo nutné k průplavu dopravit) a klasické pontony.\n\nPro samotnou operaci Gazela, včetně obsazení Čínské farmy byly vyčleněny dvě divize: 143. izraelská tanková divize pod velením gen. mjr. Ariela Šarona byla pověřena zajištěním Čínské farmy, vytvořením předmostí na obou březích průplavu a jejich následnou obranou. Pro tento úkol byla divize posílena o 247. výsadkovou brigádu plk. Dannyho Matta. Přechodem přes kanál a následným rozvinutím bojové činnosti na západním břehu průplavu byly pověřeny 162. izraelská obrněná divize pod velením gen. Avrahama Adana a 252. izraelská obrněná divize gen. Kalmana Magena. Proti nim na stály 16. egyptská pěší divize, 3 egyptské obrněné brigády a 18. mechanizovaná brigáda. Mezi veliteli egyptské armády došlo ke sporu, když náčelník štábu egyptské armády gen. Šazlí požadoval stažení 4. a 21. egyptské tankové divize zpět na západní břeh Suezského průplavu, kde by tvořily záložní jednotky připravené zachytit izraelský přechod kanálu. S tím ale nesouhlasil ministr války a velitel egyptské armády gen. plk. Ahmad Ismail Ali, který jednotky nařídil stáhnout pouze na východní břeh, čímž vytvořil podmínky pro izraelský postup.\n\nRozkaz o zahájení operace Gazela vydal náčelník generálního štábu IOS gen. David Elazar 14. října. 15. října odpoledne započala bitva o Čínskou farmu, když 600. izraelská tanková brigáda zaútočila do prostoru farmy. Obsazením Čínské farmy pověřil Šaron tankové brigády ze sestavy své divize. Izraelské tankové jednotky se ale v prostoru farmy dostaly do těžkých bojů a zaznamenaly velké ztráty. Izraelcům se sice podařilo obsadit tzv. \"Akavíšskou cestu\" nezbytnou pro přepravu mostu, ale souběžnou tzv. \"Tirturskou cestu\" stále ovládali Egypťané. Přeprava velkého válcového mostu se proto zpozdila a do prostoru tzv. \"dvora\" se podařilo dříve dostat pontonový most. Úspěšným předpokladem pro provedení operace bylo i ovládnutí samotného \"dvora\", tedy plánovaného předmostí pro přechod kanálu.\n\nZatímco v prostoru Čínské farmy probíhaly těžké boje, dosáhly krátce po půlnoci první izraelské jednotky \"dvora\". Krátce na to zahájily přechod přes kanál. Západního břehu Suezského kanálu dosáhli výsadkáři na gumových člunech v 1.35 hodin ráno 16. října. Protože kompaktní válcový most se nacházel stále ještě na cestě (do prostoru přechodu dorazil 19. října) byl přechod proveden na gumových člunech. Před 3 hodinou ranní již bylo na západním břehu 750 izraelských vojáků, kteří budovali obranná postavení. Poté Izraelci zahájili na pontonech přepravu tanků a těžké techniky. Během této doby se izraelské jednotky nesetkaly s žádným egyptským odporem. V 8 hodin ráno 16. října již předmostí zasahovalo skoro 5 km do egyptského území. Ještě ten den podnikly izraelské tanky výpad až 12 km do egyptského vnitrozemí. Zde napadaly a ničily egyptská postavení baterií raket Sam-2, čímž otevřely vzdušný prostor pro izraelské letectvo, které mohlo účinně podporovat izraelské bojové operace v prostoru.\n\nMezi tím na východním břehu probíhaly těžké boje, při kterých izraelské jednotky zaznamenaly těžké ztráty a nedařilo se jim dosáhnout stanovených cílů. V jeden okamžik dokonce hrozilo, že izraelské předmostí na východním břehu kanálu bude odříznuto. Velení izraelské armády bylo izraelskými ztrátami natolik zaskočeno, že uvažovalo o přerušení celé operace. Šaronovi, který požadoval, aby se izraelské předmostí na západním břehu rozvinulo bez ohledu na situaci u Čínské farmy bylo nařízeno zastavit postup na egyptské straně průplavu a zapojit se více do bojů u Čínské farmy. Poté, co se vyčerpané egyptské jednotky začaly stahovat začalo izraelské velení k předmostí přesouvat techniku nutnou k vybudování mostu přes průplav. Přestože stále hrozilo odříznutí izraelských jednotek na předmostí u kanálu, Šaron se přes zákaz dále pokoušel o posilování jednotek na západním břehu.\n\nEgyptské velení zpočátku celou izraelskou operaci bagatelizovalo (A. Sadát ji nazval \"\"televizní oprací\"\") a zpočátku na ni nijak nereagovalo. Na 17. října byla sice egyptským velením schválena operace mající za cíl likvidovat izraelské předmostí, ale se nestalo. Gen. Šazlí požadoval stažení části egyptských jednotek na západní břeh. To ale velení egyptské armády zamítlo. Místo toho byl vypracován plán, podle kterého by jednotky 2. a 3. egyptské armády zaútočily od severu a jihu s cílem odříznout izraelské jednotky na předmostí. Samotný plán vznikl jako kompromis mezi Šazlího a Alího návrhy. Velení izraelské armády se ale nástup egyptských jednotek podařilo zachytit: na jihu byla úplně zničena 25. egyptská samostatná tanková brigáda, západně od Čínské farmy odrazili Adanovi a Šaronovi jednotky odrazit útok 16. egyptské pěší divize.\n\nMezitím 17. října došlo na velitelství izraelské armády ke konfliktu mezi Šaronem a Adanem. Šaron požadoval, aby se jeho divize přesunula celá na západní břeh a rozvinula zde činnost, zatímco Adanova divize převezme úkoly budování a obrany obou předmostí. Adan Šarona obvinil, že se snaží zbavit úkolu, který nedokázal splnit (vytlačit Egypťany od Čínské farmy) a honí se pouze za slávou. Gen. Elazar poté Šaronovi nařídil nejprve vyčistit prostor Čínské farmy a až poté přesunout svou divizi na západní břeh průplavu. \n\nPontonový most přes průplav se izraelským ženistům podařilo dokončit 17. října v 16 hodin. Jeho montáž probíhala za egyptského těžkého bombardování a ženisté zaznamenali velké ztráty. Egypťané kromě dělostřelectva nasadili proti předmostí i vrtulníky a bombardéry. jejich akce se ale díky izraelskému letectvu stávaly takřka sebevražednými. Na izraelské výsadkáře na západním břehu zároveň útočily egyptské speciální jednotky. Díky dobudování pontonového mostu se do rána 18. října podařilo na západní břeh kanálu přepravit 2 tankové brigády ze sestavy tankové divize gen. Adena a přibývaly i tanky gen. Šarona. Během rána následně vyrazily tyto tanky třemi směry. Do 19. října se Izraelcům podařilo předmostí rozšířit a rozvinout do obchvatné operace, přičemž byl konečně usazen válcový most a vybudován další, již třetí pontonový most. Generál Šaron postupoval směrem na sever na Ismailii s cílem odříznout zásobovací linie 2. armády. Jeho postup byl zastaven až v bitvě o Ismailii a nařízeným příměřím 25. října. Směrem na západ a posléze na jih postupovaly jednotky generálů Adana a Magena. Jejich cílem bylo odříznutí zásobovacích linií 3. armády. Jejich postup byl ukončen bitvou o Suez a uzavřeným příměřím 25. října.\n\nSamotná operace byla oficiálně ukončena 23. října s tím, že splnila své cíle.\n\nIzraelská operace byla, na rozdíl od egyptské operace Badr, která byla precizní a do nejmenších podrobností vypracovaná vojenská akce, akcí plánovanou ve spěchu. Vyznačovala se množstvím rizik a závisela především na osobní iniciativě a improvizačních schopnostech polních velitelů.\n\n"}
{"id": "1468769", "url": "https://cs.wikipedia.org/wiki?curid=1468769", "title": "Páni z Kornic", "text": "Páni z Kornic\n\nPáni z Kornic (\"polsky Kornice, Kornicz, Kurnic, Kurnicz, Hospody Błogosław, německy Bies\") byli starým slezským rodem z Ratibořského knížectví. Patřili mezi pevně usazené rody. Během staletí se rozšířili Těšínsku, Ratibořsku, Opolsku, Osvětimsku a na Opavsku.\n\nZnakem Korniců byl starobylý vinařský lis. Podle pověsti byl tento erb udělen bájnému rytíři Kornicovi ruskými knížaty.\n\nPrvní doložené zápisy byly z roku 1283–1290, kdy byl ve vsi Kornice (\"GPS 50.096036, 18.110650\") zmiňován jistý Ješek z Kornic. Byl podkomoří těšínského knížete Měška I.Těšínského. Ješek z Kornic byl řečený \"\"Střela\"\", okolo roku 1300–1305 měl v držení Dolnosobišský dvůr. Podle tohoto dvora dostala jméno vesnice Soběšovice. Dále byl v roce 1297 svědkem při pořízení listiny o hranicích mezi Těšínem a Moravou na řece Ostravici. Dále pak v letech 1304, 1316, již jako dvorní sudí knížete Měška I.Těšínského.\nRod Pánů z Kornic byl dosti rozvětven, přídomek z Kornic používali např. také: Antoněvští (\"Antoniewicz\"), Antonovičové (\"Antonowicz\"), Bělíkové (\"Bielik\"), Biesové (\"Bies\"), Bludoviští (\"Bludowski\"), Dembovští (\"Dembowski\"), Dubovičtí (\"Dubowicki\"), Dubověcští (\"Dubowiecki\"), Gurečtí (\"Gorecki\"), Hrozimontové (\"Grodzimont\"), Hinalové (\"Hinal\"), Huntové (\"Hunt\"), Horodečtí (\"Horodecki\"), Hunelové (\"Hunel\"), Invaldskští (\"Inwaldzki, Inwałdski\"), Jajkovští (\"Jajkowski\"), Jaroševští (\"Jarosiewski, Jaroszewski, Jaroszowski\"), Jaseniští (\"Jasienicki, Jasieniecki\"), Jendruští (\"Jędruski\"), Karnaholští (\"Karnaholski\"), Karnaševičtí (\"Karnaszewicz, Karnazewicz\"), Karnilovičtí (\"Karniłowicz\"), Karšazevští (\"Karszazewicz\"), Katovští (\"Katowski\"), Klarové (\"Klar\"), Klochové (\"Cloh, Kloch\"), Kmitové (\"Kmita\"), Kočenští (Koczeński), Kordovští (Kordowski), Kornové (Korn), Kornaholští (\"Kornaholski\"), Kornaševští (\"Kornaszewski\"), Kornicové (\"Kornic\"), Korničtí (\"Kornickii, Kornicz\"), Kornilovičové (\"Korniłłowicz, Korniłowicz, Korniłowski\"), Korolkové (\"Korolko\"), Korovničtí (\"Korowicki\"), Korpulevští (\"Korpulewski\"), Kurněvští (\"Kurniewicz\"), Laskovští (\"Laskowski, Laszkowski\"), Lyjasovští (Lyaszkowski), (\"Laškovští (Łaszkowski\"), Maršálkové (\"Marszałek\"), Meduští (\"Meduski\"), Meteličtí (\"Metelicki\"), Porembští (\"Porembski, Porębski\"), Purubští (\"Porubski\"), Roškovští (\"Roszkowski\"), Rymultovští (\"Rymułtowski\"), Salačtí (\"Sałacki\"), Siestřenští (\"Siestżeniec\"), Slopoští (\"Słop\"), Sobkové (\"Sobek\"), Sokolští (\"Sokoł, Sokołowski, Sokuł\"), Štěpanovští (\"Szczepanowski\"), Tuhlinští (\"Tuhliński\"), Valceřovští (\"Walcerowski\"), Vasilovští (\"Wasilowski, Wasiłowski\"), Vilamovští (\"Wilamowski\"), Zakževští (\"Zakżewski\"), Zdaňští (\"Zdański, Zdzański\").\n\nJistý Jan Bělík je písemně doložen k roku 1422, kdy získal panství Bohumín. V roce 1426 v Bohumíně vyhlásil právo \"odúmrt\", tedy dědické právo až do čtvrtého kolena. Listina byla sepsána podle listu, daného občanům Těšína a Fryštátu knížetem Boleslave I. Těšínským (\"Bolek z Boží milosti knížete Slezský, pán Těšínský atd.\").\n\nOkolo roku 1486 si nechal, jako hejtman Horního Slezska, ve službách krále Matyáše Korvína, namalovat erb, který je uložen v Zemských deskách Moravy a Slezska. Po něm Bohumín převzal Matyáš Sobek z Kornic.\n\nSobkové byli odvozeni od křestního jména Soběslav.\n\nVýznamné postavení maršálka Těšínského knížectví zastával Sobek Pientlant z Kornic (\"psal se také jako Baugartner von Ogrozin\"). V roce 1402 získal od bratří Pánů z Kravař pro těšínského knížete frýdecké panství s Místeckem. Znám je také Mikuláš Sobek, který byl před rokem 1430 kaplanem knížete Boleslava I. Těšínského, který byl řečený Bolek.\n\nSobkové z Kornic patřili mezi zámožnou šlechtu jak v Těšínském knížectví, tak i na Moravě. V průběhu 14. až 16. století postupně drželi Ohrazenou, Bohumín, Porubu, Třebovice, Tlumačov, Strumeň, Konskou, Blahotice, Horní Žukov, Ropici a další statky, podle kterých se pak psali. V roce 1573 byli těšínským knížetem potvrzeni Václavem III. Adamem Těšínským do panského stavu (v Zemích Koruny české to byl stav rytíře).\n\nV letech 1591–1615 je doložen Jiří Sobek († asi 1615), syn Šebestiána Sobka. Jeho první manželkou byla Zuzana Mléčková z Jílovnice, měli syny Jindřicha († 1637) a Jiřího († 1649). Druhou manželkou pak byla Zuzana svobodná paní Sunegová z Jesenice, Budatína a Súče (rod Sunegů pocházel ze současného Slovenska), s ní měl syna Karla. Tento Karel Sobek († před 1650) byl po otci pánem na Konské a Ropici, dokoupil Lyžbici. V roce 1621 oženil s nemajetnou Zuzanou Matyášovou z Matyášovic. Druhou ženou byla Zuzana Laryšová ze Lhoty. V roce 1655, 13. dubna, podepsal a zpečetil Krištof Larisch ze Lhoty, jako svědek, smlouvu, kterou Zuzana Sobková, rozená Larischová ze Lhoty, prodala svůj podíl na statku Konská, Anně Marii Sobkové, rozené Šárovcová ze Šárova. Jeho syn Jan Jiří Sobek v roce 1651 prodal Ropici, v roce 1656 Konskou. Jeho manželkou byla moravská exulantka Anna Marie Šarovcová ze Šarova a na Opavsku, kde po roce 1656 dožíval.\n\nJiřík Sobek (1608–1649) měl za manželku Helena Mléčkova z Jílovnice, narodila se dcera Helena. Dcera Helena byla mezi léty 1674–1676 manželkou Františka Albrechta svobodného pána Skrbenského z Hříště, pána na Petříkovech a Vratíškovech, což byl syn Kryštofa Bernarda Skrbenského z Hříště na Hošťálkovech. Druhou manželkou byla Anna Skrbenská z Hříště, narodil se syn Rudolf. Jiří Sobek byl přísedící zemského soudu. Po jeho smrti se Anna, rozená Skrbenská z Hříště, 10. února 1657 provdala za Kašpara Borka svobodného pána z Roztropic, pána na Hradišti, zemského hejtmana Těšínského knížectví. Její manžel byl ortodoxní katolík, svého adoptovaného syna Rudolfa přivedl ke katolické víře. \"Poznámka\": O Jiřím  Sobkovi bylo v knihách zaznamenáno, že v roce 1611 odmítl půjčit těšínskému knížeti Adamu Václavu Těšínskému soudek tokajského vína, rovněž nelegálně v Blahoticích šenkoval vodku, tím porušoval těšínské právo.\n\nJméno Jindřicha Sobka († 1637) se v historických záznamech na Těšínsku objevuje až v roce 1617. Jistého rytíře, Jindřicha Sobka z Kornic, zmiňuje rožmberský kronikář Václav Březan v souvislosti s manželkou Petra Voka z Rožmberka, Kateřinou z Ludanic († 1601). V roce 1617 získal Jindřich Sobek z Kornic od bratra Jiříka, Václavovice s Horní Datyní. Držel také Blahotice, okolo roku 1619. Jeho manželkou byla Justina, rozená Radocká z Radoče (\"možná shoda s Radečtí z Radče\"). Spolu měli děti: Helenu Juditu a Karla Jiřího. Jindřich Sobek zemřel 29. prosince 1637 ve Václavovicích (Wienczlowicích).\n\nJeho syn Karel Jiří Sobek z Václavovic a Datyně (asi 1637 – po 1673), měl syny Jindřicha Ferdinanda a Karla. V roce 1666, 26. června, prodal ves (Václavovice a Datyně) Jiřímu Jaroslavovi Skrbenskému z Hříště, který je tím začlenil do svého panství. Téhož roku, 22. července, Karel Jiří kupuje od rytíře Jana Dahma z Frydersdorfu statky: Hradec, Svěntošůvka, Běry a Javoří. V Hradci, přestavuje původní sídlo do romantického zámku. V roce 1669 zde zakládá školu. V roce 1673 se Karel Jiří účastnil svatby Adama Borka z Roztropic, zemského hejtmana těšínského knížectví a Johanky Skrbenské z Hříště, Na zámku v Šenově. Byl svědkem ženicha, tedy tou dobou byl již katolické víry. Jeho synové vlastní po zděděný majetek do začátku 18. století. – Karel v roce 1701 prodal Hradec, Svěntošůvku, Běry za 1700 tolarů Ferdinandovi Larišovi ze Lhoty.\n\nV roce 1635, 27. listopadu, byli bratři Jindřich († 1637) a Jiřík († 1649) povýšeni do starého českého stavu. V roce 1637, 26. srpna, pak diplomem císaře Ferdinand III. Habsburský do starého panského stavu, který jim byl udělen téhož roku, 30. října. Stav však nebyl udělen jejich bratrovi Karlovi.\n\nRudolf Sobek (před rokem 1649–1712) měl za manželku Helenu Marklovskou ze Žebráče, spolu měli syna Rudolfa II.. Druhou manželkou pak byla Marie Anna svobodná paní von Rauten. Spolu měli syny Jiřího Mikuláše, Karla Jindřicha. Rudolf Sobek z Kornic, stejně jako jeho otčím, byl aktivní šiřitel katolické víry. Od roku 1674 byl zemským hejtmanem a sudím Těšínského knížectví, jako císařský komisař byl pověřen zajištění obrany země proti kurucům. V roce 1683 zajišťoval průchod armády polského krále Jana III. Sobieského (\"známý jako turkobijec\"), který táhl na pomoc Turky obležené Vídni. V letech 1697–1709 byl maršálkem Těšínského knížectví.\n\nRudolf II. Sobek († 28. duben 1720) se stal kancléřem těšínského knížectví. Zdědil Rudici, Landek, Bobrek a Blahotice. V roce 1695, 23. září, si vzal za manželku Helenu Rostkovou ze Bzí, vdovu po Karlu Dětřichovi Skrbenském z Hříště. V Šenově se jim narodil syn Maxmilián Jindřich (*1704). Rudolf II. Sobek byl poručníkem Karlu Františkovi a Jiřímu Leopoldovi Skrbenským z Hříště. Na zámku v Šenově byl připomínán ještě v roce 1700, kdy s rytířem Eretmanem Vlkem z Kvítkova a Maxem svobodným pánem Skrbenským z Hříště sepisují zprávu o chatrném stavu opevnění Moravské Ostravy.\n\nBratr Rudolfa II. Sobka byl Jiří Mikuláš, který byl 5. května 1688 adoptován svým dědem \"von Rauten“, který pocházel z litevského šlechtického rodu diplomatů na rakouském císařském dvoře. Ten mu odkázal rozsáhlé majetky. Mikuláš zemřel 1. dubna 1695, před svou plnoletostí, jeho práva k majetku zdědil jeho mladší bratr Karel Jindřich. Ten dále po otci zdědil statek Újazd, po bratrovi zámek Koszęcin. V roce 1712 byl majitelem zámku a panství Ratiboř (\"Racibórz\"). Byl císařským tajným radou a komořím, zemským hejtmanem knížectví opolského a ratibořského. Karel Jindřich zdědil také erb a predikát po vymřelém rodu von Rauten. V roce 1715, 18. října, stal říšským hrabětem. Po povýšení do hraběcího stavu mu v erbu přibyly k rodovému znaku tři stříbrné okřídlené šipky a zelený vavřínový věnec. Vnuk Karla Jindřicha, syn Felixe Erdmana, hrabě Johan Karl Sobek z Kornic von Rauthen, se 1. února 1769 oženil s Maxmiliánou, svobodnou paní Skrbenskou z Hříště, dcerou Karla Traugotta Skrbenského z Hříště na Hošťálkovech.\n\nMaxmilián Jindřich Sobek (*1704 – 1. července 1771), syn Rudolfa II. prodal v roce 1725 rodinné statky za 18 750 tolarů slezských, nevlastnímu bratrovi Jiřímu Leopoldovi Skrbenskému z Hříště a odstěhoval se na Lehnicko. Od roku 1763 zastával úřad Slezského zemského presidenta. Jeho první manželkou byla Margaretha Aurelie von Vollbracht. Druhá manželka byla Karolína Josefa Rogojská z Rogozníka. S tou vyženil v Opavě palác na tehdejší \"Panské ulici\" (\"dnes Masarykova třída\"), zvaná Sobkův palác.\n\nSpolu měli 14 (\"slovy čtrnáct\") dětí. V roce 1741 koupil statek Slatina (\"dříve u Opavy, dnes v okrese Nový Jičín\"). Od hraběte Karla Otty von Salm-Neuburg koupil v roce 1760 Štáblovice. On byl zakladatelem větve Sobkové z Kornic a na Štáblovicích. Z dětí byl nejvýraznější Cajetan Josef Franz svobodný pán Sobek z Kornic (1746–1813), jeho manželkou byla Aloisie Kiselovská z Kiselova. Cajetan byl císařským skutečným tajným radou a komořím, prezidentem zemského soudu knížectví opavského a krnovského.\n\nSpolu měli dvě děti: dceru Barboru (1781–1833), syna Ignáce Antona (1784–1832). Barbora Sobkovna byla manželkou Karla Traungotta III. Gabriela Skrbenského z Hříště (1781–1838). Ignác Anton (1784–1832), zastával funkce c.k. komořího, zemského hejtmana a prezidenta zemského soudu knížectví opavského a krnovského.\n\nNedokončený rozrod Sobků z Kornic od Maxmiliána Jindřicha svobodného pána Sobka z Kornic (1704–1771) byl zpracován, ale nedokončen, Franzem Josefem Häussler v roce 1928.\n\nPo roce 1490 je zmiňován Jiří Hynal z Kornic, majitel obce Suchá.\n\nJindřich Hynal (1590–1614) na Vřesině a Znakově, byl nejvyšší písař Opavského knížectví. Dokládá to dochovaná relace z roku 1589, která popisuje jmenování nového opavského zemského písaře Jindřicha Hynala z Kornic, který následně zastával tento úřad až do roku 1610.\n\nJeho syn byl Václav Hynal. Po něm byla dochována pečeť o velikosti tvaru vejce (20 x 23 mm), nesoucí rodový znak a nápis \"\"\"WENCESLAVS • HINAL • VON • KORNICZ.\"\"\" Václav Hynal byl syn Jindřicha Hynala (1590–1614) na Vřesině a Znakově, byl nejvyšší písař Opavského knížectví. Václav Hynal († 1641) byl radou kardinála Františka z Ditrichštejna. Zemřel bezdětný.\n\nBratrem Jindřicha Hynala († 1614) byl Václav, okolo roku 1647 byl komisařem vojenských účtů za opavské stavy. Větev vymřela\n\nV kostele sv. Václava v Moravské Ostravě byl náhrobník Jana Jeřábka z Mořkova († 23. března 1603) a jeho ženy Marty Hynalové z Kornic († 8. dubna 1621). Renesanční konstrukci stavěl okolo roku 1603 vlašský kameník Joannes Rinolt, který je podepsaný na hlavici severního sloupu a mimo podpis nese také dva alianční erby: první Jana Jeřábka a Marty Hynalové, druhý Matyáše Háka Blučinského (\"zeť\") a Kateřiny Jeřábkové z Mořkova (\"dcera\"). Jan Jeřábek z Mořkova držel v Těšínském knížectví panství Střítež. Dokládá se, že v roce 1584 zabil v souboji Jana Kyselovského z Kyselova. Také byl obviněn z krádeží dřeva z knížecího lesa u Smilovic, na tzv. Gutském vršku. Jeho žena byla uznána vinnou z čarodějnictví, jejich statek ve Smilovicích propadl těšínské kněžně Kateřině Sidonii Sasko-Lauenburské. Manželé museli prodat Střítež a vystěhovat se z knížectví, na Moravu, do Moravské Ostravy.\n\nSv. Jan Sarkander, který se narodil 20. prosince 1576 ve Skočově, měl za matku Helenu rozenou Gurecká z Kornic, jeho otec je Řehoř Sarkander.\n\nV roce 1583 je zmiňován Petr Gurecký z Kornic a Velké Hůrky, ve věci sporu o panství Fryštát.\n\nV Těšínském knížectví byl zmiňován na Chotěbuzi (tvrz, zámek):\n\n\nMikuláš byl pak zmiňován v listině z roku 1649, kdy byl on a Jan Radocki z Radoczy, vyslán kněžnou Alžbětou Lukrécii Těšínskou do Landeku, aby zde pořídili inventarizaci majetku po zemřelém baronovi Jiřím Sobkovi († 1649) z Kornic, pána na Landeku, v Rudici a Ropici.\n\nV roce 1710 bylo císařem Josefem I. Habsburským povoleno slezským evangelíkům vystavět šest nových kostelů, mezi nimi i Ježíšův kostel v Těšíně. Listina byla sepsána česky, podepsali ji příslušníci nejvýznamnějších těšínských šlechtických rodů: mezi jinými Ludvík Gurecký z Kornic, Václav Vilém Rusecký z Ejvaně, Václav Pelhřim z Třenkovic (Třanovice), Fridrich Čammer, Adam Marklovský, Jan Adam Bludovský z Dolních Bludovic, Bernard Marklovský, Fridrich Cardinal z Viderna, Ferdinand Henryk Sobek z Kornic a Jiří Fridrich Bludovský.\n\nNa epitafu Jindřicha Vachtla z Pantenova byl zmíněn erb \"DIE GURETZKY VON CORNITZ\".\nMikuláš Kornic z Dubovce (\"Dębowiec, Polsko\") byl v letech 1434–1438 a 1440–1431 maršálkem Těšínského knížectví.\n\nMikuláš Kornic z Jarošova (\"Jaroszów\"), známý jako Mikuláš Kornic Siestżeniec († 1445), purkrabí bedzinský (\"Będzin, Polsko\") a rabštýnský (\"Rabsztyn\"\", Polsko\"). Byl také majitel Malých Křižanovic (\"Kżyżanowice Małe, dnes součást Proszuwek, Polsko\"), podle kterých se psal v 1414–1429.\n\nDne 10. dubna 1415 se po válkách s Řádem německých rytířů stal purkrabím hradu Będzin. V roce 1421 byl vyslancem krále Vladislava II. Jagello v Praze. V roce 1429 byl stoupencem husitského hnutí, zejména pak programu husitského biskupa Jana Šafraňce (\"Jan Szafraniec\"), také hrozil polskému králi (Vladislav II. Jagello) nájezdem husitských vojsk. Husitou nebyl, ani husitství (přijímání podobojí) nikdy nepraktikoval. Z hradu Bedzin podporoval husitské jednotky, Na svých nepřátelích se dopouštěl násilí, např.: Jana Olešnického (\"Jan Głowacz Oleśnicki\") královského maršálka obvinil z toho, že není šlechtického původu, Tomáši z Navojové (Tomek z Nawojowej) unesl dítě, měšťana z biskupského města Slavkova (Sławkuw) nechal uvěznit v okovech. V roce 1434, 1. března, byl odsouzen za některé své činy:\n\n\nRozsudkem bylo, že s okamžitou platností ztratil funkci purkrabího. Obratem si však koupil doživotní funkci úředníka (polsky: \"wójt,\" německy\": Vogt, Voigt i Fauth,\" latinsky\": advocatus\") ve městě Bedzin (\"Będzin, Polsko\"). Díky známostem s rodem Šafraňců (Szafrańcowie) se stal také purkrabím na hradě Rabsztyn a starostou v Pzebudzi (\"Pżedbuż\").\n\nJistý Burján Sobek z Kornic († po r. 1544) byl český právník, překladatel a propagátor luterství, byl blízký přítel Martina Luthera.\n\nRodový erb se vyskytoval v základním provedení a pak dle jednotlivých rodových větví. Místo zlaté barvy, se někdy objevuje barva stříbrná.\n\nV červeném štítu je umělecké vyobrazení lisu (vinařský), někdy je považován za kříž sv. Antonína, stojící na třech zlatých stupních. Vodorovné břevno je na obou koncích zakončené zlatou koulí. Z klenotu vyrůstá horní polovina trupu muže, s vlasy a plnovousem, bez rukou. Muž je oděn červeně a přepásán zlatým pásem. Na hlavě má červený klobouk se zlatou krempou. Přikryvadla jsou červeno-zlatá.\n\nV červeném štítu je umělecké vyobrazení lisu (vinařský), někdy je považován za kříž sv. Antonína, stojící na třech zlatých stupních. Vodorovné břevno je na obou koncích zakončené zlatou koulí. V klenotu je stojící muž bez rukou, s knírem.Muž je oděn červeně, se stříbrným límcem, zlatými knoflíky a přepásán zlatým pásem. Na hlavě má červený klobouk se stříbrnou krempou. Přikryvadla jsou červeno-zlatá.\n\nV červeném štítu je umělecké vyobrazení lisu (vinařský), někdy je považován za kříž sv. Antonína, stojící na třech zlatých stupních. Vodorovné břevno je na obou koncích zakončené zlatou koulí. V klenotu je stojící muž bez rukou, s knírem.Muž je oděn červeně, se stříbrným límcem, zlatými knoflíky a přepásán zlatým pásem. Na hlavě má červený klobouk se stříbrnou krempou. Přikryvadla jsou červeno-zlatá.\n\nPo povýšení do hraběcího stavu byly k erbu přidány tři okřídlené šipky a zelený vavřínový věnec.\n\nV červeném štítu je umělecké vyobrazení lisu (vinařský), někdy je považován za kříž sv. Antonína, stojící na třech zlatých stupních. Vodorovné břevno je na obou koncích zakončené zlatou koulí. V klenotu je polovina dlouhovlasého muže s bílým plnovousem a bez rukou. Muž je oděn modře. Na hlavě má modrý klobouk se zlatou krempou a zlatým střapcem. Přikryvadla jsou červeno-zlatá.\n\nV červeném štítu je umělecké vyobrazení lisu (vinařský), někdy je považován za kříž sv. Antonína, stojící na třech stříbrných stupních. Vodorovné břevno je na obou koncích zakončené zlatou koulí. V klenotu je stojící muž bez rukou, s knírem. Muž je oděn červeně, se stříbrným límcem, zlatými knoflíky a přepásán zlatým pásem. Na hlavě má červený klobouk se stříbrnou krempou. Přikryvadla jsou červeno-zlatá. V klenotu je pět pštrosích per.\n\nBohumín: 1422 (Čeněk a Mikuláš páni z Tvorkova, prodali panství Janu Bělíkovi z Kornic, toto potvrdili Mikuláš V. Krnovský a Václav IV. Ratibořský, dne 27. října 1428, po Janu Bělikovi pak vládl Matyáš Sobek z Kornic)\n\nHranice (\"dnes Hranice na Moravě\"): 1470, Jan Bělík zástavou od Albrechta Kostky z Postupic\n\nZámek Veselí nad Moravou: 1527, kdy bylo zapsáno do zemských desek Hynkovi Bilíkovi z Kornic\n\nVe službách těšínských knížat získali rozsáhlý majetek, např. Ohrazené, Bohumín, Strumeň, Ropici.\n\nSlezskoostravský hrad: 1442–1447 (Mikuláš z Dubovce, zástavou), okolo 1466 (Jan Bělík z Kornic, zástavou)\n\nTvrz Lipka: 1513 (Jindřich Sobek z Kornic)\n\nVes Konská a zámek: 1570–1656 (Šebestián Sobek, po něm jeho syn Jiřík Sobek † 1615, po něm pak jeho nejmladší syn Karel Sobek, byla prodána 26. listopadu za 2600 slezských tolarů rytíř Vejkartu Skrbenskému z Hříště)\n\nVáclavovice s osadou Lipová (později Horní Datyně) a Šenovem: 1591 (Jiřík Sobek) do 1666 (Karel Jiří Sobek z Václavovic a Datyně), celkem 3 generace\n\nBlahotice: 1591 (Jiřík Sobek)\n\nPrávo na výběr mýta mezi Blahoticemi a Konskou: (Jiřík Sobek, od císaře Rudolfa II.)\n\nRakovec (\"dnes součást Václavovic\"): 1596 (Jiřík Sobek, založeno na tzv. \"zeleném drnu\", dnes se říká na \"zelené louce\" dne 19. září)\n\nRopice: 1606–1615, až do 1651 (Jiřík Sobek, od své tety Elišky Vlčkovny, vdově po strýci Jiříkovi Sobkovi, po něm pak syn Karel Sobek)\n\nVelká Rudice: 1607 (Jiřík Sobek)\n\nKaňovice: 1613 (Jiřík Sobek, založeno na tzv. \"zeleném drnu\", dnes se říká na \"zelené louce\" dne 29. října)\n\nLyžbice: 1621 (Karel Sobek † 1650, nejmladší syn Jiříka Sobka † 1615)\n\nMalá Rudice a Landek: (Jiří Sobek ml., syn Jiříka Sobka † 1615)\n\nBílsko: 1632 (Karel Sobek, pronájem od Julia Sunegy)\nPanství Tlumačov\n\nZámek Štáblovice: 1759–1945 (Sobkové z Kornic a Sobek ze Skal)\n\nPalác v Opavě na Panské ulici: 1763 (dnes Sobkův palác)\n\nDolní Suchá a Prostřední Suchá: 1471 (Petr Kusý ze Suchej odprodal Prostřední Suchou Jiříku Hynalovi), 1490 (Jiřík Hynal získal také Dolní Suchou)\n\nVes a tvrz Střítež: 1570–1594 (Jan Jeřábek z Mořkova † 1603, s manželkou Martou Hynalovnou † 1621)\n\nDům v Moravské Ostravě: 1591–1594 (Jan Jeřábek z Mořkova † 1603, s manželkou Martou Hynalovnou † 1621)\n\nDům v Kojetíně: před rokem 1641 (Václav Hynal † 1641)\n\nVilémovice (\"Wilamowice\"): okolo roku 1700\n\nVes a tvrz Chotěbuz: 1701 (Mikuláš Gurecký z Kornic † 1710 a na Holešově (\"Goleszów, Polsko)\" a Kozakovicích \"(Kozakowice, Polsko)\"\n\nObec Bělá: 1529 (Kašpar Bludovský z Kornic)\n\nZámek Šumbark: po smrti Václava III. Adama Těšínského získal od Těšínské komory Jan Rymultovský z Kornic a nechal jej přestavět na barokní zámek\n\nHorní Bludovice (zámek): v 18. století\n\nKostel svatého Mikuláše: ve 14. století nechal postavit gotický kostel Adam z Kornic\n\nBartovice: okolo roku 1411 prodal Ješek Kornic ves (Bartelsdorf) Ondřeji z Tvorkova\n\n\n\n"}
{"id": "1468772", "url": "https://cs.wikipedia.org/wiki?curid=1468772", "title": "Mimosin", "text": "Mimosin\n\nMimosin nebo leucenol je toxická neproteinogenní aminokyselina podobná tyrosinu, která byla prvně izolovaná z Citlivky stydlivé, ale je obsažená i v několika dalších rostlinách ze stejného rodu a také ve všech druzích blízce příbuzného rodu Leucéna.\n\nMimosin zabraňuje dělení buněk v pozdní G1 fázi inhibicí iniciace replikace DNA.\n"}
{"id": "1468773", "url": "https://cs.wikipedia.org/wiki?curid=1468773", "title": "František Hegenbart", "text": "František Hegenbart\n\nFrantišek Hegenbart (10. května 1818 Gersdorf, nyní Kerhartice – 20. prosince 1887 Praha) byl violoncellista, pedagog a skladatel.\n\nNarodil se v Kerharticích (dříve Gersdorf) v rodině učitele Johana Hegenbartha. Po studiu hry na violoncello u Nepomuka Hüttnera na Pražské konzervatoři (1831–37) byl členem orchestrů ve Štýrském Hradci (od roku 1838), v Linci a ve Lvově (od roku 1844). Od roku 1852 byl profesorem hry na violoncello na Mozarteu v Salcburku a koncertním mistrem jeho orchestru, od 1. 5. 1865 do konce života profesorem hry na violoncello na Pražské konzervatoři. Z jeho žáků byl nejproslulejší Hanuš Wihan (1855–1920), pozoruhodnými osobnostmi byli také Mořic Blodek (1847–?), Josef Peer (1850–1894), Josef Karel Kompit (1850–1916), Theobald Kretschmann (1850–1919), Heinrich Grünfeld (1855–1931), Alois Sládek (1858–1912), Robert Tollinger (1859–1911), Alois Musikant (1860–1917), Zigmund Glaser (1862–?), Adolf Pollner (1863–1890), Jan Šebelík (1866–1944), Artur Krása (1868–1929) a další. Hegenbart též příležitostně dirigoval. V koncertní praxi se uplatňoval ponejvíce jako vynikající komorní hráč v různých nástrojových seskupeních mj. s houslistou Antonínem Bennewitzem a Bedřichem Smetanou u klavíru při triových večerech v Konviktu roku 1865, od roku 1873 po několik let s houslisty Antonínem Benewitzem a Františkem Deutschem, s Vojtěchem Hřímalým jako violistou hrál ve smyčcovém kvartetu, s nímž někdy spoluúčinkoval Bedřich Smetana u klavíru a v mnoha příležitostných sestavách. Hegenbart složil violoncellové koncerty s doprovodem klavíru, violoncellové fantazie s doprovodem orchestru a jiné skladby. Tiskem vyšlo Ave Maria pro bas a komorní soubor, op. 1 (Vídeň, C. Haslinger), Vater unser pro smíšený sbor a varhany (Wolfram Hader) a 18 Uibungen für das Violoncell, op. 8 (Praha, Em. Wetzler 1869, 1909).\n\n\n"}
{"id": "1468778", "url": "https://cs.wikipedia.org/wiki?curid=1468778", "title": "Fait Gallery", "text": "Fait Gallery\n\nFait Gallery je brněnská galerijní instituce, jejíž vznik podnítil v roce 2012 investor Igor Fait. Kromě celoroční výstavní činnosti soustavně buduje i sbírku moderního a současného umění, která čítá více než tisíc uměleckých děl. Mimo to se zasazuje o podporu soukromého sběratelství a upevnění zájmu o sběratelskou činnost a umění obecně. Spoluprací se zahraničními galeriemi podporuje české umělce v možnostech expandovat do zahraničí a zpětně realizací výstav zprostředkovává nejen brněnskému publiku tvorbu zahraničních autorů. Koncepci výstav a doprovodných programů, publikační činnost a chod galerie zaštiťuje od roku 2012 ředitelka a šéfkurátorka Fait Gallery Denisa Kujelová a její tým.\n\nK propojení umělců, soukromých sběratelů a publika sloužila od února 2012 především galerie na místě bývalé sladovny královopolského pivovaru v areálu VUT na Božetěchově ulici. V prostoru upraveném k výstavním účelům byly společně se sbírkou moderního a současného umění Fait Gallery představovány i privátní kolekce dalších sběratelů. Poskytovala rovněž prostor k samostatným výstavám etablovaných autorů a výrazných uměleckých osobností střední generace. V centru města věnovala galerie prostor novým talentům v komorní Fait Gallery Preview na Dominikánském náměstí 10.\n\nOd března 2016 navázala Fait Gallery na dosavadní výstavní činnost v nových prostorách a veškeré její aktivity se sloučily na nové adrese Ve Vaňkovce 2. Součástí Fait Gallery je i kavárna Mutter Café, knihkupectví ArtMap, dětský koutek a tvůrčí prostor pro workshopy a vzdělávací programy LES (Laboratory for Education and Synergy). Výstavní plán zahrnuje tři paralelní výstavní projekty, které pokrývají celé spektrum výtvarného umění 20. a 21. století: etablované autory českého výtvarného umění i současné umění generace nejmladší.\n\nHlavní výstavní prostor FAIT GALLERY se zaměřuje především na velkorysé výstavní projekty renomovaných umělců a výrazných uměleckých osobností střední generace. A to především autorů, kteří se zejména na české a slovenské umělecké scéně v průběhu poslední dekády postupně etablují, nicméně zatím nemají mnoho příležitostí k ambiciózním projektům, které by umožnily komplexnější zhodnocení jejich uměleckých přístupů.\n\nFAIT GALLERY MEM se zaměřuje na aktuální tvorbu českých a zahraničních umělců a jejím hlavním cílem je upozorňovat na výrazné osobnosti mladé a střední generace a jejich současnou tvorbu. Hostující umělci spolupracují s oslovenými kurátory na projektech, u nichž je plně respektována jejich autorská pozice. Naplňuje tak význam svého jména MEM neboli jednotky kulturní informace.\n\nFAIT GALLERY PREVIEW se stejně jako v předchozím období soustředí převážně na umělce nejmladší generace. Návštěvníkům prezentuje nejen tvorbu mladých českých umělců, ale také zahraniční kontext současné výtvarné scény.\n\n\n\n\n\n\n\n\n\n\n"}
{"id": "1468779", "url": "https://cs.wikipedia.org/wiki?curid=1468779", "title": "Alois Landfras", "text": "Alois Landfras\n\nAlois Josef Landfras (27. dubna 1797, Jindřichův Hradec − 9. května 1875, tamtéž) byl český knihtiskař, překladatel z němčiny, nakladatel a jindřichohradecký starosta.\n\nAlois Landfras se narodil v Jindřichově Hradci jako syn knihtiskaře Josefa Landfrase. Roku 1826 převzal otcův podnik. Zřídil pobočku své tiskárny v Táboře, Českých Budějovicích a Plzni. V Jindřichově Hradci si roku 1827 nechal architektem Josefem Schafferem postavit empírovou vilu a přebudovat tiskárnu. Firma vydávala především zábavnou a naučnou literaturu, ale dostávala také pravidelné zakázky od místního magistrátu. Výroba zde probíhala nejprve pomocí metody kamenotisku s použitím tiskové formy bez reliéfu. Roku 1844 však byly původní tiskařské stroje nahrazeny třemi moderními rychlolisy. V tiskárně se též vydával humoristický list Václava Radomila Krameria \"Hacafírek v kacabajce\" a časopis \"Neuhauser Allgemeiner Anzeiger\", později \"Neuhauser Wochenblatt\" a \"Neuhauser Wochenpost\". Alois Landfras působil také na místním gymnáziu a v Jindřichově Hradci založil knihovnu i nakladatelství. Mezi lety 1850 a 1861 byl jindřichohradeckým starostou. Rovněž se věnoval překládání z němčiny. Roku 1858 předal firmu svému synovi Vilému Antonínovi Landfrasovi, až do své smrti mu však s podnikem pomáhal. Firma nesla název \"A. J. Landfras a syn\" později \"A. Landfras a syn\". Alois Josef Landfras zemřel 9. května 1875 v Jindřichově Hradci.\n\n"}
{"id": "1468780", "url": "https://cs.wikipedia.org/wiki?curid=1468780", "title": "Hotel Praha (rozcestník)", "text": "Hotel Praha (rozcestník)\n\nHotel Praha je název více hotelů v České republice:\n\n"}
{"id": "1468783", "url": "https://cs.wikipedia.org/wiki?curid=1468783", "title": "Prachatické muzeum", "text": "Prachatické muzeum\n\nPrachatické muzeum je příspěvková organizace Jihočeského kraje, který je zřizovatelem muzea.. Sídlí v Sitrově domě na hlavním náměstí v Prachaticích. Užívá též budovu v Neumannově ulici čp. 183, jejímž vlastníkem je Jihočeský kraj a která vznikla jako přístavba budovy Sitrova domu.\n\nPrachatické muzeum bylo založeno roku 1904 místním muzejním spolkem a původně bylo umístěno v přízemí budovy městské radnice. V roce 1946 bylo přemístěno do domu Žďárských č.p. 13 na severní straně Velkého náměstí, zvaného rovněž Sitrův dům, kde se nachází dosud.\n\nSitrův dům, v němž se muzeum nachází, je měšťanský dům s gotickým jádrem, o němž se nejstarší písemná zmínka dochovala z roku 1555. V roce 1604 byl na příkaz tehdejšího nového majitele, volyňského měšťana Ambrože Sitra, přestavěn vlašským stavitelem z Českých Budějovic Josefem Fargitem v renesančním stylu.\n\nJe bohatě malířsky vyzdoben a díky tomu patří k nejkrásnějším a umělecky nejcennějším domům ve městě. Výtvarnou výzdobu vytvořil malíř Šebestián Hájek. Mezi okny a pod okny lze zhlédnout alegorické postavy Ctností (spravedlnost, trpělivost, opatrnost a statečnost) a pod lunetovou římsou portrétní galerii deseti českých panovníků. V kartuších ve vlysu se nacházejí znaky království, císařství a města Prachatice. Budova prošla několika rekonstrukcemi, nejvýznamnější z nich se uskutečnila v letech 1987–1993.\n\nMuzeum má stálé výstavy:\n\nStálé expozice jsou pravidelně doplňovány výstavami krátkodobými.\n\nMuzeum vyvíjí bohatou výzkumnou a publikační činnost. \nKlíčovým tématem dlouholetého výzkumu Prachatického muzea je historický a archeologický výzkum Zlaté stezky.\n\nPrachatické muzeum je od roku 1994 vydavatelem sborníku Zlatá stezka. \nVýznamným autorem knih o historii Prachatic, Prachaticka a Šumavy je zejména dlouholetý bývalý ředitel Prachatického muzea a kronikář Prachatic, historik Mgr. Pavel Fencl.\n\nMuzeum nabízí zejména prachatickým školám edukační programy navazující na své sbírky a výzkumnou činnost.\n\nMuzeum seznamuje veřejnost s výsledky své činnosti a hospodařením každoročně ve své výroční zprávě, která je vydávána v tištěné formě a zveřejňována digitálně na webové stránce muzea. Zprávy (do roku 2015 označované jako \"Ročenka Prachatického muzea\") podrobně rozebírají v ustálené struktuře výsledky odborné a provozní činnosti muzea.\n\n\n\n\n\n"}
{"id": "1468794", "url": "https://cs.wikipedia.org/wiki?curid=1468794", "title": "Seznam ocenění a nominací Jennifer Lawrence", "text": "Seznam ocenění a nominací Jennifer Lawrence\n\nJennifer Lawrence je americká herečka, která získala řadu nominací a získal několik ocenění, včetně jednoho Oscara, jedné Filmové ceny Britské akademie, tří Zlatých glóbusů ,čtyř cen Critics' Choice Movie Awards, dvou Screen Actors Guild Awards, sedm Filmových cen MTV, pěti People's Choice Awards a osmi Teen Choice Awards . \n"}
{"id": "1468804", "url": "https://cs.wikipedia.org/wiki?curid=1468804", "title": "Libor Beránek", "text": "Libor Beránek\n\nLibor Beránek (* 22. října 1965 Praha) je český grafik, ilustrátor, od r. 2016 člen SČUG Hollar, typograf.\n\nNarodil se 22. 10. 1965 v Praze. V letech 1981 až 1985 absolvoval Odborné učiliště polygrafické v Praze. V letech 1988 až 1994 vystudoval Vysokou školu uměleckoprůmyslovou v Ateliéru ilustrace a grafiky (u profesora Jiřího Mikuly a profesora Jiřího Šalamouna). V letech 1993 a 1994 absolvoval kurz šperkařství na \"Internationale Sommerakademie für Bildende Kunst\" (u profesorek Ester Brinkmann, Johanny Dahm a Robin Qeegly). Od r. 1994 do r. 2003 působil na VŠUP jako odborný asistent profesora Jiřího Šalamouna. V roce 1998 byl jeho asistentem na \"Internationale Sommerakademie für Bildende Kunst\", v roce 1999 byl asistentem Michele Lemieux na této Mezinárodní letní akademii v Salzburgu. Kromě své volné tvorby během let realizoval také několik desítek knižních titulů pro různá vydavatelství. Za svou práci získal řadu ocenění. Zvláště v r. 1995 za Nejkrásnější knihu roku 1994, v r. 1996 získal Cenu Waltera Thiemana (v Německu), v r. 1996 obdržel stříbrnou medaili v soutěži Stiftung Buchkunst (International competition \"Best designed books from all over the world\" v Lipsku, Německo), v r. 1996 na Bienále knižného umenia v Martině získal Cenu primátora města Martin (za nejvýraznější výtvarný přínos v kategorii do 35 let). V r. 2014 dostal Čestné uznání v kategorii sítotisku v soutěži Grafika roku 2013. Žije a pracuje v Praze.\n\nJe zastoupen ve sbírkách Uměleckoprůmyslového muzea Praha, Památníku národního písemnictví Praha, Galerie Klatovy-Klenová, v Národním muzeu Praha. \n\n\nV popředí výtvarného zájmu Libora Beránka jsou často výjevy z městských periférií, motivy z říše rostlin, hmyzu, poeticky zachycuje událostí běžného života.\n\nSamostatné\n\n\nUměleckoprůmyslové muzeum Praha, Památník národního písemnictví Praha, Galerie Klatovy – Klenová, Archiv galerie Losín, Národní muzeum Praha\n\n"}
{"id": "1468805", "url": "https://cs.wikipedia.org/wiki?curid=1468805", "title": "Kostel svatého Mikuláše (Kašperské Hory)", "text": "Kostel svatého Mikuláše (Kašperské Hory)\n\nKostel svatého Mikuláše a kaple svaté Anny včetně hřbitova jsou jedny z nejzajímavějších architektonických památek Kašperských Hor. Kostel je vzdálen ca 1,5 km severozápadně od centra města.\n\nKostel včetně hřbitova a kaple sv. Anny společně obehnaný zdí stojí v dominantní poloze na úpatí vrchu Vinice a je zdaleka viditelný. Důvod, proč tento kostel dokončený kolem roku 1330 na tomto vzdáleném místě mimo vlastní intravilán města byl postaven, dosud objasněn nebyl, i když byl předmětem zájmu řady badatelů. Ti ale dosud k jednoznačným závěrům nedošli.\n\nOsamocená poloha je vysvětlována různě; obvykle se soudí, že je to důsledek starší zástavby. Terénní průzkumy v bezprostředním okolí kostela sv. Mikuláše příliš rozsáhlou důlní činnost neprokázaly (důkladný archeologický průzkum ale doposud proveden nebyl). Větší zástavba se sice předpokládá, ale doložena nebyla (dnes je u kostela jen jedna budova). Nejstarší zpráva o osídlení je v listině s datem 24. srpna 1345, v níž jmenovaný „Hermannus de sancto Nicolao“ věnuje k záduší kostela své pole. O 100 let později jsou doloženy nejméně dvě usedlosti v držení města Sušice, které v roce 1584 odkoupilo město Kašperské Hory. A v urbáři z té doby je uvedeno sedm poplatníků, tj. pravděpodobně sedm usedlostí.\n\nKarel Kuča soudí, že původní historické osídlení bylo rozptýleno právě zde na svazích a vrcholku mezi nynějšími Kašperskými Horami a Rejštejnem, což situování kostela dokazuje. A dle jeho názoru napovídá tomu i původní název obce - Berg Reichenstein. Dnešní město leží na nejnižším místě sedla horského výběžku a nemohlo tedy by být „horou“ nazváno. Současně upozorňuje, že ve středověku existovalo společné dvojměstí – Berg Reichenstin a Unter Reichenstein. Někteří badatelé usuzují také o původní zástavbě dřevěné, jejímu potvrzení však chybí podstatnější nálezy stejně jako teorii o možném hornickém osídlení od Rejštejna až po Kašperské Hory, jehož by kostel byl pomyslným středem. Osídlení u sv. Mikuláše v žádných dochovaných pramenech není ztotožňovalo s Kašperskými Horami, pravděpodobně bylo majetkem královského města Sušice. Větší osídlení okolí kostela tedy dosud není prokázáno, ačkoliv nalezené hrobky při archeologických výzkumech z let 1928 a 2002 dokazují hypotézu, že kostel vznikl na místě starší a méně reprezentativní svatyně.\nV době předhusitské měl patronátní právo král a kostel byl až do 16. století kostelem farním, což se vysvětluje tím, že místní horníci (pravděpodobní stavebníci) potřebovali svatyni k modlitbám a požehnání v dolech.\n\nHistoriografie 19. století interpretuje založení kostela dokonce jako místo cechovních shromáždění havířů.\n\nOsídlení u kostela protínala dálková stezka (která napomohla k udělení privilegia Kašperským Horám v roce 1345 Janem Lucemburským). Vznik soustředěné městské lokace nynějšího města představuje zřejmě až druhou vývojovou fázi, kterou lze spojit se stavbou kostela sv. Linharta (dnes sv. Markéty) uprostřed horní osady Reichenstein.\n\nV rámci Programu záchrany architektonického dědictví bylo v letech 1995-2014 na opravu památky čerpáno 8 195 000 Kč.\nRaně gotický trojlodní kostel byl zasvěcen sv. Mikuláši, jehož atributem jsou tři hroudy zlata. Mohutná 40 metrů dlouhá raně gotická trojlodní bazilika s pětiboce zakončeným presbytářem a hranolovou věží se střílnami poukazujícími i na někdejší fortifikační význam kostela je z období před rokem 1330 (západní portál je datován do doby kolem roku 1315). Na vnějších stranách jsou mohutné odstupňované opěráky. Kostel ohromí nejen svými rozměry, ale i vnitřkem. Poměrně úzké boční lodě se otevírají do hlavního prostoru masivními arkádami na čtyřhranných pilířích. V západním průčelí slouží jako hlavní vchod bohatě profilovaný hrotitý portál. V kněžišti je nezvyklý kamenický výklenek k sezení - sedile se dvěma jetelovými oblouky a hlavicí. V severní lodi je i nejstarší kamenný náhrobek zámožného nákladníka zlatých dolů a člena městské rady Mikuláše Höslera z roku 1347.\n\nUvnitř kostela v hlavní lodi se nachází malovaný dřevěný strop o rozměrech 8,5 a 18,5 metru. Motivy růží, kosatců, tulipánů, jiřin, narcisů, slunečnic a kopretin vymaloval kolem roku 1700 tehdejší purkmistr města Viktorin Antonín Graff. Uprostřed v oválu vavřínového věnce namaloval znak Kašperských Hor. Malba o rozloze 162 m je dílo nezvyklé a naprosto gigantické. Od stejného malíře a radního jsou také malby Krista, sv. Petra a Pavla na svatostánku hlavního raně barokního oltáře.\n\nKromě stropu upoutá také boční akantový bohatě řezaný oltář z roku 1707 s obrazem 10 000 mučedníků od M.F. Kasimira (téma mučedníků bylo aktuální tam, kde důlní neštěstí a nepohřbené oběti byly časté).\n\nJedinečnou výzdobou jsou i gotické nástěnné malby převážně ze 14. století, které dali pořídit příslušníci hornického patriciátu a ti jsou na malbách často také zobrazeni. Nejzajímavější freskou je trojdílný votivní obraz na severní stěně kněžiště z roku 1330 s postavami sv. Mikuláše, sv. Doroty, prvního zakladatele chrámu Jana Chugnera a faráře Frederika sloužícího mši.\n\nZe 16. století je sousoší kalvárie na břevnu vítězného oblouku, které je působivé svým umístěním ve volném prostoru mezi lodí a kněžištěm.\n\nKostel sv. Mikuláše je velmi cenná a originální památka.\n\nChrám se postupně opravuje od roku 1997. V roce 2018 je již opravena vnější fasáda, střecha, část vnitřní výzdoby (z prostředků Ministerstva kultury ČR a katolické církve). Díky sponzorským darům byla zahájena restaurace  cenných varhan z roku 1737 (jedněch ze čtyř, které v kostelích v Kašperských Horách jsou). Mnoho ještě zbývá.\n\nChrám má také jedinečnou akustiku, v letních měsících se v kostele konají koncerty (Schola Gregoriana Pragensis, Ars Cameralis, Capella Regia aj.)\n\nUvažuje se o obnově historické části hřbitova s jeho původními prvky jako základu originálního funerálního muzea.\n\n"}
{"id": "1468807", "url": "https://cs.wikipedia.org/wiki?curid=1468807", "title": "Henry Tonks", "text": "Henry Tonks\n\nHenry Tonks (9. dubna 1862 Birmingham – 8. ledna 1937 Londýn), byl britský chirurg a později umělec a malíř převážně figurálních obrazů, interiérů a také karikaturista. Stal se významným učitelem umění. Byl jedním z prvních britských umělců, kteří byli ovlivněni francouzskými impresionisty; vystavoval s klubem New English Art Club a spolupracoval s mnoha významnými umělci pozdní viktoriánské Británie, včetně Jamese McNeilla Whistlera, Waltera Sickerta, Johna Singera Sargenta nebo George Clausena.\n\nNarodil se 9. dubna 1862 v Solihullu. Jeho rodina vlastnila slévárnu mosazi v Birminghamu. Navštěvoval Bloxham School, potom Clifton College v Bristolu a pak studoval medicínu v Royal Sussex County Hospital v Brightonu (1882-1885) a v Londýnské nemocnici v Whitechapelu (1885-88). V roce 1886 se stal lékařem v Londýnské nemocnici pod vedením sira Fredericka Trevese. O dva roky později byl zvolen členem Royal College of Surgeons (Královské školy chirurgů) a přešel do Royal Free Hospital v Londýně. Od roku 1892 přednášel anatomii na lékařské škole v Londýnské nemocnici.\n\nOd roku 1888 absolvoval večerní studium ve Westminsterské umělecké škole pod vedením Fredericka Browna. Od roku 1891 vystavoval obrazy s Novým anglickým uměleckým klubem a právoplatným členem klubu se stal v roce 1895.\n\nV roce 1892 se Frederick Brown stal profesorem výtvarného umění Slade na londýnské University College a Henry Tonks tam začal také vyučovat. Tonks se stal „nejvýznamnějším učitelem své generace“. Mezi jeho významné žáky na Slade patří například Winifred Knights, David Bomberg, William Lionel Clause, Mukul Dey, Ian Fairweather, Mark Gertler, Harold Gilman, Spencer Gore, Edna Clarke Hall, Augustus John, Gwen John, Percy Wyndham Lewis, Hyam Myer, William Orpen, Isaac Rosenberg, Stanley Spencer, Christopher R. W. Nevinson a Rex Whistler. Jeho sarkasmus způsobil, že sestra F. M. Mayora Alice opustila školu před dokončením. Jeho student Paul Nash vzpomíná na Tonksovy zvláštní způsoby jednání při jejich prvním setkání takto:\n\nV roce 1914 Tonks pokračoval ve své profesi lékaře, nejprve u vojenského tábora v Dorchesteru a pak v Hill Hall v Essexu. Vytvořil pastelové kresby Augusta Rodina a jeho manželky, kteří v té době byli uprchlíky. O rok později sloužil jako zdravotní sanitář u nemocnice Britského Červeného kříže poblíž Marne ve Francii, a připojil se k sanitní jednotce v Itálii. V roce 1916 se stal poručíkem v Royal Army Medical Corps a pro Harold Gillies vytvářel pastelové kresby případů obličejové újmy ve vojenské nemocnici v Aldershotu a v Královské nemocnici v Sidcupu. Tyto kresby se staly uznávaným příspěvkem v rámci výstav \"Faces of Battle\" v Muzeu národní armády v roce 2008 a podruhé na \"Henry Tonks: Art and Surgery\" v londýnské University College v roce 2002. Zmínku o něm najdeme také v \"Kafka's Wound\" autora Willa Selfa.\n\nTonks se v roce 1918 stal oficiálním válečným umělcem a doprovázel Johna Singera Sargenta na cestě po západní frontě. V srpnu 1918 byli oba svědky válečného pole raněných mužů poblíž města Le Bac du Sud u francouzského Doullens, která se stala inspirací Sargentova obrovského plátna \"Gassed\". Tonks jako válečný umělec došel v roce 1919 s Britským expedičním sborem až do ruského Archangelsku.\n\nNásledoval Fredericka Browna a v letech 1918 – 1930 působil na Slade jako profesor výtvarného umění. Ačkoli zpočátku odmítl své jmenování ve prospěch Waltera Sickerta, a místo vzal až ve chvíli, kdy jej Sickert odmítl. Mezi Tonksovy poválečné studenty patřili například Thomas Monnington, William Coldstream, Helen Lessore, Lesley Blanch nebo Philip Evergood. Helen Lessore, která v roce 1923 založila galerii Beaux Arts Gallery se svým manželem Frederickem popsali Tonkse následovně: \"Ohromná, dominantní postava, asi 6 stop a 4 palce (193 cm) vysoký, štíhlý, s asketickým pohledem, velkýma ušima, očima s pokleslými horními víčky, nosem jako orlí zobák a rozechvělými velbloudími ústy\".\n\nV roce 1930 odešel do důchodu a odmítl nabídku rytířského titulu. V roce 1936 se v londýnské Tate Gallery uskutečnila výstava jeho díla a v té době to byla v Tate teprve druhá retrospektiva žijícího britského umělce.\n\nZemřel ve svém domě v Chelsea 8. ledna 1937.\n\nJeho malba \"Saline Infusion: An incident in the British Red Cross Hospital, Arc-en-Barrois\" z roku 1915, která zobrazuje pacienta, kterému lékaři aplikují do žíly fyziologický roztok byla v roce 2018 použita na obálce knížky Michaila Bulgakova \"Morfium\".\n\n\n"}
{"id": "1468809", "url": "https://cs.wikipedia.org/wiki?curid=1468809", "title": "Nuruddin Farah", "text": "Nuruddin Farah\n\nNuruddin Farah ( \"Nuuradiin Faarax\", نورالدين فارح‎ ,* 24. listopadu 1945 Baidoa) je somálský prozaik, básník, dramatik a pedagog, který svá díla píše v angličtině a somálštině.\n\nPochází z klanu Darod. Vyrůstal v ogadenském městě Kelafo, vystudoval Pandžábskou univerzitu, Londýnskou univerzitu a Essexskou univerzitu. Od sedmdesátých let žije z politických důvodů mimo Somálsko (Německo, USA, Jihoafrická republika). Jeho manželkou je nigerijská spisovatelka Amina Mama. Tématem jeho tvorby jsou problémy africké společnosti jako je postavení žen (tradice dohodnutých sňatků), krvavé diktatury a války nebo závislost na zahraniční pomoci, v románu \"Křížová kost\" se zabývá osudem Somálců jako rozděleného národa.\n\nV roce 1991 mu byla udělena Cena Kurta Tucholského a v roce 1998 Mezinárodní literární cena Neustadt. Bývá často uváděn mezi hlavními adepty na Nobelovu cenu za literaturu.\n\nDo češtiny nebyla přeložena žádná jeho kniha, v \"Africké čítance\" z nakladatelství Gutenberg vyšla povídka \"Dary\".\n\n\n"}
{"id": "1468820", "url": "https://cs.wikipedia.org/wiki?curid=1468820", "title": "Kostel svatého Jana Nepomuckého (Horní Hoštice)", "text": "Kostel svatého Jana Nepomuckého (Horní Hoštice)\n\nKostel svatého Jana Nepomuckého a svatého Jana Sarkandera se nachází v Horních Hošticích v okrese Jeseník. Filiální kostel náleží pod Římskokatolickou farnost Bílá Voda, děkanát Jeseník, diecéze Ostravsko-opavská. Je zapsán v seznamu kulturních památek ČR.\n\nO původním kostele nejsou žádné zprávy. V období třicetileté války byl zničen a opraven v roce 1651. Po opravě byl zasvěcen svatému Mikuláši. Kdy a proč byl zasvěcen svatému Janu Nepomuckému, není známo. V roce 1720 byl Lichtenštejny darován zvon s reliéfem tohoto světce. V roce 1789 byl kostel přestavěn.\n\nU kostela se nachází kamenný kříž, který připomíná domského kněze v Olomouci Dr. Johanna Wacheho, rodáka z Hoštic.\n\nKostel je jednolodní orientovaná drobná stavba s polygonálním kněžištěm. Ke kněžišti je z východní strany přistavěna pravoúhlá sakristie s plochým stropem s oknem na východní straně a vchodem na severní. Loď je zaklenuta plochým stropem. V bocích jsou tři okna s půlkruhovými záklenky. V západní části je dřevěná kruchta na dvou dřevěných sloupech, pod ní vchod do předsíně, která je přistavěna k západnímu průčelí. Je pravoúhlá, plochostropá s vchodem z jižní strany. Střecha lodi, sakristie a předsíně je sedlová valbená. Fasády omítnuté hladkou omítkou. Čtyřboká věž opláštěná eternitovými šablonami vystupuje ze západního průčelí, ve zvonovém patře jsou okna s půlkulatým záklenkem. Zvonice je zakončena přesahující helmicí krytou plechem s makovicí a korouhvičkou s datem 1789.\n\n"}
{"id": "1468824", "url": "https://cs.wikipedia.org/wiki?curid=1468824", "title": "2034", "text": "2034\n\n2034 (MMXXXIV) bude běžný rok, který začne v neděli 1. ledna v gregoriánském kalendáři. Bude to 34. rok 3. tisíciletí, 34. rok 21. století. V arménském kalendáři nastane rok 1483, v hebrejském kalendáři nastane přelom roků 5794–5795 a v japonském kalendáři Heisei 46.\n\n\n"}
{"id": "1468829", "url": "https://cs.wikipedia.org/wiki?curid=1468829", "title": "Státní ústav pro rekonstrukci památkových měst a objektů", "text": "Státní ústav pro rekonstrukci památkových měst a objektů\n\nStátní ústav pro rekonstrukci památkových měst a objektů (SÚRPMO) byl státní ústav, který vznikl roku 1954 jako centralizované pracoviště pro komplexní řešení rekonstrukcí zejména historických jader měst v Československu (navazoval na R-ateliér při Stavoprojektu existující již od roku 1949), po roce 1989 došlo k postupnému utlumení činnosti. Ústav řešil jak část přípravnou, velmi záhy se etabloval důležitý ateliér stavebně historických průzkumů (dlouho jej vedl Dobroslav Líbal), který po dobu své existence (jistě do roku 1989) měl monopol jak na provádění této činnosti, tak na projekční činnost architektonických ateliérů.\n\n\n"}
{"id": "1468832", "url": "https://cs.wikipedia.org/wiki?curid=1468832", "title": "Tótkomlós", "text": "Tótkomlós\n\nTótkomlós [tótkomlóš] (, , ) je město v jihovýchodním Maďarsku v župě Békés, spadající pod okres Orosháza. Je známé jako město s velkou slovenskou menšinou, která zde tvoří 21,5 % obyvatelstva. Nachází se blízko hranic se župou Csongrád a s Rumunskem, asi 37 km jihozápadně od Békéscsaby. V roce 2015 zde žilo 5 995 obyvatel. Podle statistik z roku 2011 zde bylo 82,7 % Madarů, 21,5 % Slováků, 2 % Romů, 0,6 % Rumunů a 0,6 % Němců, v roce 2001 zde byly i nepatrné slovinské menšiny.\n\nNejbližšími městy jsou Csanádpalota, Hódmezővásárhely, Makó, Mezőhegyes, Mezőkovácsháza a Orosháza. Blízko jsou též obce Békéssámson, Csanádalberti, Földeák, Kardoskút, Kaszaper, Királyhegyes, Nagyér a Óföldeák.\n\nNachází se zde termální lázně Rózsafürdő.\n"}
{"id": "1468834", "url": "https://cs.wikipedia.org/wiki?curid=1468834", "title": "Farah", "text": "Farah\n\nFarah může znamenat:\n\n\n"}
{"id": "1468835", "url": "https://cs.wikipedia.org/wiki?curid=1468835", "title": "Chaplin v lázních", "text": "Chaplin v lázních\n\nChaplin v lázních () je americký němý film z roku 1917. Snímek režíroval Charlie Chaplin a sám si zahrál i hlavní roli opilce, který se v lázních neúspěšně pokouší zbavit tohoto svého zlozvyku.\n\nInspirací byla Chaplinovi obdobně laděná scénka z lázeňského prostředí divadelního komika Freda Karna a také návštěva sportovního klubu v Los Angeles. Zde Chaplin sledoval, jak probíhají masáže místních sportovců, a rozhodl se do filmu začlenit komickou postavu drsného maséra.\n\nHlavní hrdina (Charlie Chaplin) je přivezen na invalidním vozíku k lázeňské budově. Ukazuje se, že důvodem takového druhu dopravy není nemoc či zranění ale opilost. Vstane z vozíku a málem spadne do kašny s léčivou vodou; při vstupu do budovy se jako téměř nepřekonatelná překážka jeví otočné dveře. Zde má i první konflikt s velkým vzteklým mužem s nohou v sádře. Při pokusu projít skrze otočné dveře mu tam zasádrovaná noha několikrát bolestně uvízne, na čemž má opilcova nešikovnost nemalý podíl.\n\nPoslíček Charliemu doručí na pokoj objemné zavazadlo, které je plné lahví nejrůznějšího alkoholu. Poté dorazí i jeden ze zřízenců lázeňského domu a nabízí Charliemu prohlídku areálu s ukázkami možných procedur. Přivádí ho ke kašně s léčivou vodou a nabízí mu doušek z plechového hrnku. Charlieho však více zajímá vedle sedící žena a hrnek s léčivou vodou nenápadně vylévá do klobouku. Zřízenec však jeho trik zakrátko prohlédne a donutí Charlieho se opravdu napít; tomu ovšem doušek léčivé vody způsobí nemalý šok a úprkem míří do svého pokoje, aby si mohl spravit chuť ze zásob ve svém kufru.\n\nPosilněn alkoholem přichází Charlie do společenské místnosti v přízemí. Zde se znovu střetne s obřím mužem, který si neobratně namlouvá jednu z rekreantek. Charliemu se dívka líbí také a po mírném pošťuchování se vzteklým obrem ho raději majitel lázní odvede do masérny. Majitel také záhy objeví, že jeho zaměstnanci objevili kufr s lahvemi v pokoji a že jsou v poněkud podroušeném stavu. Nařídí všechen alkohol vylít, což opilý zřízenec provede tím způsobem, že nahází všechny láhve z okna do kašny s léčivou vodou.\n\nDíky tomuto činu je po chvilce celé osazenstvo lázeňského domu opilé. Charlie slíbil dívce, že přestane pít a ta mu radí, že mu v tom může pomoci léčivá voda. Charlie se ošívá ale pak ochutná a rázem není k zastavení, „léčivá voda“ mu opravdu zachutná a pije hrnek za hrnkem. Po chvíli je namol a rozzlobená dívka odchází. Charlie vrávorá za ní, znovu se zamotá do otočných dveří. Potřetí se dostane do konfliktu s velkým mužem se sádrou na noze a ten nakonec skončí v kašně.\n\nDalšího rána mají všichni lázeňští hosté kocovinu. Dívka vyhledá Charlieho a omlouvá se mu; nevěděla, že je kašna plná alkoholických likérů. Charlie opět slíbí, že pití zanechá a oba zamilovaní odcházejí ruku v ruce. Ovšem Charlie se na svou milou dívá tak upřeně, že nakráčí rovnou do kašny...\n\nV roce 1932 zakoupil filmový producent Amedee J. Van Beuren práva na Chaplinovy komedie studia Mutual za cenu  dolarů za každou z nich. Opatřil je novou hudbou, kterou složili Gene Rodemich a Winston Sharples, dodal zvukové efekty a znovu vydal prostřednictvím společnosti RKO Pictures. Chaplin nemohl žádnými legálními prostředky tomuto vydání zabránit.\n\n"}
{"id": "1468837", "url": "https://cs.wikipedia.org/wiki?curid=1468837", "title": "Galerie Emila Juliše", "text": "Galerie Emila Juliše\n\nGalerie Emila Juliše je soukromá galerie, která se orientuje na české výtvarné umění 20. a 21. století, zejména blízké surrealismu. Prostor je poskytován i lounským výtvarníkům. V prvních letech své existence spolupracovala galerie s afrikanistkou Marií Imbrovou, takže věnovala pozornost i současnému umění Afriky. Galerie se nachází v Černčicích u Loun.\n\nGalerii založil v roce 2009 antikvář, výtvarník a hudebník Pavel R. Vejrážka. Je pojmenována po básníku Emilu Julišovi, který byl Vejrážkovým přítelem. V galerii proběhly následující výstavy:\n\n\n"}
{"id": "1468840", "url": "https://cs.wikipedia.org/wiki?curid=1468840", "title": "Na Hrádku (Páleč)", "text": "Na Hrádku (Páleč)\n\nTvrziště Na Hrádku je zaniklá tvrz v obci Páleč v okrese Kladno. Založili ji vladykové z Pálče a jako panské sídlo sloužila až do třicetileté války, po které byla opuštěna a zanikla. Zachovalo se po ní tvrziště, které je od roku 1967 chráněno jako kulturní památka.\n\nTvrz založili nejspíše již ve třináctém století vladykové z Pálče. Roku 1318 byla vesnice rozdělena mezi čtyři příslušníky rodu: Hrona, Bohuslava a dva Držkraje. Část vesnice s tvrzí koupil na počátku třicátých let čtrnáctého století pražský biskup Jan IV. z Dražic a věnoval ji augustiniánskému klášteru v Roudnici nad Labem. Na tvrzi dále sídlili, snad jako klášterní purkrabí, vladykové z Pálče, kteří z ní spravovali klášterní majetek na Slánsku a kteří vlastnili zbývající část vesnice. K jejich rodu patřila roku 1380 Anna, vdova po Heřmanovi, a Matěj, syn Ješka Kováře. Ke známějším osobnostem patří Štěpán z Pálče, který se narodil koncem šedesátých let 14. století Adamovi z Pálče. Štěpán vystupoval jako přítel a stoupenec Jana Husa, ale roku 1412 se stal jedním z jeho největších nepřátel. Po Husově upálení byl králem Václavem IV. roku 1415 vykázán z Čech.\n\nNa počátku husitských válek roudnický klášter zanikl a král Zikmund Páleč roku 1420 zastavil Kerunkovi ze Sulevic, kterému patřila až do roku 1445. V dalších desetiletích panovníci tvrz zastavovali řadě majitelů a ta mezitím zchátrala. Teprve roku 1538 ji král Ferdinand I. prodal spolu se Šlapanicemi Janu Mikšovi z Hrobčic, kterého ještě téhož roku povýšil do rytířského stavu. Jan Mikš poté Páleč roku 1550 připojil k budenickému panství.\n\nRozsáhlou přestavbu staré tvrze na renesanční zámek realizoval Adam Hrobčický z Hrobčic, syn Jan Mikše. Po Adamově smrti došlo roku 1587 k dělení rodového majetku a Páleč se stala samostatným panstvím, které získal jeho syn Jiří Hrobčický Hrobčic. Za účast na stavovském povstání v letech 1618–1620 byl Jiří odsouzen ke ztrátě poloviny majetku, ke které patřila i Páleč. Samotný Jiří později v roce 1628 odešel ze země. Vesnici roku 1623 získal Albrecht z Valdštejna. Po něm ji držel hrabě Raimund Montecuccoli a Matyáš Arnold z Klarštejna na Budenicích. Za hrabat z Klarštejna byla Páleč znovu oddělena z budenického panství pro Elišku Dorotu Arnoldovou z Klarštejna a její syn Matěj Ondřej Hartman z Klarštejna statek roku 1669 prodal Janovi z Goltze. Jan z Goltze Páleč připojil ke svému statku v Kobylníkách, u kterého zůstala až do zrušení poddanství. Samotná pálečská tvrz přestala už během třicetileté války sloužit jako panské sídlo a postupně zanikla.\n\nVe čtrnáctém století tvrz tvořil palác, okrouhlá věž s další zástavbou, kterou chránily valy a příkopy. Dochovaly se z ní terénní pozůstatky opevnění a nepatrné náznaky zdiva.\n\n"}
{"id": "1468851", "url": "https://cs.wikipedia.org/wiki?curid=1468851", "title": "Josef Augst", "text": "Josef Augst\n\nR.D. Augst Josef (29. ledna 1909 Vratislavice nad Nisou – 18. října 1984 Reihofen) byl kněz německé národnosti působící v litoměřické diecézi. \n\nNa kněze byl vysvěcen 16. června 1935 v Litoměřicích. Od 1. února 1940 byl ve farnosti Řehlovice administrátorem excurrendo. Za II. světové války byl německými orgány zatčen údajně proto, že nutil děti k účasti na pohřbu jednoho českého faráře a také je nutil k účasti o Božím Těle a na mimořádném vyučování náboženství v kostele. Tím údajně vnášel neklid mezi lid. Na svobodu byl propuštěn z koncentračního tábora v Dachau 4. dubna 1945. Po skončení II. světové války, podle pokynu tehdejšího litoměřického biskupa Webera, jenž dal kněžím německé národnosti svobodnou volbu v této věci, se rozhodl odejít spolu s odsunutými sudetskými Němci, kněžsky působit do Německa. Zde také zemřel.\n"}
{"id": "1468858", "url": "https://cs.wikipedia.org/wiki?curid=1468858", "title": "Údolní jasanovo-olšový luh", "text": "Údolní jasanovo-olšový luh\n\nÚdolní jasanovo-olšový luh je lesní biotop vázaný na vodní toky od nížin po hory. Hlavními dřevinami jsou olše lepkavá a jasan ztepilý.\n\n\n\nPro údolní jasanovo-olšové luhy je typická bahnitá půda způsobená vysokou hladinou podzemní vody, která často vystupuje na povrch. Nejčastějším půdním typem jsou gleje. Porosty mají tři až čtyři patra, jejich druhové složení závisí na nadmořské výšce. Nejrozšířenější dřevinou stromového patra je olše lepkavá následovaná jasanem ztepilým. Jako příměsi jsou časté javor mléč a klen, dub letní, lípa malolistá, habr obecný či další. Keřové patro je druhově bohaté, zastoupena je vrba jíva, svída krvavá či brslen evropský. Bylinné patro představují typické vlhkomilné rostliny, velmi časté jsou blatouch bahenní, mokrýš střídavolistý, orsej jarní či sasanka hajní. Mechové patro začasté chybí.\n\nÚdolní jasanovo-olšové luhy jsou typickým biotopem vodních toků. Nachází se od nížin po hory v okolí pramenišť a podél břehů toků v místech s vysokou hladinou podzemní vody. Nevyskytují se podél břehů horských bystřin a v širokých úvalech dolních toků. Zvláště v oblastech s nižší nadmořskou výškou byly výrazně pozměněny zásahy člověka.\n\n\n"}
{"id": "1468861", "url": "https://cs.wikipedia.org/wiki?curid=1468861", "title": "Kostel svatého Jiří (Starovice)", "text": "Kostel svatého Jiří (Starovice)\n\nKostel svatého Jiří je římskokatolický chrám ve Starovicích okrese Břeclav. Jde o farní kostel římskokatolické farnosti Popice u Starovice. Je chráněn jako kulturní památka České republiky.\n\nVznikl přestavbou původní kaple zmiňované v 15. století. Roku 1592 jí byla přistavěna hranolovitá věž, ve které byly umístěny čtyři zvony. Kaple tak získala statut kostela. Na konci 18. století byl kostel přestavěn. Roku 1885 byl kostel podstatně rozšířen. Během první světové války byly zrekvírovány původní zvony, které roku 1924 nahradily tři nové zvony.\n"}
{"id": "1468862", "url": "https://cs.wikipedia.org/wiki?curid=1468862", "title": "Česká vysokohmotnostní mince", "text": "Česká vysokohmotnostní mince\n\nČeská vysokohmotnostní mince je (k lednu roku 2019) největší zlatou mincí v Evropské unii a druhou největší zlatou mincí na světě. Mince byla vyrobena ke 100. výročí vzniku československé koruny a má nominální hodnotu 100 milionů korun českých. ČNB ji nechala vyrobit ze svých vlastních zásob zlata. Mince byla vystavena v prostorách Císařské konírny Pražského hradu na výstavě „100 let česko-slovenské koruny“. Zhotovení zlaté mince bylo svěřeno České mincovně, která zvítězila ve výběrovém řízení. Během podzimu roku 2018 vznikl ve švýcarské firmě Metalor vlastní polotovar mince. Tento odlitek z téměř ryzího zlata (Au 999,9) měl hmotnost asi 260 kg (zhruba dvojnásobek hmotnosti cílové mince) a o něco větší průměr než cílová mince. Ve vídeňské mincovně Münze Österreich AG proběhlo frézování zlatého odlitku do konečné podoby mince. Reliéfy na obou stranách mince navrhl akademický sochař a medailér Vladimír Oppl. Na lícní straně je zrod české koruny symbolizován bankovkovým kolkem z roku 1919 a současnost je zde připomenuta logem České národní banky. Na rubové straně se nachází český lev se slovenským srdečním štítem a rubový motiv nejznámější (první) československé jednokorunové mince z roku 1922. Konečnou podobu získala vysokohmotnostní mince v České mincovně v Jablonci nad Nisou.\n\n\n"}
{"id": "1468873", "url": "https://cs.wikipedia.org/wiki?curid=1468873", "title": "Ektopická exprese antigenů v thymu", "text": "Ektopická exprese antigenů v thymu\n\nEktopická exprese antigenů v thymu (\"z angl. ectopic expression, v novější literatuře pak promiscuous gene expression\") je procesem, během kterého dochází ke generování tisíců tkáňově specifických antigenů (TSA), které jsou v těle produkovány jednou či několika málo tkáněmi, za účelem jejich prezentace vyvíjejícím se T lymfocytům (\"thymus je hlavním orgánem jejich vývoje\"). Protože repertoár T lymfocytů zahrnuje klony, které specificky rozpoznávají tělu vlastní tkáně a tím pádem mohou být zdrojem autoimunity, prezentace TSA antigen prezentujícími buňkami (APC), mezi které se řadí epiteliální buňky thymu, dendritické buňky a B lymfocyty, může vést k jejich odhalení a následnému zneškodnění. Pakliže APC rozpoznají takový klon, jsou schopné indukovat jeho apoptózu (\"negativní selekce\") případně ho přeměnit v regulační T lymfocyt (\"Treg selekce\"), který je následně schopný potlačit autoreaktivní T lymfocyty, co unikly negativní selekci. Tyto selekční procesy tvoří základní stavební kameny centrální tolerance.\n\nVe většině tkání je běžně exprimováno zhruba 60% kódujícího genomu. Některé tkáně, mezi které se řadí mozek či varlata mají repertoár exprimovaných genů zhruba o 10% větší. Naproti tomu ektopická exprese v medulárních epiteliálních buňkách thymu (mTEC) ovlivňuje až 85 % genů. Takový rozsah genové exprese nemá v jiných tkáních obdoby.\n\nSamotný jev ektopické exprese v thymu byl objeven na konci 80. let nicméně to, že medulární epiteliální buňky thymu (mTEC) jsou zodpovědné za tento proces až o více jak dekádu později. Tyto buňky unikátně exprimují Autoimunitní regulátor (Aire), který aktivuje expresi zhruba 40% TSA, nazývaných Aire-závislé. Defekty v expresi Aire vedou k multiorgánové autoimunitě u myší a u lidí způsobují těžký autoimunitní syndrom APECED, který je většinou doprovázen dalšími autoimunitními onemocněními. Více jak polovina TSA je však Aire-nezávislých a regulátory jejich ektopické exprese až na jednu výjimku známé nejsou.\n\nmTEC jsou velice heterogenní buněčná populace, která se nejjednodušeji dělí na subpopulaci s nízkou expresí MHCII, která je většinově tvořena nezralými mTEC a na subpopulaci zralých mTEC s vysokou expresí MHCII. Aire je exprimován pouze 30% zralých mTECs. Ektopická exprese je přitom přítomna i u nezralých mTEC, ale v omezenějším rozsahu.\n\nEktopická exprese konkrétních TSA je aktivována stochasticky. Každý Aire-závislý TSA je tedy generován pouze 1-3% mTEC, každý Aire-nezávislý TSA pak zhruba 9% mTEC. Jednotlivé TSA jsou ko-exprimovány v klastrech, jejichž složení je neměnné, nicméně ektopická exprese jednotlivých klastrů se mění v průběhu vývoje mTEC a tyto klastry jsou značně variabilní mezi jednotlivci. Tyto klastry také neodpovídají ko-exprimovaným TSA v periferních tkáních a raději odrážejí ko-lokalizaci TSA na chromozomech. Další odlišností oproti periferním tkáním je, že ektopická exprese může probíhat jak monoalelicky, tak bialelicky. Běžná exprese v periferních tkáních probíhá pouze bialelicky. Naopak síla exprese TSA, počet variant TSA, které podléhají splicingu, či RNA editace TSA odpovídají situaci v periferních tkáních.\n\nEktopická exprese je vysoce konzervovaným procesem jak u myší tak u lidí.\n\nPřestože B lymfocyty jsou schopné, podobně jako mTEC, indukovat jak negativní tak Treg selekci, jejich relevance pro centrální toleranci není experimentálně zcela podložena. Předpokládá se nicméně, že B lymfocyty jsou v thymu \"licencovány\" interakcí s autoreaktivními T lymfocyty, skrz CD40-CD40L, k produkci Aire a zvýšené produkci MHCII a kostimulačních molekul. V takto licencovaných B lymfocytech potom Aire řídí ektopickou expresi Aire-závislých TSA, které se však většinově neshodují s těmi vyskytujícími se u mTEC. B lymfocyty tedy v thymu rozšiřují prezentovaný repertoár TSA a zvyšují tím tak pravděpodobnost zněškodnění autoreaktivních T lymfocytů.\n\nK expresi Aire dochází také v periferních tkáních, konkrétně v sekundárních lymfatických orgánech, nicméně stále zde není jasné v jakém buněčném typu. Aire v těchto buňkách také aktivuje ektopickou expresi Aire-závislých TSA, odlišných od mTEC. Protože tyto buňky mají vysokou expresi MHCII ale téměř žádné kostimulační molekuly, předpokládá se, že autoreaktivní T lymfocyty spíše inaktivují, nežli by v nich indukovali apoptózu, podobně jako mTEC. \n\nAutoimunitní regulátor (Aire) nepatří mezi klasické transkripční faktory, přestože transkripci ovlivňuje a aktivuje. Cílové geny totiž nerozpoznává podle určité sekvence aminokyselin, nýbrž podle methylačních značek, které značí transkripčně inaktivní chromatin. Tento jev poukazuje na to jak je možné, že Aire reguluje tisíce genů a většinu z nich tvoří TSA, které jsou mimo své \"domovské\" tkáně právě takto značené.\n\nAire pro správnou funkci potřebuje interakci se zhruba padesáti dalšími molekulami. Mezi nejlépe popsané patří topoizomeráza II, která tvoří dvouvláknové zlomy DNA v místě Aire-závislých genů, které atrahují další molekuly jako je DNA protein-kináza, která společně s molekulami DNA damage response rozvolňuje okolní chromatin a umožňuje aktivaci transkripce. Následně Aire interaguje s další klíčovou molekulou, elongačním faktorem p-TEFb, který uvolňuje již připravené RNA polymerázy II v oblasti promotorů Aire-závislých genů a umožňuje průběh samotné transkripce. Interakce mezi Aire a p-TEFb je zprostředkována molekulou Brd4, která zajišťuje stabilitu tohoto molekulárního komplexu.\n\nFezf2 (\"forebrain embryonic zinc-finger-like protein 2\") je dalším regulátorem ektopické exprese v thymu. Na rozdíl od Aire má Fezf2 další důležité funkce mimo centrální toleranci, např. při vývoji mozku, jedná se o klasický transkripční faktor a exprimuje ho většina mTEC.\n\nDůležité je, že ektopická exprese aktivovaná Fezf2 zahrnuje jiné TSA než Aire-závislé, přičemž některé z těchto TSA byly v minulosti označené jako Aire-nezávislé, a že samotná transkripce Fezf2 není regulována působením Aire.\n"}
{"id": "1468880", "url": "https://cs.wikipedia.org/wiki?curid=1468880", "title": "FELV", "text": "FELV\n\nFELV je zkratka anglického \"Functional Extra-Low Voltage\", označuje způsob napájení malým napětím. Na rozdíl od SELV nebo PELV se nejedná o způsob ochrany před úrazem elektrickým proudem.\n\nElektrický předmět s napájením FELV, používá malé napětí z toho důvodu, že je potřebuje ke svojí činnosti. Malé napětí se ovšem z nebezpečného získává na rozdíl od SELV nebo PELV způsobem, který nebrání průniku nebezpečného napětí do zařízení s malým napětím, nebo je tato ochrana z hlediska předpisů nedostatečná. Příkladem je napájení pomocí autotransformátoru. Na zařízení FELV je tedy nutno z hlediska bezpečnosti pohlížet jako na zařízení pracující s nebezpečným napětím a zajistit ochranu před úrazem elektrickým proudem jiným způsobem (dvojitou izolací, apod.).\n\nObecnou tendencí je FELV u zařízení pro širokou veřejnost nevyužívat. S FELV se ale můžeme setkat například u některých starých instalací domovních zvonků. \n\nZákladem termínu FELV je koncovka -ELV, která označuje zařízení, obvod nebo síť malého napětí. Doslovný překlad výrazu \"Extra Low Voltage\" je \"velmi nízké napětí\", v terminologii našich norem to je \"malé napětí\". \n\n"}
{"id": "1468882", "url": "https://cs.wikipedia.org/wiki?curid=1468882", "title": "Šingeik Zom", "text": "Šingeik Zom\n\nŠingeik Zom (také Shingeik Zom) je vedlejší vrchol hory Nošak vysoký 7 291 m n. m. Nachází se v pohoří Hindúkuš v Pákistánu.\n\nHřeben z vrcholu Šingeik Zom vede k 3,57 km vzdálenému vrcholu Nošak směrem na západ. 2.33 km na severozápad je 7 119 m vysoký Darban Zom. Na jih vede hřeben na vrcholy Nobismus Zom a Istor-o Nal.\n\nPrvovýstup provedla v roce 1966 expedice vedená Thomasem Tübswetterem. Dne 13. července 1966 dosáhli vrcholu Iris Trübswetter a Konrad Holch. Výstupová cesta vedla přes ledovec Atrak.\n"}
{"id": "1468885", "url": "https://cs.wikipedia.org/wiki?curid=1468885", "title": "The Toy Castle", "text": "The Toy Castle\n\nThe Toy Castle je kanadský dětský televizní seriál vysílaný na stanicích Treehouse TV, TFO a Télé-Québec a vyrobený společností Sound Venture Productions. Vysílán mezi lety 2000–2003 v anglické i francouzské jazykové verzi. Dějovou předlohou byla pohádka Statečný cínový vojáček od Hanse Christiana Andersena. Režie se ujala Katherine Jeans, hudbu složil Andrew Huggett. Seriál pojednává o skupině hraček, které magicky ožijí, když děti usnou.\n"}
{"id": "1468892", "url": "https://cs.wikipedia.org/wiki?curid=1468892", "title": "Jiří Srkal", "text": "Jiří Srkal\n\nJiří Srkal (* 20. prosince 1928, Jaroměř) je bývalý český silniční motocyklový závodník. Žije v Doubravici.\n\nV místrovství Československa startoval v letech 1960-1961 a 1963-1969. Nejlépe skončil na 11. místě v letech 1966 (do 125 a do 350 cm³) a v roce 1967 (do 350 cm³). Aktivní kariéru ukončil po tragické smrti kamaráda Gustava Havla.\n\n\n\n"}
{"id": "1468893", "url": "https://cs.wikipedia.org/wiki?curid=1468893", "title": "Mistrovství světa v rychlobruslení na jednotlivých tratích 2019", "text": "Mistrovství světa v rychlobruslení na jednotlivých tratích 2019\n\nMistrovství světa v rychlobruslení na jednotlivých tratích 2019 se konalo ve dnech 7.–10. února 2019 v rychlobruslařské hale Max Aicher Arena v německém Inzellu. Jednalo se o 19. mistrovství světa v rychlobruslení na jednotlivých tratích. Do programu šampionátu byly nově zařazeny závody v týmovém sprintu.\n\nČeskou výpravu tvořily Natálie Kerschbaummayr (hromadný start), Martina Sáblíková (3000 m, 5000 m) a Nikola Zdráhalová (1500 m, hromadný start).\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 20 závodníků.\nZávodu se zúčastnilo 12 závodníků.\nZávodu se zúčastnilo 24 závodníků.\nZávodu se zúčastnilo osm týmů.\nZávodu se zúčastnilo osm týmů.\nZávodu se zúčastnilo 24 závodnic.\nZávodu se zúčastnilo 24 závodnic.\nZávodu se zúčastnilo 24 závodnic.\nZávodu se zúčastnilo 20 závodnic.\nZávodu se zúčastnilo 12 závodnic.\nZávodu se zúčastnilo 24 závodnic.\nZávodu se zúčastnilo sedm týmů.\nZávodu se zúčastnilo osm týmů.\n"}
{"id": "1468894", "url": "https://cs.wikipedia.org/wiki?curid=1468894", "title": "Nofal Guliyev", "text": "Nofal Guliyev\n\nNofal Guliyev ( Nofəl Zahid oğlu Quliyev) (4. října 1963 Şirvan - 13. října 1991 Todan) byl ázerbájdžánským národním hrdinou a bojovníkem války o Karabach.\nNarodil se 4. října 1963 v Şirvanu. V roce 1981 absolvoval gymnázium. V letech 1982-1983 sloužil v Ázerbájdžánských ozbrojených silách. Po vojenské službě od roku 1984 do roku 1990 pracoval v Tumenu. V prosinci 1990 vstoupil do zvláštních sil Ministerstva vnitra Ázerbájdžánské republiky, aby se podílel na ochraně územní celistvosti Ázerbájdžánu.\n\nPodílel se na bitvách proti arménským ozbrojeným silám ve Füzuli, Goranboy a Náhorním Karabachu. V každé bitvě si vybíral nejtěžší postavení, snažil se být dobrým příkladem pro kamarády a bojoval proti nepřátelským silám. Dne 15. července 1991 Arméni napadli vesnici Todan s výkonnou vojenskou technikou. Nofel se snažil evakuovat civilisty z bojiště a převedl vesničany na bezpečné místo. Pak se vrátil, aby se zúčastnil bitvy kolem vesnice. V bitvě u Todana byl vojáky arménské armády zabit.\n\nPo smrti mu byl podle vyhlášky ázerbájdžánského prezidenta ze dne 5. února 1993 udělen titul Národní hrdina Ázerbájdžánu.\n\n"}
{"id": "1468899", "url": "https://cs.wikipedia.org/wiki?curid=1468899", "title": "Gobiraptor", "text": "Gobiraptor\n\nGobiraptor (\"lupič z Gobi\") byl rod vývojově vyspělého teropodního dinosaura z čeledi Oviraptoridae. Žil v období svrchní křídy na území dnešního Mongolska. Formálně byl popsán mezinárodním týmem paleontologů v únoru roku 2019.\n\nZkameněliny tohoto teropoda byly objeveny v sedimentech souvrství Nemegt, spadajících do období geologického věku maastricht (konec křídové periody, asi před 70 miliony let). Holotyp s označením \"MPC-D 102/111\" představuje nekompletní lebku a postkraniální kostru. Čelisti vykazují svým zmohutněním anatomickou adaptaci na mechanické zpracování velmi tvrdé potravy, jako jsou semena rostlin nebo schránky měkkýšů. Objevený jedinec byl zřejmě nedospělý exemplář nebo dokonce mládě, obývající vlhké oblasti v tehdejších ekosystémech.\n\nAnatomické znaky na kostře odpovídají vývojově vyspělým oviraptoridům, zřejmě se tedy jednalo o zástupce podčeledi Oviraptorinae.\n\n\n"}
{"id": "1468900", "url": "https://cs.wikipedia.org/wiki?curid=1468900", "title": "Kurilský příkop", "text": "Kurilský příkop\n\nKurilský příkop (, do 50. let 20. století ) je hlubokomořský příkop v severozápadní části Tichého oceánu.\nLeží jihovýchodně od pobřeží Kamčatky, jihovýchodně od Kuril a japonského ostrova Hokkaidó. Táhne se v délce 2170 km od trojmezí spojujícího Kurilský příkop, ulachanský zlom a Aleutský příkop na severovýchodě po spojení s Japonským příkopem na jihozápadě. Na jihovýchodní straně příkopu se zdvíhá Zenkevičův val, který na severovýchodě ukončuje Obručevův val. \n\nPříkop se vytvořil v místě, kde dochází k subdukci tichomořské desky pod asijskou část severoamerické desky – ochotskou desku. Subdukční zóna se vytvořila ve svrchní křídě. V subdukční zóně dochází k zemětřesením a od Kamčatky přes Kurily až po ostrov Hokkaidó je doprovázena četnými vulkanickými jevy. \n\nVýznamná zemětřesení související se subdukční zónou:\n"}
{"id": "1468909", "url": "https://cs.wikipedia.org/wiki?curid=1468909", "title": "Kostel svaté Kateřiny (Horní Roveň)", "text": "Kostel svaté Kateřiny (Horní Roveň)\n\nKostel svaté Kateřiny se nalézá se v obci Horní Roveň v okrese Pardubice. Barokní farní kostel je chráněn jako kulturní památka. Národní památkový ústav tento kostel spolu s přilehlým hřbitovem uvádí v katalogu památek pod rejstříkovým číslem ÚSKP 26433/6-2070.\n\nPrvní písemná zmínka o kostele v Horní Rovni pochází již z roku 1350, kdy je uváděn mezi kostely odstoupenými biskupství litomyšlskému. V 16. století byli tu kněží podobojí. Roku 1615 se tu uvádí kněz Matěj Zub Tuntolyn (Dentolin) a roku 1620 evangelický farář Jonáš Nuxellus Hořický. Po rekatolizaci měl faru páter Antonín Rulikovský, kvardián kláštera minoritů v Pardubicích, jenž se roku 1658 uvádí též na zvonu filiálního kostela v Plátenicích. K faře rovenské přináležely nějaký čas i kostely v Holicích (do roku 1636), v Moravanech a Ostřetíně.\n\nPodle popisu z roku 1677 byl tehdy kostel dřevěný, měl dva kalichy stříbrné, měděnou monstranci a cínovou křtitelnici. \n\nDne 30. srpna 1697 byl položen základní kámen k novému kostelu. Roku 1699 byl kamenný kostel dostavěn od italského stavitele Jana Conacrase.\n\nKostel je zděný, jednolodní orientovaný bezvěžový kostel obdélného půdorysu s odsazeným půlkruhově zakončeným presbytářem. Střecha je sedlová s jednoduchým štítem na západní straně, závěrem valbovým s oplechovaným sanktusníkem. Na jižní straně přiléhá předsíň a sakristie, s valbovými střechami. Omítky hladké, fasády člení lizény do tří polí, hlavní římsa bohatě profilovaná, kolem lizén se oblamuje. Kostelní loď s valenou klenbou je obdélná o rozměrech 16,80 x 11,70 m s polokruhovitou apsidou 7,0 x 6,30 m a s obloukovitými okny. Nad vítězným obloukem je umístěn sanktusník s cibulovitou bání. Kostelní kruchta má rozměry 5,20 x 11,70 m a je umístěna na dvou okrouhlých sloupech. \n\nČtyřhranná zděná zvonice s jehlancovitou střechou stojí odděleně od kostela a má rozměry 6,90 x 7,20 m. Fasády člení ploché pravoúhlé lizénové rámy, sokl a pásový náznak římsy. Věž byla postavena roku 1799.\n\nSoučástí areálu kulturní památky je i barokní zděná stavba márnice z roku 1699, s výrazným štítovým průčelím, omítaná hladkou vápennou omítkou, s valbovou střechou krytou bobrovkami a se zděným štítem na západní straně. Každou ze stěn člení trojice lizénových rámů.\n\nHlavní oltář pocházející z pražského kostela svatého Petra na Poříčí je doplněn novodobým obrazem svaté Kateřiny od malíře Jana Umlaufa z Kyšperku o rozměrech 2,30 x 1,60 m. Oltář má barokní šroubovité točité sloupy, po stranách jsou umístěny dřevěné zlacené sochy sv. Petra a sv. Máří Magdaleny o rozměrech 1,0 x 0,70 m. Po stranách oltářního obrazu jsou andělé.\n\nPoboční oltář sv. Jana Nepomuckého má rozměry 1,40 x 0,80 m. Uprostřed je světec s křížem a palmou. Po stranách jsou pilastry, na nich postavy andělů. Nad pilastry jsou obrácené voluty. Na nich jsou andělé, nad oltářem je reliéf Matky Boží Boleslavské z 18. století.\n\nKazatelna je novodobá z konce 19. století.\n\nKřtitelnice je cínová v podobě kotlíku stojícího na třech nohách s drápy o rozměrech 76 cm s víkem, 54 cm bez víka, šířka 34 cm. Na křtitelnici je nahoře nápis v gotické minuskuli: . Ecce. vox . de. coelis. dicens. tu es filius. meus. dilectus . in quo mihi . complacuit. Dole je český nápis v gotické minuskuli, poskládané z pásek: Tato krzydlnicze . gest . udyelana . skrze . Matyge . Konwarze. Na viku křtitelnice se nalézá nápis v latinské majuskuli: . TATO . KRZTITDLNICE GEST UDIELANA ZA SRPAVY KNIEZE WITA FEIFARA LETHA PANIE 153III.\n\nZpovědnice z 18. století je dubová, jednoduše vykládaná, nahoře ve štítu IHS, na dvířkách je hvězda v páskovém rámování. Lavice o rozměrech l,35 x 0,80 m umístěné vedle hlavního oltáře jsou vyřezávané z dubového dřeva. Na postranních stranách jsou vyřezány lupeny a velký květ.\n\nKostelní lavice jsou ve dvou řadách. Jedna řada je s vyřezanými čely o dvou polích s hvězdami pochází z 18. století. Druhá řada má čela malovaná s obrazy evangelistů.\n\nMalé barokní varhany jsou umístěny na kostelní kruchtě.\n\nObrazy křížové cesty pocházejí z počátku 19. století a mají rozměry l,80 x 1,20 m.\n\nZvony na věži byly původně tři a z nich se po rekvizicích dochoval pouze jeden:\n\n"}
{"id": "1468912", "url": "https://cs.wikipedia.org/wiki?curid=1468912", "title": "Milan Kolísek", "text": "Milan Kolísek\n\nMilan Kolísek (* 28. října 1956) je bývalý český hokejista, brankář. \n\nV lize hrál za TJ Poldi SONP Kladno a během vojenské služby za Duklu Jihlava. S Kladnem získal 3 mistrovské tituly a stal se vítězem PMEZ. Na Mistrovství Evropy juniorů v ledním hokeji 1975 získal stříbrnou medaili za 2. místo. Za Kladno odehrál 250 utkání.\n\n"}
{"id": "1468913", "url": "https://cs.wikipedia.org/wiki?curid=1468913", "title": "Apsarasas Kangri I", "text": "Apsarasas Kangri I\n\nApsarasas Kangri I (také Apsarasas I) je hora vysoká 7 245 m n. m. v pohoří Karákóram. Leží na hranici mezi Indií a Čínskou lidovou republikou.\n\nVrchol se nachází v indickém svazovém státě Džammú a Kašmír v autonomní oblasti Sin-ťiang Čínské lidové republiky. Apsarasas Kangri I je nejvyšší bod 8 km dlouhého horského hřebene. Dalšími vrcholy horského hřebene jsou Apsarasas Kangri - jižní vrchol, Apsarasas Kangri II, Apsarasas Kangri III, Apsarasas Kangri IV, Apsarasas Kangri V, Apsarasas Kangri VI a Apsarasas Kangri VII. Severozápadním směrem od Apsarasas Kangri I leží vrchol Teram Kangri II vzdálený 6,38 km.\n\nPrvovýstup provedla v srpnu 1976 japonská expedice, kterou vedl Hideo Misawa západním hřebenem.\n\nNíže jsou vrcholy hřebene Apsarasas od západu k východu:\n"}
{"id": "1468918", "url": "https://cs.wikipedia.org/wiki?curid=1468918", "title": "Jan Rozek", "text": "Jan Rozek\n\nJan Rozek (* 4. září 1978 Velké Němčice) je vinař, který také jako laik aktivně působí v katolické církvi, dříve mimo jiné jako církevní soudce Brněnské diecéze.\nVystudoval Biskupské gymnázium v Brně, později Teologickou fakultu Univerzity Palackého a také etickou výchovu v Brně a v Bratislavě. V roce 2016 dokončil studia kanonického práva na Katolické univerzitě v Lublinu. Mezi jeho aktivity patří kontaktní web www.exorcismus.eu věnující se problematice exorcismu, který pomáhá ročně cca 450 lidem v České a Slovenské republice. Je sekretářem česko-slovenské sekce Mezinárodní asociace exorcistů. Podílí se na organizaci vzdělávání exorcistů i laiků ohledně svátostiny exorcismu. V roce 2018 dostal ocenění (medaili) od biskupství brněnského za svou práci.\n\nV roce 2008 se oženil a s manželkou Marií založil rodinné vinařství a vinotéku. V roce 2007 založil s manželkou rodinné vinařství Perla vín. To pořádá každoročně „Kurzy vinných vědomostí“ pro širokou veřejnost. Roční produkce vín se pohybuje kolem 50 000 litrů.\n\nV roce 2018 vystoupil proti hře režiséra Olivera Frljiče peticí, kterou podepsalo více než 8000 lidí, trestními oznámeními a pokojnou demonstrací se mší svatou, za což si vysloužil poděkování od kardinála Dominika Duky.\n\nV únoru 2019 založil spolu s dalšími odborníky kontaktní web Pro čistou církev na pomoc obětem zneužívání v církvi. Protože uvedený web založil bez součinnosti s církevními nadřízenými, byl biskupem Cikrlem odvolán z funkce soudce církevního soudu.\n\n"}
{"id": "1468919", "url": "https://cs.wikipedia.org/wiki?curid=1468919", "title": "Paradox hromady", "text": "Paradox hromady\n\nParadox hromady (nebo také sorites paradox, zkráceně sorites; z řec. σωρειτης) je označení pro skupinu paradoxů (zahrnující např. původní Eubúlidovy paradoxy hromady a holohlavého) vycházejících z vágnosti použitých termínů. Vágní termíny nemají přesně vymezené použití, takže není možné jednoznačně určit, v jakých případech je aplikace termínu správná a v jakých již nikoli. Sorites paradox využívá tuto nemožnost určení přesné hranice aplikovatelnosti termínu. Paradox hromady lze formulovat následovně:formula_1Ke vzniku dochází díky vlastnosti vágních termínů známé jako tolerance. U precizních termínů je jednoznačně určena jejich oblast aplikovatelnosti, takže i když dojde k nepatrné změně týkající se rysů určujících aplikovatelnost termínu, může vlivem této malé změny dojít ke změně aplikovatelosti termínu. Pokud například přičteme k celému číslu 0,000001, nebude již výsledkem celé číslo. Vágní termíny oproti tomu takto drobné změny „tolerují“ – nechceme tvrdit, že přidáním jediného zrnka písku k něčemu, co není hromada, najednou hromada vznikne.\n\nSorites paradoxy je možné formulovat ve dvou komplementárních variantách. Zatímco v první je cílem paradoxu ukázat, že daný vágní termín je aplikovatelný na všechny relevantní objekty, cílem druhé varianty je ukázat, že vágní termín není aplikovatelný na žádný relevantní objekt.\n\nTato varianta paradoxu je charakteristická zřetězením mnoha premis do podoby jednoho dlouhého argumentu majícího podobu jako v příkladu v úvodu, formálně pak:formula_2Tento tzv. sorites polysylogismus je možné rozložit na jeho konstitutivní části mající podobu zřetězení mnoha instancí \"modu ponens\":formula_3\n\nPředchozí variantu paradoxu je možné velmi výrazně zkrátit s využitím matematické indukce. Tímto se celý paradox zkrátí na dvě premisy a závěr:formula_4\n\nformula_5Tato varianta paradoxu vychází z matematicko-induktivní varianty a vzniká negací jejího závěru. Demarkační (\"line-drawing\") varianta paradoxu vychází z premisy, že vágní termín, v závislosti na variantě paradoxu, buď není aplikovatelný na všechny objekty, nebo je aplikovatelný alespoň na nějaké. Pokud ale toto přijmeme, pak je nutné uznat existenci nějaké ostré hranice vymezující aplikovatelnost vágního termínu.\n\nZatímco předchozí tři varianty paradoxu je možné považovat za diskrétní v tom slova smyslu, že vždy postupují po jednotlivých krocích, Colyvan a Weber předložili argument, který je podle nich variantou sorites paradoxu a je spojitý – neobsahuje tedy žádné jednotlivé kroky. Tento argument ale napadá Rizza právě z toho důvodu, že postrádá jakékoli kroky, přičemž ty se zdají být pro formulaci sorites paradoxů podstatné.\n\nPodle některých filosofů (např. Russella a Quina) vzniká paradox díky aplikaci logiky na přirozený jazyk, což je ale neadekvátní způsob použití logiky. Logika umí pracovat pouze s precizními termíny a sorites paradox vzniká díky tomu, že se precizní nástroj snažíme použít na vágní přirozený jazyk.\n\nEpistemicicsmus je názor, jehož proponentí sice tvrdí, že existuje ostré vymezení aplikovatelnosti všech vágních termínů, ale je principiálně nemožné zjistit, kde se tato hranice nachází. Podle Williamsona není člověk dostatečně kognitivně vybavený, aby mohl rozlišit mezi velmi podobnými případy – například mezi hlavou s 258 a hlavou 259 vlasy. I kdybychom věděli, že minimální počet vlasů potřebný pro to, abychom nebyli holohlaví, je 259, stejně bychom nemohli o někom prohlásit s jistotou, jestli je nebo není holohlavý.\n\nPřístup založený na aplikaci vícehodnotových logik je založený na myšlence, že objekty, na než jsou vágní termíny aplikovatelné, je možné rozdělit do tří skupiny – objekty, na něž je vágní termín aplikovatelný, objekty, na něž aplikovatelný není, a na objekty u nichž není jasné, jestli na ně termín může být aplikován. Tomuto rozdělení objektů by měla odpovídat i logiky obsahující 3 pravdivostní hodnoty. Jednotliví proponenti tohoto přístupu (např. Tye nebo Halldén) se od sebe liší především druhem aplikované logiky.\n\nSupervaluacionismus je přístup založený na van Fraassenově supervaluační sémantice. Supervaluacionisté věří, že k tomu, aby bylo možné určit pravdivostní hodnotu výroku obsahujícího vágní termín, je zapotřebí tento termín nejdříve zostřit, resp. precizovat, přičemž takovýchto zostření může být velmi mnoho. V každém zostření je pak s vágním termínem nakládáno jako s precizním, tedy s majícím jasně vymezenou oblast aplikovatelnosti. Pravdivostní hodnota výroku se následně řídí supervaluací beroucí v úvahu všechna zostření. Pokud je výrok pravdivý ve všech zostřeních, pak je výrok superpravdivý. Pokud je výrok nepravdivý ve všech zostřeních, pak je supernepravdivý. Pokud je výrok v některých zostřeních pravdivý a v jiných nepravdivý, pak výrok nemá pravdivostní hodnotu.\nPodle plurivaluacionistů existuje množství ekvivalentních interpretací vágního jazyka, přičemž žádnou z nich není možné žádným způsobem privilegovat. Oproti supervaluacionismu, který zavádí vlastní sémantický aparát, plurivaluacionismus nic takového nedělá a je kompatibilní s více přístupy. V současné době asi nejznámější je varianta plurivaluacionismu využívající fuzzy logiku, nicméně existují i proponenti jiných verzí plurivaluacionismu.\n\nPodle tohoto přístupu není paradox hromady paradoxem, ale platným argumentem ve prospěch neexistence složených věcí. Sorites je chápán jako důkaz toho, že neexistují takové věci jako hromady, stopy apod., ale pouze individuální „atomy“, z nichž jsou tyto věci složeny. Negativní forma paradoxu hromady (tj. ta, v níž se dokazuje neexistence něčeho) je chápána jako přímý důkaz neexistence složených věcí, pozitivní varianta je chápána jako nepřímý důkaz téhož.\n\n"}
{"id": "1468921", "url": "https://cs.wikipedia.org/wiki?curid=1468921", "title": "Alberto Cardaccio", "text": "Alberto Cardaccio\n\nAlberto Victor Cardaccio Traversa (26. srpna 1949 – 28. ledna 2015) byl uruguayský fotbalista, záložník. \n\nProfesionálně hrál v Uruguayi za Danubio FC, v Argentině za Racing Buenos Aires a v mexických klubech Unión de Curtidores, Atlas Fútbol Club, Puebla FC a Club de Fútbol Monterrey. \n\nReprezentoval Uruguay v letech 1972–1974, nastoupil v 19 reprezentačních utkáních. Byl členem uruguayské reprezentace Mistrovství světa ve fotbale 1974 v Německu. \n\n"}
{"id": "1468923", "url": "https://cs.wikipedia.org/wiki?curid=1468923", "title": "Prohlubeň Galathea", "text": "Prohlubeň Galathea\n\nProhlubeň Galathea () je mořská prohlubeň ve Filipínském příkopu v západní části Tichého oceánu. Prohlubeň leží východně od filipínského ostrova Bucas Grande. Dosahuje hloubky 10 540 metrů. Prvně byla objevena při plavbě německé lodi \"Planet\" v roce 1912. Prozkoumána byla posádkou dánské výzkumné lodi \"Galathea\" v roce 1951 při druhé expedici na lodi Galathea, po které byla pojmenována. Biologické vzorky sebrané během dánské expedice ukazují rozmanitost ryb, různonožců a bakterií.\n"}
{"id": "1468924", "url": "https://cs.wikipedia.org/wiki?curid=1468924", "title": "Azali Assoumani", "text": "Azali Assoumani\n\nAzali Assoumani (* 1. leden 1959 Mitsoudjé) je komorský politik. V letech 1999 až 2002 byl pátým a posledním prezidentem Federální islámské republiky Komor, od roku 2002 do 2006 prvním a od roku 2016 čtvrtým prezidentem Komor, ostrovní federace v Indickém oceánu severozápadně od Madagaskaru.\n\nAssoumani se narodil v roce 1959 v Mitsoudjé na ostrově Ngazidja. Než v roce 1999 svrhl civilní vládu, sloužil dvacet let v armádě. V letech 1977 až 1980 absolvoval výcvik v královské vojenské akademii v Maroku a kvalifikoval se jako parašutista. Po svém návratu na Komory vstoupil do FAC. Po smrti Abdullaha a odchodu žoldnéřů v letech 1989 až 1990 se stal Assoumani důstojníkem v nové komorské obranné síle (FCD). V roce 1996 absolvoval další výcvik na francouzské vojenské akademii a byl povýšen na plukovníka a náčelníka štábu nové Národní armády vývoje (NAD).\n\nAssoumani se po ujal moci v roce 1999 po svržení dočasného prezidenta Tadjidina ben Saida Massounde. Od 23. prosince 2001 měl stát novou ústavu přijatou referendem. Ústava poskytovala velkou autonomii ostrovům federace, které jsou vybaveny základním zákonem, vlajkou a výkonným orgánem. Předepisovala také, že prezidenti se mají střídat a pocházet z různých ostrovů. Federální islámská republika Komory se stala Komorským svazem, z vlajky se ztratily náboženské odkazy a stala se vícebarevnou.\n\nV roce 2002 byly vyhlášeny nové prezidentské volby a pokud v nich chtěl Assoumani kandidovat, musel se podle podmínek Komorské ústavy vzdát prezidentského úřadu. Proto 21. ledna odstoupil z funkce, které se dočasně ujal Hamadi Madi Bolero. Assoumani tyto prezidentské volby konané 14. dubna vyhrál se 75 % hlasů a 26. května znovu nastoupil do funkce.\n\nKvůli nutnosti rotování prezidentského úřadu mezi ostrovy se 26. května 2006 nástupcem Assoumaniho stal Ahmed Abdallah Mohamed Sambi z ostrova Nzwani.\n\nAzali Assoumani opět kandidoval ve volbách v roce 2016. V prvním kole, konaném 21. února, skončil se 14,96 % hlasů na třetím místě, ale 10. dubna v druhém kole s 40,98 % hlasů vyhrál. Jeho konkurent Mohamed Ali Soilihi podal odvolání kvůli poruchám a podezřením z pokusů o podvod, ke kterým došlo ve druhém kole. V důsledku toho se 11. května uskutečnilo třetí kolo a o čtyři dny později vyhlásil Ústavní soud vítězem Azali Assoumaniho s 41,43 % hlasů.\n\nV referendu konaném 30. července 2018 bylo 92,34 % schváleno zrušení rotačního systému, což umožňovalo Assoumanimu opět kandidovat do dalšího volebního období. Byly také vypsány nové volby na 24. března 2019, tedy předčasně před plánovaným koncem Assoumaniho prezidentství v roce 2021. V souvislosti s těmito ústavními změnami je Assoumani svými oponenty obviňován z toho, že upravil ústavu tak, aby zůstal u moci až do roku 2029. Změna volebního systému a další reformy, které zahrnují uzavření Ústavního soudu a Protikorupčního soudu, vedly Evropskou unii k úplnému pozastavení spolupráce s Komorami.\n\nZ důvodu zájmu o kandidaturu v nadcházejících volbách odstoupil Assoumani 13. února z funkce. Prezidentský úřad tedy dočasně vykonával viceprezident Moustadroine Abdou. Assoumani březnové volby vyhrál hned v prvním kole se ziskem 60,77 % hlasů a do svého celkově čtvrtého funkčního období nastoupil 3. dubna.\n"}
{"id": "1468927", "url": "https://cs.wikipedia.org/wiki?curid=1468927", "title": "Kostel svatého Zikmunda (Popice)", "text": "Kostel svatého Zikmunda (Popice)\n\nKostel svatého Zikmunda je farní kostel v římskokatolické farnosti Popice u Znojma, nachází se v centru vesnice Popice, části města Znojmo. Kostel je jako areál chráněn spolu s farou, ohradní zdí fary, ohradní zdí hřbitova a bránou v ohradní zdi jako kulturní památka České republiky. Nedaleko kostela je hřbitov a přes ulici se nachází rodný dům Charlese Sealsfielda, který nyní slouží jako jeho muzeum.\n\nKostel je manýristická stavba s raně gotickým jádrem pocházející z druhé poloviny 13. století. Kněžiště bylo vystavěno v první čtvrtině 14. století, věž pak byla ke kostelu přistavěna na konci 15. století, ze stejné doby pochází i současné zaklenutí kostela. V 17. století pak byla prodloužena kostelní loď. V první polovině 18. století byla nedaleko kostela postavena památkově chráněná budova fary, která je dominantou obce a má specifickou zdobnou fasádu a velký vstupní portál. V druhé polovině 18. století pak byla vybudována památkově chráněná brána v ohradní zdi hřbitova. Kostel byl v roce 1847 opraven. V listopadu roku 2015 byl kostel rekonstruován, byla opravena fasáda a obnoveny měděné prvky kostela.\n\nPodle jiných zdrojů měl být přestavěn v 70. letech 16. století do své současné manýristické podoby, věž pak postavena v roce 1752.\n\nKostel je orientovaná podélná jednolodní stavba z lomového kamene a cihel s kněžištěm a pětibokým závěrem, závěr kostela je zaklenut jednopolní křížovou žebrovou klenbou. V severní části kněžiště je ve zdi pravoúhlé sanktuarium a gotický lomený vstup do věže. Věž je čtyřboká a zaklenutá křížovou klenbou. Loď kostela je zaklenuta síťovou klenbou, střecha je sedlová. Součástí kostela je i kruchta, na západě kostela je vstupní předsíň. V kostele jsou dva oltáře, hlavní oltář je zasvěcen svatému Zikmundovi a boční oltář je zasvěcen Panně Marii Pomocné.\n\n\n"}
{"id": "1468929", "url": "https://cs.wikipedia.org/wiki?curid=1468929", "title": "Velyki Soročynci", "text": "Velyki Soročynci\n\nVelyki Soročynci je ukrajinská vesnice, ležící na řece Psel 26 km severovýchodně od Myrhorodu. Je sídlem stejnojmenného selsovětu v Poltavské oblasti a žije v ní obyvatel.\n\nPrvní písemná zmínka o Soročyncích pochází ze dvacátých let 17. století, roku 1648 zde vznikla kozácká Soročynská sotňa. V roce 1906 proběhlo v Soročyncích povstání rolníků proti carskému režimu, jehož potlačení vylíčil Vladimír Galaktionovič Korolenko ve spise \"Soročynská tragédie\". V letech 1925 až 1931 se vesnice jmenovala Neronovyči na počest bolševického vojenského komisaře Jevhena Neronovyče, který zde byl v roce 1918 popraven ukrajinskými nacionalisty.\n\nV roce 1809 se tu narodil spisovatel Nikolaj Vasiljevič Gogol, který má v obci pomník a muzeum. Nachází se zde dílna lidových řemesel Poltavčanka založená v roce 1923 a Spaso-preobraženská cerkev ve stylu ukrajinského baroka. Vyhlášený je Soročynský jarmark, který se koná každoročně v druhé polovině srpna a v roce 1999 se stal národním trhem. Gogol o něm napsal povídku \"Soročinský jarmark\", která se stala předlohou stejnojmenné komické opery Modesta Petroviče Musorgského.\n"}
{"id": "1468931", "url": "https://cs.wikipedia.org/wiki?curid=1468931", "title": "Mount Fridtjof Nansen", "text": "Mount Fridtjof Nansen\n\nMount Fridtjof Nansen je s nadmořskou výškou 4070 metrů nejvyšší hora v pohoří královny Maud v Antarktidě v Rossově dependenci. Dominuje oblasti mezi ledovci Strøm a ledovcem Axel Heiberg. Na východě k hoře dosahuje Liv Glacier poblíž polární plošiny.\n\nNorský polární průzkumník Roald Amundsen objevil horu v listopadu 1911, při své cestě k jižnímu pólu během své antarktické expedice (1910–1912). Horu pojmenoval po svém krajanovi Fridtjofovi Nansenovi, který expedici podporoval.\n"}
{"id": "1468932", "url": "https://cs.wikipedia.org/wiki?curid=1468932", "title": "Kostel svaté Kateřiny (Starovičky)", "text": "Kostel svaté Kateřiny (Starovičky)\n\nKostel svaté Kateřiny je římskokatolický chrám ve Starovičkách okrese Břeclav. Jde o farní kostel římskokatolické farnosti Starovičky. Je chráněn jako kulturní památka České republiky.\n\nPrvní písemná zmínka o kostelu pochází z 13. století, to ostatně připomíná románský tvar kostelíku. V 15. století byla na románském jádře postavena gotická stavba a po roce 1848 byla provedena barokní úprava.\n\nKostel je částečně orientovaná jednolodní zděná stavba obdélného půdorysu s odsazeným kněžištěm s polygonálním závěrem. K jižní straně kněžiště je přistavěna sakristie na obdélném půdoryse. K jižní mu okapovému průčelí je přisazena kaple. V průčelí je osově přisazena románská hranolová věž zakončena stanovou střechou ukončenou hrotnicí s makovicí a dvojitým křížem. Vstup s kamenným ostěním je veden plochostropým podvěžím do podkruchtí. Loď a kněžiště jsou zastřešeny sedlovou střechou, nad závěrem kněžiště je zvalbená. Sakristie má střechu valbovou, kaple má střechu sedlovou. Nad věžovým vchodem je segmentově zaklenuté okno a ve zvonovém patře po obvodě je po jedné okenní ose. nad oknem je kruhový hodinový ciferník. Věž i loď mají profilovanou korunní římsu. \n\nKněžiště, které je zaklenuto křížovou žebrovou klenbou, je otevřené vítězným obloukem s půlkruhovým zaklenutím do lodi. Žebra jsou klínová vyžlabená a sbíhají se do kruhových svorníků s reliéfy. Loď je zaklenuta třemi poli valené klenby s lunetovými výsečemi s vytaženými hřebínky, také v podkruchtí je valená klenba. Kruchta je nasazena na trojici arkádových oblouků, které jsou neseny dvojicí toskánských sloupů a postranními pilíři s římsovou hlavicí. kaple má křížovou klenbu.\n"}
{"id": "1468936", "url": "https://cs.wikipedia.org/wiki?curid=1468936", "title": "Tonžský příkop", "text": "Tonžský příkop\n\nTonžský příkop () je hlubokomořský příkop v jihozápadní části Tichého oceánu. Nejhlubším místem je prohlubeň Horizon s hloubkou 10 800 ± 10 metrů. Jedná se o nejhlubší příkop jižní polokoule a druhý nejhlubší příkop na Zemi. Je místem s nejrychlejším posunem tektonických desek na Zemi, tichomořská deska se v Tonžském příkopu podsunuje směrem k západu k Přátelským ostrovům. \n\nLeží východně od Tonžského hřbetu. Na jihu je oddělen od Kermadeckého příkopu, který si zachovává směr, spojením Tožského, Kermadeckého a Lousvilleského hřbetu. Na severu se postupně stáčí k západu.\n"}
{"id": "1468937", "url": "https://cs.wikipedia.org/wiki?curid=1468937", "title": "Radnice (Český Krumlov)", "text": "Radnice (Český Krumlov)\n\nČeskokrumlovská radnice je dům čp. 1 na Náměstí Svornosti. Vznikl spojením vícero původně gotických domů. Jeho průčelí bylo uceleno v 16. století renesanční atikou. Budova funguje jako radnice města od roku 1597. V současné době zde sídlí Městský úřad, Městská policie a muzeum tortury.\n\nJde o třípodlažní asymetrickou budovu. Její průčelí, jižně orientované do náměstí se honosí šesti hrotitými oblouky loubí na okosených hranolových pilířích. Pozdně gotické loubí je zaklenuto křížovou klenbou. V obou patrech jsou nerovnoměrně rozmístěná pravoúhlá okna, některá s ostěním.\nV levé části fasády jsou patrná také tři čtvercová, dnes zazděná okénka. Jsou pravděpodobně pozdně gotická či raně renesanční. Na rozdíl od ostatních oken na fasádě jsou profilována po celém svém obvodu a jejich ostění je po gotickém způsobu zapuštěno do hmoty stavby. Dále jsou v levé polovině fasády patrné čtyři štukové znaky. Jedná se o znak města Český Krumlov a znak země České, vlevo od nich erb rodu Eggenberků, napravo pak znak Schwarzenbergů.\n\nBudovu završuje atika s dvěma pásmy polopilířků a kuželek, kterou korunují rokokové vázy z pálené hlíny. Atika zakrývá tři sedlové střechy, kolmé k průčelí. V levém horním rohu, těsně pod atikou, je malý zvon.\n\nSpisovatel Rudolf Slawitschek ve svém románu Modrý Pánbůh z počátku 20. století srovnává českokrumlovskou radnici s benátským dóžecím palácem, který podle něj autor budovy musel vidět.\n\nInteriér budovy je zpřístupněn lomeným gotickým portálem, nad kterým je umístěn štítek s malovaným znakem pětilisté rožmberské růže. Po jeho levé straně se nachází pozůstatek gotického okénka s kružbou. Vstupní síň je zaklenuta hřebínkovou a valenou klenbou a obsahuje fragmenty dvou gotických portálků s motivem přetínajících se prutů. Ve vedlejší klenuté hale byly roku 2000 odkryty části zachovalých nástěnných maleb z 1. poloviny 15. století. Patrně zde byl znázorněn motiv Klanění tří králů. Z této místnosti se vstupuje do zaklenutých sklepů, které jsou pod velkou částí budovy a v nichž se dnes nachází muzeum útrpného práva.\n\nV patře je síň s novodobým trámovým stropem na krakorcích.\n\nNa radnici byly uchovávány významné městské cennosti jako tři zlaté klíče od městských bran či městské pečeti. Součástí majetku radnice byl také plán Krumlova a několik bust významných místních osobností, například Petra Voka z Rožmberka nebo vyšebrodského opata Matěje Bernarda Hartingera.\n\nZmínka o náměstí (o „rynku“) je už v nejstarší městské knize z roku 1513. Před rokem 1519 byl radnicí dům čp. 3, který se nachází v severovýchodním rohu náměstí a je spojen prampouchem s budovou dnešního Infocentra. Do dnešních budov se radnice přesunula až roku 1597.\n\nParcela, na níž dnes radnice stojí, byla zřejmě zastavěna už na počátku 14. století. Původně na místě dnešní radnice stály dva domy – tehdejší čp. 1 a čp. 2. Na to, že jde o původně dva samostatné domy, ukazuje například rozdílná výška vrcholnic hrotitých oblouků loubí.\n\nDům čp. 1 vlastnil od roku 1309 zlatokorunský opat. Po husitských válkách o něj ale přišel. Tento dům měl várečné právo a v prvních letech jeho existence zde byla lékárna. Ve 2. polovině 15. století přešel spolu s dalším majetkem zlatokorunského kláštera do vlastnictví Oldřicha II. z Rožmberka, který jej roku 1459 přenechal nebo prodal rodině Metlínů z Metlína.\n\nDům čp. 2 fungoval jako radnice. Ve 2. polovině 16. století došlo ke znovusjednocení správy svou samostatných krumlovských měst – Vnitřního města a Latránu, bylo tudíž nutné vybudovat novou společnou radnici. Tak došlo k rozšíření radniční budovy o soukromý dům s čp. 1. Oba domy byly výrazně upraveny. Součástí přestavby bylo sjednocení těchto dvou budov společnou atikou – k tomu došlo roku 1570 nebo 1580 (prameny se různí). Nešlo ovšem o atiku, kterou můžeme na radnici vidět dnes. Tato měla obloučkové štíty, připomínající benátskou architekturu.\n\nDům čp. 1 obec odkoupila až po dokončení přestaveb, roku 1597, a to z rukou rakouského obchodníka Andrease Teufela, který dům dostal do vlastnictví po rodině Metlínů. Radniční budova tedy vznikla roku 1597 sloučením dvou původně gotických domů, budovy původní radnice (čp. 2) a soukromého domu (čp. 1). K nim byla zezadu připojena ještě část domu čp. 24.\n\nRoku 1710 byla budova rekonstruována. V roce 1796 byly pravděpodobně na následky ničivé vichřice sneseny obloučkové štíty. Byly nahrazeny dvoupásovou atikou, zakončenou terakotovými vázami, která je na radnici k vidění dodnes. V letech 1710 a 1796 byl výrazně upravován i interiér budovy.\n\nStarostové a představitelé města původně úřadovali ve svých domech. Až roku 1752 byla na radnici zřízena kancelář. Na samém sklonku 18. století pak ke kanceláři přibyly také byty pro purkmistra a majora a místnosti policejní strážnice.\n\nRoku 1805 byly plánovány velkolepé přestavby, které měly budově dodat více „radniční“ vzhled. Gotické loubí se mělo zazdít, domu měla přibýt radniční věž a v jeho přízemí se měl vybudovat archiv, v němž by byly městské cennosti před případným požárem chráněny plechovými dveřmi. Pro nedostatek financí k těmto úpravám ale nedošlo.\n\nLoubí nakonec přeci jen zazděno bylo, byť jen částečně. Ve 2. polovině 19. století byly zazděny tři oblouky původního domu čp. 1.\n\nV letech 1924–1925 proběhla zásadní rekonstrukce budovy, při níž bylo gotické podloubí znovu odhaleno a doplněno o nové kamenické prvky. Obnova je dílem Maxe Paleczeka z Vyšného. Při přestavbě byly také odkryty čtyři znaky na fasádě. Tyto úpravy prosadil Karel Tannich, tehdejší starosta, knížecí archivář a městský konzervátor. Pravděpodobně právě spojením více profesí měl dostatečný vliv na tak významnou úpravu jednoho z nejdůležitějších českokrumlovských domů.\n\nV letech 1938–1940 byl zdemolován dvorní trakt s masnými krámy a došlo také k úpravám interiéru.\n\nDalší úpravy fasády proběhly roku 1966, kdy byly restaurovány erby a zakryta sgrafitová výzdoba, dále pak v letech 1968, 1986 a mezi lety 1997 a 1998.\n\nPřed rokem 1519 byl radnicí dům čp. 3, někdy označován jako Stará radnice. Jde o jeden z nejstarších domů ve městě, stejně jako parcela radnice dnešní byla i tato zastavěna už kolem roku 1300. V její zadní části byla šatlava, která zde fungovala i po přesunutí radnice do nového objektu.\n\nBudova je spojená prampouchem s dnešním domem s čp. 2, ve kterém sídlí Infocentrum. Nachází se v severovýchodním rohu náměstí. Jde o pozdně gotickou dvoupatrovou stavbu s renesančními a později klasicistními úpravami. Na dřívější funkci tohoto domu upomíná velká síň v přízemí s lunetovou klenbou a pilířem. Roku 1519 byl tento dům prodán do soukromého vlastnictví.\n\nDo dnešních prostor se ovšem radnice přesunula až na konci 16. století. Mezi lety 1519 a 1597 se nacházela v domech čp. 2 a čp. 24 a 26 v dnešní Radniční ulici. Roku 1597 byly i domy čp. 24 a 26 prodány soukromníkům. Část domu čp. 24, konkrétně jeho předsíň a kuchyň se však připojila k budově dnešní radnice a stala se tak její zadní částí.\n\nFunkce městského rychtáře je doložena již k roku 1274.\n"}
{"id": "1468939", "url": "https://cs.wikipedia.org/wiki?curid=1468939", "title": "Bovernier", "text": "Bovernier\n\nBovernier je obec v západní (frankofonní) části Švýcarska, v kantonu Valais, distriktu Martigny. V roce 2017 žilo v obci 911.\n\nObec je poprvé zmiňována v roce 1228 jako Burgus Warnierus.\n\nObec je tvořena vesnicí Bovernier a osadou Les Valettes.\n\nV roce 2000 hovořilo 98,0 % obyvatel obce francouzsky. V roce 2000 se k církvi římskokatolické hlásilo 92,4 % obyvatel, k švýcarské reformované církvi 2,3 % obyvatel.\n\n\n"}
{"id": "1468943", "url": "https://cs.wikipedia.org/wiki?curid=1468943", "title": "Trnočolek bradavčitý", "text": "Trnočolek bradavčitý\n\nTrnočolek bradavčitý (\"Tylototriton verrucosus\"), také trnočolek červený, mlok barmský nebo mlok krokodýlovitý, je druh obojživelníka obývající Indický subkontinent a jihovýchodní Asii, vyskytuje se především v mokřadech a zátopových oblastech do nadmořské výšky 2150 metrů. Vede skrytý způsob života, proto je o něm dosud málo známo. Často bývá zaměňován s příbuzným trnočolkem šanjingem.\n\nDosahuje délky až 20 centimetrů, tělo je třikrát až třiapůlkrát delší než hlava. Má pět prstů a zploštělý ocas uzpůsobený k plavání. Ocas je minimálně tak dlouhý jako hlava s tělem dohromady. Kůže je černohnědě zbarvená, na spodní straně těla lehce světlejší, ocas má trnočolek žlutooranžový. Po hřbetě a bocích probíhají podélně tři řady s 15 nebo 16 dorsolaterálními výrůstky, jejichž špičky jsou rovněž oranžové, což živočichovi dodává vzhled připomínající krokodýla.\n\nObdobí rozmnožování nastává v květnu a červnu, páření probíhá v noci. Ve snůšce je okolo dvou set vajec, larvy se líhnou po 15 až 20 dnech. Ve věku jednoho roku ztrácejí mladí jedinci vnější keříčkové žábry a dosahují pohlavní dospělosti. Trnočolek bradavčitý se dožívá až deseti let. Živí se pavouky, červy, mnohonožkami, štíry, měkkýši a hmyzem.\n\n\n"}
{"id": "1468945", "url": "https://cs.wikipedia.org/wiki?curid=1468945", "title": "Seznam dílů seriálu Božská mrcha", "text": "Seznam dílů seriálu Božská mrcha\n\nToto je seznam dílů seriálu \"Božská mrcha\".\n\n<onlyinclude></onlyinclude>\n\n"}
{"id": "1468949", "url": "https://cs.wikipedia.org/wiki?curid=1468949", "title": "AFS", "text": "AFS\n\nZkratka AFS může znamenat:\n\n\n"}
{"id": "1468952", "url": "https://cs.wikipedia.org/wiki?curid=1468952", "title": "Dornier Do J", "text": "Dornier Do J\n\nDornier Do J \"Wal\" (\"velryba\") byl německý dvumotorový létající člun z 20. let, který vznikl ve společnosti \"Dornier Flugzeugwerke\". Říšské ministerstvo letectví letoun Do J ve svém systému z roku 1933 označilo jako Do 16.\n\nPráce na letounu Dornier Do J z důvodu omezení daných Versailleskou smlouvu začaly v roce 1921 v italské společnosti CMASA v Marina di Pisa. Zpočátku jednu pětinu místních zaměstnanců tvořili Němci. Vznikly zde vojenské i civilní verze. První zájemcem o letoun bylo v roce 1922 Španělsko, které letouny využívalo až do roku 1950. Na základě licence je vyráběla i společnost CASA.\n\n\n"}
{"id": "1468954", "url": "https://cs.wikipedia.org/wiki?curid=1468954", "title": "Jihosandwichský příkop", "text": "Jihosandwichský příkop\n\nJihosandwichský příkop () je hlubokomořský příkop v jižní části Jižního Atlantského oceánu. Leží východně od Jižních Sandwichových ostrovů, které obloukovitě sleduje od severu k jihu. Příkop vznikl v místě subdukce jihoamerické desky pod jihosandwichskou desku. Jedná se o nejhlubší místo v Jižním Atlantském oceánu a druhé nejhlubší místo v celém Atlantském oceánu po Portorickém příkopu. \n"}
{"id": "1468958", "url": "https://cs.wikipedia.org/wiki?curid=1468958", "title": "Rara", "text": "Rara\n\nRara může znamenat:\n\n\n\n"}
{"id": "1468959", "url": "https://cs.wikipedia.org/wiki?curid=1468959", "title": "Gundakar z Ditrichštejna", "text": "Gundakar z Ditrichštejna\n\nGundakar kníže z Ditrichštejna (\"Gundakar/Gundacar Fürst von Dietrichstein\") (9. prosince 1623 – 25. ledna 1690, Augsburg, Německo) byl rakouský šlechtic z rodu Ditrichštejnů. Působil ve službách Habsburků a jako dlouholetý nejvyšší štolba (1658–1675) a nejvyšší komorník (1675–1690) patřil za vlády Leopolda I. k vlivným osobnostem císařského dvora ve Vídni. Byl rytířem Řádu zlatého rouna (1672) a v roce 1684 získal titul říšského knížete. Vlastnil statky v Rakousku a v Čechách, jeho zásluhou byl barokně přestavěn zámek v Libochovicích. Zemřel bez potomstva, většina majetku přešla odkazem na mikulovskou větev Ditrichštejnů.\n\nPatřil k protestantské hollenburské linii rodu a pocházel z početné rodiny Bartoloměje z Ditrichštejna (1579–1635), byl nejmladším z 19 dětí. Z otcova majetku zdědil hrad Abersbach v Dolním Rakousku, po absolvování kavalírské cesty přestoupil na katolickou víru (1650), což mu umožnilo vstoupit do služeb Habsburků a stal se komorníkem arcivévody Leopolda. V roce 1656 byl povýšen na říšského hraběte, téhož roku se stal členem říšské dvorní rady. V letech 1657–1675 byl nejvyšším štolbou císaře Leopolda I., jako přední dvořan se stal také císařským tajným radou. Již v době Leopoldovy korunovace ve Frankfurtu se zařadil mezi vlivné osobnosti dvora a přes třicet let patřil k důležitým císařovým poradcům. O jejich blízkém vztahu svědčí fakt, že Leopold I. jej v korespondenci oslovoval křestním jménem. V letech 1675–1690 byl Gundakar nejvyšším císařským komorníkem. V roce 1672 získal Řád zlatého rouna a v roce 1684 byl povýšen na říšského knížete (protože neměl potomstvo, titul byl udělen pouze pro jeho osobu – ad personam). Zemřel v Augsburgu během korunovace Josefa I. římským králem.\n\nZ otcovského majetku zdědil hrad a panství Arbesbach v Dolních Rakousích. Jako vysoce postavený dvořan začal budovat své majetkové zázemí, nejprve koupil statek Hollabrunn poblíž rakousko-moravských hranic, poté v roce 1672 získal hrad Merkenstein jižně od Vídně. V roce 1676 koupil od Šternberků za 480 000 zlatých panství Libochovice s hradem Hazmburkem a Budyni nad Ohří v severních Čechách, později přikoupil Žerotín (1678) a další vesnice v okolí. Mezitím ještě v jižních Čechách získal Vlachovo Březí (1680) a také toto panství rozšiřoval nákupy dalších vesnic (Předslavice, Miloňovice, Čepřovice). Po první manželce zdědil v roce 1683 panství Nepomyšl. V Praze koupil v roce 1671 z pozůstalosti nejvyššího písaře Mikuláše z Gerštorfu dům v Loretánské ulici na Hradčanech, který plánoval přestavět na palác podle projektu Franceska Carattiho. K přikoupení sousedních domů a přestavbě na palác došlo až za dalších majitelů.\n\nV letech 1682–1690 podnikl zásadní přestavbu zámku v Libochovicích, který měl i díky nákladné výzdobě interiérů plnit úlohu reprezentačního sídla. Přestavbu vedl Antonio della Porta, který v té době pracoval na nedaleké Roudnici pro rodinu Lobkoviců. Porta projektoval také barokní úpravy zámků v Budyni nad Ohří, Pátku a Nepomyšli, k nim ale z finančních důvodů došlo jen částečně, případně až po Gundakarově smrti.\n\nJeho první manželkou byla od roku 1657 Alžběta Konstancie z Qustenberka (1630–1683), dědička panství Nepomyšl (součástí panství byl zámek Nepomyšl, městečko Kryry a několik vesnic získaných jejím otcem Heřmanem z Questenberka.) Podruhé se oženil v roce 1686 s Marií Kristinou z Trautsonu (1660–1719). Obě manželství zůstala bez potomstva. I když měl Gundakar bližší příbuzné z hollenburské linie, většinu jeho českého a rakouského majetku začleněného do fideikomisu (1689) zdědil tehdy nejvýznamnější představitel rodu, vzdálený bratranec kníže Ferdinand z Ditrichštejna (1636–1698). Z hollenburské větve Gundakarův prasynovec Gundakar Ferdinand (1678–1744) zdědil pouze rakouské panství Arbesbach (v roce 1693 pak získal titul hraběte).\n\n\n"}
{"id": "1468963", "url": "https://cs.wikipedia.org/wiki?curid=1468963", "title": "Chlumek (starý zámek)", "text": "Chlumek (starý zámek)\n\nChlumek je dochovaný pozdně barokní zámek ve stejnojmenné zaniklé vsi, bývalé osadě obce Dasnice v okrese Sokolov v Karlovarském kraji. Nachází se na hraně vyvýšené terasy vysoko nad levým břehem Ohře, nedaleko bývalé, památkově chránění tvrze.\nOd roku 1963 je zámek chráněn jako kulturní památka.\n\nStatek Chlumek koupili Nosticové v roce 1765 od Veroniky Doroty z Becku, která jej vlastnila po dobu 20 let. František Václav Nostic jej připojil k falknovskému panství a jižně od poplužního dvora si postavil barokní zámek jako náhradu za již nevyhovující tvrz. \n\nPozději byl nazýván Starým zámkem, aby se pojmenováním odlišil od dalšího, dnes již neexistujícího Nového zámku, postaveného ke konci 19. století, zbořeného roku 1983. Postupem času zámek pozbyl sídelní funkci a byl využíván pro správu statku. V držení Nosticů zůstal Chlumek do roku 1945. Po roce 1945 převzal zámek státní statek.\nPo sametové revoluci zažádal tehdejší vlastník Rekultivace Sokolov o upuštění od památkové ochrany. Ministerstvo kultury žádosti nevyhovělo. \n\nPo privatizaci je zámek v soukromém vlastnictví a částečně zajištěn. Je neobydlen, veřejnosti nepřístupný a pomalu chátrá. V památkovém katalogu Národního památkového ústavu je uveden na seznamu ohrožených památek.\n\nMenší volně stojící objekt o šesti okenních osách má obdélný půdorys. Mansardová střecha byla dříve vybavena volskými oky a vikýřky. Okna jsou zdobena šambránami, rovnými podokenními a lomenými nadokenními římsami. Šambrány mají rovněž přední a zadní portály.\n\nHodnotný je přilehlý, dendrologicky zajímavý zámecký park s přístupovými alejemi.\nV parku západně od zámku roste památný strom Zámecký dub v Chlumku.\n\n"}
{"id": "1468967", "url": "https://cs.wikipedia.org/wiki?curid=1468967", "title": "Kristin Armstrongová", "text": "Kristin Armstrongová\n\nKristin Armstrongová (* 11. srpna 1973 Memphis, Tennessee) je bývalá americká reprezentantka v silniční cyklistice. Jako jediná dokázala vyhrát individuální časovku na olympijských hrách třikrát po sobě (2008, 2012 a 2016). Je také dvojnásobnou mistryní světa v časovce z let 2006 a 2009. Čtyřikrát se stala mistryní USA v individuální časovce (2005, 2006, 2007 a 2015) a jednou v závodě s hromadným startem (2004). Má rovněž bronzovou medaili z časovky žen na Panamerických hrách 2003. Vyhrála v ženské kategorii etapové závody International Tour de Toona (2006 a 2007), Tour of the Gila (2006, 2009 a 2012) a Sea Otter Classic (2005 a 2011).\n\nPochází z rodiny důstojníka námořní pěchoty, která se často stěhovala, střední školu absolvovala na Okinawě. Vystudovala sportovní fyziologii na University of Idaho. Původně se věnovala na vrcholové úrovni plavání a triatlonu, na cyklistiku se zaměřila až ve věku 27 let, kdy jí lékaři diagnostikovali osteoartrózu a zakázali běhání. Je vdaná, má syna Lucase (v letech 2009 až 2011 přerušila cyklistickou kariéru kvůli mateřství). Po vítězství na olympiádě 2016, jehož dosáhla těsně před 43. narozeninami, přestala závodit a stala se manažerkou organizace USA Cycling. \n\nS Kristin Armstrongovou, která je manželkou Lance Armstronga, jsou pouze jmenovkyně.\n\n"}
{"id": "1468970", "url": "https://cs.wikipedia.org/wiki?curid=1468970", "title": "Robert Geisler", "text": "Robert Geisler\n\nRobert Geisler (* 1969 Beroun) je český scenárista a občasný herec.\n\nAbsolvoval Střední průmyslovou školu grafickou, poté pracoval např. jako výtvarník Divadla Na zábradlí, ale hlavně se jako scenárista podílel na řadě divadelních her, filmů, televizních a rozhlasových projektů. Spolupracuje především s Markem Najbrtem a Benjaminem Tučkem.\n\nScénáře k televizním seriálům: Terapie, Kancelář Blaník, Autobazar Monte Karlo, Žrouti, Špekáček a Feferonka – Příběhy z lednice, Svět pod hlavou, Krmelec U Muflona, Dáma a Král, Štafl.\n\nScénáře k filmům: Akce člověk (1995), Mistři (2004), Protektor (2009, oceněno Českým lvem), Polski film (2012), Čertí brko (2018), Prezident Blaník (2018), Kruanova dobrodružství (2019).\n\nHrál ve filmech Čert ví proč, Protektor, Pouta a Prezident Blaník.\n\n"}
{"id": "1468971", "url": "https://cs.wikipedia.org/wiki?curid=1468971", "title": "Stojatka", "text": "Stojatka\n\nStojatka nebo také štantka je nádoba užívaná v lékárnách pro uchování mastí, kapslí a jiných léčivých přípravků. V minulosti sloužily k uložení např. račích očí, žabích stehýnek.\n\nStojatky byly vyráběny ze dřeva, kovu, keramiky, porcelánu nebo skla. Skleněné láhve byly opatřeny zábrusovu zátkou.\n\nHistorické stojatky můžeme vidět např. v historické lékárně Českého farmaceutického muzea Kuks nebo v lékárně U Černého orla ve Vidnavě či Vlastivědném muzeu v Olomouci.\n"}
{"id": "1468980", "url": "https://cs.wikipedia.org/wiki?curid=1468980", "title": "Angolská pánev", "text": "Angolská pánev\n\nAngolská pánev je oceánská pánev v severovýchodní části Jižního Atlantského oceánu. Angolská pánev se začala tvořit během počáteční fáze rozdělování superkontinentu Pangea ve spodní křídě. Je příkladem pasivního okraje.\n"}
{"id": "1468983", "url": "https://cs.wikipedia.org/wiki?curid=1468983", "title": "Kostel svatého Oldřicha (Strachotín)", "text": "Kostel svatého Oldřicha (Strachotín)\n\nKostel svatého Oldřicha je římskokatolický chrám ve Strachotíně okrese Břeclav. Jde o farní kostel římskokatolické farnosti Strachotín. Je chráněn jako kulturní památka.\n\nKostel svatého Oldřicha stojí na jižním okraji vesnice. Vznikl již ve 13. století a patří k nejstarším gotickým kostelům v okrese Břeclav. Byl podstatně upravován v letech 1575 a 1872, kdy dostal nynější podobu.\nJde o jednolodní stavbu s kněžištěm ukončeným pěti stranami osmiúhelníka, s obdélníkovou sakristií při jeho severní straně a čtyřhrannou věží s jehlanem v západním průčelí. Na výzdobě interiéru se podíleli malíř Franz Anton Maulbertsch a sochař Ondřej Schweigl.\n"}
{"id": "1468986", "url": "https://cs.wikipedia.org/wiki?curid=1468986", "title": "Lékárna U Černého orla", "text": "Lékárna U Černého orla\n\nLékárna U Černého orla se nachází na Mírovém náměstí čp. 40 ve Vidnavě v okrese Jeseník. Je prohlášena kulturní památkou ČR a je součástí památkové zóny Vidnava.\n\nLékárnictví ve Vidnavě sahá až do roku 1769, kdy Johann Sarkander Bonora obdržel koncesi na biskupsko knížecí dvorní lékárnu (15. července 1769). V roce 1795 lékárnu kvůli nepříznivé ekonomické situaci zrušil a vybavení prodal Johanu Reinholdovi z Velkých Kunětic. V roce 1822 (19. 4.) získal povolení od magistrátu ve Vidnavě ke zřízení veřejné lékárny \"U Černého orla\" lékárník Thomas Nowotny, který lékárnu prodal 15. října 1824 magistru Josefu Tropperovi. Lékárna byla umístěna do renesančního domu čp. 40, ve které sídlí doposud. V rukou rodiny Tropperů byla lékárna do roku 1905, kdy ji koupil magistr Eugen Frömel. Po převzetí lékárny 1. srpna 1905 začal nově vybavovat její vnitřní zařízení. V roce 1910 pořídil secesní stojatky a následně podle vzoru vídeňských lékáren secesní táru (výdejní pult), regály, trezorovou skříň pro uchování jedů a silně účinkujících léčiv. V roce 1938 koupil lékárnu magistr Helmutt Kirchner, který ji vlastnil až do roku 1945, kdy byl odsunut do Neuburgu v Bavorsku, kde také v roce 1998 zemřel. Po roce 1945 byla lékárna znárodněna a název byl upraven na lékárnu \"U Orla\". V roce 1974 přebírá péči nad lékárnou RNDr. Jarmila Stará, která v letech 1975–1980 zabezpečila opravu domu a renovaci původního historického vybavení, modernizaci lékárenského provozu, aby odpovídal normovaným požadavkům přípravy, kontroly a prodeje léčiv. Nástupem roku 1989 se lékárna vrací k původnímu názvu \"U Černého orla\" a od roku 1993 se stává soukromým majetkem rodiny Starých. V letech 1998–2000 byla provedena celková rekonstrukce domu a lékárna byla vybavena výpočetní technikou. V roce 2006 byla Ministerstvem kultury České republiky prohlášena kulturní památkou. V roce 2009 byla provedena oprava stropu, laboratoře, výměna elektrických rozvodů a na táru byla vrácena deska ze supíkovického mramoru (místo umakartu).\n\nLékárna se nachází v novorenesančním jednopatrovém rohovém domě postaveném na starším historickém jádru. Za domem je dvůr ohraničený dvěma zdmi a uzavřený hospodářskou budovou. Je příkladem měšťanského hornoslezského domu. Jeho uspořádání se nachází na mapách stabilního katastru z roku 1836. Obytný dům je orientován čelní fasádou do náměstí, které je tříosé. V přízemí průčelí je ve střední části vchod a po stranách okna s půlkulatým výklenkem. Nad nimi je dekorativní kordonový pás. Okna v prvním patře zdobí zprohýbané suprafenestry. Průčelí je završeno hlavní římsou a balustrádou se dvěma sochami představujícími bohyni zdraví Hygii a bohyni hojení Panakeu. Střecha je valbová. Fasáda lékárny má okrovou barvu, architektonické prvky barvu bílou. Hospodářský objekt je jednopodlažní se sedlovou střechou a vysokou atikou, je orientován do Lékárenské ulice. Ze dvora do objektu vedou dřevěná vrata a dva vchody. V hospodářské budově byly stáje pro koně a prádelna; půdní prostor sloužil k sušení bylin. Vjet do dvora lze bránou s dřevěnými kazetovými vraty.\n\nLékárna (oficína) se nachází v přední části domu. Je rozdělena tárou, postavenou napříč. U stěn je nábytková historizující stěna zdobená průběžnou římsou zdobenou vejcovodem. Jednotlivé regálové díly jsou odděleny kanelovanými antickými sloupky. Součástí stěny je vystupující secesní trezorová skříň pro uchování jedů a silně účinkujících léčiv. Součástí dochovaného interiéru jsou secesní stolek s čalouněnými křesly s iniciálami N. G., dvouramenné váhy, schůdky atd. V repositoriu (regálech) v lékárně je uloženo 50 stojatek z rubínového skla a 25 stojatek z porcelánu, pro které byly etikety speciálně vyrobeny firmou Steinbuch. Etiketa vidnavské lékárny je vyobrazena v ceníku firmy z roku 1911.\n\n"}
{"id": "1468992", "url": "https://cs.wikipedia.org/wiki?curid=1468992", "title": "Rara (jezero)", "text": "Rara (jezero)\n\nRara ( ) je největší jezero v Nepálu, které se nachází na západě země ve vzdálenosti 300 km severozápadně od Káthmándú, v okrese Mugu, v provincii Karnali. Má rozlohu 9,8 km². Dosahuje délky 5 km a šířky 2 km. Průměrná hloubka činí 100 metrů a maximální hloubka 167 metrů. Jezero leží v nadmořské výšce 2900 m.\n\nJezero má přibližně 30 drobných přítoků a odtéká z něj na západ řeka Khater Khola, přítok Karnali v povodí Gangy.\n\nPříjezd je možný po silnici od letiště, které se nachází 3 km východně od jezera.\n\nJezero je součástí stejnojmenného národního parku.\n"}
{"id": "1469007", "url": "https://cs.wikipedia.org/wiki?curid=1469007", "title": "Kanárská pánev", "text": "Kanárská pánev\n\nKanárská pánev je oceánská pánev v jihovýchodní části Severního Atlantského oceánu. Leží jižně od Azor, východně od Středoatlantského hřbetu a západně od pevninských svahů Afriky. Převažuje hloubka 5000–5500 metrů, maximální hloubka dosahuje 6501 metrů (podle jiných údajů 6549 metrů). Dno pánve je většinou pokryto hlubokomořskými rudými jíly.\n"}
{"id": "1469011", "url": "https://cs.wikipedia.org/wiki?curid=1469011", "title": "NGC 6369", "text": "NGC 6369\n\nNGC 6369 (také Malý duch) je planetární mlhovina v souhvězdí Hadonoše. Objevil ji William Herschel 21. května 1784.\n\nMlhovina se na obloze nachází v jižní části souhvězdí a dá se snadno vyhledat pomocí hvězdy θ Ophiuchi, u níž se severovýchodním směrem nachází hvězda 44 Ophiuchi a ještě dále 51 Ophiuchi, od které mlhovina leží půl stupně severozápadním směrem. V těsném okolí mlhoviny se nenachází téměř žádné hvězdy, protože tuto oblast zakrývá temná mlhovina Dýmka. NGC 6369 je obtížně viditelná i v dalekohledu o průměru 100 mm, ale prstencový vzhled mlhoviny je viditelný až dalekohledy o průměru 200 mm vybavenými astronomickým mlhovinovým filtrem OIII.\n\nDíky její výrazné jižní deklinaci je tato mlhovina nejlépe pozorovatelná z oblastí jižní polokoule, ale dá se pozorovat i ze středních oblastí severního mírného podnebného pásu. Nejvhodnější období pro její pozorování na večerní obloze je od června do října.\nTuto mlhovinu jako první pozoroval William Herschel 21. května 1784 pomocí zrcadlového dalekohledu a popsal ji jako velmi výrazný, kulatý a zřetelně ohraničený kotouček. V katalogu New General Catalogue, vydaném o sto let později, je uvedena zkrácená podoba tohoto popisu.\n\nMlhovina je velmi nápadná, má zřetelně prstencový oválný vzhled a z jejích okrajů vychází několik slabých vláknitých útvarů. Odhady vzdálenosti mlhoviny od Země mají velký rozsah od 2 000 do 5 000 světelných let, takže se nachází buď na vnitřním okraji ramene Orionu, nebo uvnitř ramene Střelce.\n\nÚstřední hvězda, ze které mlhovina pochází, je viditelná uvnitř jejího prstence, ovšem neleží přímo uprostřed, nýbrž je od středu mírně posunutá západním směrem. Jde o pulzujícího bílého trpaslíka (označovaného V2310 Ophiuchi), který vyzařuje silné ultrafialové záření a tím rozpíná a ionizuje plyn mlhoviny, který hvězda odvrhla na konci svého hvězdného vývoje.\nPři pozorování v oblasti rádiových vln je třetí nejjasnější planetární mlhovinou na obloze. Ústřední hvězda mohla mít před zhroucením hmotnost pravděpodobně větší než 1 až 1,5 hmotnosti Slunce, ale k upřesnění této hodnoty chybí určení hojnosti uhlíku v této mlhovině. V tomto období má ústřední hvězda povrchovou teplotu přibližně 70 000 K,\nhmotnost 0,65 hmotností Slunce a hvězdnou velikost 15,6.\n\n\n"}
{"id": "1469017", "url": "https://cs.wikipedia.org/wiki?curid=1469017", "title": "Standardy kvality sociálních služeb", "text": "Standardy kvality sociálních služeb\n\nStandardy kvality sociálních služeb jsou obsaženy v příloze 2 Vyhlášky MPSV č. 505/2006 Sb. prováděcí vyhláška k zákonu o sociálních službách (zákon č. 108/2006 Sb. o sociálních službách).\nJsou základním kritériem toho, jak se musí sociální služby poskytovat.\n\nJde o soubor kritérií, kterými je definována úroveň poskytování sociálních služeb v oblasti personálního a provozního zabezpečení sociálních služeb, ale také v oblasti vztahů mezi poskytovatelem a uživateli.\n\nStandardy slouží jako vodítko, jak se v systému sociálních služeb dle zákona 108/2006 Sb. orientovat. Slouží jako základní kritérium toho, jak musí své služby organizace poskytovat. Nejde však pouze o nástroj kontroly, ale také o velmi důležité vodítko, významný zdroj informací, které poskytovatelům umožní vytvořit ve svých organizacích takové podmínky, které budou poskytovat opravdu kvalitní sociální služby, odpovídající běžným evropským standardům a respektující lidská a občanská práva a lidskou důstojnost klientů. \nNejde tedy jen o to, aby služby uspěly při inspekcích, ale hlavně aby se kontinuálně zvyšovala kvalita sociálních služeb, aby zodpovědně a právně nezpochybnitelně a co nejlépe plnili závažný společenský a občanský úkol péče o sociálně potřebné. Jinak řečeno shrnují to, co se v současnosti obecně očekává od dobré sociální služby. \n\nTato příloha obsahuje patnáct standardů. Ty se rozdělují na 49 kritérií, dle nichž se naplňuje a osvědčuje kvalita poskytovaných sociálních služeb. Z toho 17 kritérií má navíc zásadní povahu, jejich nenaplnění může vést k zrušení registrace poskytovatele. \n\nProcedurální standardy: cíle a způsoby poskytování služeb, ochrana práv uživatelů sociálních služeb, jednání se zájemcem o službu, dohoda o poskytování služeb, plánování a průběh poskytovaných služeb, osobní údaje, stížnosti na kvalitu nebo způsob poskytování služeb, návaznost na další zdroje\n\nPersonální standardy: personální zajištění služeb, pracovní podmínky a řízení poskytování služeb, profesní rozvoj pracovníků a pracovních týmů\n\nProvozní standardy: místní a časová dostupnost služby, nouzové a havarijní situace, zajištění kvality služeb, ekonomika\n\nPrvní verze standardů vznikla v letech 2001 až 2002 v rámci pilotního projektu jehož výstupem byla publikace „Standardy kvality sociálních služeb, Průvodce poskytovatele – MPSV 2003 – .“ Tento průvodce je stále platnou „metodikou“ tvorby a zavádění standardů do českých sociálních služeb. \nOproti této verzi však nový právní předpis obsahuje pouze patnáct standardů oproti původním sedmnácti.\n\nVznik, tvorbu a vývoj standardů lze chápat jako \"„výstup z cílené činnosti pracovníků a klientů poskytovatele, jejímž cílem je zformulovat soubor interních pravidel pro sociální práci poskytovatele, vymezit požadovaný profil pracovníka poskytovatele a vymezit závazné postoje k úkolu poskytování kvalitních sociálních služeb v působnosti zařízení.“\"\n\n\n\n\n\n\n\n\n\n\n"}
{"id": "1469022", "url": "https://cs.wikipedia.org/wiki?curid=1469022", "title": "Africko-antarktická pánev", "text": "Africko-antarktická pánev\n\nAfricko-antarktická pánev je oceánská pánev v jihovýchodní části Jižního Atlantského oceánu, jihozápadní části Indického oceánu a přilehlé části Jižního oceánu. Leží severně od pevninského svahu Antarktidy, jihovýchodně od Africko-antarktického prahu a jihozápadně od Kerguelenského hřbetu. \n\nAfricko-antarktická pánev představuje kenozoické prohnutí oceánského dna s hloubkou až 6 787 metrů. Prohnutí je vyplněno horninami o mocnosti 600—700 metrů.\n\nTáhne se v délce 6200 kilometrů podél 60. rovnoběžky v šíři 1500 kilometrů. Největší hloubka je 6787 metrů. Dno je pokryto rudými jíly a diatomovým kalem.\n\nSoučástí Africko-antarktické pánve je Enderbyho hlubokomořská rovina a do pánve je někdy řazen Conradův práh s podmořskými horami Ob a Lena.\n"}
{"id": "1469023", "url": "https://cs.wikipedia.org/wiki?curid=1469023", "title": "Palubní batoh", "text": "Palubní batoh\n\nPalubní batoh (batoh do letadla) je druh zavazadla nošený na zádech. Převážně se využívá jako příruční zavazadlo na palubu letadla (odtud přízvisko „palubní“). Slouží pro přepravu osobních věcí jako je: osobní hygiena, oblečení, notebook a další elektronika. Většinou má několik kapes různých velikostí. Palubní batoh je brán jako alternativou k palubnímu kufru.\n\nZpravidla splňuje velikostní normy IATA 56 x 45 x 25 cm a je tak pro mnoho leteckých společností uznaným palubním zavazadlem. Zádová část je ergonomicky tvarovaná, aby se uživatel při nošení cítil komfortně. Horní madlo je pevně ukotveno v těle batohu a slouží pro jednoduché přenášení v ruce. Palubní batoh je kompatibilní z trolejí cestovního kufru. Batoh lze navléknout na běžnou trolej klasického cestovního kufru a uživatel palubního batohu si tak může dopřát volné ruce.\n\nNa výrobu palubního batohu se využívají nejrůznější materiály. Velká část palubních batohů je vyrobená z nylonu. Takový batoh má ve svých vlastnostech pevnost. Je odolný vůči povětrnostním podmínkám, prachu a nárazům. Běžně uvnitř palubního batohu bývá jemná podšívka s logem výrobce. Palubní batoh může být vyroben také z kůže. Díky specifickým vlastnostem kůže je taký batoh měkký a přesto robustní. Drží tvar a zároveň je velmi pružný. Vysoce odolný proti běžnému používání. Další z typických vlastností je jeho aktivní prodyšnost.\n\nNylon je nejtypičtější umělé textilní vlákno z množiny polyamidů. Jeho hojné využívání pro oděvy a obuv se datuje do 40. let. Minulého století. Tenkrát sloužil především pro výrobu punčoch. Nyní se z něj vyrábí převážně sportovní a funkční oblečení a také zavazadla a cestovní doplňky. Nylon je velmi pevný a pružný. Ne vždy má ideální barevnou stálost na světle. Má také sklony ke vzniku statického náboje.\n\nKůže jako materiál na oděvy a zavazadla se využívala již od pradávna. Nejčastěji používané druhy kůže při výrobě palubních batohů jsou: kůže ze skotu, kůže z koz, kůže z vepřů atd. Telecí kůže je díky velmi jemnému zvrásnění ideální pro praktické batohy. Je o poznání měkčí než kůže hovězí a také trvanlivější něž například kůže losí. Vyhlazená telecí kůže bývá zpravidla více odolná vůči vodě. Kůže, která je na svém povrchu drsná, působí na dotek jemným dojmem a je měkká.\n\nCo se týká úložného prostoru je palubní batoh rozdělen do několika sekcí. Hlavní úložný prostor slouží na objemnější „náklad“ a také se v hlavním úložném oddílu nachází kapsa na laptop. Hlavní oddíl je uzavíratelný klasickým kovovým zipem. Přes zip je natažená gumová vrstva, která zabraňuje průniku vody dovnitř. Organizér na psací potřeby, kreditní karty a doklady je běžnou součástí hlavního úložného oddílu. Některé palubní batohy mají odjímatelnou část na laptop o velikosti až 15 palců.\n\nZipy u palubního batohu bývají velmi odolné k vůli časté manipulaci se zavazadlem. U některých druhů palubních batohů slouží zip k možnosti rozšíření objemu batohu. Zip se rozepne podél celého batohu a vzniká tak více úložného prostoru uvnitř batohu. Druhy zipů u batohu se můžou lišit kvalitou a zpracováním. Mezi nejčastější typy zipů patří: Spirálový – jedná se o dvě plastové spirály zapracované do proužků látky. Kostěný – plastové zuby jsou připevněny k proužkům látky. Mosazný – úzké kovové zuby jsou připevněny k proužkům látky.\n\nKufr využívaný převážně pro osobních věcí, který svými rozměry splňuje požadavky konkrétní letecké společnosti.\nTaška menších rozměrů sloužící na přepravu osobních věcí, vyhovující rozměrům palubního zavazadla.\n"}
{"id": "1469024", "url": "https://cs.wikipedia.org/wiki?curid=1469024", "title": "Lombenben", "text": "Lombenben\n\nLombenben je štítová sopka o nadmořské výšce 1496 metrů na ostrově Ambae ve státě Vanuatu. Měřeno od mořského dna má výšku 3900 metrů. Jiné názvy sopky jsou: \"Ambae\", \"Aoba\" a \"Omba\". Občas je název sopky zaměňovaný s názvem kráteru sopky (Manaro).\n\nHora je považována za jednu z nejnebezpečnějších aktivních sopek na světě; poslední výbuchy sopky byla zaznamenány v letech 2006, 2011 a 2017. Na sopce jsou tři kráterová jezera: \"Manaro Ngoru\" , \"Vui (Voui)\" a \"Manaro Lakua.\" \"Vui\" obsahuje 50 milionů kubických metrů vody. Preventivně bylo v minulosti evakuováno až 5 000 lidí v bezprostřední blízkosti sopky.\n\n"}
{"id": "1469025", "url": "https://cs.wikipedia.org/wiki?curid=1469025", "title": "Jihlava (nádraží)", "text": "Jihlava (nádraží)\n\nJihlava (do roku 1945 též v němčině Iglau) je železniční stanice v Jihlavě, krajském městě Kraje Vysočina, které se nachází na hranici Čech a Moravy na řece Jihlava. Stanice je elektrizovaná (25 kV, 50 Hz AC, trať 225).\n\nStanice byla prvním nádražím, které v Jihlavě vzniklo, jakožto součást železničního spojení Vídně přes Znojmo, Německý Brod, Kutnou Horu a Kolín. Investorem a provozovatelem byla Rakouská severozápadní dráha (\"Österreichische Nordwestbahn\", ÖNWB), projektu se ujal dvorní architekt této společnosti, vídeňský inženýr Carl Schlimp. První zkušební vlak přijel na jihlavské nádraží 21. prosince 1870, stavební práce započaly toho roku v dubnu. V roce 1871 už byly všechny současné tratě v provozu.\n\nPo svém dokončení patřila budova k těm největším na tratích ÖNWB. Přijímací budova byla podsklepená (celkem 23 sklepů). V přízemí byla prostorná vstupní hala s dvěma výdejními pokladními okénky a s dřevěným stánkem trafiky. Za pokladnami vedla chodba do levého traktu budovy, kde byla dopravní a telegrafní kancelář, úřadovny c. k. pošty. V pravém traktu přízemí budovy byly umístěny čekárny I., II. a III. třídy. Vystavěny byly též vodní jeřáby beroucí vodu přímo z řeky Jihlavy či depo pro odstavení a opravu lokomotiv a vagonů v majetku Rakouské severozápadní dráhy. Ve vedlejších budovách vodárny byla kancelář traťmistra, kovárna, dále útulek traťových dělníků a sklad oleje.\n\nStanice Jihlava byla z rozhodnutí ÖNWB vztyčena ve svahu severně od centra města, tato vzdálená poloha byla tehdy hojně kritizována obyvateli i zástupci radnice města. Severojižně jí prochází trať z Německého (Havlíčkova) Brodu dále na Třebíč, ze západu se napojuje trať od Horní Cerekve. Ještě před začátkem samotné stavby padala v úvahu varianta výstavby stanice pod Královským vrškem na trati do Cerekve a Veselí nad Lužnicí, nakonec zde vzniklo v říjnu 1887 druhé nádraží, později nesoucí název \"Jihlava-město\".\n\nV letech 1890-1900 prošlo nádraží velkou rekonstrukcí a modernizací, aby dokázalo obsloužit rostoucí objemy, zejména nákladní, dopravy. Během dodatečných úprav táhnoucích se až do roku 1912 vznikly nakonec u nádraží nakládací rampa, vodárna, prádelna, sklep s ledem, přijímací budova, kasárna, kůlny s nákladem, rampa, skladiště petroleje, uhelná skluzavka, uhelný sklep, překladová hala, dílna, jídelna, remíza pro 20 lokomotiv, kůlny s uhlím, sklad dřeva, sklad materiálu, nádražní sklad, hospodářské kůlny, dřevěná nakládací rampa, úřednické a služební obytné budovy.\n\nOd roku 1908 jezdila z centra k nádraží elektrická malodráha (tramvajová linka), poté, co dřevěný most přes řeku Jihlavu nahradila solidní secesní betonová stavba. Jízdní řád tramvají byl koordinován s odjezdy a příjezdy vlaků. Při této příležitosti byl do budovy stanice zaveden elektrický proud, kolejové vozy později nahradily trolejbusy. Po zestátnění všech soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nRoku 1892 přijel na jihlavské nádraží (Iglau Nordwestbahnhof) kancléř Německého císařství Otto von Bismarck.\n\nOd roku 1871 nesla stanice název \"Iglau\" (Jihlava), od roku 1888 \"Iglau Nordwestbahnhof\" (Jihlava severozápadní nádraží), ode dne 1. října 1921 potom \"Jihlava\".\n\n\n\n"}
{"id": "1469027", "url": "https://cs.wikipedia.org/wiki?curid=1469027", "title": "Brňáci pro Brno", "text": "Brňáci pro Brno\n\nBrňáci pro Brno je od roku 2010 desktopová a od roku 2017 i mobilní aplikace brněnské městské společnosti Brněnské komunikace a.s., určená pro hlášení závad na pozemních komunikacích v Brně ve správě společnosti BKOM a od října 2018 též závad prvků veřejného osvětlení ve správě společnosti Technické sítě Brno, a.s. (TSB). Webová verze byla spuštěna v roce 2010, přizpůsobení webové stránky pro chytrá mobilní zařízení byla doplněno v roce 2016.\n\nAplikace má jednak svoji vlastní doménu brnaciprobrno.cz, jednak je dostupná z domény vylepsujibrno.cz, která rovněž neslouží jinému účelu než propagaci a zpřístupnění této aplikace.\n\nTechnickou a servisní podporu aplikace Brňáci pro Brno od dubna 2017 poskytuje společnost Tectronik s.r.o., a to původně za paušální cenu 1800 Kč měsíčně. Tatáž společnost též dodala novou verzi aplikace nasazenou v říjnu 2018, přičemž podle smlouvy má dodavatel tuto aplikaci poskytovat od 1. června 2018 do 31. května 2022. Cena zakázky je utajena.\n\nAplikace je určena pouze pro hlášení závad na místních komunikacích a silnicích II. a III. třídy a závad na prvcích veřejného osvětlení. Aplikace není určena pro řešení havarijních a krizových stavů. Aplikace není určena ani pro hlášení závad na účelových a soukromých komunikacích, vnitrobloků a dvorních traktů, zařízeních tramvajových tratí, parcích a stromořadích, nemají být jejím prostředictvím podávány návrhy na změnu dopravního značení, hlášeny závady v čistotě komunikací a závad ve sjízdnosti způsobených počasím, závady městského mobiliáře jako jsou lavičky, odpadkové koše atd.\n\nV souvislosti se získáním titulu „Chytré město 2017“ Roman Nekula, správní ředitel BKOM uvedl, že projekt má velký rozvojový potenciál, kdy pod jednotné rozhraní pro veřejnost lze připojit další městské společnosti sdružené v koncernu (teplárny, technické sítě atd.), čímž se jeho dopad mnohonásobně zvýší ve prospěch občanů města.\n\nOrganizace Technické sítě Brno a.s. se k aplikaci připojila v říjnu 2018, kdy bylo umožněno hlásit závady veřejného osvětlení. BKOM jim však informace přeposílala i dříve, ale méně operativně. Mluvčí BKOM v té souvislosti uvedla, že přivítá i další městské firmy. Technické sítě Brno uvedly, že před zapojením do projektu Brňáci pro Brno jim z této aplikace byly hlášeny v průměru tři závady týdně.\n\nV roce 2010 vedoucí střediska správy komunikací uváděl, že Brněnské komunikace jsou připraveny spolupracovat i s městskými částmi a pokud BKOM přijde podnět k chodníku nebo silnici, které jim nepatří, předají jej příslušné radnici.\n\nAplikace uživatelům umožňuje registraci, přičemž registrovaní uživatelé mohou vidět přehled závad, které nahlásili, a stavu jejich vyřizování. U každé jednotlivé zadané závady si ohlašovatel může zvolit, že si chce nechat zasílat informace o stavu závady na svůj e-mail.\n\nHlášení závady povinně musí obsahovat fotografii, její vložení je vždy prvním krokem při zadávání závady, přičemž v rámci vkládacího dialogu musí být fotka oříznuta na čtvercový rozměr. Dále ohlašovatel v mapě zvolí místo závady (defaultně se mapa nastaví podle souřadnic uvedených v Exif metadatech fotografie a po zvolení místa web testuje, zda se zvolené území nachází v působnosti BKOM) a jako třetí krok vyplní text popisu závady. Popis závady a upřesnění místa se defaultně uvádí pouze textově. Je možno vybrat některou z deseti kategorií závad (vozovka, chodník, mosty a lávky, dopravní značení, zábradlí a svodidla, odvodnění, zeleň, svítidlo, rozvaděč, reklama na sloupu), přičemž kategorie nejsou v rolovací nabídce řazeny logicky, ale abecedně. V případě kategorie „svítidlo“ je kromě textového popisu možno volit závadu (nesvítí, blíká, rozbítá) – identifikace světelného místa se zadává pouze v rámci textového popisu. U všech ostatních kategorií závad je popis závady pouze textový.\n\nDeset kategorií závad lze využít též pro filtrování závad zobrazených v mapě, též lze závady v mapě filtrovat podle stavu (přijato, opravuje se, opraveno). U opravených závad se v mapě neuvádí datum a čas opravy (nelze tedy z mapy zjistit dobu mezi nahlášením a opravením) ani fotografie opraveného stavu.\n\nNejprve je nahlášená závada ve stavu „otevřeno“, v této fázi ji ještě nevidí veřejnost, ale pouze ten, kdo ji zadal. Poté, co ji technik označí stavem „přijato“, je ohlášená závada veřejně viditelná; dalšími fázemi jsou pak stavy „opravuje se“ a „opraveno“. Pokud řešení závady není v kompetenci provozovatele aplikace nebo jde o hlášení již evidované závady, je označena stavem „zamítnuto“. Vyřešené nahlášené závady jsou po určitém časovém období z technických důvodů z webu odstraněny.\n\nPodle nedatované „aktuality“ na webu Vylepšuji Brno eviduje BKOM v projektu k neuvedenému datu (cca 7 let po spuštění projektu) na 2500 požadavků na odstranění závad, z čehož je ale jen zhruba jedna třetina „oprávněných“, tedy těch, které spadají do kompetence BKOM. V případě závad spadajících do působnosti BKOM se díky kategorizaci závada okamžitě po nahlášení dostane na helpdesk příslušných techniků, přičemž v některých případech dokonce může být závada odstraněna ze dne na den.\n\nNejčastěji nahlašovanými závadami jsou poškozené, vyvrácené nebo chybějící dopravní značky, takových závad bylo za prvních cca 7 let fungování projektu odstraněno 286. Dalších 196 hlášení se týkalo poškozených chodníků, 159 hlášení závad vozovek, 77 případů se týkalo odvodnění ulic, 21 hlášení se týkalo zeleně, například větví zasahujících do komunikací, 9 závad se týkalo svodidel nebo zábradlí a 7 závad mostů a lávek.\n\nK neurčenému datu cca v roce 2017 bylo na webovém rozhraní evidováno 453 aktivních uživatelů, z toho 128 registrovaných uživatelů, a bylo evidováno 33 stažení aplikace na zařízeních s operačním systémem iOs a 36 stažení aplikace pro Android.\n\nMěsto Brno díky aplikací Brňáci pro Brno získalo v národní soutěži Chytrá města pro budoucnost 2017 vítězný titul „Chytré město 2017“\nv kategorii Projekt smart city, město nad 50 tisíc obyvatel.\n\nV recenzích na aplikaci na Google Play se objevily například připomínky, že nelze nastavit volbu „zůstat přihlášen“ a uživatel musí při každém spuštění znovu zadávat e-mail a heslo. Řada recenzentů si stěžovala na nefunkčnost, zamrzání, nepřijetí platné e-mailové adresy atd. Jeden uživatel si stěžuje, že hlášení podaná pod jeho účtem mu jsou „zamítána“, ale když se odhlásí a podá stejné hlášení jako nepřihlášený nebo z jiného účtu, je mu přijato.\n\n"}
{"id": "1469039", "url": "https://cs.wikipedia.org/wiki?curid=1469039", "title": "Richard Grieco", "text": "Richard Grieco\n\nRichard John Grieco (* 23. března 1965) je americký herec, model, malíř a zpěvák. Znám je díky roli Dennise Bookera v seriálech \"21 Jump Street\", \"Booker\" (1989-1990) a filmu \"22 Jump Street\" (2014) a ztvárněním sám sebe v komedii \"Noc v Roxbury\" (1998). \n\nMezi jeho další známé filmy patří \"Přísně tajné prázdniny\" (1991), \"Gangsteři\" (1991) či \"Kiss Kiss Bang Bang\" (2005). Hrál též v seriálu \"Veronica Mars\". Od devadesátých let 20. století se pravidelně objevuje v „béčkových snímcích“ (\"Zahrada zla\" (1998), \"Pavučiny\" (2003), \"Mise\" (2004), \"Zapomeň na to\" (2006), \"Minutes to Midnight\" (2018)), mnohem častěji však v „zetkových šrotech za hranicí odpadu“ (\"Orient Express\" (2001), \"Všemocný Thor\" (2011)).\n"}
{"id": "1469042", "url": "https://cs.wikipedia.org/wiki?curid=1469042", "title": "Příběhy Dunka a Egga", "text": "Příběhy Dunka a Egga\n\nPříběhy Dunka a Egga (v anglickém originále \"Tales of Dunk and Egg\") je série fantasy novel amerického spisovatele George R. R. Martina zasazená do světa jeho ságy \"Píseň ledu a ohně\". Hlavními hrdiny těchto příběhů jsou potulný rytíř ser Duncan Vysoký přezdívaný \"Dunk\" a jeho panoš Aegon, \"Egg\". Děj povídek se odehrává přibližně 90 let před událostmi Martinova románu \"Hra o trůny\".\n\nMartin dosud z této série publikoval tři novely – \"Potulný rytíř\" (\"The Hedge Knight\", 1998), \"Přísežný meč\" (\"The Sworn Sword\", 2003), a \"Tajemný rytíř\" (\"The Mystery Knight\", 2010) a avizoval, že další povídky z této série budou následovat. Kolekce tří dosud vydaných novel s ilustracemi Gary Gianniho byla pod názvem \"A Knight of the Seven Kingdoms\" vydána v roce 2015. V češtině byly tři doposud vydané novely publikovány v roce 2014 vydavatelstvím Argo.\n\nNovela \"Potulný rytíř\" poprvé vyšla v srpnu 1998 v antologii \"Legends\", jejímž editorem byl Robert Silverberg. Novela \"The Sworn Sword\" byla v roce 2003 vydána ve sbírce povídek \"Legends II\". Třetí novela \"The Mystery Knight\" byla vydána v roce 2013 v antalogii \"Warriors\", kterou editoval Gardner Dozois společně s George R. R. Martinem.\nPo smrti starého potulného rytíře sera Arlana z Pennytree se jeho panoš Dunk, kterého umírající pasoval na rytíře, chopí jeho meče a zbroje a jako ser Duncan Vysoký se vypraví zúčastnit nastávajícího Ashfordského turnaje. Po cestě na klání se k vysokému rytíři připojí holohlavý chlapec Egg, který se i přes Dunkův prvotní odpor stane jeho panošem. Dunk chlapce nakonec přijme především proto, že sám byl sirotek a ser Arlan ho před lety podobným způsobem zachránil od bídného života v Králově přístavišti. Když dorazí na turnaj konaný se na Ashfordské lučině, nikdo pravosti Dunkova rytířství nevěří a do turnaje je nakonec zapsán až díky přímluvě prince Baelora Targaryena, avšak musí si obstarat nový erb. Znak na štít mu namaluje pohledná dornská loutkařka Tanselle. Během turnaje je dívka napadena Baelorovým synovcem, princem Aerionem a na pomoc jí přispěchá právě Duncan, který se s Targaryenským princem zaplete do šarvátky. Před princovými strážemi zachrání Dunka jeho panoš Egg, který odhalí, že je uprchlým princem Aegonem - Aerionovým mladším bratrem.<br>\nZadržený Dunk je kvůli napadení Aeriona předveden před prince Baelora a má být připraven o ruku a nohu. Svou nevinu chce dokázat v souboji, avšak Aerion požaduje \"Souboj Sedmi\", během něhož má dojít k souboji sedmi mužům proti sedmi. Na Duncanovu stranu se jako sedmý rytíř postaví i sám princ Baelor zvaný Kopílam, avšak v boji Baelora smrtelně zraní jeho bratr, princ Maekar bránící čest svého syna Aeriona. Dunkova strana přesto zvítězí, když Duncan v boji přemůže prince Aeriona a donutí ho odvolat své obvinění. Maekar po skončení turnaje nabídne Dunkovi místo u dvora, kde by směl vychovávat jeho syna Aegona. Duncan však odmítne a je mu dovoleno princova syna v anonymitě nadále vychovávat jako panoše Egga. V závěru se společně vydávají na cestu do Dorne.\n\nDuncan doprovázený Aegonem vstoupí do služeb sera Eustáca Osgreye, pána malého panství z Roviny sídlícího na hradě Nezlomu. Dunk společně s rytířem Bennisem Hnědým štítem zjišťuje, že poddaní lady Rohanny Webber vládnoucí v sousedním panství Chladné Vody postavili přes hraniční potok přehradu, čímž odvedli všechnu vodu tekoucí na panství Osgreyů. Poddaní Webberů odmítnou i přes výhružky přehradu zbořit a Bennis jednoho poraní mečem v obličeji. Po návratu na Nezlom se ser Eustác rozhodne domoci svých práv na Kostkovanou vodu násilím a povolá proto do zbraně poddané ze svých tří vesnic.<br> V horkém létě úroda rychle schne. Eustác Osgrey pověří Bennise výcvikem hrstky odvedenců a Duncana vyšle vyjednávat s Rudou vdovou do Chladných Vod. V sídle Webberů se Dunk od rudovlasé lady Rohanny dozví, že ser Eustác stál během nedávné Černožárovy rebelie na straně poraženého Daemona Targaryena. V rozhodující bitvě na Rudé trávě padli i tři Eustácovi synové včetně Addama, do kterého byla Rohanna zamilovaná. Ser Eustác byl po válce zbaven většiny svého panství a ztratil i právo na hraniční potok, který tehdy připadl Webberům, což Rohanna doloží královskou listinou. Rudá vdova popuzená Dunkovými slovy odmítá rozebrání přehrady a namísto toho požaduje vydání rytíře Bennise k potrestání. Duncan šokovaný tím, že jej Osgrey obelhal a že v občanské válce stál na straně poraženého Daemona Černožára, se po návratu na Nezlom rozhodne vystoupit ze služeb starého pána. V noci před jejich odjezdem z Nezlomu však celý hrad probudí obrovský požár Watova lesa stojícího při hranici obou panství. Dunk vědom si obrovské převahy na straně Webberů pošle hrstku osgreyských bojovníků do jejich domovů, avšak čest mu nedovolí starého a osamoceného sera Osgreye opustit. Bennise nechávají střežit Nezlom a společně s Eggem a serem Eustácem vyráží ke Kostkované vodě.<br>\nU potoka se střetnou s lady Rohannou doprovázenou více než třicítkou jezdců. Ser Osgrey a lady Webber se vzájemně obviní ze zapálení lesa a spor má rozhodnout souboj Dunka s kastelánem Chladných Vod, Lucasem Lučištěm. Při boji Duncan utopí svého protivníka a těžce zraněný téměř sám v Kostkované vodě utone. Život mu zachrání mistr lady Rohanny a raněného jej odvezou na Chladných Vod. Po probuzení se Dunk dozví, že se ser Osgrey a lady Webber po jeho vítězství v souboji usmířili a dokonce se dohodli na vzájemném sňatku. Suchem vyprahlou zemi navíc zachránil déšť. Avšak Bennis, který měl bránit Nezlom, z hradu uprchl a vzal i zbývající osgreyské cennosti. Dunk se rozhodne opustit Rovinu. Při loučení mu lady Rohanna věnuje koně a Duncan si od ní vezme i pramínek jejich vlasů. Společně s Eggem pak zamíří na sever ke Zdi.\n\nDuncan s Aegonem mířící z Kamenného Septa na sever ke Zdi se nedaleko jezera Boží oko náhodou setkávají s průvodem rytířů mířících do Bělostěn, kde se má konat turnaj na počest zásnub lorda Butterwella s dcerou lorda Freye. Dunk se přes Eggovy protesty rozhodne turnaje rovněž zúčastnit jako tajemný \"Šibeniční rytíř\". Při cestě do Bělostěn se přidají k trojici potulných rytířů Kylu Kocourovi z Mlžného močálu, Glendonu Bleskovi a Maynardu Plummovi, od nichž se dozvědí, že cenou pro vítěze turnaje je dračí vejce. Mladý Glendon navíc odhalí, že jeho otec bojoval během války mezi Targaryeny na straně poraženého Daemona Černožára.<br>\nDunk spolu s ostatními rytíři se v Bělostěnách dostane na velkolepou svatební hostinu. Po jejím skončení je dokonce vybrán, aby odnesl nevěstu na lože. V ložnici přiopilý Dunk náhodou spatří dračí vejce uschované pro vítěze turnaje a když si jej prohlíží, je okřiknut zeťem lorda Butterwella, Černým Tomem Heddlem. Krátce poté mu tajemný rytíř John Šumař oznámí, že jej zná ze svých snů a předpoví mu, že bude jednou sloužit jako člen Královské gardy. Během turnaje se Duncan utká s nenápadným serem Uthorem Podlistem, který jej však lehce porazí, když jej dřevcem zasáhne do helmy. Poražený a těžce zraněný Dunk se probere až po ošetření zdejším mistrem. Svou zbroj i koně dluží svému přemožiteli, avšak od sera Uthora se dozví, že byl neznámým rytířem uplacen, aby Dunka v souboji usmrtil. Turnajem nadále záhadně prochází John Šumař a Glendon Blesk se Dunkovi svěří, že se jej pokusili uplatit, aby Šumaře nechal v dalším kole vyhrát, což však mladý rytíř toužící po slávě odmítl. Dunk pochopí, že v Bělostěnách se připravuje vzpoura proti králi, v jejímž čele má stanout Černožárův utajený syn, Daemon mladší. Daemon vystupující jako John Šumař má v turnaji zvítězit a získat tak dračí vejce, načež by došlo k odhalení jeho totožnosti a přítomní lordi by se přidali na jeho stranu v nové rebelii.<br> \nBělostěnami se záhy roznese, že bylo dračí vejce ukradeno. Z krádeže je obviněn Šumařův turnajový soupeř, ser Glendon Blesk, načež je zatčen a mučen. Duncan pátrající po zmizelém Eggovi je napaden dalším ze spiklenců serem Alynem Cockshawem, který mu před útokem přizná, že podplatil Uthora, aby jej zabil. Na pomoc zraněnému Dunkovi přispěchá Maynard Plumm a Cockshaw je Dunkem shozen do studny. Dunk nalezne Egga v septu, kde chlapec vyděsil lorda Butterwella tím, že mu odhalil svou totožnost a řekl o prozrazení jejich spiknutí. Butterwellův zeť Černý Tom Heddle chce prince Aegona zajmout. Dunk však Heddla přemůže a usmrtí.<br>\nUkáže se, že Bělostěny byly obklíčeny vojskem vedeným královým pobočníkem Bryndenem Řekou známým jako Krvevran. Povstání je tak ještě před jeho vypuknutím potlačeno a Daemon, který se pokusí pobočníka vyzvat na souboj je zatčen a uvězněn. Lord Butterwell je ušetřen, avšak přijde o desetinu svého majetku a jeho sídlo Bělostěny jsou obsazeny a pobořeny. Dunk Bryndenovi vysvětlí, že se s princem do celé věci pouze nešťastnou náhodou připletli a Krvevran nakonec rytíře i prince propustí. \nNovely byly vydány také v podobě tří stejnojmenných komiksů (\"The Hedge Knight\", 2005), \"The Sworn Sword\" (2008) a \"The Mystery Knight\" (2017), které vytvořili Ben Avery, Mike Crowell a ilustrátor Mike S. Miller.\n\n"}
{"id": "1469059", "url": "https://cs.wikipedia.org/wiki?curid=1469059", "title": "Boris Vallejo", "text": "Boris Vallejo\n\nBoris Vallejo (* 8. ledna 1941, Lima) je peruánský malíř a ilustrátor, který se proslavil zvláště svými ilustracemi ke knihám žánru sci-fi a fantasy. Řada jeho kreseb má erotický charakter. Typickým námětem jeho děl jsou bohové, čarodějové, příšery a svalnatí hrdinové, mužští i ženští. Většinou jde o olejomalby. Ilustroval knižní série jako Barbar Conan nebo Tarzan. Vytvořil filmové plakáty ke snímkům Knightriders (1981), Q (1982) či Barbarian Queen (1985). Často spolupracuje se svou manželkou, malířkou Julie Bellovou, jež je bývalou kulturistkou a byla modelem řady jeho maleb ženských bojovnic. V roce 1979 dostal British Fantasy Award. Vystudoval Escuela Nacional Superior Autónoma de Bellas Artes v Limě. V roce 1964 se usadil ve Spojených státech.\n\n"}
{"id": "1469063", "url": "https://cs.wikipedia.org/wiki?curid=1469063", "title": "Bode (rozcestník)", "text": "Bode (rozcestník)\n\nBode [\"bóde\"] může znamenat:\n\n\n"}
{"id": "1469065", "url": "https://cs.wikipedia.org/wiki?curid=1469065", "title": "Eugenio Montejo", "text": "Eugenio Montejo\n\nEugenio Montejo (19. října 1938, Caracas – 5. června 2008, Valencie) byl venezuelský básník a esejista, zakladatel literárního časopisu Azar a spoluzakladatel časopisu poezie \"Revista Poesía\", vydávaného Univerzitou v Carabobu. Byl výzkumníkem Centra pro latinskoamerická studia „Rómulo Gallegos“ v Caracasu a přispíval do velkého množství národních i mezinárodních časopisů. Ve Venezuele získal v roce 1998 Národní cenu za literaturu a v roce 2004 získal mezinárodní Cenu Octavio Paze za poezii a esej. Mezinárodní zájem o Montejovu poezii vzrostl poté, co jeho báseň \"La Tierra Giró para Acercarnos\" (Země se točí, aby nás dostala blíž k sobě) byla použita ve filmu \"21 gramů\" mexickým režisérem Alejandrem Gonzálezem Iñárritou. Několik řádků z básně cituje postava ztvárněná Seanem Pennem.\n\n\n"}
{"id": "1469067", "url": "https://cs.wikipedia.org/wiki?curid=1469067", "title": "María Elena Walshová", "text": "María Elena Walshová\n\nMaría Elena Walshová (1. února 1930 Ramos Mejía – 10. ledna 2011 Buenos Aires) byla argentinská básnířka, spisovatelka, dramatička a hudební skladatelka, známá zejména pro své písně a knihy pro děti. V roce 1948 odcestovala do Severní Ameriky na pozvání básníka Juana Ramona Jiméneze a poté se přestěhovala do Paříže, kde strávila čtyři roky počátkem 50. let 20. století. Do Argentiny se vrátila v roce 1956. Během vojenské diktatury (1976–83) byla v opozici, její píseň „Oración a la justicia“ (Modlitba za spravedlnost) se stala hymnou občanské pravice.\n\n\n"}
{"id": "1469068", "url": "https://cs.wikipedia.org/wiki?curid=1469068", "title": "Kostel Nejsvětější Trojice (Jindřichův Hradec)", "text": "Kostel Nejsvětější Trojice (Jindřichův Hradec)\n\nKostel Nejsvětější Trojice je jednolodní goticko-renesanční kostel nacházející se ve městě Jindřichův Hradec, v ulici Jarošovská. Vystavěn byl v 16. století. Od roku 1963 patří mezi kulturní památky.\n\nKostel se nachází v ulici Jarošovská v Jindřichově Hradci. Stavba je jednolodní zdobená vnějšími opěráky a s kaplí připojenou k pětibokému presbytáři. Kaple je osvětlena okny s kružbami. Loď je zaklenuta valenou bezžebrovou klenbou s lunetami. Nachází se zde kruchta. Věž je hranolovitá. Kostel obklopuje bývalý městský hřbitov, dnešní park.\n\nKostel byl vystavěn utrakvisty mezi lety 1590 a 1594 na městském hřbitově. V roce 1597 byla k presbytáři přistavěna kaple. V 17. století kostel patřil střídavě katolíkům a utrakvistům. Roku 1852 byla ke kostelu přistavěna věž. V 60. letech 20. století byl hřbitov zrušen a přeměněn na park. Na hřbitově je pohřbena řada významných místních rodáků, například se zde nachází hrobka tiskařské rodiny Landfrasů.\n\n"}
{"id": "1469069", "url": "https://cs.wikipedia.org/wiki?curid=1469069", "title": "Juana de Ibarbourou", "text": "Juana de Ibarbourou\n\nJuana Fernández Morales de Ibarbourou, známá i jako Juana de América (8. března 1892, Melo – 15. července 1979, Montevideo), byla uruguayská básnířka. Její poezie je často velmi erotická. V roce 1909, ve věku 17 let vydala svou první knihu, prózu \"Derechos femeninos\" (Práva žen), jíž začala svou celoživotní kariéru feministky. K jejím nejznámějším feministickým básním patří La Higuera či Como La Primavera. Její osobní život provázela tragédie, když se jediný syn Julio stal gamblerem a narkomanem a Juana utratila téměř všechny své peníze, aby zaplatila jeho dluhy a náklady na jeho lékařskou péči. Byla čtyřikrát nominována na udělení Nobelovy ceny za literaturu.\n\n\n"}
{"id": "1469071", "url": "https://cs.wikipedia.org/wiki?curid=1469071", "title": "Apichatpong Weerasethakul", "text": "Apichatpong Weerasethakul\n\nApichatpong Weerasethakul (* 16. července 1970, Bangkok) je thajský filmový režisér, scenárista a producent. V roce 2010 získal za svůj film Strýček Búnmí Zlatou palmu na festivalu v Cannes. Je též uznávaným výtvarníkem. Vystudoval architekturu v Khon Kaen, výtvarné umění a film v Chicagu. Od začátku 90. let točil snímky na pomezí dokumentu a fikce. V roce 1999 založil produkční společnost Kick the Machine Films. V roce 2000 natočil celovečerní debut \"Mysterious Object at Noon\" (ดอกฟ้าในมือมาร). Jeho \"Tropická nemoc\" získala roku 2004 v Cannes Cenu poroty. Jeho snímek \"Světlo století\" z roku 2006 se stal prvním thajským filmem v hlavní soutěži festivalu v Benátkách.\n"}
{"id": "1469074", "url": "https://cs.wikipedia.org/wiki?curid=1469074", "title": "José Antonio Abreu", "text": "José Antonio Abreu\n\nJosé Antonio Abreu (7. května 1939 Valera – 24. března 2018 Caracas) byl venezuelský hudebník, dirigent, politik a ekonom. Proslavil se především založením hudebně-sociálního programu El Sistema. Jeho cílem bylo umožnit chudým dětem hudební vzdělání a kontakt s klasickou hudbou, vytvářením mládežnických souborů a hudebních center v chudých čtvrtích. Projekt během čtyřiceti let fungování integroval asi milion venezuelských dětí. Rozšířil se do více než šedesáti zemí. Nejznámějším mládežnickým orchestrem se stal Symfonický orchestr Simóna Bolívara. Abreu měl vazby na chavezismus.\n\n"}
{"id": "1469078", "url": "https://cs.wikipedia.org/wiki?curid=1469078", "title": "John Farrow", "text": "John Farrow\n\nJohn Farrow (10. února 1904 Sydney – 28. ledna 1963 Beverly Hills) byl australsko-americký filmový režisér, scenárista, producent a spisovatel. V roce 1957 získal Oscara za adaptovaný scénář k filmu \"Cesta kolem světa za 80 dní\". Nominován byl též za scénář a režii snímku \"Wake Island\" z roku 1943. Za režii tohoto filmu nicméně získal cenu \"New York Film Critics Circle\". Jeho ženou byla herečka Maureen O'Sullivanová, s níž měl sedm dětí. Jedno z nich, Mia Farrowová, se stala známou herečkou. Napsal i několik románů, publicistických knih s historickými tématy (například životopis Thomase Morea), divadelní hru či sbírku básní.\n"}
{"id": "1469081", "url": "https://cs.wikipedia.org/wiki?curid=1469081", "title": "Laura Esquivelová", "text": "Laura Esquivelová\n\nLaura Esquivelová (* 30. září 1950 Ciudad de México) je mexická spisovatelka, scenáristka a politička. Proslavila se především svým prvním románem \"Como agua para chocolate\" z roku 1989 (vyšlo slovensky pod názvem \"Ako voda v čokoláde\"), který se hlásí k magickému realismu. V letech 2012-2018 byla poslankyní mexického parlamentu za sociálnědemokratickou stranu Morena (Movimiento Regeneración Nacional).\n\n"}
{"id": "1469083", "url": "https://cs.wikipedia.org/wiki?curid=1469083", "title": "Juan Diego Flórez", "text": "Juan Diego Flórez\n\nJuan Diego Flórez (* 13. ledna 1973, Lima) je peruánský operní pěvec, tenor, obzvláště známý pro své belcantové role.\n\nJeho otec Rubén Flórez byl známým kytaristou a zpěvákem žánru criolla. V 17 letech začal studovat na \"Conservatorio Nacional de Música\" v Limě. V průběhu studií objevil své dispozice pro klasický zpěv. Stal se členem \"Coro Nacional Peru\". Získal stipendium na \"Curtis Institute of Music\" v americké Philadelphii, kde studoval od roku 1993 do roku 1996. Začal zpívat v italských belcantových operách (Rossini, Bellini, Donizetti), jež se staly jeho doménou. V roce 1994 ho peruánský tenorista Ernesto Palacio pozval do Itálie, aby pracoval na nahrávání opery Vicente Martina y Solera \"Il Tutore Burlato\". Palacio se následně stal Flórezovým učitelem, mentorem a manažerem a měl hluboký vliv na jeho kariéru. Průlomem a profesionálním debutem se stalo jeho vystoupení v roce 1996 na Rossiniho festivalu v italském městě Pesaro. Ve stejném roce debutoval v milánské La Scale v Gluckově Armidě. O rok později absolvoval debut v Covent Garden, kde zpíval roli hraběte Potoskiho v celosvětové premiéře koncertního představení Donizettiho Elisabetty. V roce 1999 debutoval ve Vídeňské státní opeře, roku 2002 v Metropolitní opeře v New Yorku. Vydal též šest sólových recitálů na CD.\nV roce 2007 získal nejvyšší vyznamenání své země, Řád slunce Peru.\n"}
{"id": "1469084", "url": "https://cs.wikipedia.org/wiki?curid=1469084", "title": "Environmentální dopady letectví", "text": "Environmentální dopady letectví\n\nK environmentálním dopadům letectví (k dopadům letectví na životní prostředí) dochází, protože letecké motory emitují teplo, hluk, prachové částice a plyny, které přispívají ke globálnímu oteplování a ke globálnímu stmívání. Letadla vypouštějí částice a plyny, jako jsou oxid uhličitý (CO), vodní pára, uhlovodíky, oxid uhelnatý, oxidy dusíku, oxidy síry, olovo a černý uhlík, které navzájem a s atmosférou reagují. \n\nNavzdory úspornějším a méně znečišťujícím dvouproudovým a turbovrtulovým motorům přispívá rychlý růst letecké dopravy v uplynulých letech k nárůstu celkového znečištění způsobeného letectvím. Od roku 1990 do konce roku 2017 rostly osobokilometry o přibližně 5 % ročně. V Evropské unii vzrostly emise skleníkových plynů z letectví mezi lety 1990 a 2017 o 117 procent. \n\nKomplexní výzkum ukazuje, že navzdory očekávaným efektivním inovacím letadel, motorů, aerodynamiky a letových operací není v dohledu žádný konec rychlého růstu emisí CO ani za mnoho desetiletí z cestování letadlem a letecké nákladní dopravy v důsledku předpokládaného neustálého růstu letecké dopravy. Je tomu tak i proto, že mezinárodní letecké emise unikaly mezinárodní regulaci až do konference Mezinárodní organizace pro civilní letectví v říjnu 2016, na níž se dohodl systém uhlíkové kompenzace CORSIA. Díky nízké nebo neexistující dani z leteckého paliva má letecká doprava navíc konkurenční výhodu oproti jiným druhům dopravy vlivem nižších cestovních nákladů. Pokud nebudou zavedena tržní omezení, růst emisí z letectví bude tak velký, že v polovině století vyčerpá celý nebo téměř celý roční rozpočet celosvětových emisí CO, jaký by byl slučitelný s cílem udržet globální oteplování na úrovni 2 °C nebo nižší. \n\nProbíhá debata o možném zdanění letecké dopravy a začlenění letectví do systému obchodování s emisemi, aby se zajistilo zohlednění celkových externích nákladů letecké dopravy.\n\nStejně jako všechny lidské činnosti zahrnující spalování, většina forem letectví uvolňuje oxid uhličitý (CO) a další skleníkové plyny do zemské atmosféry, což přispívá ke zrychlení globálního oteplování a (v případě CO) k okyselení oceánů. Tyto obavy jsou zdůrazněny současným objemem komerčního letectví a mírou jeho růstu. Celosvětově denně (v roce 2014) letělo v průměru zhruba 8,3 milionů lidí (tři miliardy obsazených míst ročně), dvakrát více než v roce 1999. Jen samotné americké letecké společnosti spálily přibližně 61,3 miliardy litrů paliva během dvanácti měsíců od října 2013 do září 2014. \n\nVedle CO uvolňovaného při letu z většiny letadel spalováním paliv jako Jet-A (pro turbínové motory) nebo letecký benzín (pro pístové motory) přispívá letecký průmysl dále emisemi skleníkových plynů z pozemních letištních vozidel a emisemi cestujících a zaměstnanců během přístupu k letištím, jakož i prostřednictvím emisí vznikajících při výrobě elektřiny a tepla pro budovy letišť, při výrobě letadel a při výstavbě letištní infrastruktury. \n\nZatímco hlavní skleníkový plyn z motorových letadel při letu je CO, další emise zahrnují oxid dusnatý a oxid dusičitý (společně nazývané oxidy dusíku neboli NO), vodní páru a částice (sazí a síranů), oxidy síry, oxid uhelnatý (který se vzápětí váže s kyslíkem a mění na CO), nedokonale spálené uhlovodíky, tetraethylolovo (pouze pístové motory na benzín) a radikály, jako je hydroxyl, v závislosti na typu použitého letadla. Váhový emisní faktor, tedy faktor, kterým by měly být vynásobeny emise CO z letectví za účelem získání ekvivalentních emisí CO pro roční průměrné podmínky letectví, je v rozmezí 1,3–2,9. \n\nOdhaduje se, že příspěvek všech civilních letadel, domácích i mezinárodních, v letectví ke globálním emisím samotného CO činí dvě a půl procenta (740 mil tun CO). Nicméně v případě vysokorychlostních dopravních letadel, které často létají ve stratosféře nebo blízko pod ní, může i ne-CO efekt citlivý na výšku významně zvýšit celkový příspěvek k antropogenní (lidmi působené) změně klimatu. Profesor Stefan Gössling, spolueditor publikace \"Změna klimatu a letectví\", v roce 2018 soudil, že onen příspěvek (radiační působení) je minimálně pět procent. Podzvuková letadla při letu přispívají ke změně klimatu čtyřmi způsoby: \n\nEmise CO z letadel za letu jsou nejvýznamnějším a nejlépe srozumitelnou částí celkového příspěvku letecké dopravy ke globálnímu oteplování. Úroveň a účinky emisí CO se v současnosti považují za stejné bez ohledu na nadmořskou výšku (tj. má stejné atmosférické účinky jako emise při zemi). V roce 1992 byly emise CO z letadel odhadovány na zhruba dvě procenta všech antropogenních emisí a ten rok byla atmosférická koncentrace CO připsatelná letectví přibližně kolem jednoho procenta celkového antropogenního nárůstu od průmyslové revoluce, přičemž pocházela většinou jen z posledních 50 let. \n\nVe vysokých výškách kolem tropopauzy, kde putují velká proudová letadla, jsou emise NO zvláště účinné při vytváření ozónu (O) v horní troposféře. Emise NO ve vysoké nadmořské výšce (8–13 km) mají za následek vyšší koncentraci O než povrchové emise NO, a ozón tam navíc působí větší skleníkový efekt. Účinek přízemních koncentrací O je regionální a lokální, ale ve středních a horních výškách troposféry se ozón šíří globálně. \n\nEmise NO také snižují okolní úroveň methanu, dalšího skleníkového plynu, což oteplování planety snižuje. Tím se ale nevyrovná oteplující účinek emisí NO vinou tvorby O. Aktuálně se soudí, že síra a emise vodních par z letadel mají ve stratosféře tendenci spotřebovat O, částečně tak vyrovnávají nárůst O vlivem NO. Tyto účinky nebyly doposud kvantifikovány. Uvedené procesy nevztahují na letadla, která létají níže v troposféře, jako jsou lehká letadla nebo mnoho letadel na vnitrostátních linkách. \n\nJedním z produktů spalování uhlovodíků s kyslíkem je vodní pára, skleníkový plyn. Vodní pára produkovaná leteckými motory ve vysokých nadmořských výškách za určitých atmosférických podmínek kondenzuje do kapiček a vytváří kondenzační stopy. Kondenzační stopy jsou viditelná čárová oblaka, která se tvoří v chladné, vlhké atmosféře a mají také vliv na globálního oteplování (ačkoli méně významný než emise CO a jevy vyvolané emisemi NO). Kondenzační stopy jsou neobvyklé (i když ne úplně vzácné) za letadly v nižší nadmořské výšce nebo z vrtulových letadel a vrtulníků. \n\nVídáváme, že se z kondenzačních stop někdy vytvářejí trvanlivé cirry, které pak mají na globální oteplování vliv delší a silnější než samotná tvorba těchto stop. Existuje určitá vědecká nejistota ohledně příspěvku tvorby kondenzačních stop a vzniku cirrů ke globálnímu oteplování a snahy o odhad celkového příspěvku letectví ke změně klimatu proto často mají tendenci nezahrnovat jeho účinky na zvýšení množství a mohutnosti cirrovité oblačnosti. Nicméně studie z roku 2015 zjistila, že umělá oblačnost způsobená expanzí kondenzačních stop snižuje rozdíl mezi denní a noční teplotou. První je snížena a ta druhá se zvyšuje ve srovnání s teplotami v den před a v den po těchto situacích, kdy se stopy vlhkém vzduchu proměňují v rozsáhlou oblačnost vysokého patra. V takových případech byl teplotní rozdíl mezi dnem a nocí snížen o 3 °C v jižní části Spojených států amerických a 2,8 °C na středozápadu této země. \n\nNejméně významné na základě hmotnosti je uvolňování sazí a síranových částic. Saze pohlcují všechno záření a mají oteplovací účinek; částice síranů odrážejí sluneční záření a mají malý chladicí účinek. Kromě toho mohou částice ovlivnit tvorbu a vlastnosti oblaků včetně kondenzačních stop a přirozeně se vyskytujících cirrů. \"Rozšiřující se kondenzační stopy a řasovitá oblaka, která se z nich vyvíjejí – oboje označujeme jako cirry z letadel – mají dnes větší radiační působení než všechny emise CO z letecké dopravy, které v ovzduší zůstaly od prvního letounu poháněného motorem“. Z částeček emitovaných leteckými motory se za nejdůležitější pro tvorbu kondenzačních stop považují saze, protože jsou dostatečně velké, aby sloužily jako kondenzační jádra pro vodní páru. Všechna letadla poháněná spalováním uvolní určité množství sazí; nedávné studie ale naznačují, že snížení podílu aromatických uhlovodíků v palivu pro trysková letadla snižuje množství sazí. \n\nEmise letadel na osobokilometr se značně liší z důvodu různých faktorů, jako je velikost a typ letadla, nadmořská výška, podíl cestujících a nákladu při daném letu a také dle délky cesty a počtu mezipřistání na trase. Účinky daného množství emisí na klima (radiační působení) jsou také větší ve vyšších nadmořských výškách: viz níže. \n\nV Evropě byla průměrná spotřeba leteckého paliva na jednoho cestujícího v roce 2017 3,4 l/100 km, což je o 24 % méně než v roce 2005. Přitom provoz vzrostl o 60 % na 1 643 miliard osobokilometrů, takže emise CO₂ vzrostly o 16 % na hodnotu 163 milionů tun. Z toho vyplývají emise téměř 100 g oxidu uhličitého na osobokilometr. \n\nNěkteré reprezentativní údaje o emisích CO poskytl průzkum LIPASTO o průměrných přímých radiačně významných emisích (bez započtení dalších vlivů na záření ve vysoké nadmořské výšce) letadel vyjádřených jako množství CO a ekvivalentu CO na osobokilometr: \n\n\n(Je vidět, že započítání sazí, jediné další složky oněch emisí s přímým vlivem na záření, je v tomto případě bezvýznamné.) \n\nTyto emise jsou podobné čtyřmístnému osobnímu vozu obsazenému jednou osobou; avšak letecké cesty jsou často na delší vzdálenosti, než by byly podniknuty autem, takže celkové emise jsou mnohem vyšší. \n\nNa jednoho cestujícího v typické ekonomické třídě zpátečního letu New York-Los Angeles například připadá asi 715 kg CO. To lze ovšem přepočítat na ekvivalent 1917 kg CO, když se vezme do úvahy výsledné radiační působení ve vysokých výškách vč. produkce ozónu a cirrů. Celkové emise z linkových letů tryskových letadel jsou přitom podstatně vyšší než z charterových letů nebo z turbovrtulových letadel. \n\nAsi 60 procent emisí z letectví pochází z mezinárodních letů a tyto lety nejsou pokryty Kjótským protokolem a jeho cíli na snížení emisí. Nověji však: \"Agentura pro civilní letectví Organizace spojených národů ratifikovala ve čtvrtek [6. října 2016] dohodu o omezení emisí působících globální oteplování z mezinárodních letů, což je první pakt o změně klimatu, který stanoví celosvětové limity pro jediný průmysl. Dohoda, přijatá velkou většinou Mezinárodní organizací pro civilní letectví s 191 členskými státy na zasedání v Montrealu, stanoví emise leteckých společností v roce 2020 jako horní hranici toho, co si mohou dopravci dovolit. Aerolinky, které ten limit později překročí, což se u mnohých očekává, budou muset kompenzovat (offsetovat) svůj nárůst emisí nákupem kreditů z jiných odvětví a z projektů, které snižují emise skleníkových plynů.\"\n\nČísla letecké společnosti British Airways naznačují, že u velkých proudových letadel jsou emise oxidu uhličitého 100 g na osobokilometr (jde o údaj, který nebere v úvahu produkci dalších znečišťujících látek nebo kondenzačních stop). \n\nV roce 2013 zveřejnila Světová banka studii o vlivu létání svých zaměstnanců v obchodní třídě nebo v první třídě na emise CO oproti tomu, kdyby cestovali v ekonomické třídě. Mezi faktory se počítalo, že v těchto prémiových třídách je méně sedadel, vztaženo na prostorovou kapacitu letounu; letadlo je tak méně využito, aniž by úměrně klesla jeho hmotnost za letu. Tato skutečnost nebyla zohledněna v předchozích standardních metodách \"uhlíkového účtování\". Studie dospěla k závěru, že při posuzování příslušných průměrných faktorů zatížení (procento obsazených sedadel) v každé třídě sedadel je uhlíkové stopa obchodní třídy a první třídy třikrát a devětkrát vyšší než ekonomická třída. Související článek Mezinárodní rady pro čistou dopravu dále popisuje vliv uspořádání sedadel na uhlíkové emise:\nModel A380 je uváděn na trh jako \"zelený obr\" a je jedním z nejmodernějších leteckých letadel. Tato interpretace je však založena na konfiguraci letadla s maximální kapacitou kolem 850 cestujících v ekonomické třídě. Ve skutečnosti má typické letadlo A380 525 míst. Účinnost využití paliva na přepravu osob je srovnatelná s B747-400 ER a dokonce asi o 15 procent horší než B777-300ER na základě počtu cestujících (vypočteno pomocí systému Piano-5 při letu z Abú Zabí do Londýna za předpokladu 80% faktoru obsazení a průměrného provozního počtu sedadel).\n\nPři pokusech o shromáždění a kvantifikaci celkových klimatických dopadů letadel na klimatickou změnu odhaduje Mezivládní panel pro změnu klimatu (IPCC), že celkový dopad letecké dopravy na klimatické změny je přibližně dvojnásobek až čtyřnásobek jeho přímých emisí CO (s výjimkou potenciálního dopadu na zesílení řasovité oblačnosti). Toto se měří jako radiační působení. I když existuje nejistota ohledně přesné úrovně dopadů NO a vodní páry, vlády přijaly široký vědecký názor, že mají vliv. Celosvětově v roce 2005 přispěla letecká doprava „pravděpodobně až 4,9 procenty radiačního působení.“ Prohlášení vlády Spojeného království zdůraznilo potřebu, aby si letecká doprava řešila své celkové klimatické dopady na změny klimatu a ne pouze dopad CO. Příspěvek kondenzačních stop a cirrů z nich vyvinutých je pravděpodobně větší. \n\nStudie o létání obyvatel Švédska užívala pro celkový oteplující účinek emisí oproti pouhému CO koeficient 1,9 při užití potenciálu globálního oteplování na 100 let. Ekvivalent na jednoho obyvatele a rok 2017 tak vyšel na 1,1 t. Autoři též odkazují na interaktivní mapu pro výpočet pro zpáteční let odkudkoliv kamkoliv. \n\nIPCC odhaduje, že letectví je odpovědné za přibližně 3,5 procent antropogenních klimatických změn; toto číslo zahrnuje jak účinek CO, tak i účinek způsobený jinými emisemi. IPCC vytvořil scénáře odhadující, jaká by mohla být tato hodnota v roce 2050. Shrnující odhad je, že příspěvek letectví by mohl do roku 2050 narůst až na pět procent z celkového příspěvku, pokud se tyto emise nebudou řešit, ačkoli nejvyšší scénář je na úrovni 15 procent. Kromě toho, pokud by jiná průmyslové odvětví dosáhla výrazného snížení vlastních emisí skleníkových plynů, mohl by se také zvýšit podíl letectví na zbývajících emisích. \n\nPřestože došlo k významnému zlepšení palivové účinnosti díky technologii letadel a provozního řízení, jak je zde popsáno, tak tato zlepšení neustále ohrožuje nárůst objemu letecké dopravy. \n\nZpráva z prosince 2015 uvádí, že letectví by mohlo do roku 2050 generovat 43 Gt uhlíkových emisí, které spotřebují téměř 5% celkového globálního rozpočtu. Bez regulace se globální emise z letectví mohou do poloviny století ztrojnásobit a mohly by emitovat více než 3 Gt uhlíku ročně v rámci scénáře s vysokým růstem a scénářem „podnikání jako obvykle“. Úsilí o přenesení emisí z letectví do kontextu účinného celosvětového ujednání se doposud nezdařilo, a to navzdory existenci řady technologických a provozních vylepšení. \n\nOd roku 1990 do konce roku 2017 rostly osobokilometry o přibližně 5 % ročně, a to i při přerušeních po událostech z 11. září 2001 a dvou významných válečných konfliktech. Od nástupu současné recese: \n\nBěhem prvních tří čtvrtletí roku 2010 se trh s leteckou dopravou rozšířily o roční sazbu přibližně o 10 %. To je podobné rychlosti pozorované v rychlé expanzi před recesí. Listopadové výsledky znamenají, že roční míra růstu dosud ve čtvrtém čtvrtletí klesla zpět na přibližně 6 procent. To je však stále v souladu s dlouhodobým historickým tempem růstu dopravy. Úroveň mezinárodní letecké dopravy je nyní 4 procentní body vyšší než před recesní špičkou počátků roku 2008 a zdá se, že současná expanze pokračuje.\n\nProfesor Kevin Anderson z Tyndallova centra pro výzkum klimatických změn v roce 2008 ve svém přednášce a v článku ukázal, jak pokračující letecký růst ve Spojeném království ohrožuje schopnost této země splnit cíle snižování emisí CO, zvýšení teploty dokonce na 4 ° nebo 6 °C. Jeho grafy ukazují, že zvýšení emisí uhlíku v domácí letecké dopravě pro Velkou Británii vyrostlo z 11 Mt v roce 2006 na 17 Mt v roce 2012, při historickém ročním růstu emisí Spojeného království o sedm procent. Po roce 2012, kdyby se tempo růstu snížilo na tři procenta za rok, by emise uhlíku v roce 2030 činily 28 milionů tun, což je 70 % celkového rozpočtu Spojeného království pro tento rok pro všechna hospodářská odvětví. Tato práce také naznačuje předvídatelnou budoucnost, která stojí před mnoha jinými zeměmi, které mají vysokou závislost na letectví. „Hypermobile Travelers“, akademická studie Stefan Gössling a kol., (2009) v knize \"Climate Change and Aviation\" (Změna klimatu a letectví) také poukazuje na dilema způsobenou rostoucí hypermobilitou cestujících v letecké dopravě v jednotlivých zemích a globálně. \n\nZatímco novější modelová tryskové letadla jsou podstatně palivově efektivnější (a proto produkují méně CO) než první proudová letadla, nové modely letadel v roce 2000 byly sotva efektivnější na osobokilometr než nejmodernější letadla z konce padesátých let (např. Constellation L-1649-A a DC-7C). Požadavky na vysoký zisk na efektivitu letadel v posledních desetiletích (přestože jsou zčásti pravdivé) byly ve většině studií zaujaté vysokou úrovní využívání prvotně neefektivních modelů proudových letadel jako základní hladina. Tato letadla byla optimalizována pro zvýšení výnosů, včetně zvýšené rychlosti a zvýšené letové hladiny, a jsou poměrně palivově neefektivní v porovnání pístovými pohony jejich předchůdců. \n\nTurbovrtulová letadla dnes, pravděpodobně zčásti kvůli jejich nižším cestovním rychlostem a nadmořským výškám (podobné jako dřívějším letadlům poháněným pístovými motory) ve srovnání s proudovými letadly – hrají zřetelnou roli v celkové palivové účinnosti velkých leteckých společností, které mají regionální dceřiné společnosti. Například, i když aerolinky Alaska Airlines dosáhly vrcholu v oblasti hodnocení spotřeby paliva v pořadí v letech 2011–2012, pokud by její rozsáhlý regionální dopravce – turbovrtulovým motorem vybavený Horizonem Air – byl vynechán ze soustředěné úvahy, že hodnocení letecké společnosti by bylo poněkud nižší, uvedeno v hodnocení. \n\nVýrobci letadel usilují o snížení emisí CO i NO u každé nové generace konstrukce letadel i motoru. Zatímco zavedení modernějších letadel představuje příležitost ke snižování emisí na jeden letoun kilometru cestujících, letadla jsou významnými investicemi, které trvají po mnoho desetiletí, a nahrazení mezinárodní flotily je proto dlouhodobým záležitostí, která značně zpozdí realizaci klimatických přínosů mnoho druhů vylepšení. Motory mohou být v určitém okamžiku měněny, ovšem letadla mají dlouhou životnost. Kromě toho, spíše než lineární z jednoho roku na rok se zlepšení účinnosti mají tendenci se snižovat spíše časem, jak se to odráží v historii letadel s pístovými i proudovými motory.\n\nStudie hodnocení životního cyklu (od kolébky po hrob) snížení emisí CO z letectví z roku 2014 pomocí letadel z polymerů vyztužených uhlíkovými vlákny, jako je Boeing 787 – včetně jeho výroby, provozu a případného odstranění – ukázalo, že do roku 2050 by mohly snížit emise CO v leteckém průmyslu o 14–15 % ve srovnání používání konvenčních letadel. Výhoda této technologie není vyšší než toto snížení, a to navzdory nižší hmotnosti a podstatně nižší spotřebě takových letadel „kvůli omezenému proniknutí flotily do roku 2050 a zvýšené poptávce po letecké dopravě kvůli nižším provozním nákladům“. \n\nVýzkumné projekty, jako je program společnosti Boeing \"ecoDemonstrator\", se snažily identifikovat způsoby, jak zlepšit efektivitu provozu komerčních letadel. Americká vláda tento výzkum podpořila prostřednictvím grantových programů, včetně programu kontinuální nižší energie FAA, programu Emise a hluk (CLEEN) a projektu NASA pro ekologický odpovědné letectví (ERA). \n\nPřidání elektrického pohonu k příďovému kolu letadla může zvýšit účinnost paliva při manipulaci na zemí. Toto přidání by umožnilo popojíždění bez použití hlavních motorů. \n\nDalší navrhovanou změnou je začlenění systému elektromagnetického leteckého katapultu na přistávacích a vzletových dráhách letišť. Některé společnosti, jako je Airbus, tuto možnost nyní zkoumají. Přidání tohoto systému by civilním letadlům umožnilo spotřebovat mnohem méně pohonných hmot (při vzletu je spotřeba paliva ve srovnání s plachtěním při přepočtu na kilometr mnohem vyšší). Myšlenkou je, aby letadlo vzlétlo při běžných rychlostech letadel a používalo pouze katapult pro vzlet, nikoliv pro přistání. \n\nDalší možnosti plynou z optimalizace časových rozvrhů leteckých linek, traťových sítí a letových kmitočtů pro zvýšení zatížení (minimalizace počtu prázdných prázdných sedadel) spolu s optimalizací vzdušného prostoru. Jedná se však o jednorázové zisky, a protože tyto příležitosti jsou postupně splněny, lze od zbývajících možností očekávat snížení výnosů. \n\nDalším možným snížením dopadů na změny klimatu je omezení letů ve vysokých výškách. To by vedlo k výraznému snížení kondenzačních stop ve vysokých výškách pro marginální kompromis zvýšeného letového času a odhadovaného zvýšení emisí CO o 4 %. Nevýhody tohoto řešení zahrnují velmi omezenou kapacitu vzdušného prostoru, zvláště v Evropě a Severní Americe, a zvýšení spalování pohonných hmot, protože proudové letadla jsou méně účinná v nižších cestovních výškách. \n\nZatímco opatření není vhodné pro dálkové nebo transoceánské lety, turbovrtulová letadla používaná pro lety dojíždějících přinášejí dvě významné výhody: často spalují mnohem méně paliva na každá osobo kilometr a obvykle letí v nižších nadmořských výškách, a to uvnitř tropopauzy, kde nejsou žádné obavy ohledně výroby ozónu nebo kondenzačních stop. \n\nNěkteří vědci a společnosti jako GE Aviation a Virgin Fuels zkoumají technologie biopaliv pro použití v proudových letadlech. Některé letadlové motory, jako např. Wilksch WAM120 (dvoutaktní dieselový motor), mohou být poháněny rostlinným olejem. Také řada motorů Lycoming dobře funguje na etanolu. \n\nKromě toho se také provádí pokusy, které kombinují běžné ropné palivo s biopalivem. Například jako součást takového testu letecká společnost Virgin Atlantic přeletěla 24. února 2008 s letadlem Boeing 747 z Letiště Heathrow u Londýna na letiště Amsterdam Schiphol, přičemž jeden motor spaloval kombinaci kokosového a babassového oleje. Vrchní vědec britské pobočky Greenpeace Doug Parr řekl, že let byl „greenwashingem ve velké výšce“ a že produkce biopaliv z organických olejů může vést k odlesňování a velkému nárůstu emisí skleníkových plynů. Většina letadel na světě nejsou velká letadla, ale menší pístová letadla a s velkými úpravami je mnoho schopno používat etanol jako palivo. Dalším faktorem je obrovské množství pozemků, které by byly nezbytné k zajištění surové biomasy potřebné k podpoře potřeb civilního i vojenského letectví. \n\nV prosinci roku 2008 letoun společnosti Air New Zealand dokončil první zkušební let komerčního letectví na světě, který částečně využívá palivo založené na dávivci. Dávivec používaný pro výrobu bionafty může růst na okrajích zemědělské půdy, kde mnoho stromů a plodin nebude růst, nebo kde by mělo jen pomalé přírůstky. Společnost Air New Zealand stanovila pro dávivec několik obecných kritérií udržitelnosti, přičemž uvádí, že takové biopaliva nesmí soutěžit s potravinovými zdroji, že musí být stejně dobré jako tradiční letecké palivo a že by mělo být nákladově konkurenceschopné s existujícími palivy. \n\nV lednu 2009 společnost Continental Airlines použila udržitelné biopalivo, aby poprvé v Severní Americe uvedla do provozu komerční letadlo. Toto představuje první demonstrativní let na udržitelného biopalivo u komerčního dopravce, který použil dvojmotorové letadlo Boeing 737–800 poháněné motory CFM International CFM56–7B. Směs biopaliv zahrnovala komponenty odvozené z řas a dávivce. \n\nBiopalivová alternativa k leteckému benzínu se vyvíjí tzv. Swift palivo. Toto palivo bylo schváleno zkušebním palivem společností ASTM International v prosinci 2009, což společnosti umožnilo pokračovat ve svém výzkumu a provádět certifikační zkoušky. Mary Rusek, prezident a spolumajitel společnosti Swift Enterprises, předpovídal v té době, že „100SF bude mít srovnatelnou cenu, bude šetrnější k životnímu prostředí a mnohem úspornější než jiné běžné letecké pohonné látky na trhu“. \n\nOd června 2011 revidované mezinárodní normy týkající se leteckých pohonných hmot oficiálně umožňují komerčním leteckým společnostem míchat konvenční proudové palivo s až 50 % biopaliva. Obnovitelné palivo „lze v rámci nově vydané normy ASTM D7566, Specifikace pro letecké turbínové palivové zdroje obsahující syntetické uhlovodíky smíchat s konvenčními komerčními a vojenskými palivy.“ \n\nV prosinci roku 2011 FAA oznámila, že oceňuje 7 miliony amerických dolarů osm společností, které podpoří vývoj komerčních leteckých biopaliv se zvláštním zaměřením na palivo ATJ (alkohol na let). Jako součást svých programů CAAFI (Iniciativa pro alternativní palivovou iniciativu v oblasti letectví) a programu CLEEN (Pokračující nízké emise, energie a hluk) plánuje FAA pomoci při vývoji udržitelného paliva (z alkoholů, cukrů, biomasy a organických látek, jako je pyrolýzní oleje), které mohou být „puštěny“ do letadla bez změny současné infrastruktury. Grant bude také použit pro výzkum toho, jak palivo ovlivňuje životnost motoru a standardy kontroly kvality.\n\nZkapalněný zemní plyn je dalším palivem, které se používá v některých letadlech. Vedle nižších emisí skleníkových plynů (v závislosti na tom, odkud se zemní plyn získává) je dalším velkým přínosem pro provozovatele letadel cena, která je daleko nižší než cena tryskového paliva. \n\nVe Velké Británii doprava, včetně letectví, jako stále rostoucí zdroj emisí, tvoří 4 %, dle očekávání až do roku 2050; a poptávka cestujících se možná bude muset snížit. Dle Výboru pro změnu klimatu (CCC) vlády Velké Británie je cíl Spojeného království o 80 % snížení k roku 1990 do roku 2050 dosud dosažitelný, avšak Pařížská dohoda by měla snižovat emisní cíle. Jejich úloha spočívá v tom, že emise v problematických odvětvích, jako je letectví, by měly být kompenzovány odstraňováním skleníkových plynů, zachytáváním a skladováním uhlíku a opětovným zalesněním. \n\nPro CCC jsou nejisté obrovské technologické posuny, ale konzultant Roland Berger poukazuje na 80 nových programů elektrických letadel za poslední dva roky, čistě elektrické pro menší stroje tvoří asi dvě třetiny a hybrid pro větší letadla zbylou třetinu, do 2030 na krátkých trasách jako je Londýn do Paříže a s celoelektrickým letadlem neočekávaným před rokem 2045. Berger předpovídá 24 % podíl CO na letectví do roku 2050, pokud se palivová účinnost zlepší o 1 % ročně a pokud nebudou žádné elektrické nebo hybridní letadla, klesne na 3–6 %, pokud budou desetiletá letadla nahrazena elektrickým nebo hybridním letadlem kvůli regulačním omezením, které začnou v roce 2030, dosáhnout 70 % vozového parku v roce 2050. Tím by se však značně snížila hodnota stávajícího letadla. \n\nOmezení dodávek bateriových článků by mohlo brzdit jejich přijetí v oblasti letectví, neboť soutěží s jinými průmyslovými odvětvími, jako jsou elektrická vozidla. Jak se ukázalo, Lithium-iontové baterie jsou křehké a náchylné na hoření a jejich kapacita se s věkem zhoršuje. Je snaha najít alternativy jako jsou například sodíkové iontové baterie. \n\nKrátké německé video \"The Bill\" zkoumá, jak cestovní ruch a jeho dopady jsou běžně v každodenním rozvinutém světě a ve společenském tlaku, kde jsou ve hře. Britský spisovatel George Marshall zkoumal společné racionalizace, které působí jako překážky při rozhodování o osobních volbách, jako je méně cestovat nebo ospravedlňovat si nedávné cesty. V neformálním výzkumném projektu „jste vítáni se připojit“ řekl, že záměrně naváděl rozhovory s lidmi, kteří jsou naladěni na problémy spojené s klimatickými změnami, na otázky týkající se jejich nedávných dálkových letů a na to, proč je cesta oprávněná. Při úvahách o činnostech, které jsou v rozporu s jejich přesvědčením, poznamenal: „zajímavé, protože jejich nesoulad může být to, což je zvláště odhalení, že každý z těchto lidí má povolání, které je založeno na předpokladu, že informace je dostačující pro vyvolání změny – předpoklad, kdy okamžitá introspekce by jim ukázala, že byl hluboce vadný.“ \n\nTechnologie Access Grid již byla (do roku 2003) například úspěšně použita k pořádání několika mezinárodních konferencí a technologie od té doby pravděpodobně výrazně pokročila. Tyndallské středisko pro výzkum klimatických změn (The Tyndall Centre for Climate Change Research) systematicky studuje prostředky ke změně společných institucionálních a odborných postupů, které vedly k rozsáhlým emisím uhlíku z cestování výzkumnými vědci, a vydalo zprávu. \n\nVíce než 130 leteckých společností má „věrnostních programy“ založené alespoň částečně na kilometrech, bodech nebo částech za podniknuté lety. Celkově tyto programy zahrnovaly přibližně 163 milionů lidí, jak bylo uvedeno v roce 2006. Tyto programy jsou přínosem pro letecké společnosti tím, že obyvatelé cestují letadly a prostřednictvím mechanizmu partnerství se společnostmi z oblasti platebních karet a jiných podniků, ve kterých příjmy z vysokého ziskového rozpětí mohou představovat prodej volných míst za vysokou cenu. Jedinou součástí společnosti United Airlines, která vydělala peníze, když společnost podala návrh na konkurz v roce 2002, byl její program věrnostních programů. \n\nCo se týče obchodních cest, „Jednoduchost mezinárodního leteckého cestování a skutečnost, že pro většinu z nás jsou náklady hrazeny našimi zaměstnavateli, znamená, že… globální konferenční cestování je často považováno za zaměstnanecké výhody.“ Nicméně výhoda obvykle není jen vlastní obchodní cesta, ale také body do programu pravidelných letů, které jednotlivci narůstají cestou a který může později použit pro soukromé letecké cesty. Tím vzniká střet zájmů, který může vést k vytvoření tlaku zdola nahoru v rámci organizace, aby se více cestovalo, i když to není ve skutečnosti nutné. Dokonce i když takový konflikt není motivací, očekává se, že v mnoha případech bude možné si udělat osobní výlet, které by se nekonaly, pokud by se za lístek muselo zaplatit osobními prostředky. \n\nPoužitím kreditní karty sponzorované leteckou společností na zaplacení domácích výdajů,soukromých nebo obchodních účtů nebo dokonce výdajových účtů účtovaných zaměstnavateli mohou být věrnostní body rychle nasbírány. Tudíž volné cestování – za kterou jednotlivec nemusí nic extra platit- se stává realitou. V celé společnosti lze očekávat, že to také povede k mnoha emisím z letecké dopravy a k emisím skleníkových plynů, ke kterým by jinak nedošlo. \n\nNěkolik studií zvažovalo odstranění věrnostních programů (VP) na základě proti konkurenceschopnosti, etiky, konfliktu s celkovým blahem společnosti nebo klimatických vlivů. Existuje záznam o tom, že vlády zamítají nebo zakazují VP a průmyslový hráči, kteří požadují zákaz. Dánsko programy nepovolilo až do roku 1992 a poté změnilo svou politiku, protože její letecká společnost byla znevýhodněna V roce 2002 zakázalo Norsko domácí VP s cílem podpořit hospodářskou soutěž mezi jejími leteckými společnostmi. V USA v roce 1989 viceprezident Braniff „řekl, že vláda by měla uvažovat o ukončení věrnostních programů pro časté létání, které podle něj umožňují nekalou soutěž.“ \n\nKanadská studie uvedla, že kvůli konkurenci nemohla žádná letecká společnost jednostranně ukončit svůj VP, ale že národní vláda by mohla využít své regulační pravomoci k tomu, aby programy obecně ukončila, což by v případě Kanady také vyžadovalo spolupráci v celé Severní Americe. V další analýze skandinávská studie, která doporučila ukončení věrnostních programů, uvedla: „Jediný možný způsob, jak úspěšně zakázat VP nyní, když se rozšířili z USA do Evropy na Dálný východ, by to bylo na globálním základě. Základ existuje: mohl by být proveden Světovou obchodní organizací.“ Nedávná studie, která zkoumala časté létání ve Velké Británii a Norsku, se zabývala behaviorálním dopadem častého létání a „dilematu letáků“ konfliktu mezi „sociálním a osobním přínosem létání a dopadu letecké dopravy na změnu klimatu“. Došla k závěru, že: \n\nTo vyžaduje vládní kroky. \n\nJedním ze způsobů, jak snížit dopad letectví na životní prostředí, je omezit poptávku po letecké dopravě prostřednictvím zvýšeného jízdného, namísto rozšiřování kapacity letišť. Několik studií zkoumalo toto: \n\n\nEmise skleníkových plynů ze spotřeby paliva v mezinárodním letectví v rozporu s domácí leteckou dopravou a v rozporu s využíváním energie na letištích jsou vyloučeny z oblasti působnosti prvního období (2008–2012) Kjótského protokolu, stejně jako ne CO klimatický efekt. Místo toho se vlády dohodly, že budou pracovat prostřednictvím Mezinárodní organizace pro civilní letectví (ICAO) s cílem omezit nebo snížit emise a nalézt řešení pro přidělování emisí z mezinárodního letectví v době druhého období Kjótského protokolu od roku 2009; Kodaňská klimatická konference však nedosáhla dohody. \n\nNedávný výzkum poukazuje na tento neúspěch jako na značnou překážku globální politiky, včetně způsobu snižování emisí CO, který by zabránil nebezpečné změně klimatu udržením růstu průměrné globální teploty pod 2 °C. \n\nV rámci tohoto procesu ICAO podpořila přijetí otevřeného systému obchodování s emisemi za účelem dosažení cílů snižování emisí CO. V současné době jsou vypracovány pokyny pro přijetí a provádění globálního systému, které měly být předloženy shromáždění ICAO v roce 2007 ačkoli vyhlídky na komplexní mezivládní dohodu o přijetí takového systému jsou nejisté. \n\nV Evropské unii se však Evropská komise rozhodla začlenit leteckou dopravu do systému EU pro obchodování s emisemi (ETS). Evropská komise přijala novou směrnici v červenci 2008 a schválila ji Rada v říjnu 2008. Začala platit 1. ledna 2012. \n\nVědci z Institutu pro zámořské rozvojové výzkumy zkoumali možné účinky rozhodnutí Evropské unie omezit dodávky certifikovaných snížení emisí (CER) na trh s ETS pro nejméně rozvinuté země (NRZ) od roku 2013 na Malé ostrovní rozvojové státy (SIDS). Většina SIDS je velmi zranitelná vůči dopadům změny klimatu a silně se spoléhá na cestovní ruch jako základ pro své ekonomiky, takže toto rozhodnutí by mohlo být jejich znevýhodnění. Výzkumní pracovníci proto zdůrazňují potřebu zajistit, aby veškeré regulační rámce zavedené k řešení změny klimatu zohledňovaly rozvojové potřeby postižených nejvíce ohrožených zemí.\n\nVe zprávě vydané výzkumnými pracovníky Centra pro letectví, dopravu a životní prostředí z Metropolitní univerzitě v Manchesteru bylo zjištěno, že jediný způsob, jak mít významný dopad na emise, je stanovit cenu uhlíku a použít tržní opatření (MBM) jako systém EU pro obchodování s emisemi (ETS).\n\nV říjnu 2016 Mezinárodní organizace pro civilní letectví (ICAO), agentura Organizace spojených národů, dokončila dohodu mezi svými 191 členských zemí, jak řešit více než 458 Mt (2010) oxidu uhličitého emitovaného každoročně mezinárodními osobními a nákladními lety. Dohoda bude využívat systém kompenzace s názvem CORSIA (systém kompenzace a snižování emisí uhlíku pro mezinárodní letectví), podle něhož jsou přímo financovány činnosti v oblasti lesního hospodářství a dalších činností snižujících emise uhlíku, což představuje zhruba dvě procenta ročních příjmů tohoto odvětví. Pravidla proti „dvojímu započítání“ by měla zajistit, aby stávající snahy o ochranu lesů nebyly recyklovány. Schéma vstoupí v platnost až v roce 2021 a bude dobrovolné až do roku 2027, ale mnoho zemí, včetně USA a Číny, slíbilo, že začne od počátku roku 2020. Podle dohody je celosvětový cíl týkající se emisí z letecké dopravy do roku 2050 ve srovnání s rokem 2005 50 %. Nevládní organizace na dohodu reagovaly smíšeně. \n\nDohoda má své kritiky. Není v souladu s dohodou o Pařížskou dohodou o klimatu z roku 2015, která stanovila cíl omezit globální oteplování o maximálně 1,5 až 2 °C. Pozdější pracovní návrh dohody vyžadoval, aby odvětví letecké dopravy posuzovalo svůj podíl na globálním rozdělení emisí uhlíku tak, aby bylo dosaženo tohoto cíle, ale text byl ve schválené finální verzi odstraněn. CORSIA bude regulovat pouze asi 25 procent mezinárodních emisí leteckého průmyslu, jelikož vylučuje všechny emise pod úrovní roku 2020 a dovoluje dosud neregulovaný růst. Počátečního dobrovolného období se bude účastnit pouze 65 zemí, mezi které nepatří významní emitenty Rusko, Indie a možná ani Brazílie. Dohoda nezahrnuje emise z vnitrostátní letecké dopravy, které představují 40% celkových emisí celosvětového průmyslu. Jeden z pozorovatelů ICAO dohody zaznamenal toto shrnutí: „Letecké společnost tvrdící, že létání nyní bude zelené, je mýtus. Užívání letadla je nejrychlejší a nejlevnější způsob, jak usmažit planetu a tato dohoda nesníží poptávku po tryskovém palivu ani o jednu kapku. Místo kompenzace má za cíl snížit emise v jiných průmyslových odvětvích…“ Jiný kritik ji nazval „skromným krokem správným směrem“. \n\nVe zprávě zveřejněné ve vědeckém časopise \"Nature Climate Change se\" předpokládá, že zvyšující se hodnoty CO2 povedou k výraznému zvýšení turbulencí během letů transatlantických leteckých společností do poloviny 21. století. Vedoucí autor studie, Paul Williams, výzkumný pracovník Národního centra pro atmosférické vědy na Univerzitě v Readingu, uvedl: „Vzdušné turbulence způsobují více než jen přerušení servisu nápojů během letu. Každoročně poškozuje stovky cestujících a posádek – někdy i smrtelně. Také způsobuje zpoždění a poškození letadel.“ \n\nAdvokátní skupiny soudí, že je velmi těžké přitáhnout pozornost k hluku z letectví a následně i jednat. Základními otázkami jsou zvýšená doprava na větších letištích a rozšíření plochy na menších a regionálních letištích. Letecké úřady a letecké společnosti vyvinuly proceduru konečného přiblížení stálým klesáním, aby snížily hladinu hluku. Aktuální platné normy pro hluk platné od roku 2014 jsou FAA etapa 4 a (ekvivalentní) kapitola 4 EASA. Letadla s nižším standardem jsou omezena jen na určité tzv. časové okno nebo na mnoha letištích zcela zakázána. Fáze 5 vchází v platnost v letech 2017–2020. Kvantifikace a porovnání vlivů hluku na vzdálenost sedadla zohledňuje, že hluk z klouzavého (vodorovného) letu obvykle nedosahuje povrchu země (na rozdíl od povrchové dopravy), ale je soustředěn na letištích a v jejich blízkosti. \n\nLetiště může způsobit významné znečištění vody v důsledku rozsáhlého používání a manipulace s palivem, mazivy a jinými chemikáliemi. Na letištích se instalují řídící jednotky pro kontrolu úniku a související zařízení (např. vysavače, přenosné berany, absorbenty), aby se zabránilo úniku chemikálií a aby se zmírňovaly dopady úniků, ke kterým dochází. \n\nPři nízkých teplotách použití odmrazovacích prostředků může také způsobit znečištění vody, protože většina tekutin aplikována na letadla následně padá na zem a může být odvedena pomocí dešťových odtoků do okolních potoků, řek nebo pobřežních vod. Letecké společnosti používají jako aktivní složku odmrazovací kapaliny na bázi ethylenglykolu nebo propylenglykolu. \n\nJe známo, že etylenglykol a propylenglykol vykazují vysoké úrovně biochemické potřeby kyslíku (BSK) během degradace v povrchových vodách. Tento proces může nepříznivě ovlivnit vodní život tím, že spotřebuje kyslík, který potřebují vodní organismy k přežití. Když mikroorganizmy rozkládají propylenglykol, spotřebuje se velké množství nasyceného kyslíku (NK) ve vodním sloupci. \n\nDostatečná hladina nasyceného kyslíku v povrchových vodách je rozhodující pro přežití ryb, bezobratlých a dalších vodních organismů. Pokud koncentrace kyslíku klesnou pod minimální úroveň, organismy emigrují do oblastí s vyššími úrovněmi kyslíku, pokud jsou toho schopné a mají možnost, nebo nakonec zemřou. Tento účinek může drasticky snížit množství využitelného vodního prostředí. Snížení úrovně NK může snížit nebo eliminovat populace žijící u dna, vytvořit podmínky, které zvýhodňují změnu druhového profilu komunity nebo mění kritické interakce v potravní síti. \n\nUltrajemné částice (UJČ) jsou vypouštěny leteckými motory na zemi a blízko země, včetně popojíždění (rolování), vzletu, stoupání, klesání a přistání, jakož i při volnoběhu u nástupních bran a pojezdových drah. Další zdroje těchto částic jsou pozemní podpůrné zařízení pracující kolem letiště a terminálů. Studie o kvalitě ovzduší z roku 2014 zjistila, že oblast postižená ultrajemnými částicemi pocházejícími z odletu a přistání ve směru větru na Letišti Los Angleles je mnohem větší, než se dříve předpokládalo. Typické emise UJČ během vzletu jsou v řádu 10–10 částic vypouštěných z kilogramu spalovaného paliva. Netěkavé emise částic sazí jsou v počtu 10 –10 částic na kilogram paliva na základě počtu a řádově 0,1 až 1 gram na kilogram paliva na hmotnostním základě v závislosti na charakteristikách motoru a paliva. \n\nZhruba 167 000 letounů s pístovými motory – asi tři čtvrtiny soukromých letadel ve Spojených státech amerických – uvolňuje do ovzduší olovo (Pb) kvůli olověnému leteckému palivu. Od roku 1970 do roku 2007 obecně všechna letadla v letecké dopravě vypustily podle Agentury pro ochranu životního prostředí ve Spojených státech amerických do atmosféry 34 000 tun olova. Olovo se považuje za vážnou ekologickou hrozbu ze strany Federálního úřadu pro leteckou dopravu, pokud se inhaluje nebo požije, a jeho příjem vede k nežádoucím účinkům na nervový systém, červené krvinky a kardiovaskulární a imunitní systém kojenců a malých dětí, obzvláště citlivých na i dokonce nízké hladiny olova; přispívá k problémům v oblasti chování a učení, nižšímu IQ a autismu. \n\nPři létání ve výšce 12 km jsou cestující i posádky proudových letadel vystaveny nejméně desetinásobku dávky kosmického záření, kterému jsou vystaveni lidé žijící na úrovni hladiny moře. Každé několik let magnetická bouře dovolí sluneční částice proniknout dolů do nadmořské výšky letadel. Letadla létající polárními trasami v blízkosti geomagnetických pólů jsou v enormním riziku. \n\nLetištní budovy, pojezdové dráhy a přistávací dráhy jsou součástí ekosystému letecké dopravy. Většina pohybů letadel se koná ve vzduchu ve výšce a tak mimo přímou interakci s citlivou přírodní nebo lidskou detekcí. To je v rozporu s tím, že silnice, železnice a kanály jsou velmi významné při využívání území a fragmentaci území (ekologických struktur), zatímco jsou potřebné pro pozemní dopravu po tolik kilometrů jako je ujetá vzdálenost. \n\n\n\n\n\n\n"}
{"id": "1469085", "url": "https://cs.wikipedia.org/wiki?curid=1469085", "title": "Havok (společnost)", "text": "Havok (společnost)\n\nHavok je irská softwarová společnost založená v roce 1998 Hughem Reynoldsem a Stevenem Collinsem. Společnost sídlí v Dublinu v Irsku a jejím vlastníkem je od roku 2015 Microsoft. Navázal aktivní partnerství se společnostmi Activision, Electronic Arts, Nintendo, Microsoft, Sony, Bethesda Softworks a Ubisoft.\n\nMultiplatfomová technologie je k dispozici pro PlayStation 2, PlayStation 3, PlayStation 4, PlayStation Portable, Xbox, Xbox 360, Xbox One, Wii, Wii U, GameCube a počítače. Technologie je využita ve více než 150 herních titulech jako \"Half-Life 2\", \"Halo 2\", \"Dark Souls\", \"Mafia III\", \"Tony Hawk's Project 8\", \"\", \"Age of Empires III\", \"Vanquish\", \"Lost Planet 2\", \"Fallout 3\" nebo \"Super Smash Bros. Brawl\".\n\nDne 2. říjen 2015 Intel prodal Havok společnosti Microsoft.\n"}
{"id": "1469086", "url": "https://cs.wikipedia.org/wiki?curid=1469086", "title": "Nová radnice (Prostějov)", "text": "Nová radnice (Prostějov)\n\nNová radnice v Prostějově je dvoupatrová stavba z počátku 20. století s asymetricky umístěnou čtyřhrannou věží, v níž se mísí prvky historismu a secese. V interiéru i exteriéru radnice se zachovala bohatá štukatérská, kovotepecká, sochařská a malířská výzdoba. Nová radnice je cenným dokladem stavebního a uměleckého řemesla počátku 20. století a svým významem přesahuje prostějovský region. Nemovitá kulturní památka od 10. srpna 1993.\n\nMyšlenka na výstavbu nové radnice v Prostějově vznikla koncem 19. století, když se do vedení města dostala česká většina v čele se starostou Karlem Vojáčkem. Od prvního konkrétního návrhu, předloženého v roce 1893, do jeho realizace uplynulo 20 let. Přípravu komplikovaly požadavky na výstavbu okresního soudu a okresního hejtmanství, finanční možnosti města, výkup pozemků i různé zájmy zainteresovaných stran.\n\nPůvodní úvahy o přestavbě staré radnice nebo budovy staré kasárny byly odmítnuty a koncem roku 1900 městská rada rozhodla o výstavbě nové budovy na místě staré kasárny na náměstí Františka Josefa. Do architektonické soutěže vyhlášené v prosinci roku 1900 bylo zařazeno 22 projektů, k práci na realizaci byli vyzváni Jan Vejrych a Osvald Polívka (2. místo v soutěži získal K.H.Kepka). Po roce 1904 byly práce na čas přerušeny, protože přednost dostala výstavba Národního domu. Koncem roku 1908 byl Polívkův projekt zrušen a navázána spolupráce s Karlem Hugo Kepkou, který byl v roce 1909 pověřen zpracováním nových plánů. Projekt byl několikrát upravován podle požadavků samosprávy a v březnu 1911 přijalo zastupitelstvo v čele se starostou JUDr. Josefem Horákem usnesení o stavbě s rozpočtem 590 000 Kč. Stavba byla zahájena 13. května 1911 a dokončena byla 15. dubna 1914. Úřadovat se v nové budově začalo 14. května 1914, zahájení provozu proběhlo 6. června 1914 představením Smetanovy \"Prodané nevěsty\" v Národním domě. Město Prostějov obdrželo od firmy Vulkania darem u příležitosti slavnostního otevření radnice klíč od hlavních dveří, který zdobí tepané listoví, znak města a dedikační nápis. Součástí vnitřní hlavice klíče je medailon s portrétem tehdejšího starosty města MUDr. O. Přikryla.\n\nNa stavbě se podílelo kolem čtyřiceti stavebních a řemeslných podniků z Prostějova a okolí, čímž chtělo vedení města mj. ukázat zručnost i uměleckou vyspělost místních podnikatelů. Provedli ji místní stavitelé Rudolf Konečný a Josef Nedělník. Sochařskou výzdobu zhotovil Josef Bernauer, autorem štuků je Vladimír Pleský podle návrhů pražského sochaře Čeňka Vosmíka. Nábytek dodal Robert Kořalka. Umělecko-řemeslné práce z kovu (různé druhy tepaných svítidel, kryty pro krby, rukojeti dveří atd.) zhotovila firma Vulkania. Po dokončení stavebních prací byl interiér postupně doplňován dalšími uměleckými díly, zejména obrazy od Aloise Kalvody, Oldřicha Lasáka a Theodora Hilšera. Celkové náklady na stavbu dosáhly výše 678 956 Kč.\n\nVedle běžné údržby a nutných oprav v průběhu 20. století si zvyšující se administrativní provoz vyžádal rozsáhlejší přestavby a přístavby radnice. Týkalo se to zejména dvorního traktu, kde byly vybudovány garáže a v letech 1991–1992 nová kotelna. Počátkem 90. let 20. století město získalo do majetku sousední dům č. 12, což mu umožnilo provést jeho rozsáhlou rekonstrukci pro potřeby městského úřadu. V roce 2004 pak byl upraven zadní dvoupatrový trakt této budovy a spojen průchodem přes spojovací chodbu s nádvořím radnice. V letech 2005–2006 byla provedena úprava vstupních prostor radnice a rekonstrukce zasedací místnosti ve dvoře.\n\nV roce 2011 byla zahájena komplexní obnova radnice, neboť jednotlivé konstrukce budovy a zejména její vnější plášť vykazovaly rozsáhlá poškození. Některé úpravy provedené v minulém století navíc narušily autentičnost a jednotu původního architektonického řešení, proto šlo mimo jiné o navrácení objektu do podoby co nejbližší původnímu řešení, a to s důrazem na využití tradičních materiálů a technologií.\n\nV první etapě byla provedena rekonstrukce věže, která byla následně zpřístupněna veřejnosti. Bylo pořízeno nové schodiště a zesíleny stropní konstrukce, obnoven hodinový stroj. Dále proběhla obnova bohatě zdobených interiérů prvního patra a rekonstrukce nádvoří. Na tyto zásahy navázala rekonstrukce balkonů, střech a dvorní fasády. Obnova vnějšího pláště budovy s bohatou výzdobou, která si vyžádala velký podíl restaurátorských zásahů, byla dokončena v roce 2016.\n\nBudova radnice v historizujícím stylu se secesními prvky je situována v řadové zástavbě západní strany náměstí. Hlavní třípodlažní průčelí je 28,7 m dlouhé a má asymetricky umístěnou hranolovou věž vysokou 66 m. Věž měla být původně umístěna uprostřed hlavního průčelí, ale pravé křídlo nebylo dostavěno, protože se nepodařilo vykoupit sousední dům. Ve dvoře na jižní straně na ni navazují přízemní budovy, ve kterých je zasedací síň a kotelna s technickým zázemím. Na severní straně za dvorním křídlem jsou dva samostatně stojící objekty dílen. Dvůr je uzavřen zděnou omítanou ohradní zdí s kovovým plotem a bránou. Střechy nad vysokým krovem jsou valbové, kryté plechem.\n\nVěž čtvercového půdorysu má ve druhém a třetím podlaží zaoblený arkýř, nad nímž se nachází balkon s ozdobným kovovým zábradlím. Vysoká okna arkýře jsou oddělena polosloupky. Nad balkonem je na zdi věže orloj ukazující čas a postavení Slunce na obloze. Orloj je doplněn plastikou kohouta. Nad řadou oken jsou na věžním tělese umístěny ciferníky hodin ve všech čtyřech světových stranách. Společně s orlojem jsou poháněny jedním strojem. Vyrobila je v roce 1910 továrna Ludvíka Heinze z Prahy. Věž ve výšce 42,5 m uzavírá otevřený čtvercový ochoz s balustrádovým zábradlím a přechází do válcovité nadstavby s kopulí a dvojitou lucernou. Válcovité pokračování věže je po obvodu členěno sloupy s hluboce zapuštěnými úzkými a vysokými okny. Krytina kupole je měděná s plastickým žebrováním. Lucerna opakuje motiv válcové věže a nese ještě malou plechovou lucernu. V lucerně jsou instalovány čtyři webkamery, které zprostředkují výhled na město. Věž má devět pater spojených točitým schodištěm. Je zde umístěna expozice z historie a současnosti radnice. Hlavní vyhlídka se nachází ve výšce 46 m. Zděná část věže je vysoká 51 m, obě kopule a lucerna s bání 15 m.\n\nV průčelí jsou nalevo od věže čtyři okenní osy, na pravé kratší straně jedna osa. V přízemí vlevo od věže se nachází monumentální vstup lemovaný polosloupky, s nadpražím zdobeným reliéfem ženské postavy Spravedlnosti, s dekorativními výplněmi a se zalamovanou římsou. Na vstupní schodiště byla použita žula z Mrákotína. Vedle vchodu je umístěna pamětní deska filozofa Edmunda Husserla. Na této straně budovy vystupuje ve 2. podlaží velký arkýř se zděným balkonem s balustrádou a bohatou sochařskou výzdobou. Tři vysoká okna arkýře s barevnými skly tvoří výrazný prvek fasády a naznačují umístění hlavního zasedacího sálu. Arkýř je završen štítem trojúhelníkového tvaru, který vystupuje nad římsu střechy. Štít zdobí dekorativní vázy a ve vrcholu kamenný znak města Prostějova. V dolní části štítu je umístěn ve dvou řadách nápis: „\"Svorností malé obce vzkvétají/ Nesvorností velké obce hynou\"“. Všechna okna průčelí radnice jsou výrazně vertikálně členěna, okny v přízemí mají ozdobné kovové ohrádky. Na plochu fasády, která je obložena umělým kamenem, byla použita bosáž. Sochařské a štukatérské práce jsou od Čeňka Vosmíka. V přízemí vpravo od věže je od roku 1949 mezi okny pamětní deska prostějovského rodáka Matěje Rejska s reliéfem polopostavy stavitele od Jana Třísky.\n\nDvorní fasády jsou méně zdobné, přesto architektonicky členěné geometrickými tvary. Podélné dvorní křídlo má suterén a čtyři podlaží s devíti okenními osami. Na západní straně je třípatrový rizalit, v jehož spodní části je předsunuté vstupní schodiště s kovaným zábradlím, nahoře je balkon s okrasným mřížovým zábradlím. Fasáda je ukončena segmentovým štítem. Ve směru k zadní bráně je kolmo postaveno zadní průčelí se šesti okenními osami. V rohu mezi hlavní budovou a dvorním traktem je sloupový portikus čtvrtkruhového půdorysu, nesený kanelovanými sloupy. Nad ním je terasa s balustrádou a vázami, pokračující na navazující přízemní části objektu na jihovýchodní straně dvora. Přes přízemní spojovací část je při jižní straně dvora připojen objekt zasedací místnosti se třemi velkými okny členěnými do drobných tabulek a se dvěma vstupy zvýrazněnými masivními sloupy, jejichž hlavice jsou nahrazeny lucernami. Mezi vstupy je jedno trojdílné okno. K objektu se zasedací místností se přes další spojovací prvek se dvěma okny pojí kotelna, moderně upravená dvoupodlažní stavba s prosklenou přední stěnou. Na opačné straně dvora byly vybudovány přízemní provozní dílny. Na západní straně je dvorní trakt uzavřen ohradní zídkou, přístup do dvora je zajištěn dvoukřídlou kovanou bránou.\n\nBohatě a okázale zdobený interiér měl vyjadřovat vyjadřovat ekonomickou sílu a vyspělost města na počátku 20. století. Vnitřní prostory radnice upoutají bohatou výzdobou malířskou, štukovou a kovotepeckou s neorenesančními a secesními prvky (meandr, perlovec, rozety, palmety, květinové motivy). Průchod do dvora, vstupní vestibul a chodby jsou zdobeny víc plasticky než barevně. Směrem do vyšších podlaží, kde jsou reprezentační místnosti, dekorativnosti přibývá. Zdi jsou celé pokryty pestrým malovaným dekorem. Mísí se zde dekorativní prvky různých epoch s prvky folklórní ornamentiky. Ve tvarování zábradlí, osvětlovacích těles a mříží se objevují motivy secesní. Na výtvarném působení interiérů radnice se velkou měrou podílejí řemeslné práce, které jsou provedeny s mimořádnou důkladností, dovedností a vkusem. Místnosti mají kazetové stropy, na stěnách jsou použity přírodní i umělý kámen a fresková výmalba se zlacením nebo dřevěné obklady. Dekorativně zdobeny jsou i dveřní výplně a zárubně i okna. Umělecky kvalitní jsou secesní osvětlovací tělesa, zábradlí a mříže. Krby jsou zdobeny carrarským mramorem. Interiér je doplněn hodnotnými malířskými díly. Ostatní místnosti slouží většinou jako kanceláře a jsou střídměji zdobené či bez výzdoby, s plochými stropy.\n\nZa hlavním vstupem s dvoukřídlými dveřmi a nadsvětlíkem je chodba na dvůr, z níž na severní straně je vstup do haly a k monumentálnímu hlavnímu schodišti. V chodbě za dveřmi jsou proti sobě osazeny velké pamětní mramorové desky připomínající příběh výstavby radnice a tehdejší členy samosprávy. Jsou zde umístěny i původní prosklené nástěnné vitríny a znak města. Ve vstupních prostorách vestibulu a schodiště mezaninu zajišťují osvětlení vysoké kovové kandelábry s geometrickými dekory, které již nesou stopy kubismu. Ve vestibulu a mezipatře jsou instalovány velké pamětní desky se jmény občanů padlých ve světových válkách, které jsou zdobeny bronzovými portrétními reliéfy od Jana Třísky. Počátkem 90. let 20. století byla zhotovena třetí pamětní deska se jmény tří obětí sovětské invaze v srpnu 1968, která se nachází na boční stěně mezipatra. Kovové zábradlí schodiště s motivy bronzových stylizovaných kytic přechází ve druhém patře do ochozu, kde je výzdoba obohacena městskými znaky. Městský znak zdobí také hlavice pilastrů a sloupů hlavního schodiště, spolu s dvanácti oválnými cechovními znaky. Strop schodištních prostor je řešen jednoduchými geometrickými ornamenty v kombinaci štuku a barevné výmalby.\n\nV prvním patře jsou kanceláře vedení města s pracovnou primátora a zasedací místností městské rady. V předsíni kanceláře primátora je na dřevem obložené stěně umístěna rozměrná olejomalba s názvem \"Na vraku Anagny\", dílo prostějovského rodáka Aloise Doležela z roku 1924. V pravé části, která vede do vedlejší radniční budovy, visí na čelní stěně gobelín s motivem z obrazu Jana Preislera \"Sen jinocha\", který byl utkán v roce 2006 v Moravské gobelínové manufaktuře ve Valašském Meziříčí. Na téže stěně se nachází i vyřezávaný městský znak od místního řezbáře Miroslava Srostlíka. Reprezentativní místnosti v této části si zachovaly autentický charakter a jsou vybaveny původním mobiliářem. Zasedací sál městské rady má štukový strop s reliéfy čtyř ročních období a na stěnách dvě olejomalby s vesnickými motivy, akvarel Oldřicha Lasáka \"Krojovaní Hanáci\" a litografii T. F. Šimona. V pracovně primátora (zelený salonek) nad dřevěným obložením visí olejomalby Aloise Kalvody, Viléma Topinky, Oldřicha Lasáka a dalších umělců. Štuková reliéfní výzdoba stropu zobrazuje dvanáct měsíců. Ve vedlejším červeném salonku s původními tapetami se nachází soubor nábytku (tři křesla, čalouněná pohovka a stolek), který byl již v roce 1964 prohlášen za movitou kulturní památku. Na stěně je do ostění vsazen velkoformátový olej Aloise Kalvody Pohled na Prostějov z Držovského kopce (285x190cm), namalovaný na zakázku pro radnici v roce 1914.\n\nZde se nachází velký zasedací sál zastupitelstva, který slouží také jako obřadní síň. Do sálu se vstupuje trojími dvoukřídlými prosklenými dveřmi z foyer, jehož stěny nesou výraznou barevnou výzdobu. V kontrastu s tím je barevnost zasedací síně potlačena: tmavě hnědé dřevěné obložení stěn rozčleněné do čtvercových kazet s intarzovaným městským znakem doplňuje světlá okrová výmalba. Bohaté intarzie a další prvky zdobí také ostatní dřevěný mobiliář. Pozoruhodný je zejména kazetový štukový strop v zasedací místnosti, jehož hloubka dosahuje 1,3 m. Osvětlení tvoří centrální několikastupňový lustr, který doplňují čtyři stropní svítidla zavěšená v rozích síně. Pod nimi jsou umístěny čtyři kovové osvětlovací kandelábry zdobené splývavými šňůrami skleněných perel. Boční stěny zdobí dva ručně vázané koberce s motivem znaku města z roku 1935 (práce žáků místní odborné školy tkalcovské a krejčovské) a další dva se státním a zemským moravským znakem. V horní části dřevěného obložení stěn je umístěna portrétní galerie všech dosavadních českých představitelů města. Olejomalby o rozměrech 90x65 cm, které jsou zde umístěny vždy po ukončení funkčního období, jsou zasazeny ve vyřezávaných zlacených rámech. Veřejnost může sledovat zasedání z galerie nad foyer, která je přístupná z chodby ve 3. poschodí.\n\nZ levé podélné stěny velkého sálu vedou skryté dveře do malé zasedací síně, kde se nachází velký stůl potažený hovězí kůží s třinácti křesly rozestavenými kolem něj. Nad ním visí velký bronzový lustr s ověsky a šňůrami skleněných perel. Z obrazů jsou nejvýznamnější dva rozměrné portréty manželů Kepkových od Jana Skramlíka, které radnici zapůjčila rodina architekta. Další místností je konferenční síň, která po úpravách z doby protektorátu ztratila původní ráz. Ve štukovém osazení, obnoveném v roce 1973, je osazena velká luneta Hanácká rodina malíře Oldřicha Lasák a z roku 1926. Vpravo od velké zasedací síně se nachází místnost technického zázemí.\n\nZe schodištní podesty se vchází do čekárny pro účastníky obřadů, která je vyzdobena dřevěnými reliéfy Miroslava Srostlíka. Ze schodiště v nejvyšším patře je přístup i do spodního podlaží věže.\n\n\n"}
{"id": "1469087", "url": "https://cs.wikipedia.org/wiki?curid=1469087", "title": "Martin Campbell", "text": "Martin Campbell\n\nMartin Campbell (* 24. října 1943 Hastings, Hawke's Bay) je novozélandský režisér. Proslavil se především režií bondovek \"Zlaté oko\" (1995) a \"Casino Royale\" (2006). Populární jsou rovněž jeho snímky o Zorrovi (\"Zorro: Tajemná tvář\", \"Legenda o Zorrovi\"), komiksová adaptace \"Green Lantern\" (2011) či akční drama \"The Foreigner\". V roce 1966 se přestěhoval do Anglie a prosadil se zde nejprve jako režisér pěti epizod krimi seriálu \"Profesionálové\".\n"}
{"id": "1469088", "url": "https://cs.wikipedia.org/wiki?curid=1469088", "title": "Kiri Te Kanawaová", "text": "Kiri Te Kanawaová\n\nKiri Janette Te Kanawa, rodným jménem Claire Mary Teresa Rawstronová (* 6. března 1944 Gisborne, Nový Zéland) je novozélandská operní pěvkyně, lyrická sopránistka. Proslavila ji operní verze muzikálu Leonarda Bernsteina \"West Side Story\", dále pak árie z Pucciniho oper a z Mozartovy \"Figarovy svatby\". Byla obsazována zejména do rolí princezen a šlechtičen, zpívala italsky, francouzsky, německy, rusky a anglicky. Roku 1970 debutovala v Covent Garden, jako Xenia v \"Borisovi Godunovovi\", roku 1974 v Metropolitní opeře jako Desdemona v \"Othellovi\", roku 1978 v milánské La Scale. Nahrála jazzové album s dirigentem Andre Previnem. V dětství byla adoptována. Začínala jako popová zpěvačka. Je vášnivou rybářkou.\n\n"}
{"id": "1469090", "url": "https://cs.wikipedia.org/wiki?curid=1469090", "title": "Ógai Mori", "text": "Ógai Mori\n\nÓgai Mori (森 鴎外), původním jménem Rintaró Mori (森 林太郎) (17. února 1862 – 8. července 1922 Tokio) byl japonský vojenský lékař, překladatel a spisovatel období Meidži. \n\nNarodil se v rodině, která dědila lékařské povolání, proto vystudoval tradiční japonské lékařství. Tuto profesi vykonával v armádě. Během kariéry v armádě nakonec dosáhl nejvyššího postu, velitele japonského armádního lékařství. V letech 1884–1888 studoval v Německu. Japonské společnosti představil německou literaturu Johanna Wolfganga Goetha či Friedricha Schillera a také severskou literaturu Henrika Ibsena a Hanse Christiana Andersena. Je považován za prvního, komu se podařilo úspěšně převést západní poezii do japonštiny. Sám napsal řadu textů, z nichž nejznámější jsou \"Divoké husy\" (1911–1913). V roce 1909 vydal román \"Vita Sexualis\", který byl rychle zakázán pro nemravnost. Založil několik literárních časopisů a položil základy moderní japonské literární kritiky, když se opřel o estetické teorie Karla von Hartmanna. Je otcem spisovatelky Mari Moriové. V závěru života byl ředitelem Císařského muzea.\n"}
{"id": "1469092", "url": "https://cs.wikipedia.org/wiki?curid=1469092", "title": "Alex Olmedo", "text": "Alex Olmedo\n\nAlejandro „Alex“ Olmedo Rodríguez (* 24. března 1936 Arequipa) byl peruánský tenista, který reprezentoval Spojené státy americké. Vrcholným v jeho kariéře byl rok 1959, kdy vyhrál grandslamový tenisový turnaj Wimbledon a Australian Open. Na US Open se probojoval do finále a dosáhl na druhé místo, které bylo jeho nejvyšším postem ve světovém amatérském žebříčku. V roce 1958 se stal vítězem mužské dvouhry na US Open (spolu s Hamem Richardsonem) a s týmem Spojených států vyhrál Davis Cup. Spojené státy americké tehdy reprezentoval přesto, že dosud neměl americké občanství. Umožněno mu to bylo proto, že ve Spojených státech amerických žil déle než pět let a Peru nemělo vlastní daviscupový tým. Roku 1987 byl uveden do Mezinárodní tenisové síně slávy.\n"}
{"id": "1469093", "url": "https://cs.wikipedia.org/wiki?curid=1469093", "title": "Albert Salvadó", "text": "Albert Salvadó\n\nAlbert Salvadó i Miras (* 1. února 1951 Andorra la Vella) je andorrský spisovatel.\n\nJe autorem knih pro děti, esejů a románů, povětšinou s historickou tématikou. Jeho historický román \"Obre els ulls i desperta\" (2011) se odehrává v Praze 17. století. Napsal též trilogii věnovanou Jakubu I. Aragonskému (El punyal del sarraí, La reina hongaresa, Parleu o mateu-me). Píše v katalánštině a španělštině.\n"}
{"id": "1469096", "url": "https://cs.wikipedia.org/wiki?curid=1469096", "title": "Avet Terterjan", "text": "Avet Terterjan\n\nAlfred Rubenovič „Avet“ Terterjan Ալցրեդ \"Ավետ\" Տերտերյան, (29. července 1929 Baku – 11. prosince 1994 Jekatěrinburg) byl arménský hudební skladatel a nositel ceny Konráda Adenaura. Složil osm symfonií a jednu operu. V letech 1960-1963 byl výkonným tajemníkem \"Arménského svazu skladatelů\". V letech 1970-1974 byl přednostou hudebního oddělení Arménského ministerstva kultury. Od roku 1985 učil na konzervatoři v Jerevanu. Byl blízkým přítelem skladatele Gija Kančeliho, jehož dílo \"Styx\" je rozloučením s Terterjanem a Alfredem Schnittkem, jejichž jména zpívá sbor během celé skladby. Vytvořil též hudbu pro řadu sovětských a ruských filmů.\n"}
{"id": "1469097", "url": "https://cs.wikipedia.org/wiki?curid=1469097", "title": "Havok (engine)", "text": "Havok (engine)\n\nHavok je herní engine, který vyvíjí irská společnost Havok. Havok Physics je multiplatformním enginem.\n\nEngine byl poprvé předstven na Game Developers Conference v roce 2000 a je použit ve více než 400 titulech.\n\nVlastníkem společnosti i engine je Microsoft.\n"}
{"id": "1469098", "url": "https://cs.wikipedia.org/wiki?curid=1469098", "title": "Hanna Husková", "text": "Hanna Husková\n\nHanna Huskovová (* 28. srpna 1992, Minsk) je běloruská akrobatická lyžařka. Na olympijských hrách v jihokorejském Pchjongčchangu roku 2018 získala zlatou medaili v akrobatických skocích. Ve stejném roce byla zvolena nejlepší sportovkyní Běloruska. Má též stříbro z juniorského mistrovství světa z roku 2012. Na MS dospělých v roce 2015 skončila nejlépe šestá. Ve světovém poháru skončila v sezóně 2017/18 na druhém místě ve skocích.\n"}
{"id": "1469099", "url": "https://cs.wikipedia.org/wiki?curid=1469099", "title": "Serie A 1987/88", "text": "Serie A 1987/88\n\nSoutěžní ročník Serie A 1987/88 byl 86. ročník nejvyšší italské fotbalové ligy a 56. ročník od založení Serie A. Soutěž začala 13. září 1987 a skončila 15. května 1988. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli Udinese Calcio, Atalanta BC a Brescia Calcio sestoupili do druhé ligy. Opačným směrem putovali tři týmy, jimiž byli Pescara Calcio (vítěz druhé ligy), Pisa SC, AC Cesena.\nPřed sezonou se rozhodlo že od sezony 1988/89 se bude hrát s 18 kluby. A tak na konci ročníku sestoupí jen poslední dva kluby a místo nich postoupí čtyři.\n\nTitul v soutěži obhajoval klub SSC Neapol, který v minulém ročníku získal své 1. prvenství v soutěži.\n\n\nNejlepším střelcem tohoto ročníku Serie A se stal argentinský útočník Diego Maradona. Hráč SSC Neapol vstřelil 15 branek.\n"}
{"id": "1469100", "url": "https://cs.wikipedia.org/wiki?curid=1469100", "title": "Svetlana Kitićová", "text": "Svetlana Kitićová\n\nSvetlana Kitićová (* 7. června 1960 Tuzla) je bosenská házenkářka reprezentující Jugoslávii a Bosnu a Hercegovinu. S jugoslávskou reprezentací získala zlatou medaili na Letních olympijských hrách v Los Angeles roku 1984, přičemž v pěti zápasech na turnaji zaznamenala 22 branek. O čtyři roky dříve Letních olympijských hrách v Moskvě získala stříbrnou medaily, zde vstřelila dokonce 29 gólů v pěti zápasech. Na Mistrovství světa v házené žen 1990 získala také stříbrnou medaily. Za jugoslávskou reprezentaci odehrála celkem 202 zápasů, v nichž dala 911 gólů. V roce 1988 byla Mezinárodní házenkářskou federací vyhlášena nejlepší házenkářkou světa, v prvním ročníku této ankety. V roce 2010 pak byla zvolena nejlepší házenkářkou všech dob. Žije v Bělehradě.\n"}
{"id": "1469102", "url": "https://cs.wikipedia.org/wiki?curid=1469102", "title": "Ivan Abadžiev", "text": "Ivan Abadžiev\n\nIvan Nikolov Abadžjev ( ; 12. února 1932 – 24. března 2017) byl bulharský vzpěrač, který se proslavil především jako trenér. Jako aktivní vzpěrač získal v roce 1957 první bulharskou medaili na mistrovství světa (stříbro). V letech 1968-1989 a 1997-2000 byl hlavním trenérem bulharské vzpěračské reprezentace. V 90. letech byl též hlavní trenérem turecké reprezentace. Vyvinul zcela nové techniky tréninku, za svou trenérskou kariéru vychoval 12 olympijských vítězů, 57 mistrů světa a 64 mistrů Evropy. Byl nazýván \"„papež vzpírání“\".\n"}
{"id": "1469103", "url": "https://cs.wikipedia.org/wiki?curid=1469103", "title": "Jovanka Radičevićová", "text": "Jovanka Radičevićová\n\nJovanka Radičevićová (* 23. října 1986 Podgorica) je černohorská házenkářka, hrající na pravém křídle. S černohorskou reprezentací vyhrála na Mistrovství Evropy v házené žen 2012 a ve stejném roce získala stříbro na olympijských hrách v Londýně. Za černohorský národní tým odehrála celkem 148 utkání, v nichž vstřelila 802 branek. S klubem ŽRK Budućnost Podgorica dvakrát vyhrála Pohár vítězů pohárů (2006, 2010), s maďarským klubem Győri Audi ETO KC pak v roce 2013 dokonce Ligu mistrů. Působila též v klubech HC Vardar a CSM București. V současnosti hraje znovu za Budućnost Podgorica.\n"}
{"id": "1469105", "url": "https://cs.wikipedia.org/wiki?curid=1469105", "title": "Nicki Pedersen", "text": "Nicki Pedersen\n\nNicki Pedersen (* 2. dubna 1977 Odense) je dánský plochodrážní jezdec. Třikrát vyhrál mistrovství světa (2003, 2007, 2008) a čtyřikrát triumfoval ve světovém poháru (2006, 2008, 2012, 2014). Dvakrát vyhrál Zlatou přilbu v Pardubicích (2008, 2010), českou Grand Prix na Markétě třikrát (2007, 2008, 2012). Ve světovém poháru odjel celkem 178 velkých cen, z toho 49 stál na pódiu, sedmnáckrát jako vítěz. Jeho bratr Ronni Pedersen je rovněž plochodrážním jezdcem.\n"}
{"id": "1469107", "url": "https://cs.wikipedia.org/wiki?curid=1469107", "title": "Nikoloz Baratašvili", "text": "Nikoloz Baratašvili\n\nNikoloz Baratašvili (4. prosince 1817 Tbilisi – 21. října 1844 Gjandža) byl gruzínský básník, někdy zvaný „\"gruzínský Byron\"“. Do gruzínské literatury vnesl západoevropské a romantické vlivy, kromě toho do intelektuálního prostředí vnesl moderní evropský nacionalismus.\n\nJeho otec, Meliton Baratašvili, byl zchudlý šlechtic, který pracoval pro ruskou správu, jeho matka Efemia Orbeliani byla sestrou gruzínského básníka a generála Grigola Orbelianiho a potomkem předposledního gruzínského krále Erekla II. Z jeho básní je dnes nejznámější \"Osud Gruzie\" (1844), kterou napsal ve věku 22 let. Je založena na skutečné historické události: zničení Tbilisi v roce 1795. Během jeho života nebyla žádná z jeho básní publikována. Až po jeho smrti ho objevila další literární generace a jeho díla vydala v letech 1861-1876. \n\nZemřel v pouhých 27 letech na malárii, takže jeho dílo tvoří jen asi pouhá čtyřicítka básní. Převoz jeho ostatků z ázerbájdžánské Gjandži do Tbilisi v roce 1893 se stal národní manifestací. Od roku 1938 se nacházejí na gruzínském slavíně Mtatsminda. \n"}
{"id": "1469108", "url": "https://cs.wikipedia.org/wiki?curid=1469108", "title": "Domagoj Duvnjak", "text": "Domagoj Duvnjak\n\nDomagoj Duvnjak (* 1. června 1988 Đakovo) je chorvatský házenkář. V roce 2013 byl Mezinárodní házenkářskou federací vyhlášen nejlepším házenkářem roku. S chorvatskou reprezentací skončil třetí na olympijském turnaji v Londýně roku 2012, kromě toho získal stříbrnou medaili na Mistrovství světa v házené mužů 2009 a bronzovou medaili na Mistrovství světa v házené mužů 2013. Na Mistrovství Evropy 2008 a 2010 získal stříbrné medaile a dvakrát získal bronzovou medaili a to na Mistrovství Evropy v házené mužů 2012 a na Mistrovství Evropy v házené mužů 2016. S klubem HSV Hamburg vyhrál v roce 2013 Ligu mistrů. Hrál též za kluby RK Đakovo a RK Zagreb. V současnosti působí v klubu THW Kiel.\n"}
{"id": "1469110", "url": "https://cs.wikipedia.org/wiki?curid=1469110", "title": "Sveinbjörn Sveinbjörnsson", "text": "Sveinbjörn Sveinbjörnsson\n\nSveinbjörn Sveinbjörnsson (28. června 1847 Seltjarnarnes – 23. února 1927 Kodaň) byl islandský hudební skladatel, autor písně \"Lofsöngur\", jež se stala státní hymnou Islandu.\n\nByl synem islandského vysokého úředníka – předsedy Nejvyšší soudní komory. Jeho otec zemřel, když mu bylo devět let. Nejprve studoval teologii, ale později se jako první Islanďan začal profesionálně živit hudbou. Na naléhání Johana Svedsena, mladého norského houslisty a skladatele, šel studovat hudbu do Kodaně. Později se přestěhoval do Lipska, kde v letech 1872-1873 studoval klavír u profesora Carla Reineckeho. Vzhledem k tomu, že možnost hudební kariéry na Islandu byla v 19. století poměrně omezená, přestěhoval se do skotského Edinburghu, kde strávil většinu svého života. Pracoval zde mimo jiné jako klavírní pedagog a klavírista. V roce 1874, při příležitosti oslav 1000. výročí osídlení Islandu, složil dílo na verše Matthiase Jochumssona nazvané \"Lofsöngur\", které se později stalo hymnou Islandu. V roce 1922 se islandský parlament Althing rozhodl poskytnout mu pevný plat, který mu umožnil návrat na Island. Žil zde však jen krátce, v roce 1924 se přestěhoval do dánské Kodaně, kde zemřel.\n"}
{"id": "1469111", "url": "https://cs.wikipedia.org/wiki?curid=1469111", "title": "Umberto Tozzi", "text": "Umberto Tozzi\n\nUmberto Antonio Tozzi (* 4. března 1952 Turín) je italský zpěvák a hudební skladatel populární hudby, představitel italského popu 70. a 80. let 20. století. V roce 1987 Tozzi vyhrál hudební festival v San Remu s písní „Si può dare di più“. Ve stejném roce reprezentoval Itálii na Eurovision Song Contest.\n\nBylo prodáno přes 70 milionů jeho alb a jeho písně „Ti amo“, „Gloria“ či „Tu“ se staly hity. Dva posledně jmenované v Česku proslavil Petr Rezek („Jsi“) a Vítězslav Vávra („Dívka Goria“) svými coververzemi. Píseň „Ti amo“ pak humoristický projekt Triky a pověry svou parodií „Ty jámo“. Coververzí Tozziho písně byla i „Třetí galaxie“ Michala Davida (v originále „Stella stai“). \n\n"}
{"id": "1469112", "url": "https://cs.wikipedia.org/wiki?curid=1469112", "title": "Szécsény", "text": "Szécsény\n\nSzécsény [séčéň] (, , ) je město v Maďarsku v župě Nógrád, nacházející se asi 2 km od hranice se Slovenskem. \n\nMěsto se nachází asi 23 km západně od Salgótarjánu a je správním městem stejnojmenného okresu. V roce 2018 zde žilo 5 695 obyvatel. Podle údajů z roku 2011 zde žilo 86 % Maďarů, 2,6 % Romů, 0,3 % Němců a 0,2 % Slováků.\n\nV roce 1962 byla ke městu připojena obec \"Pösténypuszta\" () a v roce 1963 část \"Benczúrfalva\" (, do roku 1927 maďarsky \"Dolány\"). V části Pösténypuszta se nachází hraniční přechod Peťov-Pösténypuszta a most \"Katalin-híd\" přes hraniční řeku Ipoly/Ipeľ.\n\nNejbližším městem je Balassagyarmat. Poblíže jsou též obce Csitár, Endrefalva, Hugyag, slovenské Kováčovce, Ludányhalászi, Magyargéc, Nagylóc, Őrhalom, Rimóc a Varsány.\n\n"}
{"id": "1469114", "url": "https://cs.wikipedia.org/wiki?curid=1469114", "title": "Alexandr Parygin", "text": "Alexandr Parygin\n\nAlexandr Parygin (* 25. dubna 1973 Almaty) je kazachstánsko-australský moderní pětibojař. Na Letních olympijských hrách 1996 v Atlantě reprezentoval Kazachstán a získal zlatou medaili v individuálním závodě.\nPoté odešel do Austrálie, kterou reprezentoval na Letních olympijských hrách 2004 v Athénách.\n"}
{"id": "1469115", "url": "https://cs.wikipedia.org/wiki?curid=1469115", "title": "2033", "text": "2033\n\n2033 (MMXXXIII) bude běžný rok, který v gregoriánském kalendáři začne v sobotu 1. ledna. Bude to 33. rok 21. století.\n\n\nZde jsou některá fikční díla, která se odehrávají v roce 2033:\n\n"}
{"id": "1469117", "url": "https://cs.wikipedia.org/wiki?curid=1469117", "title": "Gare de Passy-la-Muette", "text": "Gare de Passy-la-Muette\n\nGare de Passy-la-Muette je zrušená železniční stanice v Paříži v 16. obvodu. Nádraží bylo v provozu v letech 1854–1985. Budova se nachází na adrese 19, chaussée de la Muette a slouží jako restaurace.\n\nNádraží se nachází v 16. obvodu na křižovatce ulic Chaussée de la Muette a Boulevard de Beauséjour. Stavba byla vybudována na mostě od kolejištěm, které procházelo pod širým nebem ze západu a na východě se nořilo do tunelu.\n\nNádraží bylo pro cestující otevřeno 2. května 1854 na trati Auteuil spojující nádraží Saint-Lazare a Auteuil-Boulogne. Dne 25. února 1867 se původní trať stala součástí linky Petite Ceinture. Trať byla uzavřena 6. ledna 1985 v návaznosti na rozšíření příměstské železnice RER C. Po zrušení nádražní byla budova využita jako restaurace.\n\n"}
{"id": "1469118", "url": "https://cs.wikipedia.org/wiki?curid=1469118", "title": "Jan Dobiáš", "text": "Jan Dobiáš\n\nJan Dobiáš může být:\n\n"}
{"id": "1469119", "url": "https://cs.wikipedia.org/wiki?curid=1469119", "title": "Anna Skoumalová", "text": "Anna Skoumalová\n\nAnna Skoumalová (* 21. prosince 1946, Pardubice) je česká výtvarnice, ilustrátorka a grafička, věnující se především vědecké ilustraci.\n\n"}
{"id": "1469132", "url": "https://cs.wikipedia.org/wiki?curid=1469132", "title": "Marc Seguin", "text": "Marc Seguin\n\nMarc Seguin nebo také Seguin starší (20. dubna 1786 Annonay – 24. února 1875 tamtéž) byl francouzský konstruktér a podnikatel. Je jedním ze 72 jmen na Eiffelově věži. V roce 1845 byl zvolen do Francouzská akademie věd. Obdržel Řád čestné legie a v Paříži je podle něj pojmenována ulice Rue Marc-Séguin.\n\nJeho otec Marc François Seguin pocházel z židovské rodiny z Alexandrie a založil firmu Seguin & Co. Jeho matka byla neteří Josepha-Michela Montgolfiera. byl třikrát ženatý, měl devatenáct dětí.\n\nV roce 1825 postavil první visutý most v kontinentální Evropě, který vedl z Tournon-sur-Rhône do Tain-l'Hermitage. Společně se svými bratry postavil železnici ze Saint-Étienne do Lyonu a vyráběl parní lokomotivy, vybavené žárotrubným kotlem podle jeho vlastního vynálezu, kterým dosáhl zvětšení výhřevné plochy. \n\n"}
{"id": "1469134", "url": "https://cs.wikipedia.org/wiki?curid=1469134", "title": "Nino Ferrer", "text": "Nino Ferrer\n\nNino Agostino Arturo Maria Ferrari, známý jako Nino Ferrer (15. srpna 1934 Janov – 13. srpna 1998 Saint-Cyprien), byl italsko-francouzský zpěvák a textař.\n\nNino Ferrer se narodil 15. srpna 1934 v Janově, Itálii, ale své rané dětství prožil v Nové Kaledonii (francouzské zámořské teritorium v jihozápadním Tichém Oceánu), kde jeho otec pracoval jako inženýr. Jezuitská škola v Janově a později v Paříži v něm zanechala celoživotní averzi vůči kostelům. Od roku 1947 studoval mladý Nino na Sorbonně etnologii a archeologii, zajímal se také o hudbu a malování.\n\nPo dokončení studií Ferrer začal cestovat po světě a pracoval na nákladní lodi. Po návratu do Francie propadá hudbě. Jeho vášeň pro jazz a blues ho vedla k hudbě Jamese Browna, Otise Reddinga a Raye Charlese. Začal hrát na kontrabas v New Orleanském Jazzovém Orchestru Billa Colemana. Na nahrávce se poprvé objevil v roce 1959, když hrál na basu na dvou singlech od Dixie Cats. Nápad na kariéru sólového zpěváka dostává od rhythm and bluesové zpěvačky Nancy Hollowayové, kterou doprovázel.\n\nV roce 1963 nahrál svůj první singl \"Pour oublier qu'on s'est aimé\". Na druhé straně desky byl singl \"C'est irréparable\", který byl později přeložen pro italskou superstar Minu jako \"Un anno d'amore\" a stal se tak v roce 1965 velkým hitem. Později, v roce 1991, zazpíval tento hit španělský zpěvák Luz Casal pod názvem \"Un año de amor\" pro film režiséra Pedra Almodóvara \"Tacones Lejanos\" (Vysoké podpatky)\".\"\n\nV roce 1965 přišel jeho první úspěch jako sólisty s písní \"Mirza\". Následujícími hity jako \"Conichons\" a \"Oh! hé! hein! bon!\" si vydobyl pověst komediálního zpěváka. Jeho obrovský úspěch ho doslova uvěznil a Nino nemohl uniknout poptávce publika slyšet jeho hity. Začal tak žít hýřivým životem plným vína, žen a hudby, zatímco neustále vystupoval v televizi, divadlech a na turné.\n\nV roce 1967 dosáhl v Itálii největšího úspěchu s písní \"La pelle nera\" (francouzská verze je \"Je voudrais être un noir\" – Chci být černochem).\n\n\"La pelle nera\" následovaly další Italské písně podobného stylu. Ferrer se také dvakrát objevil na hudebním festivalu v Sanremo (v roce 1968 a 1970). V roce 1970 se vrátil do Francie.\n\nNěkolik měsíců po smrti své matky, 13. srpna 1998, dva dny před svými 64 narozeninami si z domu vzal svou zbraň a vydal se na posekané pole kousek od sousední vesnice. V poli si lehl a prostřelil si hruď. Jeho žena Kina, se kterou měl dvě děti, ohlásila událost policii, když doma našla dopis na rozloučenou.\n\n\n\n\n\n"}
{"id": "1469136", "url": "https://cs.wikipedia.org/wiki?curid=1469136", "title": "Unhošť (zámek)", "text": "Unhošť (zámek)\n\nUnhošť (též \"Feldekovský zámeček\") je zámek ve stejnojmenném městě v okrese Kladno. Stojí v hospodářském areálu mezi Hájeckou ulicí a ulicí U Jezírka. Od roku 1967 je chráněn jako kulturní památka.\n\nPanské sídlo v Unhošti nechal na konci sedmnáctého století postavit tyrolský šlechtic Augustin Ferdinand Fellner z Feldeggu na místě tří bývalých šosovních domů, které vyhořely roku 1685. Na konci osmnáctého století zámek získala rodina Bubeníčků, po které se v jeho vlastnictví vystřídala řada dalších majitelů. V roce 1950 byl zámek zestátněn a stal se majetkem jednotného zemědělského družstva.\n\nPozdně barokní jednopatrový zámek má obdélníkový půdorys a mansardovou střechu. Průčelí se sedmi okenními osami je zdůrazněné plochým středovým rizalitem. Fasády jsou zdobené rustikovými pásy v nárožích a pilastry po stranách vchodu a přízemních oken. Nad vchodem se nachází segmentem proložená římsa a okna v prvním patře mají zdobné parapety a suprafenestry se stříškovou nebo segmentovou římsou. Podoba interiéru s plochými stropy je dána novodobými úpravami. Z původní výbavy se dochoval rokokový krb a empírová válcová kachlová kamna.\n\n"}
{"id": "1469137", "url": "https://cs.wikipedia.org/wiki?curid=1469137", "title": "Response media", "text": "Response media\n\nResponse media je hudební nakladatelství, založené Vladimírem Misterkou. Nakladatelství vydalo několik titulů z vlastního hudebního archivu.\n\n"}
{"id": "1469138", "url": "https://cs.wikipedia.org/wiki?curid=1469138", "title": "Seznam moravských světců", "text": "Seznam moravských světců\n\nToto je seznam moravských světců a blahoslavených. Obsahuje všechny patrony Moravy, kteří zde působili či zemřeli.\n\n\n\n\n"}
{"id": "1469156", "url": "https://cs.wikipedia.org/wiki?curid=1469156", "title": "Hotel Zelený dům (Boží Dar)", "text": "Hotel Zelený dům (Boží Dar)\n\nHotel Zelený dům je pozdně klasicistní horský hotel na Krušnohorské magistrále, leží v nejvýše položeném městě České republiky Božím Daru. \n\nJedná se o nejpamátnější hostinec a hotel Božího Daru z první poloviny 16. století. Původní hostinec zde byl vybudován již roku 1542. S rozvojem turistického ruchu počátkem 20. století byly hotely rozšiřovány a navyšovány. To se týkalo i hotelu Zelený dům, který byl v roce 1917 přestavěn a modernizován v pozdně klasicistním stylu. \n\nKoncem dvacátých let 20. století došlo k úpravě interiérů v duchu regionálního tradicionalismu, tzv. Heimatstilu, podle projektu akad. arch. Karla Ernstbergera. Typickým výrazovým prvkem se stalo obložení fasád dřevem. To je zde opatřeno zeleným nátěrem, podle něhož dostal hotel i své jméno.\n\nProbíhá řízení k prohlášení kulturní památkou (02/2019).\n\nPoměrně mohutná bloková jednopatrová budova obdélníkového půdorysu je zastřešena polovalbovou střechou. Uliční průčelí má jedenáct okenních os, štít je čtyřosý. Vstup do budovy je proveden rizalitem zastřešeným sedlovou střechou s předstupující předsíní, je umístěn asymetricky. Fasády jsou obloženy dřevěným bedněním. Okna jsou obdélná, ve spodní části střechy je pětiosý vikýř spojený s pultovou střechou, a další menší samostatné vikýře.\n\nVybavení interiéru je rovněž ve stylu regionálního tradicionalismu. Ve vstupní hale s otevřenými arkádami se dodnes dochoval původní dřevěný kazetový strop. Vstup do jídelny je osazen kazetovými dveřmi s iluzivní malbou v duchu Art Deco. Vedle vstupu je umístěna chlebová pec s pamětním nápisem a s bochníkem chleba. Hlavní jídelna je obložena dřevěným deštěním, je plochostropá s dřevěným kazetovým stropem a s dřevěnými dekorativními lustry. Další místnosti v přízemí, sál a zadní jídelna, jsou rovněž obloženy dřevem a jsou osazeny kazetovými stropy; jednotlivé výplně kazet mají krajinné a rostlinné motivy.\n\nV roce 1542 v Zeleném domě přenocoval reformátor Martin Luther při své cestě z Wittenbergu do Jáchymova. Tuto událost zde připomíná pamětní nápis.\n\nU vstupní haly se nachází nástěnná malba znázorňující uvítání saského kurfiřta Johanna Fridricha na Božím Daru. Johann Fridrich se prý zasloužil o dnešní pojmenování Božího Daru. Město získalo dne 6. června 1546 zakládací listinu - privilegium svobodného horního města. Když Johann Fridrich město navštívil, horníci mu nabídli k odpočinku sedačku ze stříbra. Panovník ji odmítl použít se slovy: \"„Tento ušlechtilý kov je Vaším chlebem, je to dar Boží.“\"\n\n\n"}
{"id": "1469157", "url": "https://cs.wikipedia.org/wiki?curid=1469157", "title": "Unplugged 1983", "text": "Unplugged 1983\n\nUnplugged 1983 je živá nahrávka koncertu Oldřicha Janoty, která byla pořízena v roce 1983 v klubu Na Drážce v Pardubicích. V lednu 2000 byly původní nahrávky digitalizovány. Album nebylo oficiálně vydáno. Šlo o demo pro autora Oldřicha Janotu, který je neschválil. Původní nahrávky se potom šířily na kazetách a CD jako pirátské.\n\n\nnahráno: mikrofony Neumann, magnetofon: Uher Report 4400\n"}
{"id": "1469160", "url": "https://cs.wikipedia.org/wiki?curid=1469160", "title": "Kostel Nanebevzetí Panny Marie (Velké Pavlovice)", "text": "Kostel Nanebevzetí Panny Marie (Velké Pavlovice)\n\nKostel Nanebevzetí Panny Marie je římskokatolický chrám ve Strachotíně okrese Břeclav. Jde o farní kostel římskokatolické farnosti Velké Pavlovice. Je chráněn jako kulturní památka České republiky.\n\nPrvní písemná zmínka o farním kostele je z přelomu 14. a 15. století. Původně v obci stával malý kostel svaté Kateřiny. Nynější kostel byl vystavěn až v letech 1670-1680 hrabětem Fridrichem z Oppersdorfu. Neměl ještě věž se zvony, původní zvonice stála přímo u fary. 35 metrů vysoká věž se schodištěm byla vestavěna do severního průčelí kostela až roku 1883. Vybavení kostela pochází většinou z poloviny 18. století.\n\nOplechování věže a střechy byla měněno v letech 1993-1994. O jedenáct let později došlo k přístavbě nové sakristie a místnosti pro matky s dětmi. Mezi roky 2009-2010 se opravovala celá střecha.\n\nV roce 2017 v soutěži o nejlépe opravenou památku Jihomoravského kraje získal kostel největší počet hlasů. V předcházejícím roce byla ukončena druhá etapa obnovy vnějšího pláště kostela. Byla tak završena celková obnova exteriéru stavby včetně obnovy střechy a opatření proti vzlínající vlhkosti. Náročná obnova barokní fasády a chrámové střechy trvala téměř osm let. Oceněna byla skutečnost, že při obnově byly v rámci možností respektovány tradiční stavební a technologické postupy odpovídající době poslední přestavby včetně barevnosti fasádního nátěru.\n"}
{"id": "1469166", "url": "https://cs.wikipedia.org/wiki?curid=1469166", "title": "Seznam slezských světců", "text": "Seznam slezských světců\n\nToto je seznam slezských světců a blahoslavených. Obsahuje všechny patrony Slezska, kteří zde působili či zemřeli.\n\n\n\n"}
{"id": "1469167", "url": "https://cs.wikipedia.org/wiki?curid=1469167", "title": "Simpsonovi (32. řada)", "text": "Simpsonovi (32. řada)\n\nTřicátá druhá řada amerického animovaného seriálu Simpsonovi bude pokračováním třicáté první řady tohoto seriálu. Premiérově bude vysílána na americké televizní stanici Fox. Dne 6. února 2019 byl seriál prodloužen o 31. a 32. řadu. Vzhledem k předchozím řadám je pravděpodobné, že v této řadě bude 31. speciální čarodějnický díl.\n\n<onlyinclude>\n\n</onlyinclude>\n"}
{"id": "1469169", "url": "https://cs.wikipedia.org/wiki?curid=1469169", "title": "INPP5D", "text": "INPP5D\n\nSHIP1 je enzym s fosfatázovou aktivitou tvořený mnoha doménami. U lidí je kódován genem INPP5D. SHIP1 je exprimován převážně hematopoetickými buňkami, ale také například osteoblasty a buňkami endotelu. Tato fosfatáza je důležitá pro regulaci buněčné aktivace, na čemž se podílí nejen katalyticky, ale i adaptorovými mechanismy. Přesun SHIP1 z cytosolu na cytoplazmatickou membránu, kde především plní svou funkci, je řízen tyrosinovou fosforylací intracelulárních řetězců buněčných transmembránových receptorů, na které se SHIP1 váže. Nedostatečná regulace SHIP1 vede k různým patologiím.\n\nSHIP1 je 145 kDa velký protein exprimovaný v několika alternativních setřihových variantách. SHIP1 je členem rodiny inositol-polyfosfát-5-fosfatázy (INPP5).\n\nNa N-konci proteinu se nachází SH2 doména, která je důležitá pro interakci SHIP1 s fosforylovanými proteinovými řetězci. Centrální část proteinu tvoří vysoce konzervovaná fosfatázová doména, která na N-konci sousedí s PH-like doménou, která váže fosfatidylinositol-3,4,5-trifosfát (PI(3,4,5)P), a C-konci se překrývá s C2 doménou, která váže fosfatidylinositol-3,4-bisfosfát (PI(4, 5)P). C-konec není strukturován, ale obsahuje oblast bohatou na prolin, která tvoří motiv typický pro vazbu SH3 domény, a také obsahuje sekvenci s tyrosinem 915 (Y915) a tyrosinem 1022 (Y1022) (v případě lidských buněk), která je typická pro interakci s doménou vázající fosfotyrosin (PTB doména).\n\nFosfatázová aktivita SHIP1 může být alostericky regulována fosforylací serinu 440 (Ser440) na fosfatázové doméně. Tato fosforylace je zprostředkována cAMP-dependentní proteinkinázou A (PKA) či vazbou PI(3,4)P na C2 doménu. Dále je také regulována fosforylace Y915 a Y1022, a tím vazba PTB domény na C-konec SHIP1.\n\nSHIP1 svým působením hydrolyzuje na cytoplasmatické membráně 5'-fosfát z PI(3,4,5)P a inositol- 1,3,4,5 -tetrakisfosfátu, čímž ovlivňuje vazbu mnoha proteinů na cytoplazmatickou membránu a tím mnoho signálních drah. Přístup k substrátu, který je umístěn na cytoplazmatické membráně, je zajištěn translokací SHIP1 z cytosolu na plazmatickou membránu, která je zprostředkována vazbou SH2 domény na fosforylované intracelulární řetězce buněčných transmembránových receptorů. Vazba SHIP1 na fosforylované inhibiční motivy imunoreceptorů založených na tyrosinu (ITIM) receptoru FcyRIIB inhibuje aktivaci B lymfocytů, včetně přílivu Ca SHIP1 může také interagovat s jinými inhibičními receptory a přispívat tak k negativní signalizaci. Celkově je SHIP1 znám jako negativní regulátor proliferace a přežívání buněk. SHIP1 se též může vázat na částečně fosforylované imunoreceptorové tyrosinové aktivační motivy (ITAM) některých buněčných transmembránových receptorů, například T buněčných receptorů (TCR) a CD79a/b. SHIP1 se neváže pouze na intracelulární řetězce transmembránových receptorů. Svou SH2 doménou může také interagovat s fosforylovanými cytoplazmatickými proteiny, jako jsou SHC1 a DOK1.\n\nSHIP1 může též regulovat buněčnou signalizaci nezávisle pouze na katalytické aktivitě, jelikož může sloužit jako lešení pro další proteiny a regulovat tak protein-proteinové interakce.\n\nBylo prokázáno, že SHIP1 interaguje s DOK2, Lyn, CD22, Grb2, CRKL, CD31, DOK1 a SHC1.\n\nŠpatná regulace funkce SHIP1 vede k různým patologiím. Na jedné straně je její zvýšená aktivita asociována s nádorovým bujením. Na druhé straně její nízká aktivita vede k autoinflamatorním onemocněním. Právě tohoto poznatku je využito při vývoji léčiv. V případě autoinflamatorních onemocněních je snaha zvýšit aktivitu SHIP1 fosfatázy malými molekulami, které se váží na C2 doménu a působí jako alosterické aktivátory. Aktuálně jsou v klinických testech 2 takové molekuly testované jako potenciální protizánětlivé látky: AQX-1125 (Rosiptor) a AQX-MN100.\n"}
{"id": "1469171", "url": "https://cs.wikipedia.org/wiki?curid=1469171", "title": "Gare d'Auteuil-Boulogne", "text": "Gare d'Auteuil-Boulogne\n\nGare d'Auteuil-Boulogne je zrušená železniční stanice v Paříži v 16. obvodu. Nádraží bylo v provozu v letech 1854–1985. Budova se nachází na adrese 78, rue d'Auteuil.\n\nStanice se nachází na jihozápadě 16. obvodu u Place de la Porte-d'Auteuil, kde se kříží Boulevard Exelmans, Rue d'Auteuil, Boulevard Suchet, Boulevard de Montmorency a Rue Poussin. Stavba byla vybudována na mostě nad kolejištěm, které procházelo pod širým nebem od severu a na jihu se nořilo do tunelu.\n\nStanice Auteuil-Boulogne byla otevřena pro cestující 2. května 1854 jako konečná linky Auteuil, která ji spojovala se stanicí Saint-Lazare. Dne 25. února 1867 se původní trať stala součástí linky Petite Ceinture. Za prusko-francouzské války při obléhání Paříže a následně za Pařížské komuny bylo nádraží z velké části zničeno a most u nádraží musel být zcela obnoven. Trať byla uzavřena 6. ledna 1985 v návaznosti na rozšíření příměstské železnice RER C. V roce 2007 byla nepoužívaná severní část bývalé tratě otevřena pro pěší jako park Petite Ceinture du 16.\n\nNástupiště byla odstraněna na konci roku 2009, aby uvolnila prostor pro novou nemovitost. Nový projekt blokovalo odvolání místních obyvatel. Po rozsudku správního odvolacího soudu v Paříži v červnu 2014, který zamítl žalobu, byl projekt obnoven.\n\n"}
{"id": "1469174", "url": "https://cs.wikipedia.org/wiki?curid=1469174", "title": "Kostel svatého Františka z Assisi (Vidnava)", "text": "Kostel svatého Františka z Assisi (Vidnava)\n\nKostel svatého Františka z Assisi se nachází na ulici Hrdinů ve Vidnavě v okrese Jeseník. Ministerstvem kultury České republiky byl v roce 2013 prohlášen kulturní památkou ČR a je součástí památkové zóny Vidnava. Filiální kostel je spravován Římskokatolickou farností Vidnava, děkanát Jeseník, diecéze ostravsko-opavská.\n\nKostel svatého Františka z Assisi byl postaven v letech 1896–1898 podle projektu vídeňského architekta a rodáka ze Supíkovic Františka X. Theuera. Výstavbu kostela finančně zabezpečilo vratislavské biskupství pod vedením biskupa Georga von Koppa. Kostel byl stavěn v prostoru vybouraných městských hradeb jako gymnazijní, později sloužil i studentům teologického semináře a konviktu. Dne 19. října 1898 byl kostel vysvěcen. Na výzdobě se podíleli Josef Obeth a Engelbert Kaps. Na výstavbě kostela byl na umělecké detaily a sochy použit umělý kámen. Po povodních v roce 1997 se trochu propadla podlaha kostela. Kostel je ukázkou slezské reprezentativní církevní architektury z konce 19. století.\n\nKostel je jednolodní neorientovaná stavba zděná z cihel v novogotickém slohu s bočními kaplemi a třívěžovým průčelím. Loď je obdélného půdorysu zaklenuta pruskou plackou, je zakončena čtyřbokým kněžištěm a patrovou sakristií s předsíní přistavěnou k severní straně kněžiště. Střecha lodi, sakristie a severní boční kaple je sedlová, presbyterium má střechu valbovou. Fasáda má hladkou světlou omítku, architektonické prvky jsou z ostře pálených červených cihel a keramických tvarovek. Nosné prvky vstupních portálů, kamenný sokl, venkovní schodiště, konzolové podpory soch a krakorce jsou zhotoveny ze slezské žuly. V průčelí dominuje střední nejvyšší věž s výrazným zvonovým patrem. Všechny tři věže jsou osmiboké kryté jehlanovou střechou. V severozápadní věži je vloženo vřetenové schodiště, do jihovýchodní kaple. \n\nHlavní oltář vytvořili sochaři Josef Obeth a Engelberg Kaps. Sousoší \"Vidění svatého Františka\" od Josefa Obetha bylo vytvořeno z bílého mramoru v roce 1902. Obložení stěn za oltářem je obloženo zeleným serpentinitem.\n\n"}
{"id": "1469176", "url": "https://cs.wikipedia.org/wiki?curid=1469176", "title": "Füzesgyarmat", "text": "Füzesgyarmat\n\nFüzesgyarmat [fyzešďarmat] (, , také \"Vrbové Ďarmoty, Vrbica, Vrbice\") je město v jihovýchodním Maďarsku v župě Békés, těsně u hranic se župou Hajdú-Bihar, spadající pod okres Szeghalom. Nachází se asi 52 km severovýchodně od Békéscsaby. V roce 2015 zde žilo 5 774 obyvatel. Podle statistik z roku 2011 zde byli 84,1 % Maďaři, 1,7 % Romové, 0,2 % Rumuni a 0,2 % Němci.\n\nBlízko města prochází řeka Berettyó. Nejbližšími městy jsou Berettyóújfalu, Karcag, Püspökladány a Szeghalom. Blízko jsou též obce Biharnagybajom, Bucsa, Darvas a Kertészsziget.\n\n"}
{"id": "1469183", "url": "https://cs.wikipedia.org/wiki?curid=1469183", "title": "Peter Bioly", "text": "Peter Bioly\n\nR.D. Peter Bioly (31. ledna 1879 Suchodaniec – 4. května 1942 Hartheim; oficiální datum úmrtí: 6. července 1942) byl římskokatolický kněz působící v litoměřické diecézi, umučený nacisty za II. světové války.\n\nNarodil se v místě, kde se podle údajů vratislavské arcidiecéze mluvilo polsky. Na kněze byl vysvěcen 29. června 1908 v Praze. V pražské arcidiecézi působil jako farní vikář na karlovarsku. Byl kaplanem v Trstěnicích u Mariánských Lázní, později farářem ve Vysoké Libyni, kde byl jmenován osobním děkanem. Od roku 1938 byl farářem v Želči u Žatce. 18. dubna 1940 byl zatčen nacistickými orgány a obviněn z „polské pastorační aktivity“ – tedy ze zpovídání a sloužení mší svatých v polském jazyce. Nejdříve byl umístěn do věznice v Litoměřicích. Dále strávil 18 měsíců v přísné káznici Waldheim u Drážďan, pak byl Gestapem přemístěn do Karlových Varů, kde byl jeho spoluvězněm farář F. X. Plail z Útviny. 5. prosince 1941 byl přemístěn do koncentračního tábora v Dachau, kde dostal číslo 28.813. V koncentračním táboře byl považován za Poláka a podle zpráv jeho spoluvězňů často od vedoucího vězeňského bloku (Blockführer) týrán. Zde nakonec, naprosto vyčerpaný, byl 3. května 1942 poslán do tzv. „transportu invalidů“ do Hartheimu u Lince a 4. května 1942 zavražděn v plynové komoře, která tam byla zřízena v rámci Akce T4. Jeho vězeňské oblečení (s číslem) a dřevěné pantofle byly o dva týdny později poslány zpět do Dachau. Z toho spoluvězni vysoudili, že byl s velkou pravděpodobností usmrcen. Litoměřický diecézní schematismus z roku 1944 pak uvedl datum jeho úmrtí 6. července 1942.\n\n"}
{"id": "1469184", "url": "https://cs.wikipedia.org/wiki?curid=1469184", "title": "Karel Beneš (malíř, 1881–1941)", "text": "Karel Beneš (malíř, 1881–1941)\n\nKarel Beneš, křtěný Karel Bohumil (4. března 1881 Hlinsko – 3. června 1941 tamtéž) byl český malíř, kreslíř a pedagog.\n\nNarodil se v Hlinsku do rodiny mlynáře Antonína Beneše. Již od školních let se u něho projevoval talent a láska k malířství. Po absolvování obecné školy, gymnázia a reálky v Chrudimi se rozhodl i s finančních důvodů pro studijní obor učitelství pro střední školy. Studium absolvoval na Uměleckoprůmyslové škole v Praze u prof. E. K. Lišky, K.V. Maška, J. Preislera a H.Jakesche. Během studia se vracel do Hlinska za rodinou a též aby zde získával inspirace ze zdejší krajiny. Po studiu působil jako středoškolský profesor Praze, Příbrami, Roudnici a od roku 1911 na reálném gymnáziu v Náchodě. Po skončení učitelské služby se Beneš navrátil do Hlinska, kde mimo jiné vytvořil mnoho maleb, kreseb i perokreseb.\n\nPro Hlinsko byla přínosem jeho práce na fasádách dnes již zničených domů, zpracovával sletové plakáty, soubory pohlednic, tužkou nakreslené venkovské motivy s převládajícími chalupami, dále kapličky a kostelíky. Zemřel v Hlinsku roku 1941.\n\n\n\n"}
{"id": "1469185", "url": "https://cs.wikipedia.org/wiki?curid=1469185", "title": "Denis Šafařík", "text": "Denis Šafařík\n\nDenis Šafařík (*1994 Vrchlabí) je český herec. Do širšího povědomí veřejnosti se poprvé dostal v roli kouzelníka \"Žita\" v pohádce \"Kouzelník Žito\" (2018) režiséra Zdeňka Zelenky.\n\nUž od dětství se chtěl věnovat herectví. Sedm let se věnoval klasickému tanci a baletu, které začal studovat na konzervatoři v Praze, ale kvůli problémům s kyčlemi musel studium ukončit. V 19 letech rok studoval divadelní herectví v USA. Pak se vrátil do Česka, dodělal si maturitu a odjel na dva roky do Německa, kde se živil jako uklizeč pokojů v hotelovém resortu. Nakonec se opět vrátil do Česka a začal studovat na Akademii múzických umění v Praze, obor \"Herectví alternativního a loutkového divadla\".\n\n\n"}
{"id": "1469187", "url": "https://cs.wikipedia.org/wiki?curid=1469187", "title": "Drahanovice (tvrz)", "text": "Drahanovice (tvrz)\n\nTvrz v Drahanovicích poblíž Náměšti na Hané je na střední Moravě vzácnou ukázkou goticko-renesanční obytné věže. Z původní tvrze se zachovala pouze 28 m vysoká věž, část hradebního opevnění a gotické sklepy ve vedlejší budově přestavěné na obytnou. Tvrz je známá též pod názvem Černá věž. Areál je chráněn jako kulturní památka České republiky.\n\nTrvz se zmiňuje poprvé roku 1351, ale již předtím je znám s přízviskem z Drahanovic jistý Přibík. V 15. a 16. století byla převážně v držení Drahanovských z Pěnčína nebo ze Stvolové, jimž však byl r. 1622 majetek konfiskován za účast ve stavovském povstání. V roce 1724 získali panství Winkelsbergové, kteří ho připojili k Čechám pod Kosířem. Tvrz se stala sídlem panských úředníků a ztratila význam. V 19. století zanikly zbytky tvrze, zachována zůstala pouze věž. V letech 1928–1948 patřila místnímu cukrovaru. Částečná rekonstrukce věže proběhla v letech 1970–1972.\n\nSoučasný stav je výsledkem rekonstrukce z přelomu 20. a 21. století. Věž byla zpřístupněna veřejnosti v roce 2002. Expozice malého muzea týkající se archeologie a historie regionu spravuje Vlastivědné muzeum Olomouc, v horním patře je malá galerie k příležitostným výstavám.\n\nČtyřboká hranolová věž o čtyřech patrech na půdorysu 6x6 m má gotický základ. Ve 14. století měla tvrz čtyři kamenné obranné věže. Za husitských válek byla pobořena, do dalších časů se zachovala pouze jedna věž, která byla renesančně přestavěna v 16. století. Charakter věže se změnil z obranné na obytnou: byla zvětšena okna, přistavěno vnější šnekovité schodiště, věž byla zvýšena o patro. Z tohoto období pochází žebrová klenba ve 2. patře, zakončená osmiúhelným klenákem s reliéfním znakem pánů ze Stvolové. Třetí a čtvrté patro mají stropy trámové. Tehdy byla věž zdobena černobílými sgrafity, podle nichž dostala jméno Černá věž. Při barokních úpravách koncem 17. století byl obytný prostor věže v 1. patře rozšířen o další místnost a ve 3. patře přibyl prevet (záchodek). Kolem roku 1850 byla věž nově zastřešena tzv. routovou střechou.\n\n"}
{"id": "1469189", "url": "https://cs.wikipedia.org/wiki?curid=1469189", "title": "Povodí Ohře (hudební skupina)", "text": "Povodí Ohře (hudební skupina)\n\nPovodí Ohře je západočeská rocková hudební skupina založená v roce 2016.\n\nČleny skupiny jsou zpěvák a textař Sisi, kytarista Lukáš Bouška, kytarista pan Mže, baskytarista Ladislav Janoušek, bubeník Jan Hrivňák.\n\nV roce 2018 vydali první eponymní album, které bylo kritikou velmi pozitivně přijato. Album je nominováno na cenu Vinyla v kategorii deska roku a na cenu Apollo. Album je také nominováno na ceny Anděl v kategoriích Rock a Alternativa a elektronika. \n"}
{"id": "1469190", "url": "https://cs.wikipedia.org/wiki?curid=1469190", "title": "Vignemale", "text": "Vignemale\n\nVignemale ( \"Viñamala\", \"Vinhamala\", \"Comachibosa\") je hora v Pyrenejích, kterou prochází státní hranice mezi Španělskem a Francií. Nejvyšším vrcholem masivu je Pique Longue s nadmořskou výškou 3298 m, což je nejvyšší bod francouzské strany Pyrenejí. Pique Longue bývá také nazývána \"Grande Vignemale\" pro odlišení od nedalekého menšího vrcholu Petit Vignemale. Součástí masivu je ledovec Ossoue o rozloze 45 hektarů. Nejbližším městem je Cauterets v departementu Hautes-Pyrénées. Pod horou se nachází jezero Lac de Gaube. Vignemale leží v národním parku Pyreneje a díky strmým stěnám je vyhledávána horolezci a skialpinisty, pořádá se zde také extrémní závod \"Trophée du Grand Vignemale\".\n\nPrvovýstup je oficiálně připsán Henrimu Cazauxovi, který horu zdolal 8. října 1837. Existuje však svědectví, podle kterého již v roce 1792 stanula na vrcholu skupina zeměměřičů. V roce 1838 vylezla na Vignemale jako první žena Anne Listerová. Horu proslavil výstřední anglický dobrodruh Henry Russell, který zdolal její vrchol v letech 1861 až 1904 třiatřicetkrát a vybudoval si v jejích stěnách umělé jeskyně, v nichž pobýval jako poustevník. V roce 1869 zde uskutečnil zimní výstup, což bylo v té době zcela ojedinělé.\n"}
{"id": "1469200", "url": "https://cs.wikipedia.org/wiki?curid=1469200", "title": "Grizzly Peak", "text": "Grizzly Peak\n\nGrizzly Peak je hora v pohoří Sawatch Range na západě středního Colorada. Leží na hranici krajů Pitkin County a Chaffee County.\nS nadmořskou výškou 4 264 m\nje devátou nejvyšší horou pohoří Sawatch Range. Leží 5 km jihozápadně od průsmyku \"Independent Pass\", nedaleko od nejvyšší hory Skalnatých hor Mount Elbert.\n\n"}
{"id": "1469201", "url": "https://cs.wikipedia.org/wiki?curid=1469201", "title": "Rockingham (Západní Austrálie)", "text": "Rockingham (Západní Austrálie)\n\nRockingham je město v Západní Austrálii ležící jihozápadně od Perthu a jižně od Fremantle. V zálivu Mangles Bay najdeme místní pláže. Severozápadně od města se nachází základna Královského australského námořnictva – HMAS Stirling. Ze západní a jižní strany k městu přiléhá Shoalwater Islands Marine Park.\nMěsto bylo pojmenováno po plachetnici \"Rockingham\", jedné ze tří plavidel, která Thomas Peel najal, aby dopravila osadníky do Západní Austrálie. Dalšími loděmi byly \"Gilmore\" a \"Hooghly\". Plachetnice zde přistála 14. května 1830. Vítr ji vrhl na pobřeží a po marných pokusech vrátit loď na vodu byla opuštěna. Osadníci údajně založili tábor poblíž vraku a osadu pojmenovali \"Rochkingham Town\".\n\nJiž před příchodem Evropanů byla oblast obývána po tisíce let kmeny domorodé kultury Noongar, které v době přistání osadníků vedl Galyute.\n\nPozemky v Rockinghamu byly vyměřeny a připraveny k prodeji již roku 1847. Nicméně až do dokončení železniční tratě a kotviště v roce 1872 se jich prodalo pouze několik. Po dokončení přístavu se Rockingham stal centrem exportu dřeva pocházejícího z Jarrahdale. Město prosperovalo až do roku 1897, kdy byl dokončen přístav \"Inner Harbour\" ve Fremantle, který ubral přístavu v Rockinghamu na důležitosti. Po roce 1908 pak přístav v Rockinghamu již nadále k exportu dřeva nesloužil.\n\nKonec využívání přístavu k exportu dřeva přišel ve stejnou dobu, kdy se začalo rozšiřovat využívání automobilů. A právě tato nová móda cestování dala impuls k rychlému rozvoji této malé pobřežní osady v přímořské letovisko. Přijatelná vzdálenost jak z Fremantle, tak z Perthu umožňovala výletníkům legálně si dopřávat alkoholické nápoje i o nedělích. V té době se dodržovala posvátnost neděle a prodej alkoholu byl o nedělích přísně regulován. Turisté během svého pobytu v letovisku využívali také starého přístavního mola, a to až do roku 1947, kdy bylo definitivně zničeno.\n\nV posledním desetiletí se Rockingham stal satelitním městem Perthu, spolu s Mandurah, a patří k nejrychleji rostoucím rezidenčním oblastem v Austrálii. Námořní tradice je utužována neustálým rozšiřováním námořní základy Australského královského námořnictva (námořní základna HMAS Stirling), stejně jako rozvojem lodního stavitelství a dalších námořních podpůrných služeb v nedalekém Hendersonu.\n\nDne 9. září 2005 došlo k odhalení památníku na pláži v Rockinghamu, který připomíná pamětnou záchranu na lodi Catalpa. Šlo o proslulý útěk šesti odsouzených irských Feniánů z vězení ve Fremantle ve dnech 17. až 18. dubna 1876. Na jich se dostali vozem taženým koňmi a z pláží v Rockinghamu byli uprchlíci přepraveni na veslicích na loď Catalapa, americkou velrybářskou loď. Památník zobrazuje šest divokých hus v letu. Autorem památníku je Francis Conlan.\n\nSeverně od města leží Rockingham Naval Memorial Park. Najdeme zde řadu pamětních desek, 110mm dělová věž z lodi HMAS Derwent (DE 49) a část ponorky HMAS Orion.\n"}
{"id": "1469202", "url": "https://cs.wikipedia.org/wiki?curid=1469202", "title": "Ulawun", "text": "Ulawun\n\nUlawun (také: The Father, \"Ulawon\", \"Uluwun\", \"Vatr\", \"North Son\") je sopka o nadmořské výšce 2334 metrů na ostrově Nová Británie naležející státu Papua-Nová Guinea. S výškou 2334 metrů je nejvyšší horou ostrova.\n\nSopka patří do skupiny vulkánů nacházejících se v subdukční zóně Nové Británie (skupina sopek ostrova \"Bismarck\"/\"vulkanický oblouk Bismarck\"). V bezprostřední blízkosti se nachází další sopka Bamus.\n\nDne 29. září 2000 došlo k velké explozi ohnisku s deštěm z popela. Bylo evakuováno 4 tisíce obyvatel z ohrožených oblastí kolem sopky. Sopka je stále aktivní s menšími erupcemi a je neustále sledovaná \"Rabaul Volcanological Observatory\". Je zapsána do tzv. Decade Volcanoes - seznamu 16 nejnebezpečnějších sopek světa.\n\nSopky z Papui-Nové Guinei vydávají spoustu oxidu siřičitého. Studie ukázaly, že Ulawun vydává asi 7 kg SO za sekundu. To jsou přibližně 2 procenta celosvětových emisí SO.\n"}
{"id": "1469203", "url": "https://cs.wikipedia.org/wiki?curid=1469203", "title": "Kharta Čangri", "text": "Kharta Čangri\n\nKharta Čangri (také Khartachangri nebo Kharta Changri) je hora vysoká 7 056 m n. m. (7 093 m dle jiných zdrojů) v pohoří Himálaj. Leží v Tibetské autonomní oblasti Čínské lidové republiky vzdálená 15,6 km severovýchodně od Mount Everestu.\n\nPrvovýstup provedli Edwin Kempson a Charles Warren na britské průzkumné expedici v roce 1935.\n"}
{"id": "1469206", "url": "https://cs.wikipedia.org/wiki?curid=1469206", "title": "Alfonso Lara", "text": "Alfonso Lara\n\nAlfonso Lara (27. dubna 1946, Santiago de Chile – 13. srpna 2013, Santiago de Chile) byl chilský fotbalista, záložník. \n\nProfesionálně hrál v chilských klubech CD Magallanes, Club de Deportes Lota Schwager, Colo-Colo a Everton de Viña del Mar. \n\nZa reprezentaci Chile nastoupil v letech 1968–1975 v 29 reprezentačních utkáních. Byl členem chilské reprezentace Mistrovství světa ve fotbale 1974 v Německu. \n\n"}
{"id": "1469216", "url": "https://cs.wikipedia.org/wiki?curid=1469216", "title": "Socha svatého Jana Nepomuckého (Dašice)", "text": "Socha svatého Jana Nepomuckého (Dašice)\n\nSocha svatého Jana Nepomuckého je umístěna u silnice na náměstí T. G. Masaryka ve městě Dašice v okrese Pardubice. Socha pocházející z roku 1739 představuje hodnotnou pískovcovou barokní plastiku oblíbeného světce. Socha je chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 23096/6-2059.\n\nVlastní barokní socha světce je umístěna na trojdílném podstavci s profilovaným soklem, hranolovým dříkem zdobeným rytými kartušemi a s profilovanou přímou římsou stojícím na dvou kamenných neprofilovaných stupních.\n\nNa dříku se nalézá vlevo v kartuši latinský nápis: \"ANNO / QvOiN FAvSTA / cRvdEliTAS / TuRcicA iN / cHRiSTiASSEclAS / cvdiT ET / AGiTAviTENSES //\". Na pravém boku dříku je umístěn český nápis: \"SwATi iENE / TOTO miESTiS / OdPOTuPi cZAS / Ni A wiEcZNi / OPATRvG / A OSTRZiHEG //\". Na zadní straně se nalézá reliéf poutníka s holí a se svatozáří s kloboukem v podpaždí, z mraků ozářeným paprsky slunce. V dolní části je kartuše s nápisem: \" SI ANDO BOLESLAWE / TVTVGE //. Na soklu podstavce je umístěna signatura G.S.F. / I. D. / A 1739 a nápisy obnoveno 1882, 1934. \n\nVlastní socha světce stojí na vlastním soklu, s andílkem u nohou, který k němu vztahuje ruce. Svatý Jan je oblečen v kanovnickém rouchu s biretem na hlavě, má ruce sepjaté na prsou a shlíží dolů k andílkovi. \n\n"}
{"id": "1469222", "url": "https://cs.wikipedia.org/wiki?curid=1469222", "title": "Kašna v Dašicích", "text": "Kašna v Dašicích\n\nLitinová kašna v empírovém stylu ve tvaru ženy nesoucí džbán vody se nalézá na náměstí T. G. Masaryka ve městě Dašice v okrese Pardubice. Kašna je chráněna jako kulturní památka. Národní památkový ústav tuto kašnu uvádí v katalogu památek pod rejstříkovým číslem ÚSKP 32589/6-4650.\n\nKašna na náměstí v Dašicích je poprvé připomínána již roku 1692. Voda ke kašně byla do města přiváděna dřevěnými žlaby, o které se staral mlynář.\n\nU kašny stávaly v minulosti váhy s košem a máchadlo pro nepoctivé pekaře, pranýř s kruhem pro nevěstky a zloděje a kláda pro neposlušné a výtržníky.\n\nKašna je usazena na kamenném soklu na rovné pískovcem dlážděné plošině, v níž jsou poklopem chráněné kontrolní šachty.\n\nKašna je vyrobena z litiny. Má podobu stojící ženské postavy Grácie, nesoucí na ramenou džbán vody, umístěné na dříku se dvěma mušlovými žlaby na protilehlých stranách, do kterých tryská voda ze lvích hlav.\n\nKašna má měděnkový nátěr, socha je žlutozlatá s postříbřenými detaily.\n\n"}
{"id": "1469224", "url": "https://cs.wikipedia.org/wiki?curid=1469224", "title": "Mount Shinn", "text": "Mount Shinn\n\nMount Shinn je s nadmořskou výškou 4661 metrů třetí nejvyšší hora Antarktidy. Nachází se severně od Mount Vinson v Sentinel Range Ellsworth. Obě hory spojuje průsmyk. Advisory Committee on Antarctic Names horu pojmenoval v roce 1961 po Conradu Selwynovi Shinnovi (*1922), pilotu námořnictva Spojených států, který s letadlem Douglas DC-3 31. října 1956 poprvé přistál u geografického jižního pólu a v lednu 1958 horu objevil při leteckém průzkumném letu během Mezinárodního geofyzikálního roku.\n\nPrvní výstup na horu uskutečnili 21. prosince 1966 Barry Corbet, Charles Hollister, Sam Silverstein a Richard Wahlstrom, členové expedice Nick Clinch. Tato expedice má na kontě dalších pět prvovýstupů.\n"}
{"id": "1469226", "url": "https://cs.wikipedia.org/wiki?curid=1469226", "title": "Severočeský krajský přebor 1972/73", "text": "Severočeský krajský přebor 1972/73\n\nV soubojích Severočeského krajského přeboru 1972/73, jedné ze skupin 5. nejvyšší československé fotbalové soutěže, se utkalo 16 týmů dvoukolovým systémem podzim - jaro. Tento ročník skončil v červnu 1973.\n\nZdroj:\n\nPoznámky:\n"}
{"id": "1469236", "url": "https://cs.wikipedia.org/wiki?curid=1469236", "title": "Krucifix Dašice", "text": "Krucifix Dašice\n\nPískovcový barokní krucifix se nalézá uprostřed náměstí T. G. Masaryka ve městě Dašice v okrese Pardubice. Socha z roku 1782 představuje kvalitní, autorsky neurčené lidové kamenosochařské dílo. Krucifix je chráněn jako kulturní památka. Národní památkový ústav tento krucifix uvádí v katalogu památek pod rejstříkovým číslem ÚSKP 104783.\n\nVlastní krucifix je umístěn na dvoustupňovém podstavci. Spodní díl podstavce je ukončen profilovanou římsou. Horní část podstavce je zakončena profilovanou římsou s obloukovitým vydutím středu čelní strany. Po stranách jsou stojaté, dolů stočené voluty. Na čelní straně je mělká kartuše a na ní rozvilinový medailon s reliéfem sv. Floriána v tradičním oděvu s atributy. Pod medailonem se nalézá nápis: “Obnoveno Léta Páně 1882”. Na zadní straně soklu je napsáno datum vzniku kříže 1782 a datum obnovy 1934. \n\nVlastní kamenný kříž s ukřižovaným Kristem (vlastní figura Krista je oproti kříži drobná) je vztyčen na nízkém soklíku s rostlinným motivem. Spodek kříže tvoří stáčené voluty, uprostřed je rozvilina a mušle. Ramena kříže jsou trojlistá a jsou lemovaná hladkou stuhou. Nad hlavou Krista je rozvinut svitek s nápisem INRI.\n\nKrucifix svým umístěním v centru rozlehlého obdélného náměstí kompozičně dotváří prostředí v historickém centru města Dašice.\n\n"}
{"id": "1469240", "url": "https://cs.wikipedia.org/wiki?curid=1469240", "title": "Spring in Prague", "text": "Spring in Prague\n\nSpring in Prague je hudební album jazzového pianisty Mala Waldrona. Album bylo natočeno v roce 1990 v Mnichově a vydáno pod japonskou značkou Alfa Jazz. \n\n\n"}
{"id": "1469241", "url": "https://cs.wikipedia.org/wiki?curid=1469241", "title": "Miloslav Sochor", "text": "Miloslav Sochor\n\nMiloslav Sochor (* 8. ledna 1952, Pec pod Sněžkou) je bývalý český alpský lyžař. Začínal v sedmdesátých letech a největších úspěchů dosáhl ve slalomu a obřím slalomu. Jeho bratr Ivan Sochor byl také lyžařský reprezentant.\n\nNa XII. ZOH v Innsbrucku 1976 reprezentoval Československo v alpském lyžování. V obřím slalomu skončil na 11. místě, ve sjezdu na 40. místě a ve slalomu na 14. místě. Na mistrovství světa startoval poprvé v roce 1970 ve val Gardeně, kde skončil na 16. místě v kombinaci, na 39. místě v obřím slalomu a na 54. místě ve sjezdu. Na mistrovství světa 1974 ve Svatém Mořici skončil 17. ve slalomu, 21. v obřím slalomu, 47. ve sjezdu a 4. v kombinaci. V březnu 1974 skončil ve slalomu světového poháru ve Vysokých Tatrách na 8. místě. Do konce sezóny 1976/77 se umístil ve slalomu a obřím slalomu devětkrát v první desítce. Jeho nejlepším umístěním v závodu světového poháru je 3. místo v obřím slalomu v Åre 21. března 1977.\n\n"}
{"id": "1469246", "url": "https://cs.wikipedia.org/wiki?curid=1469246", "title": "Seznam římských archeologických lokalit ve Velké Británii", "text": "Seznam římských archeologických lokalit ve Velké Británii\n\nSeznam římských archeologických lokalit ve Velké Británii je vskutku bohatý. Ke značné části vystavených římských památek má veřejnost přístup a další místa lze bez problémů navštívit ve volném terénu, například pozůstatky římských silnic. Níže uvedený seznam památek z dob římské provincie Británie, které se nacházejí ve všech částech Velké Británie, v Anglii, Skotsku i Walesu, zdaleka nelze považovat za úplný.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nviz East Sussex a West Sussex\n\n\n\n\n\n\n\n\n\n\n\n\n\n\n\n\n"}
{"id": "1469251", "url": "https://cs.wikipedia.org/wiki?curid=1469251", "title": "NLRP1", "text": "NLRP1\n\nNLRP1 se skládá z NACHT, LRR, FIIND, CARD domény a proteinů 1 obsahujících PYD domény u lidí. NLRP1 byl prvním proteinem, který prokázal, že tvoří inflamasom. NLRP1 je exprimován řadou buněčných typů, které jsou převážně krvetvorné. Nachází se ve žlázových epiteliálních strukturách včetně podšívky tenkého střeva, žaludku. Polymorfismy NLRP1 jsou asociovány s extra-intestinálními projevy kůže v CD. Nejvyšší exprese byla zjištěna v lidské kůži, psoriáze a vitiligu. Polymorfismy NLRP1 byly nalezeny u lupus erythematosus a u diabetes typu 1. Bylo zjištěno, že varianty myší NLRP1 byly aktivovány při N-koncovém štěpení proteázou v letální faktoru antraxu.\n\nTento gen kóduje skupinu Ced-4 proteinů apoptózy. Skupina Ced-family obsahuje kaspázovou regresní doménu (CARD) a je známá jako klíčový mediátor programované buněčné smrti. Kódovaný protein obsahuje odlišný N-koncový pyrin podobný motiv, který se pravděpodobně podílí na interakcích protein-protein. Protein NLRP1 silně interaguje s kaspázou 2 a slabě s kaspázou 9. Bylo prokázáno, že nadměrná exprese tohoto genu indukuje apoptózu v buňkách. Pro tento gen bylo nalezeno několik alternativně sestřižených variant transkriptu kódujících odlišné isoformy, ale biologická platnost některých variant nebyla stanovena.\n\nNLRP1 aktivuje antibakteriální imunitní odpověď. Antibakteriální imunitní odpověď kompenzuje ztrátu MAP kinázové odpovědi. Lidé produkují NLRP1, ale lidský NLRP1 je aktivován letálním faktorem. NLRP1 by mohl být aktivován proteolytickým štěpením, což vede k odstranění autoinhibičního PYD. Mechanismus aktivace NLRP1 a funkce v imunitě však není jednoznačný.\n\nBylo prokázáno, že NLRP1 interaguje s kaspázou 9 a APAF1.\n\nMyši mají tři paralogy genu Nlrp1 (Nlrp1a, b, c). Nlrp1c je pseudogen. Myš s NLRP1B není aktivována mechanismem typu receptor-ligand. Varianty NLRP1B z určitých kmenů inbredních myší, BALB / c a 129, mohou být aktivovány letální faktorovou (LF) proteázou. Léčivá faktorová proteáza se produkuje a vylučuje od Bacillus anthracis, činidlo antraxu. Spolu s protektivním antigenem (PA) vytváří LF bipartitní toxin, Lethal Toxin. Úloha PA je tvořit translokační kanál, který dodává LF do cytosolu hostitelské buňky, kde LF hraje roli v imunitní odpovědi štěpením a inaktivací MAP kináz. LF také přímo štěpí NLRP1B proximálně k jeho N-konci, je nezbytný pro tvorbu inflamazomu NLRP1B a aktivaci CASP1. Aktivace zánětlivých odpovědí závislých na NLRP1B se objevuje v obraně hostitele mechanismem, jako je IL-1β a neutrofily. NLRP1B může fungovat jako senzor bakteriálních proteáz, imunitní odpovědi jsou specificky aktivovány virulentními faktory.\n\nNení jasné, jaké podněty by mohly aktivovat NLRP1A, další známý funkční myší paralog NLRP1. Studie identifikovala myš, která nesla v NLRP1A (Q593P) mutaci, která aktivovala zánětlivou reakci, inflamazóm. Mechanismus aktivace NLRP1A wild typu je nejasný.\n"}
{"id": "1469254", "url": "https://cs.wikipedia.org/wiki?curid=1469254", "title": "Friedlieb Ferdinand Runge", "text": "Friedlieb Ferdinand Runge\n\nFriedlieb Ferdinand Runge (8. února 1794 – 25. března 1867) byl německý analytický chemik. Runge popsal schopnost výtažku rulíku rozšířit zorničky oka, objevil a extrahoval kofein a objevil první anilinovou barvu (modř).\n\nFriedlieb Ferdinand Runge se narodil poblíž Hamburku. Od mládí prováděl chemické experimenty, během kterých náhodou objevil schopnost šťáv rulíku zlomocného rozšiřovat zorničky oka.\n\nV roce 1819 ukázal své objevy Goetheovi, který ho vybídl, aby analyzoval kávu. O několik měsíců později Runge identifikoval kofein.\n\nRunge studoval chemii v Jeně a v Berlíně, kde získal doktorát. Tři roky cestoval po Evropě, pak vyučoval chemii na vratislavské univerzitě až do roku 1831. Od té doby až do roku 1852 pracoval pro chemickou firmu, ale byl propuštěn a zemřel v chudobě o patnáct let později v Oranienburgu.\n\nJeho chemické objevy zahrnují purinovou chemii, identifikaci kofeinu, objev prvního anilinového barviva (anilinová modř) a dalších látek pocházejících z uhelného dehtu, papírové chromatografie, pyrrolu, chinolinu, fenolu, thymolu a atropinu.\n\nJako první zaznamenal v roce 1855 fenomén „Liesegangových kroužků“. Ty pozoroval v průběhu srážení reagencí na savém papíře.\n"}
{"id": "1469258", "url": "https://cs.wikipedia.org/wiki?curid=1469258", "title": "Kostel svatého Mikuláše (Soběnov)", "text": "Kostel svatého Mikuláše (Soběnov)\n\nKostel svatého Mikuláše v Soběnově je jednolodní kostel postavený v gotickém slohu, následně v polovině 17. století proběhla barokní přestavba s přistavením kaple a předsíně. Po požáru v roce 1853 proběhla oprava.\n\nOdchylka osy kostela od směru východ-západ činí 3,27°.\n\n"}
{"id": "1469261", "url": "https://cs.wikipedia.org/wiki?curid=1469261", "title": "Runge", "text": "Runge\n\nRunge je příjmení několika osobností:\n"}
{"id": "1469268", "url": "https://cs.wikipedia.org/wiki?curid=1469268", "title": "Frank Robinson (rozcestník)", "text": "Frank Robinson (rozcestník)\n\nJméno a příjmení Frank Robinson se může vztahovat k následujícím osobnostem:\n\n"}
{"id": "1469269", "url": "https://cs.wikipedia.org/wiki?curid=1469269", "title": "Vodní mlýn Dašice", "text": "Vodní mlýn Dašice\n\nPamátkově chráněný areál vodního mlýna v Dašicích se nalézá na nároží Komenského a Štenclovy ulice ve městě Dašice v okrese Pardubice. Areál je tvořen zděnou renesanční stavbou mlýna s dochovanou sgrafitovou výzdobou a mansardovou střechou, budovou válcového mlýna z roku 1911, propojenou přes náhon s elektrárnou s renesanční budovou mlýna a kvalitní barokní pískovcovou sochou svatého Jana Nepomuckého z roku 1746.\n\nNovorenesanční vodní mlýn v Dašicích je zmiňován již v 15. století. Byl vybudován spolu s rybníkem na levobřežním náhonu, vedeném z řeky Loučné. Mlýn byl vystavěn na levém břehu náhonu, na pravém břehu pak pila, později doplněná zařízením na čerpání vody. \n\nV roce 1900 nechal mlynář Jan Prokeš před mlýnem instalovat sochu sv. Jana Nepomuckého. Spolu se svým synem Ladislavem (1882 – 1952) vybudoval po roce 1911 na pravém břehu náhonu mlýn nový, válcový, vybavený novým turbínovým zařízením.\n\nV padesátých létech 20. století byl mlýn zastaven a upraven na míchárnu krmiv. Provoz míchárny krmiv skončil v roce 1986. V současnosti je provozována pouze vodní elektrárna.\n\nJedná se o novorenesanční zděnou jednopatrovou, částečně podsklepenou budovu na půdorysu L, s dochovanou sgrafitovou výzdobou a mansardovou střechou s drobnými valbovými vikýři na východním křídle. Zdivo je převážně cihelné, sokl z kamenných kvádrů s profilovanou horní hranou. \n\nNová budova válcového mlýna je se starší částí propojena krátkým krčkem strojovny. Je to cihelná čtyřpodlažní stavba s nízkou sedlovou střechou, fasády člení cihelné liseny, sokl a kordovaná pásová římsa.\n\nCelý areál mlýna s dochovaným konstrukčním řešením interiéru a zajímavým dřevěným portálkem představuje významnou technickou památku.\n\n"}
{"id": "1469272", "url": "https://cs.wikipedia.org/wiki?curid=1469272", "title": "Kostel Nalezení svatého Kříže (Svatý Kříž)", "text": "Kostel Nalezení svatého Kříže (Svatý Kříž)\n\nKostel nalezení svatého Kříže je farní kostel v římskokatolické farnosti Svatý Kříž, nachází se v jižní části vesnice Svatý Kříž, části města Havlíčkův Brod. Kostel je chráněn jako kulturní památka České republiky. \n\nKostel je barokní jednolodní stavbou s obdélným půdorysem a odsazeným trojbokým závěrem, jeho součástí je malá věžička na hřebenu střechy. Kostelní loď je zaklenuta plochým stropem, presbytář křížovou klenbou. Na severní straně kostela je čtvercová předsíň a sakristie. \n\nU kostela se nachází pamětní kříž.\n\nPrvní písemná zmínka o vesnici pochází z doby kolem roku 1530, kdy se v místech kostela nacházela studánka s léčivou vodou. Kostel byl postaven kolem roku 1712. Roku 1756 byl kostel rozšířen o boční oltář a v roce 1762 byla do kostela pořízena křtitelnice. Do kostela byl před rokem 1918 přemístěn oltář svatého Prokopa ze zrušeného kostela svaté Markéty mezi obcemi Suchá a Lípa. Kolem roku 1918 byl nahrazen původní oltář kostela. V roce 1946 byl kostel rekonstruován, byla opravena střecha kostela. V kostele i v době komunistického režimu nadále pokračovaly pravidelné bohoslužby.\n\nV roce 2015 byly v kostele rekonstruovány varhany.\n\n\n"}
{"id": "1469282", "url": "https://cs.wikipedia.org/wiki?curid=1469282", "title": "Andreas Wenzel", "text": "Andreas Wenzel\n\nAndreas Wenzel (* 18. března 1958 Planken) je lichtenštejnský alpský lyžař. Na olympijských hrách v Lake Placid roku 1980 získal stříbrnou medaili v obřím slalomu. Ve stejné disciplíně vybojoval o čtyři roky později na olympiádě v Sarajevu bronzovou medaili. V roce 1978 se stal mistrem světa v kombinaci. Tři tituly má i ze Světového poháru (1980 celkem, 1984 kombinace, 1985 kombinace). Ve světovém poháru vyhrál 14 závodů, 48krát stál na stupních vítězů. Jeho sestra Hanni Wenzelová byla rovněž alpskou lyžařkou a je nejúspěšnějším lichtenštejnským sportovcem vůbec.\n"}
{"id": "1469283", "url": "https://cs.wikipedia.org/wiki?curid=1469283", "title": "Sequensova vila", "text": "Sequensova vila\n\nSequensova vila je rodinný dům vystavěný v letech 1912–1913 ve stylu tzv. racionální moderny. Vila se nachází v Praze 2-Vyšehradě na adrese Vnislavova 48/4 poblíž vltavského nábřeží.\n\nRodinnou vilu si nechal postavit učitel František Sequens manželkou Zdenou. Autorem architektonického návrhu byl Otakar Novotný. Ten navrhl stavbu ve stylu racionální moderny, která je charakteristická jednoduchostí až strohostí. Hlavní důraz je kladen především na funkčnost. Tomu odpovídá i vnější vzhled domu, který je vytvořen z režného zdiva ze světlých cihel.\n\nDům s mansardovou střechou je postaven na půdorysu nepravidelného pětiúhelníku. Tvoří nároží mezi ulicemi Vnislavova (hlavní vstup) a Libušina se zadním vstupem (čp. 48/5) a zahrada. V nízkém bočním křídle bylo svého času rehabilitační centrum a dětské jesle.\n\nManželé Sequensovi dům v roce 1916 prodali rodině Hanušových, jejichž potomkům vila patří dodnes.\n\n\n"}
{"id": "1469284", "url": "https://cs.wikipedia.org/wiki?curid=1469284", "title": "Nádorová imunologie", "text": "Nádorová imunologie\n\nNádorová imunologie je mezioborová biologická disciplína zabývající se pochopením role imunitníhosystému ve vývoji a progresi nádorů. Nejznámnější aplikace tohoto oboru je nádorová imunoterapie, která využívá imunitné systém k léčbě nádorů. Vztah mezi nádorem a imunitném systémem se dá rozdělit na 3 stavy: eliminace nádoru imunitním systémem, rovnováha mezi imunitním systémem a nádorem a únikem nádoru. Teorie imunitního dozoru, která byla formulována v roce 1957 Burnetem a Thomasem, tvrdí že lymfocyty se chovají jako stráž v rozpoznávání a ničení nádorových buněk. Jedná se o důležitou součást ochrany jedince před vznikem rakoviny a udržení homeostáze organizmu. Je navrhováno, že teorie imunitního dozoru je součástí všeobecnějšího procesu imunoeditace. Vztah mezi nádorem a imunitném systémem se dá rozdělit na 3 stavy: eliminace nádoru imunitním systémem, rovnováha mezi imunitním systémem a nádorem a únikem nádoru, všechny tyto stavy jsou souhrně označovány jako imunoeditace nádoru.\n\nNádory často vykazují expresi nádorových antigenů, které jsou rozeznávány imunitním systémem, a mohou vyvolat imunitní odpověď.\n\nNádorové antigeny dělíme na tumor specifické antigeny TSA (Tumor-specific antigen) a s nádory asociované antigeny TAA (Tumor-associated antigen).\n\nTumor-specifické antigeny jsou antigeny, které se vyskytují pouze na povrchu nádorových buněk. TSA mohou být produkty onkovirů, například proteiny E6 and E7 lidského papillomaviru, vyskytujícího se u rakovin děložního čípku. Tumor-specifickými antigeny mohou být také abnormální produkty mutovaných onkogenů (např. ras) a tumor supresorů (např. p53).\n\nTAA se vyskytují nejen v nádorových buňkách, ale jsou charakteristické i pro určité typy zdravých tkání. V nádorech se ovšem mohou objevovat v netypických vývojových stadiích buňky, na nestandartních buněčných typech, či mohou vykazovat netypickou mírou exprese. Příkladem mohou být onkofetální antigeny, které se kromě nádorů exprimují i v embryonálních buňkách. Mezi onkofetální antigeny patří AFP (α-fetoprotein), vyskytující se v hepatocellularních karcinomech, a CEA (carcinoembryonic antigen), objevující se na nádorech vaječníků a tlustého střeva. Dalšími s nádory asociovanými antigeny jsou například HER2/neu, EGFR a MAGE-1.\n\nImonoeditace nádorů je proces, při kterém imunitní systém interaguje s buňkami nádoru. Imunoeditace se dělí na tři fáze: eliminace (elimination), rovnováha (equilibrium) and únik (escape). Na imunoeditaci se podílí složky adaptivního i vrozeného imunitního systému.\n\nBěhem fáze eliminace imunitní systém zabíjí nádorové buňky, což vede k potlačení nádoru. Nádorové buňky ovšem mohou získat nové mutace a získat tak výhodné vlastnosti, které jim pomohou vyhnout se imunitnímu dozoru. Takto pozměněné buňky mohou dosáhnout fáze rovnováhy, během které imunitní systém sice neničí veškeré nádorové buňky, ale nádor zatím neroste. Hromaděním dalších mutací může fáze ekvilibria dospět od fáze imunitního úniku. V té získá nádor převahu nad imunitním dozorem, začne růst a ustanoví imunosupresivní prostředí.\n\nBěhem imunoeditace nádorů jsou eliminovány klony nádorových buněk rozpoznávané imunitním dozorem. Důsledkem je selekce klonů, které jsou rezistentnější k imunitnímu systému. Nádorové buňky se poté dají hůře eliminovat a jsou méně imunogenní. Tato skutečnost byla pozorována i jako důsledek imunoterapeutické léčby rakoviny.\n\nNádorové buňky využívají mnoha různých mechanismů, aby se vyhnuly imunitnímu dozoru.  \n\n\n\nImunitní system je hlavním hráčem v boji proti nádorům. Je možné vylepšit imunitní odpověď proti nádorům nejrůznějšími způsoby:\n\n\n\n"}
{"id": "1469285", "url": "https://cs.wikipedia.org/wiki?curid=1469285", "title": "Radnice (Boží Dar)", "text": "Radnice (Boží Dar)\n\nStřed obce Boží Dar tvoří renesanční náměstí obdélníkového tvaru, do jehož rohů ústí vždy dvojice ulic. Dominantní budovou tohoto prostranství a druhou nejvýznačnější budovou obce (po farním kostelu sv. Anny) je budova radnice Boží Dar čp. 1.\n\nStarší zástavba v obci podlehla požáru 4. května 1808. Shořely 104 domy, včetně staré radnice, fary a školy. Budova radnice byla postavena v pozdním klasicistním stylu v letech 1844–1845 na místě staršího objektu. Areál radnice je složen ze samotné budovy radnice, dvou bran a přilehlého přízemního objektu. V přízemí radnice sídlí městský úřad a místní knihovna.\n\nBudova byla prohlášena kulturní památkou, památkově je chráněna od roku 1964.\n\nBudova radnice má obdélný půdorys. Jedná se o patrovou stavbu, která je zakončena valbovou eternitovou střechou, na níž je umístěna výrazná osmiboká věžička zakončená kopulkou. Průčelí budovy dominuje vstupní portál s předsíňkou, který je trojúhelníkovitě zakončen. Po levé straně budovy je zachovaná vjezdová brána do dvora a po jejím pravém boku je dochována další vjezdová brána.\n\n\n"}
{"id": "1469290", "url": "https://cs.wikipedia.org/wiki?curid=1469290", "title": "Donatas Banionis", "text": "Donatas Banionis\n\nDonatas Banionis (28. dubna 1924 Kaunas – 4. září 2014 Vilnius) byl litevský herec. Za svůj život ztvárnil přes 80 filmových rolí, z nichž nejznámější byla hlavní role v Tarkovského slavném snímku \"Solaris\" (1972). Vladimir Putin kdysi prohlásil, že Banionisovo ztvárnění agenta Ladejnikova ve filmu \"Mrtvá sezona\" (1968) ho přimělo vstoupit do KGB. Od roku 1960 byl členem Komunistické strany Sovětského svazu. V letech 1974-1979 byl členem Nejvyššího Sovětu Sovětského svazu. V roce 1974 byl jmenován Národním umělcem SSSR. Působil takřka celou kariéru v divadle ve městě Panevėžys, které na konci 80. let vedl i jako ředitel.\n"}
{"id": "1469292", "url": "https://cs.wikipedia.org/wiki?curid=1469292", "title": "Tripontium", "text": "Tripontium\n\nTripontium je jedno ze starověkých měst. Leželo v římské Británii poblíž římské silnice později nazvané Watling Street; v době moderní tamtudy vede silnice A5. Nachází se převážně na území obce Churchover v anglickém hrabství Warwickshire, ale částečně také v hrabství Leicestershire, přibližně 5,5 km na severovýchod od anglického města Rugby.\n\nPojmenování Tripontium je latinského původu. Tres je číslovka s významem tři, substantivum pons značí most. Název tedy poukazuje na fakt, že jde o \"místo, kde jsou tři mosty\". V češtině by se tudíž mohlo jmenovat \"Trojmostí\". Jméno odkazuje na mosty přes řeku Avonu a dva její přítoky. Jiný zdroj uvádí, že by se také mohlo jednat o most se třemi oblouky.\nTripontium bylo založeno jako vojenská pohraniční stanice v roce 47 n. l., brzy po římské invazi do Británie. Vyrostlo zde civilní město, kde lidé bydleli zhruba čtyři sta let, než ho opustili koncem 4. století, snad v souvislosti s tím, že se Římané stáhli z Británie. Za vrcholné období rozkvětu je pokládáno 2. století n. l., jak dokládají nalezené lázně, studny, hrnčířské pece, hřbitovy a mansio, a to ještě byla tato lokalita značně poškozena těžbou štěrku.\n\nTripontium bylo pravděpodobně nejdůležitějším římským osídlením v této oblasti. Prostornost objevených budov vedla historiky k závěru, že město pravděpodobně bylo významnou zastávkou pro cestující veřejnost, vojenskou i civilní. Vždyť leželo necelých 13 km na jih od Venonae (zvané též High Cross), což je křižovatka římských silnic Watling Street a Fosse Way. Je také uvedeno jako jedna ze zastávek v Itineráři císaře Antonina. Tento dokument ze třetího století zaznamenává místa, kudy při cestování po Británii římští císaři projeli a kde se zastavili.\n\nKde přesně se Tripontium rozkládalo, zůstávalo po staletí tajemstvím, avšak v roce 1836 jej objevil starožitník a amatérský archeolog Matthew Bloxam, většinou při kopání hrobů. K nálezům patřily cihly a dlaždice, sklo, odpadní jáma, hliněné nádoby, bronzová brož, prsteny, stylus a tři mince, na nich byl římský císař Nerva, který panoval od roku 96 do 98, Antoninus Pius (138–161) a jeho manželka a císařovna Faustina (starší). Později bylo nalezeno značné množství keramiky a mincí z 2. až 4. století.\n\nVykopávky na tomto místě zahájila v roce 1961 Archeologická společnost z Rugby, která v nich pokračovala do roku 2006. Vykopávky v Tripontiu zatím byly největší, jaké kdy tato amatérská archeologická společnost uskutečnila.\n\nByly zjištěny hranice města na východě a severu, kam sahalo na západ a na jih, není známo. Plocha osídlení se odhaduje na přinejmenším 800 m na délku a 152 m na obě strany římské silnice Watling Street. Město bylo obehnané příkopem, později zasypaným, kde byly vykopány hliněné střepy. Vzhledem k odlehlosti tohoto osídlení se původně předpokládalo, že Tripontium byla osada malá a nedůležitá. Vykopávky však ukázaly, že šlo o důležité římsko-britské město s velkými veřejnými lázněmi, rozsáhlými administrativními budovami a hostincem (\"\").\n\nŠlo o budovu v této lokalitě výjimečnou, protože byla částečně z kamene, na rozdíl od většiny jiných, které byly ze dřeva a měly hliněné základy.\n\nHostinec byl velký a měl i vlastní lázně. Byla v něm objevena vytápěcí místnost, caldarium mělo půlkruhovou apsidu, ve které byl pravděpodobně bazén s teplou vodou. Vedle bylo tepidarium se čtvercovým půdorysem. Vytápělo se také podlahou, ale kvůli větší vzdálenosti od vytápěcí místnosti byla teplota nižší. Vpravo od tepidaria měli frigidarium s bazénem uprostřed.\n\nČást starověkého města byla v moderní době zničena kvůli těžbě štěrku a v jiné části už není možné archeologický výzkum provést. Nicméně je pravděpodobné, že v této lokalitě budou ještě odhaleny zbytky dalších budovy, například chrámu nebo fóra.\n\nJde o chráněnou starověkou památku. Byla zapsána do registru ohrožených (Heritage at Risk) kvůli rizikům způsobeným hledači kovů a její stav se zhoršuje.\n\nLokalita není přístupná veřejnosti, ale mnoho archeologických nálezů je vystaveno v Rugby Art Gallery and Museum ve městě Rugby.\n\n\"Tripontium\", Jack Lucas FSA (1997) \n\n"}
{"id": "1469296", "url": "https://cs.wikipedia.org/wiki?curid=1469296", "title": "Kubistický dům v Neklanově ulici", "text": "Kubistický dům v Neklanově ulici\n\nKubistický činžovní dům Neklanova 30 (někdy též \"Hodkův činžovní dům\") je obytný pětipatrový kubistický dům v Neklanově ulici č. 98/30 v Praze 2-Vyšehradě. Jedná se o jedno z nejvýznamnějších a nejoriginálnějších staveb české kubistické architektury i svého autora Josefa Chochola. Dům je od roku 1964 památkově chráněn.\n\nJedná se o jedno z nejvýznamnějších děl české kubistické architektury zachované ve hmotě, dispozici i detailu.\n\nDům je vystavěn na mírně lichoběžníkovité, svažité parcele na nároží ulic Neklanova a Přemyslova na úpatí vyšehradského masivu. Stavba tvoří nároží ulic Neklanova 98/30 a Přemyslova 98/11.\n\nParapety a římsa jsou složeny z typických kubisticky lomených ploch a podobně je tomu i u tvaru oken. Stejně tak zůstaly zachovány původní detaily, jako kubistické dveře, či zábradlí ve společných prostorách interéru, nebo např. kliky. Ostrý úhel nároží je zvýrazněn balkony upnutými do nárožního osmibokého sloupu. Takovéto architektonické řešení je zcela ojedinělé v celosvětovém měřítku. \n\nAutorem stavebního návrhu činžovního domu pro Františka Hodka byl architekt Josef Chochol. Hodek architekta Chochola významně podporoval delší dobu. Chochol začal na projektu pracovat na konci roku 1913.\n\nV roce 1939 byla stavba narušena vybouráním vjezdu do garáže do fasády z Neklanovy ulice. \n\nNa počátku devadesátých let hrozila demolice objektu. Milan Knížák tehdy zorganizoval demonstraci za záchranu domu.\n\nV přízemí domu byla restaurace.\n"}
{"id": "1469297", "url": "https://cs.wikipedia.org/wiki?curid=1469297", "title": "Nik Tendo", "text": "Nik Tendo\n\nNik Tendo, vlastním jménem Dominik Citta (* 19. srpna 1993 Pardubice) je český rapper zabývající se tvorbou pro mladistvé.\n\nHudebně se poprvé začal angažovat kolem roku 2012, avšak výrazně se začal profilovat až v roce 2016, kdy vydal svůj první videosingl Páv. Ačkoliv videoklip vyšel pod labelem M+, Nik Tendo ještě nebyl oficiálním členem. Pod label m+ se dostal krátce po vydání videosinglu Páv. Tentýž rok se přidal k Robinu Zootovi na jeho tour \"Cocktail Party\" a v druhé polovině roku na \"Ze Dna x Origami\" tour, kde doprovázel Yzomandiase a Jimmyho Dicksona. Po 7trackovém EP \"GoldCigo\" přichází společně s producentem Deckym s projektem \"GoldKid\" – album vyšlo v září 2017. V červnu 2018 vydal debutové album \"7\", které obsahuje jeho první velké hity jako \"Hvězdy\" ft. Calin nebo \"Sedm\" ft. Hasan. V listopadu téhož roku vyšlo labelové album \"Krtek Money Life\", na kterém se objevují kromě Nika a Yzomandiase všichni členové labelu. Nik Tendo oznámil, že pracuje na dalším albu společně s DeckyBeats. Deska nese název Fatamorgana.\n\n"}
{"id": "1469301", "url": "https://cs.wikipedia.org/wiki?curid=1469301", "title": "Valdis Muižnieks", "text": "Valdis Muižnieks\n\nValdis Muižnieks (22. února 1935, Riga – 29. listopadu 2013) byl lotyšský basketbalista, který reprezentoval Sovětský svaz. S jeho reprezentací třikrát vyhrál mistrovství Evropy (1957, 1959, 1961) a získal tři stříbrné medaile na olympijských hrách (1956, 1960, 1964). Hrál za ASK Rīga, s nímž třikrát vyhrál Euroligu (1958, 1959, 1960), čtyřikrát sovětské mistrovství (1955, 1956, 1957, 1958). V roce 1959 byl jmenován zasloužilým mistrem sportu SSSR.\n"}
{"id": "1469303", "url": "https://cs.wikipedia.org/wiki?curid=1469303", "title": "Pik Aborigen", "text": "Pik Aborigen\n\nPik Aborigen (rusky Пик Абориге́н) je nejvyšší hora v jižní části pohoří Čerského, části Východosibiřské vysočiny v severovýchodním Rusku. Hora se nachází v horském řetězci\" Balogochan\" a její vrchol je od severního polárního kruhu vzdálen 500 kilometrů. Má nadmořskou výšku 2286 metrů. \n\nNejvyšší vrchol pohoří Čerského je Pobeda (3003 m n. m.).\n\n"}
{"id": "1469305", "url": "https://cs.wikipedia.org/wiki?curid=1469305", "title": "Pražská myoskeletální škola", "text": "Pražská myoskeletální škola\n\nPražská myoskeletální škola je rehabilitační přístup jedinečný svou funkční klinickou diagnostikou, pochopením anatomicko-fyziologických souvislostí těla a uceleným průběhem rehabilitace. Provázala obory neurofyziologie, kineziologie, myoskeletální medicíny a léčebné rehabilitace. Spoluprací Vladimíra Jandy, Karla Lewita, Jana Jirouta, Františka Véleho a Václava Vojty začala česká rehabilitace dosahovat výborných výsledků a získala uznání ve světě.\n\nŠkola v 50. letech 20. století navázala na zakladatele české školy rehabilitace doc. Obrdu a prof. Starého a rozvíjela se zejména na Neurologické klinice akademika Hennera. Hledala metody léčby pro problémy tehdejší společnosti (poválečná epidemie poliomyelitidy, dětská mozková obrna, funkční problémy v oblasti pánve a páteře, problémy srdce a periferní cirkulace aj.). Škole nešlo o vytvoření centralizovaného institutu. Jejím protagonistům - většinou nestraníkům trpěným režimem - by ani nebylo dovoleno vytvořit centrum navštěvované z celého světa. Prof. Janda tak vypracoval koncepci léčebné rehabilitace včetně atestačních otázek jako přednosta Kliniky rehabilitačního lékařství Fakultní nemocnice Královské Vinohrady. Posléze škola přesáhla hranice ČSR a pořádala přednášky a školení lékařů v Německu, Francii, Anglii, USA, Kanadě, Austrálii, Bulharsku, Polsku i Rusku.\n\nV době, kdy se pacientům pomáhalo od bolesti převážně natahováním na trakční stoly, jednorázovou nárazovou manipulací, popř. operačními fixacemi obratlů, škola používala širokou paletu terapií - léčebnou tělesnou výchovu, postizometrickou relaxaci svalů, měkké techniky, manipulaci a mobilizaci kloubů, protažení fascií, posun hlubokých tkání, masáž, aplikaci suché jehly, přeučení nesprávných pohybových stereotypů aj. Jako první popsala zřetězenou funkci svalů při pohybu, rozdělila svaly na posturální a fázické s jejich tendencemi k tuhnutí resp. ochabování, popsala svalovou dysbalanci (tzv. \"zkřížený syndrom\"), ukázala na souvislost nestability nosných kloubů s bolestmi páteře aj. \n\nZa účelem stanovení diagnózy škola používala především rozhovor s pacientem, klidovou a pohybovou aspekci a palpační vyhmatávání. Zobrazovacím metodám (RTG, CT, MRI) přisuzovala jejich význam, nicméně vlastní kineziologický rozbor jim nadřazovala. \n\nZa zásadní podmínku úspěchu škola považovala pacientovu spolupráci. Pro cvičení doporučovala vedle cviků na konkrétní problém i prvky jógy, Mc Kenzieho, Mensendieckové, Feldenkraise, Pilatese aj., nenárokovala si tak žádnou ‘vlastní metodu’. Známé jsou citace Sachse, Cyriaxe, Gaymanse, Greenmana, Maigneho, Kapanjiho aj. v knihách protagonistů školy, jimiž dokazovali osvědčenost a všepoplatnost svých postupů. \n\nDalšími spolupracovníky Pražské školy jsou např. Kabelíková, Vávrová, Krausová, Zbojan, Rychlíková, Mojžíšová aj.\n\n\n"}
{"id": "1469306", "url": "https://cs.wikipedia.org/wiki?curid=1469306", "title": "József Katona", "text": "József Katona\n\nJózsef Katona (11. listopadu 1791 Kecskemét – 16. dubna 1830 Kecskemét) byl maďarský dramatik a básník. Proslul zejména historickým dramatem Bánk bán. Vystudoval práva na univerzitě v Pešti, v roce 1810 se stal advokátem a v roce 1821 pokladníkem města Kecskemét. Byl rovněž hercem a překladatelem z němčiny. Jeho velkou láskou byla slavná herečka Rózy Déryová, která však jeho city nikdy neopětovala. Své nejslavnější dílo, národní drama Bánk bán, napsal v roce 1815 pro soutěž pořádanou časopisem vydaným v Kolozsváru. Jeho práce si soutěžní porota ani nevšimla. Katona ji v roce 1820 provedl soukromě, avšak bez většího ohlasu. Teprve ve 30. letech došla širokého uznání. Tato tragédie se stala základem libreta Béni Egressyho pro stejnojmennou operu Ference Erkela v roce 1861. Zemřel na infarkt ve 39 letech.\n"}
{"id": "1469309", "url": "https://cs.wikipedia.org/wiki?curid=1469309", "title": "Jüri Lossmann", "text": "Jüri Lossmann\n\nJüri Lossmann (4. února 1891 Kabala – 1. května 1984 Stockholm) byl estonský vytrvalec, stříbrný olympijský medailista.\n\nZačínal jako fotbalista v klubu Merkur Lasnamäe, v roce 1913 začal běhat za Kalev Tallinn. Vyučil se zlatníkem, bojoval v první světové válce. Po zranění a demobilizaci se vrátil k atletice a stal se v roce 1916 mistrem Ruského impéria v běhu na 5000 metrů. Za nezávislé Estonsko startoval na Letních olympijských hrách 1920, kde nedokončil závod na 10 000 m a získal stříbrnou medaili v maratonském běhu, když za vítězným Finem Hannesem Kolehmainenem zaostal o pouhých třináct sekund (nejtěsnější porážka v historii olympijského maratónu až do roku 1996). Vytvořil třináct estonských národních rekordů na dlouhých tratích, v roce 1923 vyhrál mezinárodní maratón v Göteborgu. Na Letních olympijských hrách 1924 byl vlajkonošem estonské výpravy a obsadil v maratónu desáté místo. V roce 1928 se zúčastnil běžeckého závodu napříč Amerikou, zvaného Bunion Derby.\n\nPracoval v tallinnské čokoládovně Kawe, byl také aktivní jako atletický trenér a funkcionář. V roce 1944 uprchl před postupující Rudou armádou do Švédska, kde se živil jako klenotník. Ve městě Viljandi se na jeho počest od roku 1991 pořádá běžecký závod Jüri Lossmanni mälestusjooksu.\n\n\n"}
{"id": "1469318", "url": "https://cs.wikipedia.org/wiki?curid=1469318", "title": "Hospoda Dřevěnka", "text": "Hospoda Dřevěnka\n\nHospoda Dřevěnka, místně nazývaná též Dřevák, je roubená stavba a nejstarší budova v Úpici na adrese Žižkova ulice čp. 92. První dochovaný záznam o ní pochází z roku 1559, existovala však již mnohem dříve. Stavba je od 22. dubna 1964 památkově chráněná, v roce 2010 byla zařazena mezi národní kulturní památky.\n\nDřevěnka je patrový roubený trojdílný dům s pavlačí. Stavba je sroubena z nehraněných kuláčů, tento způsob roubení je typický pro nejstarší vrstvu lidové architektury v českém, ale i středoevropském prostoru. Povalbová, velmi příkrá střecha je vyšší než obě podlaží pod ní. Kryta je štípaným šindelem.\n\nInteriér je vybílen vápnem, je v něm umístěno i několik technických památek:\n\nPod stavbou jsou dva sklepy. Starší a větší neodpovídá svým půdorysem budově nad zemí, je zřejmě starší než Dřevěnka v podobě, jak je známá dnes. Na konci 18. nebo na začátku 19. století byl přistavěn druhý, menší sklep na skladování brambor.\n\nStavba je situována boční stranou ke komunikaci. Ve dvoře je dvojice hospodářských objektů.\n\nPrvní písemné záznamy o Dřevěnce pocházejí z roku 1559, z trhových či gruntovních knih při převodech majitelů, již jako o dlouho existující nemovitosti. Dřevo zachované ve stavbě bylo, dle historického průzkumu, pokáceno v letech 1604–1605 a 1609–1610. Na počátku 17. století prošla budova velkou rekonstrukcí. Dříve zemědělská usedlost sloužila od roku 1735 nebo 1739 až do roku 1990 jako hospoda.\n\nV roce 2007 převzalo Dřevěnku město od posledního majitele a proběhl stavebně historický průzkum. Roku 2010 byla zařazena mezi národní kulturní památky. V roce 2019 byla po deseti letech dokončena její rekonstrukce, která si vyžádala dvacet milionů korun. Náklady na rekonstrukci hradilo z velké část město, i díky státním a evropským dotacím.\n\nV současnosti je zde expozice skanzenového typu, představující způsob života na malém městě ve 2. polovině 19. a v 1. polovině 20. století.\n\nV roce 2018 získalo město Úpice za záchranu Dřevěnky Cenu Národního památkového ústavu – Patrimonium pro futuro.\n"}
{"id": "1469319", "url": "https://cs.wikipedia.org/wiki?curid=1469319", "title": "Kostel svatého Jiří (Blansko)", "text": "Kostel svatého Jiří (Blansko)\n\nKostel svatého Jiří v Blansku u Kaplice je poprvé zmiňován roku 1359 jako farní kostel. V polovině 16. století proběhla přestavba v pozdně gotickém slohu. V roce 1735 byl kostel zbarokizován, roku 1857 byla vedle kostela dostavěna fara a následujícího roku i škola.\n\nOdchylka osy kostela od směru východ-západ činí -6,67°.\n\n"}
{"id": "1469321", "url": "https://cs.wikipedia.org/wiki?curid=1469321", "title": "Francisco Valdés", "text": "Francisco Valdés\n\nFrancisco Segundo Valdés Muñoz (19. března 1943, Santiago de Chile – 10. srpna 2009, Santiago de Chile) byl chilský fotbalista, záložník. Je považován ze jednoho z nejlepších fotbalistů chilské historie. Po skončení aktivní kariéry působil jako trenér.\n\nProfesionálně hrál v chilských klubech Colo-Colo, Unión Española, CD Antofagasta, Santiago Wanderers, Deportes Cobreola a San Marcos de Arica. Je historicky nejlepším střelcem chilské ligy. V roce 1973 s týmem Colo-Colo postoupil do finále jihoamerického Poháru osvoboditelů\n\nZa reprezentaci Chile nastoupil v letech 1962–1975 v 52 reprezentačních utkáních, ve kterých dal 9 gólů. Reprezentoval Chile na Mistrovství světa ve fotbale 1966 v Anglii a byl kapitánem chilské reprezentace Mistrovství světa ve fotbale 1974 v Německu. \n\nJako trenér vedl týmy San Luis de Quillota, Coquimbo Unido, Lota Schwager, Deportes Puerto Montt, Rangers de Talca a CD Magallanes.\n\n"}
{"id": "1469322", "url": "https://cs.wikipedia.org/wiki?curid=1469322", "title": "Chronostratigrafická jednotka", "text": "Chronostratigrafická jednotka\n\nChronostratigrafická jednotka je soubor hornin, který se vytvořil v určitém úseku geologického času a jehož hranice jsou izochronními liniemi. Je to objektivně zjistitelný interval, do něhož lze řadit události geologického vývoje Země, provádět časovou korelaci a postupné řazení geologických těles, událostí a procesů v celoplanetárním měřítku. Z mezinárodního hlediska jde o nejvýznamnější kategorii stratigrafických jednotek.\n\nZjišťování geologického času, ať absolutního, nebo relativního, je velmi komplikované a drahé. Nejefektivnější metodou zůstává proto biostratigrafie, která se opírá o vývoj živých organismů. Pro vymezování chronostratigrafických jednotek jsou využívána biostratigrafická kritéria. Doplňují je magnetostratigrafická data a chemostratigrafie.\n\nPodle hierarchického uspořádání od nejnižších do nejvyšších rozeznáváme následující kategorie chronostratigrafických jednotek: stupeň, oddělení, útvar, eratém a eonotém. Mezi nehierarchické jednotky patří chronozóna.\n\nStupeň (stage) je jednou z hierarchicky nejnižších jednotek ve standardní chronostratigrafické hierarchii.\n\nJe definován stratotypy spodní a svrchní hranice, respektive svým bazálním stratotypem a bazálním stratotypem nadložního stupně. Geochronologickým vyjádřením trvání stupně je věk (age), který nese stejný název jako stupeň.\n\nOddělení (series) je chronostratigrafická jednotka kategorie vyšší než stupeň a nižší než útvar. Oddělení je definováno stratotypy svých hranic, přičemž spodní hranice odpovídá případně i spodní hranici nejstaršího stupně (je-li vymezen). Svrchní hranice je definována bází následujícího oddělení. Časové trvání většiny schválených oddělení kolísá mezi 13 a 35 milióny let. Geochronologickým vyjádřením trvání oddělení je epocha (epoch)\n\nÚtvar (System) - je chronostratigrafická jednotka vyšší kategorie než oddělení a nižší než eratém. Útvary zaujímají značný časový interval a jejich hranice jsou vymezeny tak výraznými změnami, že slouží jako základní, globálně korelovatelné chronostratigrafické jednotky. Jejich hranice jsou z hlediska mezinárodní stratigrafické komise nejpřísněji sledovanými a formálně definovanými hranicemi. Spodní hranice je vymezena tzv. bazálním stratotypem, svrchní hranice je definována na bazálním stratotypu následujícího útvaru. Prvním bazálním stratotypem, který byl podroben formálnímu schvalovacímu řízení se stal v roce 1972 Klonk u Suchomast (báze devonu). Po něm následovaly další např. báze siluru (Dob`s Linn ve Skotsku) atp. Geochronologickým vyjádřením útvaru je perioda (period), jejíž název odpovídá názvu útvaru.\n\nEratém (erathem) je chronostratigrafická jednotka vyšší než útvar, obecně se skládá z několika útvarů. Tradiční názvy eratemů odrážejí hlavní změny ve vývoji života na Zemi (paleozoikum, mesozoikum, kenozoikum). Časovým vyjádřením eratemu je éra, její název odpovídá názvu eratému.\n\nEonotém (eonothem) - je chronostratigrafická jednotka ještě vyšší: např. fanerozoikum. Časovým, geochronologickým vyjádřením je eon.\n\nChronozóna (chronozone) patří do kategorie nehierarchických chronostratigrafických jednotek. Je to soubor hornin vzniklý kdekoliv na světě v daném časovém intervalu, který odpovídá jiné formální stratigrafické jednotce. Geochronologickým vyjádřením chronozóny je chron.\nVe druhé polovině dvacátého století byl jedním z hlavních úkolů stratigrafie vytvořit přesnou definici a globální korelaci chronostratigrafických jednotek. Jednotka je definována svojí spodní hranicí, neboli bází, vymezenou na vybraném profilu (tzv. bazálním stratotypu). Svrchní hranice je pak určena bází bezprostředně následující jednotky. Bazální stratotyp nejnižšího oddělení útvaru je zároveň bazálním stratotypem, kterým se definuje spodní hranice tohoto útvaru. Každá chronostratigrafická jednotka musí být nějak zakotvena v geologické historii Země. Jako kotva slouží určitý bod, nebo horizont na vybraném profilu. Tento bod a profil se stává mezinárodním standardem či etalonem podobně jako např. standardní metr či kilogram. Báze chronostratigrafické jednotky je definována v místech, kde byl po často mnohaletých diskusích stratigrafických subkomisí, zatlučen na vybraném profilu (\"bazální stratotyp)\" pomyslný zlatý hřeb.Tento pomyslný zlatý hřeb je zatlučen tam, kde na stratotypovém profilu probíhá nějaký snadno objektivně rozlišitelný a široce korelovatelný horizont, zpravidla báze nějaké biozóny.\n\nPožadavky jsou vysoké, v praxi nemohou být dokonale splněny, ale vybraný stratotyp by jim měl vyhovovat co nejlépe.\n\n\n\n\n\n\n\n\n\n\n\n\n\n\n\n"}
{"id": "1469324", "url": "https://cs.wikipedia.org/wiki?curid=1469324", "title": "Mateja Matevski", "text": "Mateja Matevski\n\nMateja Matevski (13. března 1929 Istanbul – 6. června 2018 Skopje) byl severomakedonský básník, literární a divadelní kritik, esejista a překladatel.\n\nNarodil se v makedonské rodině v Turecku. Absolvoval filozofickou fakultu ve Skopje. Poté pracoval jako novinář pro makedonský rozhlas a televizi. Nakonec se stal generálním ředitelem Rozhlasu a televize Skopje. Působil jako profesor na fakultě dramatických umění v Skopje. Byl redaktorem literárního časopisu \"Mladá literatura\", předsedou Festivalu poezie Struga. Napsal třicet knih poezie, které vyšly ve dvaceti jazycích. Vydal též více než čtyřicet knih překladů ze španělštiny, francouzštiny, slovinštiny, ruštiny, albánštiny, srbštiny a portugalštiny.\n"}
{"id": "1469325", "url": "https://cs.wikipedia.org/wiki?curid=1469325", "title": "Lev Berg", "text": "Lev Berg\n\nLev Semjonovič Berg (; 14. března 1876, Tighina – 24. prosince 1950, Petrohrad) byl geograf, biolog a ichtyolog narozený na území dnešního Moldavska (Podněstří) a pracující v Rusku. Je znám vlastní evoluční teorií, zvanou nomogeneze, jež oponuje teoriím Darwina a Lamarcka. Narodil se v židovské rodině, přešel však ke křesťanství, aby mohl studovat na Moskevské univerzitě. Tam vystudoval hydrobiologii a geografii, později ichtyologii. V letech 1903-1914 pracoval v Muzeu zoologie v Petrohradě. Byl jedním ze zakladatelů Geografického institutu, nyní Geografické fakulty univerzity v Petrohradě. Určil hloubku jezer střední Asie, včetně Balchaše a Issyk-kulu. Byl průkopníkem klimatologie, napsal monografie Klima a život (1922) a Základy klimatologie (1927). V letech 1940-1950 byl prezidentem Sovětské geografické společnosti.\n"}
{"id": "1469328", "url": "https://cs.wikipedia.org/wiki?curid=1469328", "title": "Fed Cup 2019", "text": "Fed Cup 2019\n\nFed Cup 2019, oficiálně se jménem sponzora Fed Cup by BNP Paribas 2019, představoval 57. ročník ženské tenisové týmové soutěže ve Fed Cupu, největší každoročně pořádané kolektivní události v ženském sportu. Los se uskutečnil 24. července 2018 v britské metropoli Londýně. Celkově třetí titul získala Francie.\n\nFinanční odměny šestnácti týmům ve dvou světových skupinách dosáhly výše 7,5 milionů dolarů, což znamenalo téměř zdvojnásobení z částky 3,7 milionů dolarů v roce 2018. Poprvé mohlo být součástí družstva pět hráček. Nově byl zaveden tiebreak za stavu her 6–6 ve třetí, rozhodující sadě.\nObhájkyněmi titulu byly hráčky České republiky, které v předchozím pražském finále porazily obhájkyně ze Spojených států 3–0 na zápasy a získaly tak jedenáctou trofej. Poprvé od roku 2008 však české hráčky nezvládly čtvrtfinále Světové skupiny a po prohře s Rumunskem podstoupí světovou baráž. Na domácí půdě Češky naposledy předtím prohrály se Spojenými státy v roce 2009.\n\nFinále proběhlo v perthské RAC Areně. Austrálie v něm podlehla Francii 2:3 na zápasy, když o vítězkách rozhodla až závěrečná čtyřhra. Francouzky vybojovaly celkově třetí trofej. Obě dvouhry vyhrála Kristina Mladenovicová, která s Garciavovou přidala třetí bod ze čtyřhry. Dvoudenní návštěvnost dosáhla výše 26 951 diváků, což znamenalo druhý nejvyšší počet diváků ve finále existujícího formátu. Jednalo se o poslední ročník ve formátu světové skupiny.\n\nPrvním hracím termínem se stal víkend od 9. do 10. února 2019. Semifinále světové skupiny a baráže se konaly mezi 20.–21. dubnem a světové finále proběhlo 9.–10. listopadu téhož roku.\n\nV červnu 2019 Mezinárodní tenisová federace oznámila, že od roku 2020 dvě světové skupiny nahradí únorové kvalifikační kolo a jednotýdenní finálový turnaj pro 12 týmů na neutrální půdě, s formátem dvou dvouher a jedné čtyřhry v rámci mezistátního utkání.\n\nČtyři poražené týmy z prvního kola Světové skupiny se v baráži utkaly se čtyřmi vítěznými družstvy z druhé světové skupiny. Hrálo se ve druhé polovině dubna 2019. Podle aktuálního žebříčku ITF byly čtyři nejvýše klasifikované týmy nasazeny.\n\nVzhledem ke změně herního formátu od roku 2020 neměly zápasy vliv na sestup či postup z baráže. Všech osm účastníků mělo zajištěný start v kvalifikačním kole Fed Cupu 2020.\n\nSvětová skupina II představovala druhou nejvyšší úroveň soutěže. Čtyři vítězné týmy z této fáze postoupily do světové baráže a na poražené čekala baráž druhé světové skupiny.\n\nČtyři poražené týmy z 1. kol druhé světové skupiny se 20. a 21. dubna 2019 utkaly v baráži se čtyřmi kvalifikanty z 1. skupin kontinentálních zón. Dvě družstva se k barážovým zápasům kvalifikovala z evropsko-africké zóny, jedno z asijsko-oceánské zóny a jedno z americké zóny.\n\nVzhledem ke změně herního formátu od roku 2020 si čtyři vítězné týmy zajistily start v kvalifikačním kole Fed Cupu 2020, rovněž tak dvě poražená družstva, která byla nejvýše postavená na žebříčku ITF k 22. dubnu 2019 (Kazachstán a Brazílie). Pouze dva další poražení – Itálie a Nizozemsko, sestoupili do 1. skupin kontinentálních zón.\n\n\n\n\n\n\n\n\n\n\n\n\n\n\n"}
{"id": "1469340", "url": "https://cs.wikipedia.org/wiki?curid=1469340", "title": "Hydrofobní úprava textilií", "text": "Hydrofobní úprava textilií\n\nHydrofobní úprava\nje apretura, která má chránit textilii před proniknutím deště nebo vodných roztoků. Úprava se dá provést v principu dvěma způsoby:\n\n\n\nNejstarší písemná zmínka o ochraně oděvů proti mokru pochází z 15. století, kdy si námořníci natírali své oděvy olejem nebo voskem. První patent na vodotěsný výrobek podal Angličan Macintosh v roce 1823. Týkal se neprodyšného výrobku ze dvou tkanin, mezi které se vkládala vrstva gumy. Pogumovanými tkaninami se zabývaly desítky patentů na konci 19. století. Během 2. světové války byla ve Velké Británii vyvinuta bavlněná tkanina (Ventile) s dostavou v osnově až 95 nití/cm, která byla prodyšná a smáčela se až při vodním tlaku nad 750 mm. Teprve v roce 1969 byla vynalezena mikroporézní membrána z teflonu a v roce 1976 přišel na trh Gore-Tex jako první vodotěsná a zároveň prodyšná textilie. \n\nV roce 2014 obnášel celosvětový prodej vodotěsných/prodyšných textilií 1,43 miliardy USD, z toho bylo 71 % těchto výrobků na principu membrány a 29 % s hydrofobní úpravou. Do roku 2020 se počítalo s celosvětovým obchodním obratem přes 2 miliardy USD.\nse provádí buďto povrstvováním (pastou nebo viskozní tekutinou) nebo laminováním (membránou nebo pěnou). Oběma technologiemi se na povrchu textilie tvoří film s maximální tloušťkou 0,1 mm.\n\nUpravená textilie má zpravidla tužší omak, ochrana musí vydržet tlak nejméně 1000 mm vodního sloupce. Výrobek není z hygienických důvodů (neprodyšnost) použitelný pro oděvní účely, vodotěsná úprava se používá jen u tkanin na stany, plachtovinu, markýzy, deštníky apod.\n\nmá zvýšit nesmáčivost textilie bez omezení prodyšnosti, omaku, pevnosti a dalších pozitivních vlastností. Póry (mezery) v textilii se po úpravě výrazně nezmenší, tekutina do nich však může vniknout jen pod určitým tlakem.\n\nPrincip úpravy je nanesení látek\nProtože olej má nízké povrchové napětí (cca pod 30 mN.m), dají se olejoodpudivé úpravy provádět jen různými polymery fluoru (povrchové napětí CF = 6 mN.m). Chemikálie se nanášejí technikou \"vytahování\" nebo fulárdování. Tkaniny a netkané textilie s olejoodpudivou úpravou se používají např. na filtry.\n\nEkologická škodlivost fluoridů v hydrofobních látkách je známá od začátku 21. století. Přes intenzivní snahy o vývoj náhradních úpravných prostředků neobsahujících fluoridy nebyl do konce 2. dekády na trhu žádný výrobek s adekvátními vlastnostmi k průmyslovému použití. \nparafinové emulze s hlinitými nebo zirkoničitými solemi\n\nreaktivní přípravky na pryskyřičné bázi (silikony, fluorokarbon) \n\nchemická modifikace vláken při výrobě\n\nnano-částice (\"lotosový efekt\")\nplazma \nJednotlivé druhy hydrofobních přípravků se liší v účinnosti, stálosti a vlivu na vlastnosti textilie, čímž je dána jejich vhodnost pro určité druhy materiálů a jejich použití. Přípravky se nanášejí napouštěním nebo vytahovacím způsobem,klocováním (nanočástic),postřikem (plazmy). \nHydrofobní přípravky na bázi \"fluorokarbonu\" (v průmyslovém použití od 90. let 20. století) jsou nejúčinnější ze všech dosud známých prostředků k odpuzování vody i olejů. V prvních letech 21. století však byly zjistěny obzvlášť u sloučenin s dlouhým molekulovým řetězcem neodstranitelné škody na ekologii. Použití sloučenin s fluoridy bylo proto značně omezeno a výzkum se intenzivně zabývá s náhradními produkty, např. s použitím \"dendrimerů\" \n\nKvalita úpravy se hodnotí zejména podle dosažené hydrofobnosti před praním a po vyprání, prodyšnosti, vlivu úpravy na oděr a omak aj. \n\nNapř. \"účinnost hydrofobnosti\" se zařazuje do 6 stupňů (0 až 100 %). Textilie má dobrou hydrofobnost při odpudivosti vody nejméně z 80 %, při 90 % je velmi dobrá, při 100 % výtečná. Trvanlivost se obvykle hodnotí po 20. až 100. vyprání. \n\n\"Prodyšnost\" textilie se udává buďto jednotkou \"MVTR\" (g/m/24 hod.), nebo \"Ret\" (Pa.m/W)\n\nProdyšnost je při:\n\nRet < 6 velmi dobrá\n\nRet 3-13 dobrá\n\nRet 13-20 uspokojivá\n\nRet > 20 neuspokojivá \n\nNánosové úpravy textilií \n\nTextilní laminát \n\nGore-Tex\n\nPolytetrafluorethylen\n"}
{"id": "1469342", "url": "https://cs.wikipedia.org/wiki?curid=1469342", "title": "François Joseph Bosio", "text": "François Joseph Bosio\n\nFrançois Joseph Bosio (19. března 1768, Monako – 29. července 1845, Paříž) byl monacký sochař, který proslul svou prací pro francouzský královský dvůr.\n\nStudoval v Paříži u sochaře Augustina Pajoua. Po krátké službě v Revoluční armádě žil ve Florencii, Římě a Neapoli, tvořil sochy pro kostely na italských územích pod francouzskou kontrolou. V roce 1808 vytvořil basreliéfy pro monumentální sloup na Place Vendôme v Paříži. Jeho asi nejslavnějším dílem je kvadriga (čtyřspřeží) na Arc de Triomphe du Carrousel (1809). Sloužil také jako portrétní sochař císaře Napoleona Bonaparta a jeho rodiny. Známá je zejména mramorová busta císařovny Josefíny a bronzová busta královny Hortensie (asi 1810). Ludvík XVIII. Bosia pasoval rytířem Řádu sv. Michala v roce 1821 ho jmenoval královským sochařem. V roce 1828 Bosio vytvořil velkolepou jezdeckou sochu Ludvíka XIV. na Place des Victoires v Paříži. V roce 1825 získal od Karla X. titul barona. Ludvík Filip mu sice všechny tituly odňal, udržel si však pozici nejuznávanějšího portrétního sochaře v Paříži. V roce 1840 vytvořil sochu císaře Napoleona pro Sloup Velké armády ve Wimille. Mnoho jeho plastik a soch je dnes v muzeu Louvre v Paříži.\n"}
{"id": "1469343", "url": "https://cs.wikipedia.org/wiki?curid=1469343", "title": "František I. Sasko-Lauenburský", "text": "František I. Sasko-Lauenburský\n\nFrantišek I. Sasko-Lauenburský (Francis I. Duke of Saxe-Lauenburg), narodil se okolo roku 1510, zemřel 15. března 1581 v Buxtehude (\"město poblíž Hamburku\"). Byl synem Magnuse I. Sasko-Lauenburského (1. červen 1470 – 1. srpen 1543) a Kateřiny Brunšvicko-Wolfenbüttelské (1488–29. června 1563).\n\nFrantišek I. převzal do správy velmi zadlužené Sasko-Lauenburské vévodství. Zastavil většinu svých panství. V roce 1550, aby posílil svůj vliv, zvolil svého sedmiletého syna Magnuse II. za nového knížecího biskupa v sousedním Ratibořském knížectví (\"Ratzeburg, město v Německu\"), toto však kapitulní vikáři odmítli.\n\nSilně zadlužený a bez vyhlídek na dobré vztahy s knížecím biskupem Františkem I. vyplenil v roce 1552 Ratibořskou katedrálu (\"Ratzeburg Cathedral\"). V roce 1558 si podmanil biskupský klášter Bridgettine v Marienwohlde poblíž Möllnu, ten rovněž vyplenil a zcela zničil, poddané přinutil k přísaze věrnosti, také k placení desátek. Těžil dřevo v církevních lesích, které dále prodával.\n\nV roce 1571 odstoupil ve prospěch svého syna Magnuse II., který slíbil, že vykoupí zadlužené vévodství, za peníze, které získal jako švédský vojenský velitel a sňatkem se švédskou princeznou Žofii Gustavsdotter Vasou (29. říjen 1547 – 17. březen 1611), dcerou Gustava I. Vasy. Soudní spor o část majetku (Burgundské vévodství) vyvolal konflikt mezi Magnusem II., jeho otcem Františkem I. a bratry Františkem II., Mořicem.\n\nV roce 1573 František I. převzal vládu nad majetkem, Magnus II. uprchl do Švédska. V roce 1574 si Magnus II. najal vojsko, aby získal zpět svůj majetek. František II. vojenský velitel v císařských službách vévody Adolfa Holštýnsko-Gottorpského, (plukovník Dolního saského okruhu, Kreisobrist) pomohl Františkovi I. porazit Magnuse II. Odměnou za to bylo odstoupení panství Steinhorst. František II. pomohl svému otci i v druhém pokusu Magnuse II. svrhnout svého otce, a to v roce 1578. Za to František I. jmenoval svého syna Františka II. viceguvernérem.\n\nV roce 1581, těsně před svou smrtí a po konzultacích se svým synem knížetem-biskupem Jindřichem a císařem Rudolfem II., jmenoval svým nástupcem svého třetího syna – Františka II., kterého považoval za svého jediného schopného nástupce.\n\nDne 8. února 1540 se v Drážďanech oženil se Sibylou Saskou, z dynastie Wettinů. Z tohoto manželství se narodili:\n\n\nNemanželské děti s Elsou Rautenstein:\n\n\nVévoda Sasko-Lauenburský.\n\n\"Bornefeld, Cordula\": \"Die Herzöge von Sachsen-Lauenburg\", in: Die Fürsten des Landes: Herzöge und Grafen von Schleswig, Holstein und Lauenburg [De slevigske hertuger; German], Carsten Porskrog Rasmussen (ed.) on behalf of the Gesellschaft für Schleswig-Holsteinische Geschichte, Neumünster: Wachholtz, 2008, pp. 373-389, here p. 379-380-381. ISBN 978-3-529-02606-5\n\n (first page of a series)\n"}
{"id": "1469346", "url": "https://cs.wikipedia.org/wiki?curid=1469346", "title": "Ronny Johnsen", "text": "Ronny Johnsen\n\nJean Ronny Johnsen (* 10. června 1969 Sandefjord) je bývalý norský fotbalista. Norsko reprezentoval v letech 1991–2007, odehrál za národní tým 62 utkání, v nichž vstřelil tři branky. Zúčastnil se mistrovství světa v roce 1998. V letech 1996–2002 působil v Manchesteru United, s nímž v sezóně 1998/99 vyhrál Ligu mistrů. Třikrát též s United slavil anglický mistrovský titul (1996–97, 1998–99, 2000–01). S Vålerengou získal roku 2005 titul norský.\n"}
{"id": "1469350", "url": "https://cs.wikipedia.org/wiki?curid=1469350", "title": "Aurel Vlaicu", "text": "Aurel Vlaicu\n\nAurel Vlaicu (19. listopadu 1882, Geoagiu – 13. září 1913, Bănești) byl rumunský konstruktér, vynálezce a průkopník letectví.\n\nStudoval na Technické univerzitě v Budapešti a Technische Hochschule München v Německu. Inženýrský diplom získal v roce 1907. Mezi lety 1907 a 1908 sloužil u rakousko-uherského námořnictva a 1. září 1908 získal inženýrskou pozici v továrně Opel v Rüsselsheimu.\n\nOpel opustil v březnu 1909 a vrátil se do rodné vesničky Binţinti (dnes součást Geoagiu), kde společně s bratrem Ionem postavil kluzák, který v létě 1909 prvně vzlétl. V říjnu 1909 se přestěhoval do Rumunského království, kde získal finanční podporu na vybudování svého prvního motorového letounu, a to i od rumunského ministerstva války. Stroj nazvaný A. Vlaicu Nr. I letěl poprvé 17. června 1910, přes letiště Cotroceni. V roce 1910 stroj použil pro vojenské účely, což bylo v té době průkopnickým činem. V roce 1911 zkonstruoval A. Vlaicu Nr. II. S ním se zúčastnil Mezinárodního týdne letectví v Aspernu u Vídně. Vyhrál ceny ve výši 7 500 rakousko-uherských korun – za přesné přistání, házení projektilů a těsný průlet kolem bójky. Třetí stroj, A. Vlaicu Nr. III, byl dvousedadlový jednoplošník, který měl motor s výkonem 80 koní. Postaven byl na základě smlouvy s Marconi Company, pro experimenty s leteckým rozhlasem. Stroj však již Vlaicu nedokončil, neboť v roce 1913 zemřel při havárii ve svém stroji A. Vlaicu Nr. II. Třetí letoun byl dokončen jeho přáteli a několik krátkých testovacích letů bylo provedeno v roce 1914 vojenským pilotem Petre Macaveiem. V roce 1916, během německé okupace Bukurešti, byla letadla zabavena a přepravena do Německa. Naposledy byla viděna v roce 1942, poté se stroje v chaosu druhé světové války ztratily. 17. červen, den prvního letu Aurela Vlaica, se v Rumunsku slaví jako Národní den letectví. Je po něm pojmenováno druhé největší letiště v Rumunsku (Letiště Bukurešť-Aurel Vlaicu) a univerzita v Aradu, založená roku 1990. Je rovněž vyobrazen na rumunské bankovce v hodnotě 50 leu.\n"}
{"id": "1469351", "url": "https://cs.wikipedia.org/wiki?curid=1469351", "title": "Manuel Poggiali", "text": "Manuel Poggiali\n\nManuel Poggiali (* 14. února 1983) je sanmarinský motocyklový závodník. Dvakrát se stal mistrem světa, v roce 2001 ve třídě do 125 kubických centimetrů a v roce 2003 ve třídě 250 cc. V seriálu Grand Prix jezdil v letech 1999-2008 (jeho posledním závodem byla velká cena v Brně). Za tu dobu odjel 131 závodů, vyhrál 12 velkých cen a 35krát stál na stupních vítězů. Nasbíral 1111 bodů. Pět sezón jezdil 125 cc (1999-2002, 2005), čtyři sezóny 250 cc (2003-2004, 2006, 2008). Jezdil za stáje Aprilia (1999-2000, 2003-2004), Gilera (2001-2002, 2005, 2008) a KTM (2006).\n"}
{"id": "1469352", "url": "https://cs.wikipedia.org/wiki?curid=1469352", "title": "David Arnold", "text": "David Arnold\n\nDavid Arnold (* 23. ledna 1962, Luton) je anglický hudební skladatel, aktivní zejména na poli filmové hudby. Napsal hudbu ke snímku \"Den nezávislosti\" (získal za ni Grammy), k bondovkám \"Casino Royale\" (nominace na cenu BAFTA i Grammy), \"Zítřek nikdy neumírá\", \"Dnes neumírej\", \"Jeden svět nestačí\" a \"Quantum of Solace\", dále k filmům \"Hvězdná brána\", \"Godzilla\" či \"\". Z jeho práce pro televizi vyniká hudba k britskému seriálu \"Sherlock\", za niž získal cenu BAFTA a Emmy. V sitcomu \"Malá Velká Británie\", k němuž rovněž napsal hudbu, se objevil několikrát i jako herec, v epizodních postavách. Napsal též písně pro řadu popových a rockových interpretů jako jsou Kaiser Chiefs, Massive Attack, Pulp, Natasha Bedingfield, Melanie Chisholm, Björk, Chris Cornell, Shirley Manson či Mark Morriss.\n"}
{"id": "1469353", "url": "https://cs.wikipedia.org/wiki?curid=1469353", "title": "Mehmet Akif Ersoy", "text": "Mehmet Akif Ersoy\n\nMehmet Akif Ersoy (20. prosince 1873, Istanbul – 27. prosince 1936) byl turecký básník a politik, autor textu turecké hymny. Měl částečně albánsko-uzbecký původ. Vystudoval veterinářství. Roku 1911 vydal svou nejznámější sbírku básní nazvanou \"Safahat\". Na konci první světové války se nadchl pro kemalovský nacionalismus a byl výraznou postavou vzniku republiky. V roce 1921 Národní shromáždění prohlásilo jeho báseň „İstiklâl Marşı“ textem hymny. V roce 1925 se přestěhoval do Istanbulu a učil turecký jazyk na univerzitě. Byl první osobou v historii Turecké republiky, na jejímž pohřbu směla zaznít státní hymna. Univerzita v Burduri nese jeho jméno, v letech 1983–1989 byl vyobrazen i na turecké bankovce v hodnotě 100 lir.\n"}
{"id": "1469355", "url": "https://cs.wikipedia.org/wiki?curid=1469355", "title": "Rafael Osuna", "text": "Rafael Osuna\n\nRafael Osuna Herrera (15. září 1938, Ciudad de México – 4. června 1969, Monterrey) byl mexický tenista. V roce 1963 vyhrál US Open. Tento turnaj vyhrál rok předtím ve čtyřhře, dvakrát debla vyhrál i ve Wimbledonu (1960, 1963). Úspěchů ve čtyřhře dosahoval spolu se svým krajanem Antonio Palafoxem, s výjimkou Wimbledonu 1960, kde triumfoval po boku Američana Dennise Ralstona. Vyhrál i čtyřhru na olympijských hrách v Mexiku roku 1968, spolu s Vicente Zarazuou, avšak tam byl tenis jen jako ukázkový sport. Rok po olympiádě zahynul spolu se 78 dalšími lidmi při pádu letounu společnosti Mexicana nedaleko Monterrey. Roku 1979 byl uveden do tenisové Síně slávy, jakožto první a dosud jediný Mexičan.\n"}
{"id": "1469361", "url": "https://cs.wikipedia.org/wiki?curid=1469361", "title": "Fed Cup 2019 – Světová skupina II", "text": "Fed Cup 2019 – Světová skupina II\n\nSvětová skupina II Fed Cupu 2019 představovala druhou nejvyšší úroveň ženské týmové soutěže v tenise. Konala se 9. a 10. února 2019. Čtyři páry týmů sehrály vzájemná utkání. Vítězná družstva – Švýcarsko, Lotyšsko, Španělsko a Kanada, postoupila do světové baráže. Na poražené – Itálii, Japonsko, Slovensko a Nizozemsko, čekala dubnová baráž druhé světové skupiny.\n"}
{"id": "1469362", "url": "https://cs.wikipedia.org/wiki?curid=1469362", "title": "Svatý Spyridon", "text": "Svatý Spyridon\n\nSvatý Spyridon z Trimithonu, také Spiridon (asi 270–346) byl křesťanský kněz a biskup, narozený a žijící na Kypru, ctěný jako světec v západní i východní církvi.\n\nNarodil se v chudé rolnické, křesťanské rodině. Jako dítě pásl často ovce, a proto bývá vyobrazován jako pasáček i na ikonách či nástěnných malbách (Sopočani, kolem roku 1260), nebo má alespoň na hlavě čepici pastýře (chrám Kilisi v Göreme). Byl ženatý a měl dceru. Za vlády císaře Galéria byl zatčen a mučen kvůli odmítnutí obětovat římským bohům. Nějaký čas strávil jako vězeň v rudných dolech, kde prý přišel o pravé oko. Po nástupu císaře Konstantina byl propuštěn a vrátil se k hospodářství. V cyklu mědirytin svatých poustevníků Rafaela Sadelera podle předloh Martina de Vos z poloviny 17. století je zpodoben jako eremita.\n\nByl zvolen biskupem v kyperském Trimithonu. V roce 325 se zúčastnil prvního Nikájského koncilu a pravděpodobně také synody v Sardice roku 343.\n\nOd 4. století se těšil lokální úctě na Kypru; jeho podoba je poprvé vyobrazena kolem roku 1000 v byzantském iluminovaném rukopisu Menologia Basileia I.. Z Kypru byly jeho ostatky v 7. století přeneseny do Konstantinopole. Během invaze osmanských Turků roku 1460 byly jeho ostatky odvezeny na ostrov Korfu. K této události se váže vyobrazení oživlého Spiridona, který stojí v otevřeném sarkofágu a žehná svým věrným. Procesí k uctívání sv. Spiridona se každoročně konají na Korfu.\n\nSvátek se slaví 14. prosince, v byzantském kalendáriu 12. prosince.\n\nJe patronem ostrova Korfu, patronem sirotků a spolu se svatým Blažejem patronem chovatelů dobytka (ikona v muzeu v Novgorodě). Po vítězné námořní bitvě u Nafpaktosu = Lepanta roku 1571 byl prohlášen také patronem námořníků.\n\n\n"}
{"id": "1469364", "url": "https://cs.wikipedia.org/wiki?curid=1469364", "title": "Vincent Šurina", "text": "Vincent Šurina\n\nR.D. Vincent Šurina (14. dubna 1929 Kysucký Lieskovec, okr. Kysucké Nové Mesto – 9. dubna 2007 Kysucké Nové Mesto) byl slovenský římskokatolický kněz působící v litoměřické diecézi.\n\nPo ukončení studia byl 26. června 1955 vysvěcen Antonínem Eltschknerem na kněze pro litoměřickou diecézi. Nejprve byl kaplanem ve Varnsdorfu, v Liberci a nastoupil na základní vojenskou službu. V letech 1957-1959 byl kaplanem v Podbořanech. Od 1. dubna 1959 byl administrátorem v Lipové u Šluknova a od roku 1959 působil ve farnosti Vlastibořice. Pak se vrátil na rodné Slovensko a v roce 1967 byl kaplanem v Leopoldově. V roce 1968 administrátorem v Cerman při Nitře, v letech 1969-1975 kaplanem v Leopoldově, pak od roku 1976 byl farářem v Lančári. V roce 1991 žil na odpočinku v Kysuckém Novém Městě.\n"}
{"id": "1469368", "url": "https://cs.wikipedia.org/wiki?curid=1469368", "title": "Ivan Ľupták (politik)", "text": "Ivan Ľupták (politik)\n\nIvan Ľupták (* 4. únor 1943, Detva) je slovenský politik, bývalý poslanec SNR a NR SR za VPN a později za HZDS.\n\nStudoval na Středním odborném učilišti chemickém. V letech 1962 až 1963 pracoval v závodě Bučina Zvolen. Následně až do roku 1990 pracoval ve Východoslovenských železárnách Košice.\n\nV prvních svobodných volbách v roce 1990 byl zvolen poslancem SNR za VPN ve východoslovenském volebním obvodu. Na ustavující schůzi ho poslanci zvolili předsedou národohospodářského a rozpočtového výboru a členem předsednictva SNR. Po rozkolu ve VPN, kdy se zformovala platforma Za demokratické Slovensko (později HZDS), vytvořil spolu s několika poslanci SNR a FS za VPN třetí platformu, Iniciatívu stredu. Jako člen předsednictva SNR hlasoval 23. dubna 1991 proti odvolání Vladimíra Mečiara z postu předsedy vlády. Později se připojil k nově vzniklému HZDS a v červenci 1991 byl zvolen členem Politického grémia HZDS. \n\nV parlamentních volbách v roce 1992 byl zvolen podruhé poslancem Slovenské národní rady, tentokrát již za HZDS (byl „dvojkou“ na kandidátní listině ve východoslovenském volebním obvodu). V parlamentu působil v zahraničním výboru. Dne 17. července 1992 hlasoval pro schválení Deklarace SNR o svrchovanosti SR a 1. září 1992 svým hlasem podpořil i Ústavu SR. \n\nV parlamentu setrval až do předčasných parlamentních voleb na podzim 1994. V nich opět kandidoval za HZDS, které šlo do voleb v koalici s RSS. Do třetice kandidoval ve východoslovenském volebním obvodu, ale zde koalice HZDS - RSS získala 14 mandátů a Ľupták se z 26. místa na kandidátce už poslancem nestal. Nicméně po jmenování nové vlády 13. prosince 1994, vzhledem i ke značnému počtu preferenčních hlasů, se měl stát poslancem namísto Jozefa Zlochy, který se stal ministrem životního prostředí. Kvůli údajným sporům s předsedou ZRS Jánem Ľuptákem, lídrem koaličního partnera HZDS, do NR SR nenastoupil. \n\nDne 21. prosince 1994 ho NR SR zvolila za člena prezidia FNM. Opět působil ve VSŽ a v roce 1995 se stal ředitelem tamního odboru pro styk s veřejnou správou. Z pozice ve FNM byl po parlamentních volbách v roce 1998 odvolán. V roce 1998 mu byl udělen Řád Andreje Hlinky II. třídy za mimořádné zásluhy o vznik samostatné Slovenské republiky.\n"}
{"id": "1469369", "url": "https://cs.wikipedia.org/wiki?curid=1469369", "title": "Felicity Hayward", "text": "Felicity Hayward\n\nFelicity Hayward je britská modelka velikosti plus size, pracující pro agenturu Milk Management.<ref name=\"bustle.com/p/who-is-felicity-hayward-shes-sharing-life-as-a-plus-size-model-on-channel-5s-new-documentary-13210756\"></ref> Jako modelka pracovala mimo jiné pro L’Oreal, Missguided, I-D, Vogue, The Body Shop a Glamour.<ref name=\"independent.co.uk/life-style/felicity-hayward-bodyshamers-beach-sunbathing-plus-size-model-a8393311\"></ref><ref name=\"glamourmagazine.co.uk/article/felicity-hayward-body-positivity-interview\"></ref><ref name=\"dailystar.co.uk/showbiz/712380/felicity-hayward-pretty-little-thing-maya-jama-nude-dress-celebrity-news\"></ref> I přes svojí velikost nosí vyzývavé oblečení. Je zakladatelkou hnutí Self Love Brings Beauty. \n\nVyrostla v rodině, kde byla podporována už jako malá, přestože byla robustnější než v dospělosti.\n\nV roce 2014 byla jmenována první Curve Ambassador & Stylist pro Asos.\n\nV roce 2016 uviděla mezeru na trhu a vydala svojí vlastní kolekci latexového oblečení pro ženy nadměrných velikostí. V roce 2017 začala přesvědčovat výrobce sportovního oblečení jako Nike a Adidas, aby se zamyslely a upravili velikosti nadměrného oblečení.\n\nZa nošení bikin a sdílení fotografií online byla kritizována, že je velmi tlustá.\n\nKdyž se na obálce časopisu Cosmopolitan, který byl pak kritizován, že propaguje morbidní obezitu, objevila nadměrná modelka Tess Holliday, obhajovala ji, že je inspirací pro miliony lidí a poskytuje sebedůvěru mladým dívkám, které mohou být rozměrnější třeba kvůli zdravontím důvodům.<ref name=\"dailymail.co.uk/femail/article-6198769/Plus-size-model-Felicity-Hayward-reveals-strangers-approach-street-tell-shes-FAT\"></ref>\n\nV červnu 2018 způsobila rozruch, když na večírek v Londýně dorazila v průhledných šatech, pod kterými měla pouze černé kalhotky a bradavky překryté přelepkami.\n"}
{"id": "1469370", "url": "https://cs.wikipedia.org/wiki?curid=1469370", "title": "Mohamed Ould Abdel Aziz", "text": "Mohamed Ould Abdel Aziz\n\nMohamed Ould Abdel Aziz (* 20. prosince 1956 Akjoujt) je mauritánský politik a od roku 2009 8. prezident Mauritánie.\n\nV roce 1977 nastoupil do Královské vojenské akademie v Meknes v Maroku a po řadě propagací založil elitní BASEP (prezidentský bezpečnostní prapor). Hrál klíčovou roli při potlačení pokusu o převrat v červnu 2003 a vojenského povstání v srpnu 2004. Získal nejvyšší vojenskou cenu Mauritánie za svou roli při zastavení povstání v roce 2004.\n\nAbdel Aziz, který je pravděpodobně mozkem převratu společně s plukovníkem a generálním ředitelem pro národní bezpečnost Ely Ouldem Mohamedem Vallem, uspořádali 3. srpna 2005 vojenský převrat, který vedl ke svržení prezidenta Maaouya Oulda Sid'Ahmeda Tayaa, který byl u moci po dobu 21 let. Ould Taya byl za hranicemi na pohřbu saúdského krále Fahda bin Abda al-Azíze, když vojáci zabavili vládní budovy a státní média. Na cestě zpátky z pohřbu přistál v hlavním městě Nigeru Niamey. Ould Taya v rozhovoru s Radio France Internationale 5. srpna odsoudil převrat a 8. srpen se neúspěšně pokoušel nařídit ozbrojeným silám, aby ho znovu dostali k moci. Po téměř dvou týdnech Ould Taya a jeho rodina odletěli do Kataru. Široká podpora pro převrat vypadala, že existuje v celé zemi a po pár dnech po převratu byl schválen přechodní plán nového režimu. Mezinárodní reakce na svržení Oulda Tayaa byla zpočátku silně nepřátelská, včetně pozastavení Mauritánie v Africké unie, ale po několika dnech se zdálo, že tito noví vládci diplomaticky úspěšně získali tiché mezinárodní přijetí svého přechodného režimu. Ely Ould Mohamed Vall, který byl generální ředitel pro národní bezpečnost a stál v čele vojenské rady pro spravedlnost a demokracii (CMJD), slíbil, že demokratické volby budou za dva roky. Do té doby vládla v zemi vojenská junta.\n\nMauritánský tisk připisoval Abdelu Azizu to, že se snažil omezit vojenskou vládu z 24 na 19 měsíců a snažil se omezit volební podvod v nadcházejících volbách. Po skončení této vojenské junty po volbě nového prezidenta Sidiho Mohameda Oulda Cheikha Abdallahiho v září 2007 povýšil Abdel Aziz na generála a jmenoval jej náčelníka generálního štábu.\n\nKonflikty začaly v roce 2008 mezi prezidentem a nově zformovanou vládou. Prezident Abdallahi rozhněval generála Abdela Azize a jeho příznivce tím, že oslovil islámské zastánce tvrdé linie osvobozením několika podezřelých teroristů a použitím státního fondu na vybudování mešity na základě prezidentského paláce. V květnu 2008 Abdallahi jmenoval 12 ministrů, kteří byli součástí bývalé vlády prezidenta Taya, z nichž někteří byli obviněni z korupce. Dne 2. srpna 2008 podalo 25 poslanců a 23 senátorů demisi, údajně na popud armády, což vyvolalo vážnou politickou krizi.\n\nOkamžitým katalyzátorem pro převrat byl Abdallahiho ranní oznámení 6. srpna, kdy vyhodil několik generálů včetně Azize, který byl předsedou prezidentské stráže a generálního štábu armády generála Mohameda Oulda Šejka Mohameda. V 9:20 byl v jeho domě zajat členy prezidentského bezpečnostního praporu (BASEP). Mluvčí prezidenta řekl ve svém prohlášení, že prezident Abdallahi, předseda vlády a ministr vnitra byli zatčeni.\n\nGenerál Mohamed Ould Abdel Aziz vydal prohlášení v mezinárodní televizní stanici Al-Arabíja. Následující den bylo oznámeno, že \"vysoká rada státu\", jejíž předsedou je Abdel Aziz, okamžitě převezme ústavní práva a povinnosti prezidenta a že v krátké době bude vytvořena nová vláda, parlament a všechny obce by měly zůstat stejně jako předtím.\n\nVojenská junta generála Mohameda Oulda Abdela Azizovova slíbila, že nové prezidentské volby budou 6. června 2009. Mauritánské státní média oznámily 5. února 2009, že generál bude kandidovat na prezidenta. Navzdory tomuto pokusu legitimizovat vládu po skončení převratu provedla Africká unie režim sankcí, který byl poprvé schválen 22. prosince 2008 a nadále uznával Abdallahiho za prezidenta Mauritánie. Největší opoziční strany se zpočátku odmítly účastnit voleb, nazývaly je za \"předurčenou\" a \"fraškou\". Mohamed Ould Abdel Aziz byl v čele seznamu sankčních cílů Africké unie, které vstoupily v platnost 6. února 2009. Sankce proti vládním a vojenským představitelům, kteří podpořili srpnový převratv roce 2008, zabraňovaly cestování do států Africké unie, vydávání víz nebo cestovních dokladů těmto jednotlivců a zabavování bankovních aktiv v rámci států Africké unie.\n\nAby mohl Abdel Aziz kandidát v prezidentských volbách, musel odstoupit jako hlava státu. Z funkce odstoupil 15. dubna a prozatímní funkci převzal předseda senátu. Členové opozice odsoudili tento krok, když říkali, že generál si zachovává skutečnou moc. V prezidentských volbách, konaných 18. července 2009, Abdel Aziz vyhrál v prvním kole s 52,58% hlasů. Poté 2. srpna 2009 odstoupil z funkce předsedy strany, protože prezident Mauritánie nemůže být členem žádné politické strany. Abdel Aziz přísahal jako prezident 5. srpna 2009 na ceremonii v Nuakšottu.\n\nV říjnu 2012 byl Abdel Aziz postřelen vojenskou hlídkou na cestě zpět z víkendového pobytu v Tweile zpět do hlavního města Nouakchott. Byl odvezen do Paříže, aby se vyléčil ze zranění. Incident byl nejprve klasifikován místními rozhlasovými stanicemi jako pokus o atentát, ale vládní prohlášení se naopak odvolávala na \"omyl\". Dne 30. ledna 2014 ho zvolilo Valné shromáždění Africké unie předsedou.\n\nV listopadu 2015, když bylo v mauritánském Supercupu utkání mezi týmy FC Tevragh Zeïna a ACS Ksar v 63. minutě, bylo skóre 1:1 a Mohamed Ould Abdel Aziz místo toho nařídil, aby byly rovnou penalty. Toto chování prezidenta pak spustilo veřejnou protestovou bouři.\n\nV březnu 2018 prezident Mohamed Ould Abdel Aziz potvrdil v rozhovoru pro časopis Jeune Afrique, že odejde z funkce v roce 2019, což bude uplynutí jeho druhého a posledního funkčního období v souladu s ustanoveními ústavy.\n"}
{"id": "1469378", "url": "https://cs.wikipedia.org/wiki?curid=1469378", "title": "Nejproduktivnější hráč v československé hokejové lize", "text": "Nejproduktivnější hráč v československé hokejové lize\n\nNejproduktivnější hráč v československé hokejové lize bylo oceněni udělované nejlepšímu hráči v kanadském bodování v základní části. Ocenění se začalo předávat od roku 1962, prvním vítězem se stal slovenský útočník ze Slovanu Bratislava Jozef Golonka. Nejvíce kanadských bodů nasbíral v ročníku 1976/1977 Milan Nový.\n\n"}
{"id": "1469379", "url": "https://cs.wikipedia.org/wiki?curid=1469379", "title": "Volba prezidenta Československa 1935", "text": "Volba prezidenta Československa 1935\n\nVolba prezidenta Československa proběhla 18. prosince 1935 ve Vladislavském sále Pražského hradu na společné schůzi obou komor Národního shromáždění republiky Československé vedené předsedou poslanecké sněmovny Janem Malypetrem. Edvard Beneš kandidoval v prezidentské volbě sám, jelikož agrárnický protikandidát Bohumil Němec odvolal svou kandidaturu v noci před samotnou volbou. Beneš byl zvolen druhým prezidentem Československa.\n\nMasaryk zvažoval Beneše jako svého nástupce od roku 1918, ale proti jeho kandidatuře ve volbách v roce 1934 se vyslovili Agrárníci a sociální demokraté. Takže se Masaryk rozhodl kandidovat pro své čtvrté volební období. Parlamentní volby v květnu 1935 vyhrála Sudetoněmecká strana (henleinovci), která však zůstala v opozici. Novou vládu široké koalice sestavil agrárník Jan Malypetr, kterého v jejím vedením později nahradil Milan Hodža. Masaryk abdikoval ze zdravotních důvodů 14. prosince 1935. \n\n21. listopadu 1935 Masaryk informoval předsedu vlády Milana Hodžu o svém záměru abdikovat a zároveň mu doporučil Beneše jako svého nástupce. Další den se Hodža setkal s Benešem a dohodli se, že Beneš bude jediným kandidátem vládní koalice. 28. listopadu došlo k setkání vládních stran. Beneš získal podporu sociálních demokratů, národních socialistů a lidovců, proti jeho kandidatuře se vyslovili agrárníci a živnostenská strana. \n\nVe straně agrárníků došlo ohledně prezidentské volby k rozkolu mezi protibenošovským křídlem a zbytkem strany. Po dlouhých jednáních byla 6. prosince nabídnuta kandidatura Bohumilu Němcovi, který jí přijal a stal se tak kandidátem agrárníků a živnostníků. 10. prosince podpořilo Němcovu kandidaturu také Národní sjednocení Karla Kramáře a Národní obec fašistická Radoly Gajdy, čímž vznikl Prosincový blok podporující Němcovu volbu. \n\nOba kandidáti se neúspěšně pokusili o vyjednání podpory u Sudetoněmecké strany, která měla nejsilnější postavení v Národním shromáždění. \n\nNěkolik týdnů před volbou proběhlo tajné jednání mezi Rudolfem Slánským a Masarykovým kancléřem Přemyslem Šámalem, s cílem zajistit komunistickou podporu pro Beneše. Hrad na oplátku podepsal 14. prosince amnestii všech komunistických činitelů. Komunisté pak upustili od záměru postavit vlastního kandidáta Klementa Gottwalda a projevili ochotu Beneše podpořit, bude-li proti němu postaven kandidát pravice. \nPřes své přiznané zednářství měl Beneš silnou podporu v katolických kruzích. Ve prospěch Beneše se také výrazně angažoval papežský nuncius Saverio Ritter. Svojí roli také sehrál hlavní vyjednávač Benešovy podpory lidovec Jan Jiří Rückl. V Hlinkově slovenské ľudové straně se za Benešovo zvolení výrazně angažovalo probenešovské křídlo, které vedl budoucí prezident Slovenského státu Jozef Tiso. 17. prosince se Beneš setkal s Andrejem Hlinkou na jednání s ním se vyslovil pro decentralizaci země. \n\nPoté co si Němec nedokázal zajistit podporu ľuďáků a henleinovců, sešli se zástupci agrárníků a živnostenské strany s Benešem a přislíbili mu podporu v následující volbě. V noci ze 17. na 18. prosince se tak Bohumil Němec vzdal prezidentské kandidatury. Své rozhodnutí odůvodnil tím, že se za něj nepostavila většina českých politických stran a že nechce oslabovat národní a státní jednotu. \n\nJeště v den volby bylo zveřejněno provolání UV KSČ ve kterém komunisté vyjádřili podporu Benešovi aby tak zmařili vítězství reakce a volbu „fašistického kandidáta“.\n\nVe středu 18. prosince se do Vladislavského sálu včas dostavilo 292 poslanců (ze 300) a 144 senátorů (ze 160). Další 4 volitelé přibyli před volebním aktem. Vzhledem k předchozím politickým dohodám měla smotaná prezidentská volba manifestační nádech.\n\nSamotná volba proběhla 18. prosince 1935. Volby se účastnilo 440 volitelů. Přičemž pro Beneše hlasovalo 340 volitelů, což je podpora jaké Masaryk nikdy nedosáhl. Volitelé převážně z řad henleinovců odevzdali 76 bílých lístků. Přesto, že z prezidentské volby odstoupil den předem, obdržel Bohumil Němec 24 hlasů od volitelů z Národního sjednocení. \n\nEdvard Beneš byl zvolen druhým československým prezidentem. Úřad vykonával do 5. října 1938, kdy po přijetí Mnichovské dohody abdikoval na svou funkci. Odcestoval do britského exilu, kde převzal roli vůdce zahraničního odboje. 28. října 1945 byl Beneš potvrzen Prozatímním Národním shromážděním ve funkci prezidenta, přičemž jeho legitimita se odvozovala z jeho vítězství ve volbě z roku 1935. \n\nVšechny strany, které se stavěly proti volbě Beneše prezidentem, byť jí nakonec i podpořily, byly po válce zakázány.\n\n\n"}
{"id": "1469380", "url": "https://cs.wikipedia.org/wiki?curid=1469380", "title": "Jászfényszaru", "text": "Jászfényszaru\n\nJászfényszaru [jásféňsaru] je město v Maďarsku, nacházející se v nejseverozápadnějším výběžku župy Jász-Nagykun-Szolnok, spadající pod okres Jászberény, nacházející se těsně u trojmezí župy Jász-Nagykun-Szolnok s župami Heves a Pest. Název se skládá z názvu oblasti, ve které se město nachází (\"Jász\"), a maďarských slov \"fény\" (znamená světlo) a \"szaru\" (znamená roh). Nachází se asi 60 km severozápadně od župního města Szolnoku a asi 39 km východně od Budapešti. V roce 2017 zde žilo 5 619 obyvatel. Dle údajů z roku 2011 zde bylo 90,9 % obyvatel maďarské a 7,8 % romské národnosti.\n\nU města se vlévá řeka Galga do řeky Zagyva. Nejbližšími městy jsou Hatvan, Jászárokszállás, Jászberény, Nagykáta, Sülysáp a Tura. Poblíže jsou též obce Boldog, Csány, Pusztamonostor a Zsámbok.\n"}
{"id": "1469382", "url": "https://cs.wikipedia.org/wiki?curid=1469382", "title": "Maria Wörth", "text": "Maria Wörth\n\nMaria Wörth () je obec v okrese Klagenfurt-venkov v rakouské spolkové zemi Korutany. Centrum letoviska se nachází na poloostrově na jižním břehu jezera Wörthersee. Na východě hraničí s korutanským hlavním městem Klagenfurt. Obec se skládá ze dvou katastrálních území Maria Wörth a Reifnitz (\"Ribnica\").\n\nPrvní kostel Panny Marie byl postaven kolem roku 875 během pokřesťanštění v bývalé Karantaniji, vedené biskupy z Freisingu založené opatstvím Innichen. Byl poprvé zmíněn v 894 jako \"Maria Werd\" - protože místo bylo v té době ostrovem. (Staroněmecký německý termín \"Wörth\" nebo \"Werder\", podobně jako Slovinský \"Otok\", označuje část země obklopenou vodou.) Kostel sloužil k translaci pozůstatků svatých Primuse a Feliciana a hrál důležitou roli v rámci křesťanské mise v Korutanském vévodství.\n\n\"Okolo roku\" 1150 založil biskup Ota z Freisingu kolegium kanovníků a malou kapli \"Winterkirche\" postavenou vedle kolegiátního kostela. V roce 1399 byly obě stavby zničeny požárem a později přestavěny v současném pozdně gotickém stylu. Freisingští kníže-biskupové postupně ztratili svůj vliv v Korutanech a kolem roku 1500 se kolegium konečně stala místem opatství Millstatt, vedeného od roku 1598 jezuity.\n\nPo potlačení Tovaryšstva Ježíšova v roce 1773 bylo Millstattské opatství rozpuštěno a Maria Wörth přešel k obnovenému benediktskému opatství Sv. Pavla v Lavanttalu v roce 1809. Teprve v roce 1903 byla na území sousedních obcí Schieflingových a Keutschachů založena současná obec.\n\nMaria Wörth je střediskem rakouské a evropské letní turistiky s 330 000 ubytovanými (i když od padesátých let tento počet prudce klesal). Dnešní farní kostel svatých Primuse a Feliciana stojí na nejvyšším bodě poloostrova se sousedním \"Winterkirche\" pod ním. Je hlavním poutním místem a vzhledem k romantickému prostředí je oblíbeným svatebním kostelem. Další turistickou atrakcí je nedaleký Pyramidenkogel, 851 metrů vysoká hora s 54 metrů vysokou rozhlednou, věží Pyramidenkogel.\n\nV roce 1901 si skladatel Gustav Mahler postavil vilu poblíž osady Maiernigg, na břehu jezera východně od obce, kde už používal \"skladatelskou chatu\", ve které byla složena většina jeho děl napsaná v letech 1900 až 1907, včetně jeho Symfonií č. 5 až č. 8. Chata je přístupna jako malé muzeum. Díky přátelství s Alma Mahlerovou, vdovou po skladateli, Alban Berg také skládal v Maierniggu, který navštěvovalo mnoho z vídeňské umělecké elity.\n\n\n"}
{"id": "1469384", "url": "https://cs.wikipedia.org/wiki?curid=1469384", "title": "Nejlepší střelec v československé hokejové lize", "text": "Nejlepší střelec v československé hokejové lize\n\nNejlepší střelec v československé hokejové lize bylo každoročně udělované ocenění pro hráče, jenž vstřelil v základní části sezóny nejvíce gólů. Ocenění se začalo předávat od roku 1937, prvním nejlepším střelcem se stal československý útočník z LTC Praha Josef Maleček. Nejvíce gólů vstřelil v ročníku 1976/1977 Milan Nový.\n\n\n"}
{"id": "1469391", "url": "https://cs.wikipedia.org/wiki?curid=1469391", "title": "Radnice (Vidnava)", "text": "Radnice (Vidnava)\n\nRadnice se nachází na nároží Mírového náměstí a Radniční ulice čp. 80 ve Vidnavě v okrese Jeseník. Ministerstvem kultury České republiky byla v roce 2001 prohlášena kulturní památkou ČR a je součástí památkové zóny Vidnava.\n\nPůvodní radnice stála uprostřed náměstí a byla dostavěna v roce 1551 za pomoci biskupa Baltazara z Promnic. Kolem roku 1750 je zachycena na Wernerově vedutě s dominující polygonální dřevěnou věží, která byla zakončená cibulí s lucernou. Radnice v roce 1867 vyhořela, ruiny byly zbořeny a přestavbou budovy policejní stanice podle plánů Alberta Frankeho byla postavena stavitelem Franzem Grögrem nová novogotická radnice. Znovu byla přestavěna v roce 1883 a zvýšená věž. V roce 1974 byly provedeny rozsáhlé opravy radnice. Po prohlášení radnice kulturní památkou byly opraveny fasády. V roce 2010 proběhla oprava obřadní síně. \n\nRadnice je dvoupodlažní rohová novogotická stavba na nepravidelném půdorysu s hlavním pětiosým průčelím otočeným do náměstí, průčelí otočené do Radniční ulice je šestiosé. Fasáda je zdobená rustikou, členěna kordonovou římsou a ukončená korunní římsou. Dominantní hranolová hodinová věž je zasazena do nároží. Věž má jehlancovou střechu krytou měděným plechem. Portál s lomeným obloukem z náměstí je zdoben vimperkem s kraby a kytkou ve vrcholu, totéž zdobení má patrové okno nad portálem. Okna v patře mají přímé nadokenní římsy. Střechy radnice jsou sedlové. Uvnitř budovy je pamětní deska se znakem vratislavského biskupa Baltazara z Promnic z roku 1551 a portál přenesený z původní radnice. Vnitřní dvojramenné schodiště je z mramoru. Stropy jsou klenuté a ploché.\n\n\n"}
{"id": "1469392", "url": "https://cs.wikipedia.org/wiki?curid=1469392", "title": "Nejlepší nahrávač v československé hokejové lize", "text": "Nejlepší nahrávač v československé hokejové lize\n\nNejlepší nahrávač v československé hokejové lize bylo každoročně udělované ocenění pro hráče, který přihrál hráči, jenž vstřelil branku. Nahrávky neboli asistence byly započteny pouze v základní části sezóny. Ocenění se začalo předávat od roku 1970, prvním nejlepším nahrávačem se stal český útočník z TJ SONP Kladno Jiří Kochta. Nejvíce asistencí zaznamenal v ročníku 1990/1991 Radek Ťoupal, jako jediný překonal hranici 50 nahrávek.\n\n\n"}
{"id": "1469396", "url": "https://cs.wikipedia.org/wiki?curid=1469396", "title": "Nejlepší obránce v československé hokejové lize", "text": "Nejlepší obránce v československé hokejové lize\n\nNejlepší obránce v československé hokejové lize bylo ocenění pro nejlepšího obránce. Prvním držitelem se stal Jiří Šlégr z CHZ Litvínov v roce 1991. Následující rok se ocenění neudělovala. Posledním držitelem byl zvolen Miloš Holaň z HC Vítkovice. Po rozdělení soutěže se toto ocenění dále předávalo v české nejvyšší soutěži. V roce 1998 se ve Slovensku rozhodli pro znovu zavedení ocenění nejlepšího obránce ve slovenské nejvyšší lize. Od roku 2001 patřilo ocenění pro nejlepšího obránce v NHL, během výluky v NHL se ocenění vztahuje k slovenské nejvyšší lize.\n\n\n"}
{"id": "1469398", "url": "https://cs.wikipedia.org/wiki?curid=1469398", "title": "Seznam kamenů zmizelých v Hranicích", "text": "Seznam kamenů zmizelých v Hranicích\n\nSeznam kamenů zmizelých v Hranicích obsahuje pamětní kameny obětem nacismu ve městě Hranice. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nV Hranicích (okres Přerov) byly položeny následující kameny zmizelých:\n\n\n"}
{"id": "1469400", "url": "https://cs.wikipedia.org/wiki?curid=1469400", "title": "Nejlepší brankář v československé hokejové lize", "text": "Nejlepší brankář v československé hokejové lize\n\nNejlepší brankář v československé hokejové lize bylo ocenění pro nejlepšího brankáře.\n\n\n"}
{"id": "1469404", "url": "https://cs.wikipedia.org/wiki?curid=1469404", "title": "Mnichovská filharmonie", "text": "Mnichovská filharmonie\n\nMnichovská filharmonie (německy: Münchner Philharmoniker) je německý symfonický orchestr se sídlem v Mnichově. Je jedním z hlavních orchestrů Mnichova, spolu s Bavorským rozhlasovým symfonickým orchestrem, Mnichovským rozhlasovým orchestrem a Bavorským státním orchestrem. Od roku 1985 má orchestr hlavní sídlo v kulturním centru Gasteig.\n\nOrchestr založil v Mnichově v roce 1893 Franz Kaim, syn výrobce klavírů, s názvem \"Kaimův orchestr\". V roce 1895 se stala sídlem orchestru městská \"Tonhalle\" (koncertní síň). Už od počátku přitahovala významné dirigenty: Gustav Mahler poprvé řídil orchestr v roce 1897 a předvedl s ním premiéry své \"Symfonie č. 4\" a \"Symfonie č. 8\", zatímco Bruno Walter vedl orchestr při posmrtné premiéře Mahlerovy skladby \"Das Lied von der Erde\". Felix Weingartner byl hudebním ředitelem od roku 1898 do roku 1905 a mladý Wilhelm Furtwängler zde v roce 1906 úspěšně debutoval jako dirigent. Žák Antona Brucknera Ferdinand Löwe založil stále trvající tradici uvádění Brucknerových skladeb.\n\nBěhem této doby byl orchestr, který byl do roku 1910 znám jako Munich Konzertverein Orchestra, soukromě financován, ale během první světové války se finančních prostředků nedostávalo, navíc byli hráči povoláni k vojenské službě, a proto musel orchestr skončit. Po válce ho převzalo město Mnichov a znovu se rozvíjel pod vedením skladatele Hanse Pfitznera, kterého brzy nahradil Siegmund von Hausegger. Od roku 1928 nese orchestr své současné jméno.\n\nPo nástupu Adolfa Hitlera\na jeho nacistické strany k moci v roce 1933 razítkoval orchestr své partitury svastikami a nápisem \"Orchestr fašistického hnutí\". (Svastiky nebyly odstraněny až do počátku 90. let 20. století.) V roce 1938 se hlavním dirigentem stal pronacistický kapelník Oswald Kabasta; přitom se hudební kvalita orchestru zvýšila dokonce i po začátku druhé světové války.\n\nBěhem války byla Tonhalle zničena a orchestr, který přišel o sídlo, po určitou dobu opět nefungoval. Po skončení války se pod záštitou hudebních režisérů Hansa Rosbauda a Rudolfa Kempe obnovilo jeho bohatství a v roce 1979 orchestr převzal slavný rumunský dirigent Sergiu Celibidache, který ho pozvedl na nejvyšší světový standard. Celibidache, trvale náročný na hráče, vytvořil s orchestrem jedinečný zvuk. V dobře známém případě se však pokusil odstranit hlavní trombonistku Abbie Conantovou z její pozice kvůli jejímu pohlaví. Conantová žalovala město Mnichov a po dlouhém právním sporu získala v roce 1993 plat rovnající se jejímu mužskému kolegovi spolu s tím, že byla znovu zařazena jako první sólistka, neboť soud zjistil, že orchestr a město Mnichov porušily zákon týkající se rovného zacházení s muži a ženami. Conantové konkurz byl údajně poslední, který se konal jako tzv. slepý konkurz.\n\nPo Celibidachově náhlém úmrtí v roce 1996 převzal orchestr jako hlavní dirigent Američan James Levine a setrval u něj až do roku 2004. Christian Thielemann se stal hudebním ředitelem orchestru v září 2004 a připojil se k němu Wouter Hoekstra jako \"intendant\". Nicméně v roce 2007 byl Hoekstra propuštěn z funkce poté, co oznámil své spory s Thielemannem. V roce 2009 orchestr oznámil plánované ukončení funkce Thielemanna v roce 2011. Thielemannův požadavek, aby měl slovo při volbě hostujících dirigentů, nebyl schválen. V březnu 2010 byl Lorin Maazel jmenován dalším hlavním dirigentem orchestru, a to od sezóny 2012–2013. Počátkem roku 2014 zrušil Maazel své koncertní zakázky v důsledku špatného zdraví a následně v červnu 2014 oznámil s okamžitou platností odstoupení z funkce hudebního ředitele Mnichovské filharmonie. V lednu 2013 orchestr oznámil jmenování ruského maestra Valerije Gergijeva šéfdirigentem od září 2015 se smlouvou minimálně do roku 2020.\n\nBěhem své historie představila Mnichovská filharmonie premiéry děl Antona Brucknera, Gustava Mahlera, Haralda Genzmera, Luigiho Nona,\nGüntera Bialase a dalších.\n\n"}
{"id": "1469405", "url": "https://cs.wikipedia.org/wiki?curid=1469405", "title": "Nejlepší nováček v československé hokejové lize", "text": "Nejlepší nováček v československé hokejové lize\n\nNejlepší nováček v československé hokejové lize je ocenění pro nejlepšího hokejistu, který nejlépe vynikal ve svém prvním ročníku.\n\n\n"}
{"id": "1469407", "url": "https://cs.wikipedia.org/wiki?curid=1469407", "title": "Nejlepší hráč play-off v československé hokejové lize", "text": "Nejlepší hráč play-off v československé hokejové lize\n\nNejlepší hráč play-off v československé hokejové lize bylo ocenění pro nejlepšího hokejistu play-off.\n\n\n"}
{"id": "1469410", "url": "https://cs.wikipedia.org/wiki?curid=1469410", "title": "Stan Gelbaugh", "text": "Stan Gelbaugh\n\nStan Gelbaugh (* 4. prosince 1962) je bývalý profesionální hráč amerického fotbalu, nastupující na pozici quarterbacka (česky: zadáka, rozehrávače, nebo kapitána útočného týmu). \n\nGelbaugh hrál na střední škole dva sporty – basketbal a americký fotbal. Po střední škole šel na Marylandskou univerzitu, kde si musel vybrat mezi fotbalem a basketbalem, rozhodl se pro fotbal. Dva roky (1983 a 1984) působil na pozici náhradního quarterbacka a puntera. Když se zranil hlavní quarterback Boomer Esiason, stal se Gelbaugh hlavním rozehrávačem. Po sezóně 1985 o něj projevily zájem týmy z National Football League, zejména Dallas Cowboys, kteří ho v roce 1986 draftovali, krátce na to však přestoupil do týmu Canadian Football League Saskatchewan Roughriders. Poté hrál za tým Buffalo Bills, z kterého byl prodán do Cincinnati Bengals, kde hrál jednu sezónu 1990. O rok později byl poslán do WLAF, kde dvě sezóny působil za evropský tým London Monarchs, v prvním World Bowlu se stal nejdůležitějším hráčem zápasu. Poté hrál opět v NFL kde přestupoval 3x. Poslední sezónu odehrál v roce 1996 za Seattle Seahawks.\n"}
{"id": "1469416", "url": "https://cs.wikipedia.org/wiki?curid=1469416", "title": "Hajdar Čekro", "text": "Hajdar Čekro\n\nHajdar Čekro (1885 Stolac, Bosna a Hercegovina – 23. prosince 1940, Království Jugoslávie) byl bosenskohercegovský politik a úředník bosňáckého původu.\n\nV rodném Stolci navštěvoval obecnou základní školu. Ruždii, islámskou měšťanku, a obchodní školu dokončil v Mostaru, nato pokračoval ve vzdělávání na reálce ve Splitu. Ve Vídni studoval na technické fakultě (absolvoval 1912). Za pobytu v rakouské metropoli přilnul k srbské nacionální myšlence a vystupoval jako horlivý propagátor sblížení bosenských muslimů se Srby. Aktivní byl v srbském studentském spolku \"Hvězda\" (\"Zvijezda\"), které ho roku 1908 společně s dalším muslimem Avdou Sumbulem vyslala do Istanbulu vznést protest proti anexi Bosny a Hercegoviny habsburskou monarchií.\n\nPo návratu do vlasti se zaměstnal jako inženýr ve výboru Vakufsko-meárifského sněmu, který spravoval rozsáhlý majetek islámských nadací v Bosně a Hercegovině. Po skončení první světové války a vzniku Království Srbů, Chorvatů a Slovinců se krátce zapojil do politiky. Společně s Šukrijou Kurtovićem byl hlavním představitelem \"Muslimské malorolnické strany\" (\"Muslimanska težačka stranka\") a krátce působil v jejím tiskovém orgánu nazvaném \"Hlas rolníka\" (\"Glas težaka\"). Strana nicméně roku 1920 v parlamentních volbách propadla a nedlouho poté zanikla.\n\nRoku 1921 se podílel na vzniku Banky Gajret, který byla navázána na muslimský podpůrný spolek Gajret. V tomto sdružení patřil mezi velké mecenáše a na přelomu let 1927 a 1928 usedl v čele Gajretu. Později působil ve dřevařských závodech Varda.\n"}
{"id": "1469417", "url": "https://cs.wikipedia.org/wiki?curid=1469417", "title": "Nařízení EU o osobních ochranných prostředcích", "text": "Nařízení EU o osobních ochranných prostředcích\n\nNařízení Evropského parlamentu a Rady (EU) 2016/425 ze dne 9. března 2016\no osobních ochranných prostředcích \n\na o zrušení směrnice Rady 89/686/EHS o sjednocení právních předpisů členských států týkajících se\n\nosobních ochranných prostředků, se zapracovanými změnami dle SMĚRNICE RADY 93/68/EHS .\n\nToto nařízení stanoví požadavky na návrh a výrobu osobních ochranných prostředků (OOP), které mají být dodávány na trh, s cílem zajistit ochranu zdraví a bezpečnost uživatelů a zavést pravidla pro volný pohyb OOP v Unii.\n\nOsobní ochranný prostředek (OOP) - prostředek navržený a vyrobený k nošení nebo držení osobou pro ochranu před jedním nebo více riziky pro její zdraví nebo bezpečnost (zkráceno)\n\nÚřad pro technickou normalizaci, metrologii a státní zkušebnictví zajistil český překlad Pokynů Evropské komise k přechodu od směrnice 89/686/EHS k nařízení (EU) 2016/425 v oblasti osobních ochranných prostředků (dostupné na web UNMZ)\n\n\nNařízení Evropského parlamentu a Rady (EU) 2016/425 ze dne 9. března 2016 o osobních ochranných prostředcích a o zrušení směrnice Rady 89/686/EHS (Regulation (EU) 2016/425 of the European Parliament and of the Council of 9. March 2016 on personal protective equipment and repealing Council Directive 89/686/EEC) (CELEX:32016R0425)\n\n\n "}
{"id": "1469418", "url": "https://cs.wikipedia.org/wiki?curid=1469418", "title": "Simpsonovi: Maggie zasahuje", "text": "Simpsonovi: Maggie zasahuje\n\nSimpsonovi: Maggie zasahuje (anglicky \"Maggie Simpson in \"The Longest Daycare\"\" nebo \"The Simpsons: The Longest Daycare\" nebo jednoduše \"The Longest Daycare\") je americký animovaný 3D komediální krátký film z roku 2012 založený na animovaném televizním seriálu Simpsonovi. Režisér byl David Silverman, hudbu vytvořil Hans Zimmer. Producenti filmu byli James L. Brooks, Al Jean, Matt Groening, Richard Raynis a Richard Sakai. Scénář napsal James L. Brooks, Al Jean, David Mirkin, Michael Price, Joel H. Cohen a Matt Groening, tvůrce seriálu Simpsonovi. Film byl vydán mezi 23. a 24. řadou seriálu Simpsonovi. Tento film byl nominován na filmovou cenu Oskar za nejlepší krátký animovaný film, ale cenu nevyhrál. Před samotným hlavním dějem filmu zazní „Pšššt“ s logem společnosti Gracie Films, samotný film je němý.\n\nNa konci filmu je upozornění, že během tvorby filmu nebylo ublíženo žádným motýlům.\n\nMaggie Simpsonová ve školce \"The Ayn Rand School for Tots\" podstoupí vstupním testem a zařízením Often-Wrong Technologies bude vyhodnocena jako \"průměrně inteligentní\". Maggie bude umístěna do místnosti \"Nic speciálního\" (\"Nothing Special\"). Do místnosti vletí dva motýli a Gerald je zabije. Maggie najde housenku a knihu, ve které je popsán životní cyklus motýla. Uvědomuje si, že se z housenky později stane motýl a snaží se ji ochránit před Geraldem, (aby Gerald motýla nezabil). Housenka se obaluje do kukly a začne se přeměňovat na motýla. Jakmile z kukly vytvoří motýl, Maggie se snaží, aby motýl vyletěl ven z okna. Gerald motýla na první pohled zabije tím, že zatáhne žaluzie. Maggie dramaticky truchlí. Marge pak dorazí a vyzvedne ji ze školky. Později Gerald zjistí, že nezabil motýla, ale Maggie vhodila pod žaluzie svou mašličku. Po cestě ze školky Maggie vypustí motýla a je šťastná, že přelstila Geralda. \n"}
{"id": "1469419", "url": "https://cs.wikipedia.org/wiki?curid=1469419", "title": "Fed Cup 2019 – Světová skupina", "text": "Fed Cup 2019 – Světová skupina\n\nSvětová skupina Fed Cupu 2019 představovala nejvyšší úroveň ženské tenisové soutěže – elitní osmičlennou skupinu, z níž vzešel celkový vítěz 57. ročníku. Týmy, které prohrály ve čtvrtfinále, podstoupily dubnovou baráž. Pouze finalisté si zajistili přímou účast na finálovém turnaji v roce 2020. Los se uskutečnil 24. července 2018 v britské metropoli Londýně.\n\nDvě čtvrtfinálová utkání, Belgie–Francie a Německo–Bělorusko, byla reprízou téže fáze Světové skupiny 2018. \n\nV perthské RAC Areně proběhlo finále, v němž Austrálie podlehla Francii 2:3 na zápasy, když o vítězkách rozhodla až závěrečná čtyřhra. Tři body získala třicátá osmá hráčka žebříčku Kristina Mladenovicová, která druhý hrací den porazila i světovou jedničku Ashleigh Bartyovou. V deblu pak Mladenovicová s Garciaovou zdolaly pár Bartyová a Stosurová. Francouzky vybojovaly celkově třetí trofej a první po šestnácti letech. Dvoudenní návštěvnost dosáhla výše 26 951 diváků, což znamenalo druhý nejvyšší počet diváků ve finále existujícího formátu. Jednalo se o poslední ročník ve formátu světové skupiny, když finálový turnaj 2020 pro 12 týmů byl naplánován na neutrální půdě v Budapešti.\n\nPrvním hracím termínem se stal víkend od 9. do 10. února 2019. Semifinále světové skupiny a baráže se konaly mezi 20.–21. dubnem a světové finále proběhlo 9.–10. listopadu téhož roku.\n"}
{"id": "1469420", "url": "https://cs.wikipedia.org/wiki?curid=1469420", "title": "Kostel svatého Floriána (Kaplice)", "text": "Kostel svatého Floriána (Kaplice)\n\nKostel svatého Floriána (Kaplice) v Kaplici vznikl roku 1507 po požáru na místě bývalé slovanské svatyně. Jedná se o jednolodní stavbu v pozdně gotickém slohu se síťovými klenbami. Severní kaple sv. Linharta byla dostavěna až po požáru v roce 1718. Poslední rekonstrukce proběhla mezi lety 1997 a 1999.\n\nOdchylka osy kostela od směru východ-západ činí 7,04°.\n\n"}
{"id": "1469423", "url": "https://cs.wikipedia.org/wiki?curid=1469423", "title": "Interleukin 25", "text": "Interleukin 25\n\nInterleukin-25 (IL-25), známý také pod názvem interleukin-17E (IL-17E), je protein, který je u lidí kódován genem \"IL25\" na 14. chromosomu. IL-25 byl objeven v roce 2001 a je složen ze 177 aminokyselin.\n\nIL-25 je cytokin, který patří do cytokinové rodiny IL-17, společně s IL-17A (zvaný též jako IL-17), IL-17B, IL-17C, IL-17D, IL-17F. To, že se IL-25 řadí této cytokinové rodiny, je důvod jeho alternativního názvu IL-17E. Všichni členové této cytokinové rodiny mají homologické úseky aminokyselinových sekvencí a protorově konzervované cysteiny. IL-25 je ze všech členů rodiny IL-17 odlišný svou funkcí i strukturou.\n\nIL-25 má heterodimerní receptor, obsahující podjednotky IL-17RA a IL-17RB. Podjednotka IL-17RA je společná i pro IL-17A a IL-17F. Druhá podjednotka IL-17RB je zase společný také pro IL-17B. IL-25 se váže přímo na IL-17RB, ale nikoli na IL-17RA. Avšak pro funkce IL-25 jsou podstatné obě receptorové podjednotky.\n\nIL-25 je produkován mnoha typy buněk – T-lymfocyty, dendritickými buňkami, makrofágy, žírnými buňkami, bazofily, eozinofily, epiteliálními buňkami a Panethovými buňkami.\n\nTento cytokin aktivuje NF-κB a stimuluje produkci IL-8 (CXCL8), což je hlavní chemotaktická látka pro neutrofily.\n\nDalší důležitou funkcí IL-25 je podpora Th2 imunitní odpovědi. Ukázalo se, že IL-25 podporuje produkci Th2 cytokinů IL-4, IL-5 a IL-13. Důkazem toho je exprese IL-17RB na Th2 buňkách a nikoli na Th1 a Th17 buňkách. Krom toho se Il-25 podílí na snížení exprese IFN gama.\n\nVzhledem k tomu, že IL-25 podporuje rozvoj imunitní odpovědi Th2, působí proti několika střevním infekcím způsobeným helminthy. Tato role IL-25 byla prokázána u těchto intestinálních parazitů: \"Nippostrongylus brasiliensis\"\", Trichuris muris,\" \"Trichinella spiralis\" a \"Heligmosomoides polygyrus bekeri.\"\n\nIL-25 je také reguluje produkci IL-9. Ukázalo se, že přítomnost IL-25 zvyšuje produkci IL-9 v Th9 buňkách. Th9 buňky moou vznikat jak z naivních Th buněk, tak z diferencovaných Th2 buněk.\n\nDalší funkcí IL-25 je aktivace přirozených lyfoidních buněk typu 2 (ILC2). Právě IL-25 (společně s IL-33) je hlavním možným aktivátorem ILC2.\n\nIL-25 podporuje produkci jiných cytokinů, včetně IL-4, IL-5 a IL-13 v mnoha tkáních, které stimulují expanzi eosinofilů. Il-25 je důležitá molekula, která kontroluje imunitu střeva a  zapojuje se do chronického zánětu gastrointestinálního traktu. \n\nGeny IL-25 byly dále identifikovány v chromozomální oblasti, která je spojena s onemocněním střeva, jako je zánětlivé střevní onemocnění (IBD). Avšak žádný přímý důkaz nenaznačuje, že IL-25 hraje jakoukoli role v této nemoci. \n\nIL-25 má silnou protinádorovou aktivitu in vivo u některých lidských rakovin, včetně karcinomů melanomu, prsu, plic, tlustého střeva a pankreatu, což naznačuje potenciální klinické použití IL-17E jako protinádorového činidla.\n\nIL-25 působí v alergiích patologicky. Jde totiž o molekulu podporující Th2 odpověď. IL-25 se podílí na vzniku IL-4, IL-5 a IL-13, což jsou cytokiny s důležitou úlohou v alergiích.\n\nMnoho studií navrhuje, že zablokování aktivity IL-25 by mohlo být v léčbě alergií úspěšné. Výzkumné studie navrhují blokaci pomocí neutralizační protilátky proti IL-25. Důkazem také je, že v IL-25 KO myších byla prokázána opožděná Th2 imunitní odpověď.\n\nBlokace IL-25 se také ukázala vhodná u léčby chronické rýmy s nasálními polypy. IL-25 se totiž podílí na polypogenezi. Po použití neutralizační protilátky proti IL 25 došlo k snížení hladin Th2 cytokinů a k poklesu nosních polypů.\n\nDalší navrhovanou možností léčby alergií s IL-25 je kombinace neutralizačních protilátek proti IL-25, IL-33 a TSLP (thymický stromální lymfopoetin). Všechny tyto 3 cytokiny totiž podporují Th2 imunitní odpověď.\n"}
{"id": "1469425", "url": "https://cs.wikipedia.org/wiki?curid=1469425", "title": "Platan v ulici Nové mlýny", "text": "Platan v ulici Nové mlýny\n\nPlatan v ulici Nové mlýny, označovaný někdy také jako „platan u sv. Klimenta“ nebo „platan v Klimentské ulici“, je mohutný platan javorolistý (\"Platanus hispanica\", ale i \"Platanus acerifolia\"), který roste za vysokou zdí vpravo vedle vjezdových vrat do dvorku domu č.p. 1245, u křižovatky ulic Nové mlýny a Klimentská, proti kostelu svatého Klimenta. Jeho široká koruna je zvenku dobře viditelná a přesahuje daleko do křižovatky, kmen stromu ale není běžně přístupný.\n\n\nStrom je ve výborném stavu, potřebuje pouze občasný zdravotní řez.\n\nV uvedené lokalitě kdysi bývala osada Poříčí. Bohatou historii má protější gotický kostel sv. Klimenta, který je v současné době sídlem farního sboru Českobratrské církve evangelické. Je chráněn jako kulturní památka České republiky, stejně jako o kousek dál se vypínající Novomlýnská vodárenská věž – ta svou výškou 42 metrů platan přece jen výrazně převyšuje. Asi 350 m od platanu najdeme další památný strom, dub letní v Řásnovce.\n\nV těsné blízkosti stromu, místo nynějšího jednopatrového novogotického domku v Klimentské ulici s garáží a úzkým dvorkem, je uvažována sedmipodlažní novostavba.\n"}
{"id": "1469427", "url": "https://cs.wikipedia.org/wiki?curid=1469427", "title": "Kostel svatého Jiljí (Vrbice)", "text": "Kostel svatého Jiljí (Vrbice)\n\nKostel svatého Jiljí je římskokatolický chrám ve Vrbici v okrese Břeclav. Jde o farní kostel římskokatolické farnosti Vrbice u Břeclavi. \n\nKostel ve Vrbici byl již ve 14. století (v roce 1343 bylo rozhodnuto, že desátek z obce má náležet čejkovickému kostelu a kobylský kostel má právo užívat desátek z 6 prostředních lánů ze všech dvaceti v obci). Od roku 1749 obec patřila k farnosti Kobylí.\nV roce 1909 vznikla Jednota svatého Jiljí, jejíž náplní byla příprava stavby kostela. Po čtyřech letech nejrůznějších peripetií byl v říjnu 1913 položen základní kámen kostela a již na jaře 1914 byl kostel zastřešen. Stavbu pak ale bylo nutné přerušit kvůli první světové válce, do které narukovalo sedm desítek mužů z obce včetně stavitele kostela. \n\nKostel byl proto slavnostně vysvěcen až 10. října roku 1920 brněnským biskupem Kleinem. Věž je vysoká 35 metrů.\n"}
{"id": "1469428", "url": "https://cs.wikipedia.org/wiki?curid=1469428", "title": "Hradečno (tvrz)", "text": "Hradečno (tvrz)\n\nHradečno (též \"Starý zámek\" nebo \"Starý hrad\") je zaniklá tvrz na okraji stejnojmenné obce v okrese Kladno. Byla postavena nejspíše ve čtrnáctém století neznámým stavebníkem a před polovinou šestnáctého století zanikla. Dochovalo se po ní tvrziště, které je od roku 1967 chráněno jako kulturní památka.\n\nZ doby existence tvrze se o ní nedochovaly žádné zprávy. První písemná zmínka o vesnici se nachází v dohodě o rozdělení smečenského panství mezi Hynka Bořitu z Martinic a jeho strýce. Tvrz byla poprvé zmíněna v roce 1542, ale to už byla pustá. Je možné, že byla postavena ve třináctém nebo čtrnáctém století a roku 1413 snad patřila Hanušovi z Neprobylic seděním na Hradčanech, ale je možné, že jeho přídomek se vztahoval k pražským Hradčanům.\n\nStaveništěm tvrze se stal ostroh mezi Šternberským potokem a jeho bezejmenným pravostranným přítokem. Ostroh byl ze tří stran obklopen dvěma rybníky. Z horního rybníka se dochovala hráz v lese pod ostrožnou na jižním okraji příkopu, zatímco z hráze většího rybníka zůstal jen krátký úsek s přepadem jihovýchodně od tvrziště.\n\nJádro tvrze chránil šíjový příkop široký 15–19 metrů a deset metrů hluboký. Před ním se nacházelo neopevněné předhradí s dochovaným úsekem cesty a prohlubněmi, které mohou být pozůstatky staveb. Jádro mělo lichoběžníkový půdorys. Čelní strana byla široká 19,5 metru a směrem k severovýchodu se plošina zužovala až na šířku deseti metrů. Nad příkopem stával v čele jádra palác, za kterým se na zbytku o něco níže položené plošiny nacházelo nádvoří. Přístupová cesta vedla po mostě přes příkop a vyústila na malé plošině v jižním nároží jádra, odkud pokračovala úzkým parkánem podél východní hradby k bráně do nádvoří. Závěr ostrožny je oddělen druhým, až patnáct metrů širokým, příkopem, ve kterém se propojovaly hladiny obou rybníků. Tzv. Malý Starý zámek za příkopem, dříve považovaný za baštu, je nejspíše reliktem rybniční hráze.\n\nTvrziště je volně přístupné. Nachází se na okraji střední části vesnice a vede kolem něj lesní cesta, po které je vedena zeleně značená turistická trasa ze Smečna k rozcestníku Obora jihozápadněš od vesnice.\n\n"}
{"id": "1469430", "url": "https://cs.wikipedia.org/wiki?curid=1469430", "title": "Kundelungu", "text": "Kundelungu\n\nKundelungu je pohoří v jihovýchodní části Demokratické republiky Kongo. Pohoří se táhne v délce 240 km od severu k jihu a má poměrně ploché temeno. Na západě a severu je pohoří odděleno údolím od pohoří Mitumba. Severovýchodní část se zvedá 750 metrů nad jezerem Mweru. Západní svahy jsou odvodňovány do řeky Lufira – pravostranným přítokem Lualaby a východní svahy jsou odvodňovány do Luapuly. Svahy jsou pokryté lesem, temeno je odlesněné. Jižní část pohoří je chráněna v národním parku Kundelungu.\n"}
{"id": "1469433", "url": "https://cs.wikipedia.org/wiki?curid=1469433", "title": "Ivan Martinka", "text": "Ivan Martinka\n\nIvan Martinka (* 4. dubna 1972, Bratislava) je slovenský loutkoherec, herec a autor.\n\nV roce 1995 dokončil studium loutkoherectví na Vysoké škole múzických umění v Bratislavě. Dvě sezony byl členem Bratislavského loutkového divadla a účinkoval také v Paříži a v Německu (v kolínském divadle pantomimy Milana Sládka).\n\nSe Slovenským rozhlasem a Slovenskou televizí spolupracoval na pořadech určených zejména dětem a mládeži, jako například \"\"Detská rozhlasová škôlka – Radinko\"\" nebo \"\"Gombík\"\" (1999–2007) - zábavný encyklopedický pořad pro školáky, pro který i vytvářel loutky a hrál s nimi.\n\nV Divadle Andreje Bagara hostoval v muzikálu \"\"Grék Zorba\"\" (2001) a hrál titulní postavu v muzikálu \"\"Adam Šangala\"\" (2003); oba muzikály režíroval Jozef Bednárik. V divadle Aréna účinkoval v inscenaci \"\"Oscar a dáma v ružovom\"\". V roce 2005 s hudebním skladatelem Andrejem Kalinkem realizoval oratorium \"\"Noc svetla a deň tmy\"\" k příležitosti otevření zrekonstruované šuranské synagogy. V roce 2009 debutoval ve Starém divadle Karola Spišáka v Nitre jako režisér s inscenací \"\"Palculienka\"\" (na motivy povídky H. Ch. Andersena). Se Slovenským národním divadlem spolupracoval na inscenacích \"\"Faust I, II\"\" (2010), \"\"Oresteia\"\" (2012) či \"\"Mojmír II.\"\" (2015) a účinkuje zde v dětské opeře \"\"Kominárik\"\" (2010) a v opeře \"\"Barbiér zo Sevilly\"\" (2013). V Bábkovém divadle Žilina realizoval rozsáhlejší Projekt Gilgameš, pod názvem \"\"Epos\"\" (2011), společně s Andrejem Kalinkem.\n\n\n"}
{"id": "1469434", "url": "https://cs.wikipedia.org/wiki?curid=1469434", "title": "Serie A 1988/89", "text": "Serie A 1988/89\n\nSoutěžní ročník Serie A 1988/89 byl 87. ročník nejvyšší italské fotbalové ligy a 57. ročník od založení Serie A. Soutěž začala 9. října 1988 a skončila 25. června 1989. Účastnilo se jí již nově 18 týmů z toho 14 se kvalifikovalo z minulého ročníku. Poslední dva týmy předchozího ročníku, jimiž byli US Avellino a Empoli FC sestoupili do druhé ligy. Opačným směrem putovali čtyři týmy, jimiž byli Bologna FC (vítěz druhé ligy), US Lecce, SS Lazio a Atalanta BC.\n\nTitul v soutěži obhajoval klub Milán AC, který v minulém ročníku získal své 11. prvenství v soutěži.\n\n\nNejlepším střelcem tohoto ročníku Serie A se stal italský útočník Aldo Serena. Hráč FC Inter Milán vstřelil 22 branek.\n"}
{"id": "1469435", "url": "https://cs.wikipedia.org/wiki?curid=1469435", "title": "Inflační paměť T lymfocytů", "text": "Inflační paměť T lymfocytů\n\nFenomén inflační paměti u T lymfocytů spočívá v tvorbě a udržování velkých populací specifických paměťových CD8+ T-lymfocytů při infekci cytomegalovirem (CMV). \n\nCMV je celosvětově rozšířený typ viru, který postihuje ve vyspělých zemích 60–80 % populace. Šíří se slinami nebo močí a u většiny zdravých jedinců přežívá v organismu pod kontrolou imunitního systému, aniž by se projevily viditelné symptomy. Životní strategie CMV spočívá v začlenění DNA do genomu hostitelské buňky, čímž uniká mechanismům přirozené imunity.\n\nImunitní odpověď proti CMV zajišťují především CD8+ T lymfocyty, které rozpoznávají virové fragmenty v komplexu s MHC I na povrchu infikovaných buněk a tyto buňky ničí. Specifické CD8+ T lymfocyty vznikají v sekundárních lymfatických orgánech z naivních T lymfocytů, kterým APC prezentují CMV antigen a poskytují kostimulační signál. Kromě populace migrujících efektorových CD8+ T lymfocytů zůstává část T lymfocytů v sekundárních lymfatických orgánech a kostní dřeni, kde tvoří centrální paměťové buňky schopné při opakovaném setkání s patogenem ihned reagovat a proliferovat. Množství paměťových buněk vzniklých jako odpověď na cytomegaloviry je zhruba 9,1 % – 10,2 % všech cirkulujících CD4+ a CD8+ paměťových buněk.\n\nObecně tyto buňky exprimují nízkou hladinu lokalizačních markerů uzlin – CD62L, CCR7 a vyskytují se spíše v periferních orgánech. Zachovávají si standardní funkce cytotoxických T lymfocytů – produkce cytokinů a cytotoxicita. Na svém povrchu neexprimují kostimulační molekuly (CD28) a inhibiční receptor PD-1, naopak exprimují inhibiční molekuly KLRG-1 a CD85.\n\nS přibývajícím věkem dochází k remodelaci imunitní odpovědi a snížené schopnosti imunitního systému chránit jedince před infekčními chorobami, i u zdravých jedinců. Především u starších osob vede dlouhodobá infekce CMV k rychlému zvyšování počtu CMV-specifických T buněk a zmíněné imunosenescenci. Počet CMV paměťových CD8+ T lymfocytů začne převládat a sníží se celkový počet dostupných naivních T lymfocytů. U starších osob pozitivních na HCV mohou tvořit CD8+ T lymfocyty až 50 % veškerých paměťových buněk v periferní krvi. Stejný vliv na imunitní systém byl popsán u herpes virů a parvovirů.\n\nPotenciálním terapeutickým využitím paměťových buněk je vakcinace založená na indukci paměťových T lymfocytů v periferii, které budou schopny efektivně a okamžitě reagovat na patogen.\n\n"}
{"id": "1469438", "url": "https://cs.wikipedia.org/wiki?curid=1469438", "title": "Nízkouhlíková strava", "text": "Nízkouhlíková strava\n\nNízkouhlíková strava je pojem, který se týká volby životního stylu vedoucího ke snížení emisí skleníkových plynů, na základě rozhodnutí spotřebitele. Odhaduje se, že například v USA je potravinářský průmysl odpovědný nejméně za 20 procent skleníkových plynů. Je možné, že tento odhad je ještě nízký, neboť počítá pouze s jejich přímými zdroji. Nepřímé zdroje, například dovoz potravinářských výrobků ze zahraničí, se většinou nepočítají. Nízkouhlíková strava minimalizuje emise uvolněné během výroby, balení, zpracování, přepravy a přípravy jídla a likvidace nespotřebovaných potravin. Mezi hlavní principy nízkouhlíkové stravy patří používání masa a mléčných výrobků z malovýroby, snížení spotřeby potravin z průmyslové velkoprodukce obecně, konzumace potravin vyráběných a pěstovaných v místě spotřeby, používání potravin s minimálním balením a snižování množství potravinářských odpadů volbou správné velikosti porce, recyklací a kompostováním.\n\nBritská studie z roku 2014, která se zabývala reálnými stravovacími návyky Britů odhadla uhlíkovou stopu jednotlivých stravovacích návyků takto (v kilogramech ekvivalentu oxidu uhličitého za den).\n\n\nPotravinářský průmysl produkuje čtyři důležité skleníkové plyny: oxid uhličitý, metan, oxid dusný a chlor-fluorované uhlovodíky. Při dopravě potravin letecky, po vodě, kamiony i železnicí jsou využívána v jisté míře fosilní paliva (jako je ropa a benzín) a uvolňuje se oxid uhličitý (CO) Chlor-fluorované uhlovodíky (CFC) unikají také z chladicích zařízení pro skladování a dopravu potravin. Zemědělství patří mezi antropogenní zdroje emisí metanu (chovy přežvýkavců, nakládání s hnojem, pěstování rýže v mokřadech). Antropogenní zdroje oxidu dusného v potravinářství jsou hnojiva, hnůj, zbytky plodin a pěstování dusíkatých plodin.\n\nOdhaduje se, že živočišná výroba představuje 18 % antropogenních emisí skleníkových plynů vyjádřených jako ekvivalenty oxidu uhličitého. Z této částky tvoří 34 procent emise oxidu uhličitého z odlesňování, zejména ve střední a Jižní Americe, kde dochází ke kácení pralesů a jsou přeměňovány v pastviny pro živočišnou výrobu. V některých zemích ale naopak dochází k nárůstu plochy lesa, např. ve Spojených státech a Kanadě.\n\nZ emisí ze živočišné výroby představuje cca 30 % metan. Koncentrace metanu v ovzduší ale v posledních letech příliš nerostla. Jedinou výjimkou byl rok 2007, kdy byl příčinou nárůstu metanu pravděpodobně anomální metanový tok z přírodních mokřadů, převážně v tropických oblastech.\n\nZdroje živočišného původu (včetně enterické fermentace a hnoje) představují v případě USA přibližně 3,1 procenta antropogenních emisí skleníkových plynů vyjádřených jako ekvivalent oxidu uhličitého. Tento odhad EPA je založen na metodologiích, na nichž se dohodla Konference smluvních stran Rámcové úmluvy OSN o změně klimatu.\n\nStudie z roku 2016, zveřejněná v časopise Nature Climate Change, dospěla k závěru, že klimatické daně na maso a mléko by vedly k výraznému snížení emisí skleníkových plynů a zároveň by vedly ke zdravějšímu stravování. Takové daně by musely být navrženy pečlivě: výjimky a dotování pro některé skupiny potravin, selektivní kompenzace ztráty příjmů a využití části příjmů na podporu zdraví. Studie analyzovala daně ve výši 40 % na hovězí a 20 % na mléko a jejich vliv na spotřebu, emise do ovzduší a distribuci. Optimální plán by snížil emise o 1 miliardu tun ročně – což je podobné množství emisí, jako má v celosvětovém měřítku letecká doprava.\n\nNěkteré potraviny vyžadují při výrobě vyšší použití fosilních paliv než jiné, proto lze výběrem potravin s nízkými emisemi uhlíku snížit uhlíkovou stopu .\n\nDle zprávy Programu OSN pro životní prostředí z června 2010 je zapotřebí globální posun směrem k veganské stravě, aby bylo zamezeno hladu, nedostatku paliv a změně klimatu.\n\nCundiff a Harris píší: „Americká dietetická asociace (ADA) a Kanadská dietetická společnost ve svém stanovisku oficiálně uznávají, že dobře plánovaná veganská a vegetariánská strava je vhodná v kojeneckém a dětském věku. S tímto názorem souhlasí i Americká akademie pediatrie. Vegetariánská strava ale vyžaduje pečlivé volby, aby zajistila dostatečnou výživu. Ve srovnání s konzumenty masa bývá u vegetariánu častější neeemický deficit železa a nižší hladiny zinku u vegetariánských dětí. V případě veganské stravy je třeba doplňovat také vitamín B. Pro veganskou stravu je statisticky také častější podvýživa. Rizika související s takovými stravovacími návyky pro děti jsou diskutována Jacobsem a Dwayerem.\n\nV roce 2016 zavedla Čína nové směrnice o stravování, jejichž cílem je snížit spotřebu masa o 50 % a tím snížit emise skleníkových plynů o 1 miliardu tun do roku 2030.\n\nHovězí a mléčný skot může mít obzvlášť vysoké emise skleníkových plynů. Krmivo významným způsobem přispívá k emisím u zvířat vyrůstajících v průmyslových chovech, protože průmyslová krmiva musí být ve výrobním procesu hnojena, zavlažována, zpracovány na krmivo, balena a poté přepravovány do chovů. V roce 2005 představovaly, podle Institutu Worldwatch, průmyslové chovy 74 % světové produkce drůbeže, 50 % produkce vepřového masa, 43 % produkce hovězího masa a 68 % produkce vajec. V rozvinutých zemích jsou tyto poměry výrazně vyšší, avšak i v rozvojových zemích tento poměr prudce narůstá.\n\nV jedné studii bylo odhadnuto, že pasený skot produkuje o 40 % méně emisí skleníkových plynů než dobytek chovaný průmyslově. Dalším faktorem, který je třeba vzít v úvahu, je úloha zdravého ekosystému pastvin při zachycování uhlíku. Střídavé pasení přežvýkavců (skotu, ovcí, koz atd.) a drůbeže (kuřat, krůt atd.) na pastvinách podporují rychlou akumulaci ornice, která představuje hlavní propad uhlíku.\n\nVzhledem k tomu, že průmyslová produkce masa je vysoce centralizovaná, je dalším zdrojem emisí skleníkových plynů převoz zvířat na porážku a poté do vzdálené maloobchodní prodejny . To však může být víceméně kompenzováno sníženou přepravou krmiv, protože chovy se nacházejí ve výrobních oblastech.\n\nV živočišné výrobě se sníží emise využitím odpadů z potravinářské výroby. Například v Nizozemí pochází v současné době 70 % krmiv z potravinářského průmyslu.\n\nEmise uhlíku z dopravy představují 11 % celkových emisí uhlíku v potravinářském průmyslu. Nicméně \"potravní míle\" jsou velmi zavádějící opatření; v mnoha případech mohou potraviny dovážené z druhé strany světa mít nižší uhlíkovou stopu než místní ekvivalent, kvůli rozdílům v metodách chovu. Kampaně prosazující \"místní potraviny\" mohou být někdy motivovány spíšeprotekcionismem než skutečnou ekologickou zátěží.\n"}
{"id": "1469439", "url": "https://cs.wikipedia.org/wiki?curid=1469439", "title": "Městský dům katův", "text": "Městský dům katův\n\nMěstský dům katův se nachází na Zahradní ulici čp. 246 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; s vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se soudím okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na místo nich byly postaveny panelákové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří pozdně barokní dům v Zahradní ulici čp. 246 z konce 18. století postavený na středověkém jádře.\n\nMěšťanský dům katův je nárožní jednopatrová čtyřosá stavba krytá sedlovou střechou. Průčelí je členěno nárožními pilastry, které mají pod korunovou římsou výklenky pro obrázky. Vchod umístěný ve druhé ose zleva kryje plechová stříška. Nad hlavní římsou vyrůstá plná atika se sdruženými kanelovanými pilastry spojené římsou mezi jejich hlavicemi. Mezi pilastry je plocha štítu konkávně prohnutá se dvěma okny. Křídla nad atikou jsou volutová. Na římse je posazen tympanon lemovaný římsou, která je v horní části svinutá do voluty a ukončená vázou. V tympanonu je jedno okno. Boční fasáda je také čtyřosá s hladkou omítkou. Vstupní chodba má valenou klenbu s pětibokými lunetami, chodba do dvora má valenou klenbu, stropy místností jsou plochostropé.\n\n\n"}
{"id": "1469441", "url": "https://cs.wikipedia.org/wiki?curid=1469441", "title": "Fenoloxidázová kaskáda", "text": "Fenoloxidázová kaskáda\n\nFenoloxidázová kaskáda je jedním z hlavních vrozených obranných mechanismů u většiny bezobratlých živočichů. Tento proces vede v konečné fázi k melanizaci patogenů. Proces melanizace je závislý na aktivaci enzymu fenoloxidázy (PO), která je aktivována profenoloxidázu aktivujícím systémem (proPO-AS). Současně s aktivací fenoloxidázové kaskády dochází k tvorbě dalších faktorů účastnících se imunitních reakcí u bezobratlých, jako je generování faktorů podporující cytotoxickou opsonizační nebo enkapsulační aktivitu. Fenoloxidázová kaskáda se u bezobratlých (především u hmyzu) podílí na třech fyziologicky důležitých procesech, jako je kromě obranné reakce také sklerotizace kutikuly a hojení ran.\n\nFenoloxidázová kaskáda začíná rozpoznáním mikrobiálních PAMPs (pathogen-associated molecular patterns) včetně LPS (Gramnegativní bakterie), peptidoglykanů (Grampozitivní bakterie) a β-1,3-glukanů (houby). Interakce PAMPs s PRPs (pattern-recognition proteins) aktivuje sérii serinových proteáz, které dále proteolyticky štěpí profenoloxidázový (proPO) zymogen a tím vzniká aktivní fenoloxidáza (PO). Během aktivace proPO systému dochází také k tvorbě reaktivních meziproduktů, jako jsou látky podobné chinonu, reaktivní kyslíkové intermediátory (ROI) nebo oxid dusnatý (NO), které mají cytotoxickou aktivitu vůči mikroorganismům a zabraňují vniknutí dalších patogenů do organismu.\n\nAktivní PO je důležitá v počátečních fázích procesu melanizace, kdy katalyzuje hydroxylaci monofenolů (tyrozinu) na difenoly (DOPA) a následnou oxidaci difenolů na dichinony. Takto vzniklé dichinony mění rychle a neenzymaticky svou strukturu na dopachrom, který je působením dopachrom izomerázy přeměněn na indol a v konečné fázi procesu dochází oxidací a polymerizací indolů ke vzniku melaninu. Melanin je rychle ukládán kolem patogenu, čímž omezuje jeho schopnost poškozovat hostující organismus. Ukládáním melaninu v místě poškození také dochází k zabránění další ztrátě hemolymfy.\n\nDlouhodobá nebo nadměrná produkce látek vznikajících v průběhu PO kaskády může vést k poškození tkání a smrti buněk v místě reakce. Z tohoto důvodu jsou tyto reakce přísně regulovány.\n"}
{"id": "1469443", "url": "https://cs.wikipedia.org/wiki?curid=1469443", "title": "Nagyhalász", "text": "Nagyhalász\n\nNagyhalász [naďhalás] () je město ve východním Maďarsku v župě Szabolcs-Szatmár-Bereg, spadající pod okres Ibrány. Název znamená \"velký rybář\", čemuž odpovídá i znak města, ve kterém je zobrazen kapr. Tvoří aglomeraci s bezprostředně sousedícím městem Ibrány a nachází se asi 9 km severně od Nyíregyházy. V roce 2015 zde žilo 5 676 obyvatel. Podle údajů z roku 2001 zde bylo 90 % obyvatel maďarské a 10 % romské národnosti.\n\nBlízko města protéká řeka Tisza. Nejbližšími městy jsou Dombrád, Ibrány, Kemecse a Nyíregyháza. Blízko jsou též obce Kótaj, Tiszarád a Tiszatelek.\n"}
{"id": "1469446", "url": "https://cs.wikipedia.org/wiki?curid=1469446", "title": "Hieronimus Bochnia", "text": "Hieronimus Bochnia\n\nR.D. Hieronimus Bochnia, psáno též česky \"Jeroným Bochnia\" (29. září 1889 Stephanshain, dnes Szczepanek v Polsku – 16. června 1952 Podbořany/Žihle) byl římskokatolický kněz polské národnosti působící v litoměřické diecézi, za II. světové války vězněný v koncentračním táboře v Dachau.\n\nNa kněze byl vysvěcen 2. července 1916 v Litoměřicích. V roce 1937 byl krátce duchovním správcem v Křímově. Dále byl farářem v Podbořánkách v litoměřické diecézi na území, které bylo zabrané nacistickém Německem v důsledku Mnichovské dohody v roce 1938. Nacistickými orgány byl zatčen koncem října 1940 a držen v Karlových Varech. Od 31. ledna 1941 byl v koncentračním táboře v Dachau. Zde se setkal také s Josefem Kentenichem, pozdějším zakladatelem Schönstattského hnutí. Odtud byl propuštěn 4. dubna 1945. Po II. světové válce působil ve farnosti Kryry a jako 1. kaplan v obci Žihle.\n\n"}
{"id": "1469447", "url": "https://cs.wikipedia.org/wiki?curid=1469447", "title": "Engelova klasifikace", "text": "Engelova klasifikace\n\nEngelova klasifikace je historicky nejpoužívanější klasifikací ke zhodnocení výsledků epileptochirurgických výkonů. Klasifikaci navrhl v roce 1987 Jerome Engel a postupně se stala standardem při hodnocení efektu chirurgické léčby napříč epileptochirurgickými centry.\n\nPodle efektu léčby rozděluje výsledky do následujících kategorií a podkategorií:\n\n\n\nPředností i nedostatkem Engelovy klasifikace je zahrnutí subjektivního názoru pacienta do hodnocení efektu léčby. Kategorie jako \"významná redukce záchvatů\" nebo \"ojedinělé se vyskytující\" nejsou objektivně vymezené a posouzení záleží na pohledu daného pacienta či lékaře/epileptochirurgického centra.\n\nVzhledem k potřebě objektivního posouzení výsledků epileptochirurgických výkonů (např. pro porovnání mezi jednotlivými centry, poskytnutí přesnějších informací pacientům plánující výkon, hodnocení u dětí apod.) vytvořila v r. 2001 ILAE vlastní klasifikaci. Nicméně i v této klasifikaci je určitá subjektivita např. mezi kategoriemie IV a V vzhledem k obtížnému přesnému posouzení 50% hranice redukce záchvatů. ILAE klasifikace rozlišuje následujících šest kategorií.\n\n\nKromě hodnocení redukce záchvatů se posuzují další parametry jako jsou změny kognitivních funkcí, popř. změny chování, psychosociální důsledky a celkovou kvalitu života.\n"}
{"id": "1469448", "url": "https://cs.wikipedia.org/wiki?curid=1469448", "title": "Mrtvé město", "text": "Mrtvé město\n\nMrtvé město je název šesti obrazů Egona Schieleho, které vytvořil během svého pobytu v Českém Krumlově v roce 1911. Název kolekci nedal sám malíř, ale je jeho původcem, protože jedno z děl takto nazval. Mrtvostí je zde pro Schieleho pohled shůry, kdy ve města nevidí života. Obrazy byly malovány na dřevo temnými barvami.\n"}
{"id": "1469451", "url": "https://cs.wikipedia.org/wiki?curid=1469451", "title": "Aura (příznak)", "text": "Aura (příznak)\n\nAura je lékařský termín pro označení dvou zcela odlišných stavů:\n\n\nEpileptická aura je iktální (záchvatovitý) fenomén vnímaný pacientem. Konkrétní charakter aury je dán oblastí mozku, odkud záchvat vychází. Často může předcházet klinicky manifestnímu epileptickému záchvatu. Někdy proto bývá nesprávně označován jako určitá předzvěst epileptického záchvatu, i když ve skutečnosti jde již o záchvatovitý projev. Aury mají velmi důležitou roli v identifikaci epileptogenní zóny – tedy místa, které je odpovědné za vznik záchvatů. Odlišení epileptické aury od jiných somatických nebo psychických příznaků může být často velmi komplikované.\n\nPříklady epileptických aur jsou např.:\n\n\nMigrenózní aura představuje ložiskové neurologické příznaky pocházející z mozkové kůry nebo vzácněji z mozkového kmene obvykle předcházející nebo provázející bolest hlavy. Vyskytuje se asi u 30 % pacientů s migrénou. Podle toho, zda se aura u pacienta vyskytuje nebo ne, rozlišuje migrénu s aurou nebo bez aury. Vzácně můžeme pozorovat také výskyt aury bez bolestí hlavy. Nejčastějšími aurami u migrény jsou:\n\nEpileptická aura trvá řádově desítky sekund, na rozdíl od migrenózní aury, která trvá průměrně 20 minut. Podle studie srovnávající epileptickou a migrenózní auru byla epileptická aura omezena na jednu polovinu zorného pole v 74 %, v případě mingernózní aury ve 29 %. Dostředivé nebo odstředivé šíření zrakových fenoménů se vyskytovalo pouze u pacientů s migrénou, a to ve 37 %. Pokud je zraková aura doprovázeny příznaky jako je nauzea, zvracení, foto/fonofobie, jednalo se vždy o migrenózní auru.\n"}
{"id": "1469455", "url": "https://cs.wikipedia.org/wiki?curid=1469455", "title": "Kaple svatého Jiří (Lázně Bohdaneč)", "text": "Kaple svatého Jiří (Lázně Bohdaneč)\n\nBarokní hřbitovní kaple svatého Jiří se nalézá na městském hřbitově v Lázních Bohdanči v okrese Pardubice. Hřbitovní areál vymezený plnou zdí s průchozí zvonicí a ojedinělou centrální barokní kaplí z doby kolem poloviny 18. století a s dochovaným zajímavým souborem náhrobků z 19. a 20. století je chráněn jako kulturní památka. Národní památkový ústav tento areál uvádí v katalogu památek pod rejstříkovým číslem ÚSKP 19816/6-2051.\n\nCentrální barokní kaple svatého Jiří je obklopena obdélným hřbitovem, obehnaným ohradní kamennou zdí, v níž je na severní straně vestavěna nevelká věžová brána se zvonicí v patře a se šindelovou střechou. Zevně k fasádě kaple jsou přizděny empírové náhrobky.\n\nKaple na kruhovém půdorysu je zastřešena zvoncovou plechovou střechou. Ve vnější zdi je zazděno pravoúhlé ostění portálu. Průčelí člení sdružené lizény nesoucí vlys a hlavní římsu, na níž spočívá pobitá zvoncovitá báň s lucernou. Vstupní dveře jsou mřížové, náročně kovářsky zpracované, ornamentální. Interiér je zaklenut kopulí na profilované římse, kterou vynášejí jónské pilastry. Okna jsou umístěna ve vysokých nikách zevnitř půlkruhově zaklenutých.\n\n"}
{"id": "1469460", "url": "https://cs.wikipedia.org/wiki?curid=1469460", "title": "Kuttnerova kaple", "text": "Kuttnerova kaple\n\nKaple Nanebevzetí Panny Marie nazývaná Kuttnerova kaple se nalézá v lázeňském parku asi 0,6 km jihovýchodně od centra města Lázně Bohdaneč v okrese Pardubice nedaleko od silnice I/36 vedoucí do okresního města Pardubice. Okolo barokní kaple prochází modrá turistická značka vedoucí z Lázní Bohdaneč do Stéblové. Kaple je chráněna jako kulturní památka. Národní památkový ústav tuto kapli uvádí v katalogu památek pod rejstříkovým číslem ÚSKP 46627/6-2050.\n\nV blízkosti studánky u silnice do Pardubic stála kaplička zasvěcená Nanebevzetí Panny Marie, která byla zničena v roce 1794. Na začátku 19. století byla o něco níže postavena nová kaplička purkmistrem Janem Františkem Kuttnnerem (na vlastní náklady). Místo původní kaple je označeno kamenným křížem z roku 1819. V roce 2000 byla občany Lázně Bohdaneč kaplička opravena a vybavena sádrovou soškou Panny Marie.\n\nKaplička je zděná drobná barokní stavba na půdorysu obdélníku zakončena zvonovitou prejzovou střechou. Stěny kaple člení průběžný omítaný sokl, má odsazené zaoblené rohy a lizénové orámování. Strop kapličky je zaklenut plackou.\n\n"}
{"id": "1469469", "url": "https://cs.wikipedia.org/wiki?curid=1469469", "title": "Mount Tullu Dimtu", "text": "Mount Tullu Dimtu\n\nTullu Dimtu (Afan Oromo: Tulluu Diimtuu) je čtvrtý nejvyšší vrchol v Etiopii s nadmořskou výškou 4389 metrů po Ras Dashen (4550 m), Ancua (4462 m) a Kidus Yared (4453 m).\n\nTullu Dimtu je součástí pohoří Bale v regionu Oromia v jihovýchodní Etiopii, a nachází se v národním parku Bale. Přes vrchol vede rozvodí mezi povodím řek Weyib a Shebelle.\n\nNa vrchol vede hrubá štěrková cesta, která je čtvrtou nejvýše položenou cestou v Africe.\n"}
{"id": "1469472", "url": "https://cs.wikipedia.org/wiki?curid=1469472", "title": "Gare de l'avenue de Saint-Ouen", "text": "Gare de l'avenue de Saint-Ouen\n\nGare de l'avenue de Saint-Ouen je zrušená železniční stanice v Paříži v 18. obvodu. Nádraží bylo v provozu v letech 1863–1934. Budova se nachází na adrese 128, avenue de Saint-Ouen a slouží ke kulturním účelům.\n\nNádraží se nachází na severozápadě 18. obvodu na křižovatce Avenue de Saint-Ouen, Rue Belliard a Rue Leibniz. Stavba byla vybudována na mostě nad kolejištěm tratě Petite Ceinture, které procházelo pod širým nebem od východu a na západě se nořilo do tunelu.\n\nNádraží bylo pro cestující otevřeno 16. listopadu 1863 a 16. května 1889 bylo přestavěno. Tak jako celá linka bylo i nádraží uzavřeno pro osobní přepravu 23. července 1934. Staniční budova byla následně využívána ke komerčním účelům. V roce 2017 zde vzniklo kulturní centrum \"Le Hasard Ludique\".\n\n"}
{"id": "1469473", "url": "https://cs.wikipedia.org/wiki?curid=1469473", "title": "Ľupták", "text": "Ľupták\n\nPříjmení Ľupták, přechýleně Ľuptáková, nosí více osobností:\n\n\n"}
{"id": "1469474", "url": "https://cs.wikipedia.org/wiki?curid=1469474", "title": "Gare de l'avenue de Vincennes", "text": "Gare de l'avenue de Vincennes\n\nGare de l'avenue de Vincennes je zrušená železniční stanice v Paříži ve 20. obvodu. Nádraží bylo v provozu v letech 1869–1934. Budova se nacházela na adrese 101, cours de Vincennes.\n\nNádraží bylo součástí zrušené tratě Petite Ceinture. Leželo mezi stanicemi Bel-Air-Ceinture a Rue d'Avron.\n\nNádraží bylo pro cestující otevřeno 26. dubna 1869. Později bylo přestavěno při renovaci tratě a znovu otevřeno 16. května 1889. Tak jako celá linka bylo i nádraží uzavřeno pro osobní přepravu 23. července 1934.\n\nBudova přiléhala k mostu na Cours de Vincennes, po kterém vedla železnice. Horní část sloužící jako hala pro cestující byla zbořena. Zůstala pouze přízemní část, která sloužila jako prodejna automobilů. \n\n"}
{"id": "1469475", "url": "https://cs.wikipedia.org/wiki?curid=1469475", "title": "Gare du boulevard Ornano", "text": "Gare du boulevard Ornano\n\nGare du boulevard Ornano je zrušená železniční stanice v Paříži v 18. obvodu. Nádraží bylo v provozu v letech 1869–1934. Budova se nachází na adrese 81, boulevard Ornano.\n\nNádraží se nachází na severu 18. obvodu poblíž Porte de Clignancourt, kde se kříží Boulevard Ornano, Boulevard Ney, Rue Belliard a Rue Letort. Stavba byla vybudována na mostě nad kolejištěm, které procházelo pod širým nebem od západu, a na východě se nořilo do tunelu.\n\nNádraží bylo pro cestující otevřeno v roce 1869. Tak jako celá linka Petite Ceinture bylo i nádraží uzavřeno pro osobní přepravu 23. července 1934.\n\nBěhem 20. století byla staniční budova využívána postupně jako pivnice, butik a banka. Od roku 2014 v budově sídlí restaurační zařízení \"Recyclerie\".\n\n"}
{"id": "1469478", "url": "https://cs.wikipedia.org/wiki?curid=1469478", "title": "Zvonice v Merbolticích", "text": "Zvonice v Merbolticích\n\nZvonice v Merbolticích se nachází v centru vesnické památkové zóny v okrese Děčín v Ústeckém kraji, která se rozkládá podél Merboltického potoka na severních svazích Českého středohoří. Zvonice bývala součástí areálu kostela sv. Kateřiny Alexandrijské a přilehlého hřbitova, kostel však byl odstřelen na sklonku roku 1975 a hřbitov zničen. Zvonice rovněž chátrala, avšak po roce 2002, kdy byla církví převedena do majetku obce, byla opravena a byla v ní zřízena kaple sv. Kateřiny. Merboltická zvonice je zapsána na Ústředním seznamu nemovitých kulturních památek České republiky pod číslem 34225/5-3848.\n\nZvonice je charakterizována jako typově unikátní stavba, jaká nemá v této oblasti severních Čech obdoby. Základem objektu je zděná hranolová věžovitá stavba čtvercového půdorysu, jejíž původ je dle archeologických nálezů goticko-renesanční. Zděná část z lomového kamene, spojeného vápennou maltou, zahrnuje přízemí a první poschodí. Dřevěné zvonové patro je tvořeno trámovou konstrukcí se svislým bedněním a je zakončeno jehlancovou (stanovou) stříškou, pokrytou břidlicovými plotnami, na jejímž vrcholu je umístěn kovaný dvojramenný kříž. Jednotlivá patra jsou opticky oddělena římsami.\n\nPrvní písemná zmínka o merboltické farnosti je zaznamenána v registru papežských desátků z roku 1352, kdy farnost přináležela k děkanství Lípa (dnešní Česká Lípa). Počínaje 14. stoletím se zachovala jména místních farářů, merboltické matriky se dochovaly od roku 1785. V pobělohorské době nastal úpadek vesnice, dočasně zanikla i místní fara. Obec se začala znovu rozvíjet až na přelomu 17. a 18. století, kostel sv. Kateřiny byl obnoven v barokním slohu v letech 1708 až 1709. Od konce roku 1975, kdy na základě demoličního výměru byl 28. prosince vyhozen kostel to povětří, zůstala zvonice posledním pozůstatkem předbělohorské zástavby i jediným sakrálním objektem v Merbolticích. Od 60. let 20. století byl již kostel z havarijních důvodů uzavřen a také zvonice byla zchátralá. V roce 1985 bylo zaznamenáno, že se rozpadá její dřevěná konstrukce. Přilehlý hřbitov měl být podle zmíněného demoličního výměru využíván jako lesopark, avšak až do 90. let 20. století tu bylo jen zpustlé místo. (Pozn.: likvidace kostela sv. Kateřiny v Merbolticích nebyla v děčínském okrese v době normalizace ojedinělým excesem - takto zanikly například i kostely v Růžové, Markvarticích, Kerharticích, Valkeřicích, Rychnově či Blankarticích. Celkem bylo takto na Děčínsku a Litoměřicku v uvedené době zlikvidováno 13 chrámů.).\n\nPrvní oprava exteriéru zvonice proběhla až v roce 1997, kdy byla stavba ještě v majetku římskokatolické církve. Za prostředky, poskytnuté Okresním úřadem v Děčíně i místními občany, byla opravena střecha, fasáda, dřevěné části, okna a dveře. V první polovině roku 2002 se na základě darovací smlouvy stala zvonice majetkem obce. V roce 2003 byla zahájena oprava interiéru zvonice, včetně oprav klenby, podlah a schodů. Pro zvonici byl odlit renomovaným Zvonařstvím Manoušek nový zvon \"Kateřina\". V sobotu 8. května 2004 opravenou zvonici, nový zvon a obnovený hřbitov v Merbolticích vysvětil generální vikář litoměřické diecéze. Pro kapli sv. Kateřiny, zřízenou ve zvonici, zapůjčilo oltář litoměřické biskupství. \n\nOd roku 2009 probíhají přípravy na výstavbu nového farního kostela v Merbolticích, který má být zasvěcen svaté Kateřině Alexandrijské, svaté Markétě a svaté Apolonii. Jako základní kámen budoucího kostela byl vybrán a nově opracován jeden z kamenů původního zbořeného kostela. Tomuto základnímu kameni požehnal při své návštěvě České republiky koncem září 2009 papež Benedikt XVI.\n\nV první polovině 20. století byly na merboltické zvonici tři zvony. Největší vážil 310 kg, zněl v tónu \"h\" a jmenoval se \"Svatá Kateřina\". Prostřední zvon zněl v tónu \"dis\", jmenoval se \"Matka Boží\" a vážil 145 kg. Nejmenší zvon \"Svatý Josef\" vážil 84 kg a měl tón \"fis\". Zvony byly pořízeny za 18 125 korun v roce 1929, prostředky na jejich zakoupení věnovali místní občané. Merboltické zvony byly zabaveny a odvezeny neznámo kam během druhé světové války v roce 1942. Navzdory pátrání ve skladišti zvonů v Hamburku i mezi původními německými obyvateli Merboltic se zvony nepodařilo nalézt, pravděpodobně byly roztaveny pro válečné účely. Ve zvonici z nich zůstala zavěšená jen jejich srdce.\n\nV roce 2003 byla ukončena veřejná sbírka, vyhlášená obcí na pořízení nového zvonu, během níž bylo vybráno 130 000,- Kč. Zakázka byla zadána zvonaři Petru Manouškovi, jelikož však jeho zvonařská dílna ve Zbraslavi byla zničena během povodní v roce 2002, zvon \"Kateřina\" byl nakonec odlit v nizozemském Astenu, v obci v Severním Brabantsku. Zvon byl hotov koncem roku 2003 a vysvěcen byl v květnu následujícího roku. V roce 2014 ke zvonu \"Kateřina\" přibyly ještě zvony \"Josef\" a \"Marie (Matka Boží)\", rovněž z dílny Petra Rudolfa Manouška. Slavnost, během níž litoměřický biskup Jan Baxant vysvětil nové zvony, se uskutečnila 23. srpna 2014. Na pořízení zvonů se složili jak čeští, tak i bývalí němečtí občané Merboltic a jejich potomci, určitou částkou přispěl i Česko-německý fond budoucnosti.\n\nZvonice stojí ve východním cípu hřbitova, který byl zničen po roce 1975 a s přispěním místních občanů obnoven až v letech 1999 – 2001. V roce 2010 byla na hřbitově zřízena výsypová a rozptylová loučka a byl sem také přemístěn zapomenutý německý pomník obětem první světové války. Součástí vesnické památkové zóny Merboltice jsou dvě desítky památkově chráněných domů a usedlostí. Mezi tyto chráněné objekty patří i zděná klasicistní budova bývalé fary, která se nachází v bezprostředním sousedství zvonice. Ostatní památkově hodnotné domy jsou jiného charakteru - jsou to roubené podstávkové chalupy a usedlosti. Nejblíže ke zvonici se nachází roubený dům č.p. 47 a o něco níže po proudu potoka pak areál rozlehlé usedlosti z poloviny 18. století, která před rokem 1945 patřila rodině Röslerových a která kromě hospodářských budov zahrnuje památkově chráněný dům č.p. 141 a bývalý výměnek č.p. 192. V tomto areálu, nazvaném současnými majiteli \"Hospodářství pod Strážným vrchem\", se nachází i menší pamětní síň, věnovaná historii této usedlosti. Vrchol Strážného vrchu (601 m n. m.) s rozhlednou je vzdálen od zvonice zhruba 1,5 km směrem na východ po modře značené turistické trase.\n\n\n"}
{"id": "1469479", "url": "https://cs.wikipedia.org/wiki?curid=1469479", "title": "Gare de Bel-Air-Ceinture", "text": "Gare de Bel-Air-Ceinture\n\nGare de Bel-Air-Ceinture je zrušená železniční stanice v Paříži ve 12. obvodu. Nádraží bylo v provozu v letech 1863–1934. Budova se nacházela na adrese 27, rue de Montempoivre.\n\nNádraží se nacházelo na lince Petite Ceinture mezi stanicemi rue Claude-Decaen a avenue de Vincennes.\n\nStanice Bel-Air-Ceinture byla uvedena do provozu 16. listopadu 1863. Při výstavbě tratě z Paříže (Gare de la Bastille) do Marles-en-Brie, která se zde křížila, bylo vystavěno nové nádraží. To bylo otevřeno pro cestující 16. května 1889. Tak jako celá linka bylo i nádraží uzavřeno pro osobní přepravu 23. července 1934.\n\n"}
{"id": "1469480", "url": "https://cs.wikipedia.org/wiki?curid=1469480", "title": "Socha svatého Jana Nepomuckého (Lázně Bohdaneč)", "text": "Socha svatého Jana Nepomuckého (Lázně Bohdaneč)\n\nSocha svatého Jana Nepomuckého se nalézá na Masarykově náměstí v Lázních Bohdaneč v okrese Pardubice. Socha je od roku 2004 přemístěna z původního umístění v centru náměstí na profilovaný podstavec umístěný v rohu náměstí u fary. Pozdně barokní pískovcová socha neznámého autora z druhé poloviny 18. století je chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 31134/6-2044.\n\nSocha svatého Jana Nepomuckého je postavena na kulatém sloupu s vrchní tvarovanou částí. Spodní hranolový podstavec je dvoudílný, zdobený a stojí na dvou stupních. Pískovcová socha světce v podživotní velikosti je umístěna na vyšším kulatém pilíři s volutami po stranách. Na každé z volut sedí jeden andělíček, levý drží rozevřenou knihu nad hlavou a pravý má prst přiložený na rtech. Andělíčci mají na zádech kovová pozlacená křidélka. Svatý Jan je prostovlasý, oblečený do kanovnického roucha, s nakročenou pravou nohou, biret drží ve své pravé ruce. Kolem hlavy má kovovou pozlacenou svatozář s pěti hvězdami. V levé ruce svírá krucifix se zlaceným korpusem Krista opírající se mu o rameno. Na podstavci je vpředu jeden větší a čtyři menší reliéfy okvětních listů, vzadu na podstavci jsou nápisy: Obnoveno nákladem/ města Bohdanče/ 1886. Obnoveno městem 2004. \n\n"}
{"id": "1469481", "url": "https://cs.wikipedia.org/wiki?curid=1469481", "title": "Doddabetta", "text": "Doddabetta\n\nDoddabetta je s nadmořskou výškou 2637 metrů nejvyšší hora jihoindického pohoří Nílgiri v indickém státě Tamilnádu. V jejím okolí jsou další vrcholy s nadmořskou výškou přes 2000 metrů (\"Kolaribetta\": 2630 m, \"Hecuba\": 2375 m, \"Kadadadu\": 2418 m, \"Kulkudi\": 2439 m).\n\nDoddabetta se nachází přibližně 9 km jihovýchodně od \"Udagamandalamu\", známého jako Oota, bývalé britské \"Hill Station\" , která je dnes - zejména v letních měsících - oblíbenou indickou turistickou destinací. Oota je nejlépe dosažitelná \"horskou železnicí Nílgiri\", která je od roku 1999 spolu s dalšími horskými železnicemi v Indii světovým dědictvím UNESCO. Z železniční stanice vedou na Doddabettu turistické stezky a jezdí tam také taxíky a motorizované rikši.\n\nPůvodně zalesněná vrcholová náhorní plošina Doddabetta je částečně uměle zploštěná, vydlážděná a zdobená květinovými záhony. Jsou zde četné čajovny a stánky se suvenýry. Jasný výhled na okolní krajinu převládá jen několik dní v roce a většinou v časných ranních hodinách; jinak zakrývají výhled oblačné mraky nebo mírný opar či mlha.\n"}
{"id": "1469486", "url": "https://cs.wikipedia.org/wiki?curid=1469486", "title": "Gare de La Rapée", "text": "Gare de La Rapée\n\nGare de La Rapée je zrušené překladové nádraží v Paříži ve 12. obvodu. Nádraží bylo v provozu od roku 1862 na trati spojující Paříž a Marseille.\n\nNádraží se nachází ve 12. obvodu v prostoru mezi tratí Petite Ceinture (gare de La Rapée-Bercy), Quai de Bercy, Rue Baron-Le-Roy a tratí Paris-Lyon – Marseille-Saint-Charles.\n\nStanice La Rapée byla postavena v roce 1862. Sloužila především jako překladiště vína pro skladů Bercy. Takto fungovala až do 60. let 20. století. Poté byla stanice z větší části opuštěna. Dále sloužila částečně jako sklady a dílny.\n\nV roce 2008 byl zveřejněn projekt výstavby nové čtvrti Bercy-Charenton, který původně počítal s demolicí celé stanice. Projekt byl posléze upraven a navrhuje úplné nebo částečné zachování spodních arkád (tří ze šesti). Horní část nádraží má být zničena zcela a nahrazena parkem. To vyvolalo obavy řemeslníků, kteří jsou v budově v pronájmu. Navrhují budovu zachovat s pokračováním řemeslné činnosti. Jiný plán podporuje myšlenku vzniku muzea dopravy podle vzoru London Transport Museum.\n"}
{"id": "1469487", "url": "https://cs.wikipedia.org/wiki?curid=1469487", "title": "Air Fischer", "text": "Air Fischer\n\nAir Fischer je nově vznikající letecká společnost v České republice.\n\nZakladatel společnosti Václav Fischer již dříve vlastnil Fischer Air. Založil ji v roce 1997, přičemž ji v roce 2003 prodal.\n\nV roce 2018 založil novou leteckou společnost s názvem Air Fischer. Komerční provoz by společnost chtěla zahájit v září 2019. Do března 2020 chce rozšířit své linky a v dubnu téhož roku získat osvědčení a rozšířit flotilu letadel Boeing 737.\nAir Fischer chce provozovat linky i chartery hlavně z letiště Brno-Tuřany a z pardubického letiště. Například z Brna chce od června 2019 provozovat sezónní linkové lety do Barcelony, Ibizy, Splitu, Dubrovníku a na Krétu. Od září chce provozovat pravidelné linky z Brna do Berlína, Basileje, Barcelony, Dublinu, Paříže a Říma. Odletovými letišti budou Basilej, Berlín, Bratislava, Brno, Pardubice a Salzburg. Společnost plánuje částečně nahradit v roce 2017 zaniklou aerolinii Air Berlin. Hlavní destinací air FISCHER budou Kanárské ostrovy.\n\n"}
{"id": "1469488", "url": "https://cs.wikipedia.org/wiki?curid=1469488", "title": "Kostel svaté Maří Magdalény (Lázně Bohdaneč)", "text": "Kostel svaté Maří Magdalény (Lázně Bohdaneč)\n\nKostel svaté Máří Magdaleny se nalézá na Masarykově náměstí v centru města Lázně Bohdaneč v okrese Pardubice. Barokní kostel je chráněn jako kulturní památka. Národní památkový ústav tento kostel uvádí v katalogu památek pod rejstříkovým číslem ÚSKP 22030/6-2043.\n\nSoučasný barokní kostel byl postavený v letech 1728–1737 na místě staršího gotického kostela stavitelem Františkem Jedličkou podle projektu Tomáše Haffeneckera. Spodní část věže je gotická a byla zvýšena roku 1860 stavitelem Františkem Schmoranzem. Další opravy kostela byly prováděny v letech 1924, 1935 a na konci 20. století.\n\nArchitektura\nJednolodní kostel má obdélnou, uprostřed rozšířenou kostelní loď. V průčelí kostela stojí gotická věž na čtvercovém půdorysu. Užší čtvercový presbytář je zaklenutý českou plackou a se sakristií je umístěn na severní straně. Nad presbytářem je umístěn sanktusník. Vchod do kostela je ze severní strany chrámové lodi.\n\nRohy kostelní lodi vyplňují vyduté pilastry s římsovými hlavicemi. Triumfální oblouk je zaklenut polokruhovým pasem. Archivolta je profilována. Loď zaklenuta valenou klenbou s lunetami nad okny. Jednotlivá pole klenby oddělují pasy podepřené představenými pilíři s římsovými hlavicemi. Mezi představenými pilíři vznikají pod okny mělké výklenky pro oltáře. Kruchta s dřevěným barokním zábradlím je podklenuta pásem valené klenby s lunetami. Prospekt varhan z 18. století byl v 19. století upraven, stejně jako varhanní stroj. Okna lodi jsou půlkruhově zaklenutá.\n\nFasáda kostela je hladká, s vápenocementovou omítkou světle okrové barvy nátěru. Střešní krytina kostelní lodi je z pálených tašek - bobrovek, na věži a sanktusníku je měděný plech.\n\nInteriér\nPod presbytářem, vyvýšeným oprotzi lodi pomocí schodu, jsou dvě krypty, nyní nepoužívané a zčásti zasypané. Vnitřní výzdoba kostela je barokní.\n\nVzácné barokní sochy vytvořil řezbář a sochař Ignác Rohrbach.\n\nVěž\nV chrámové věži visí 5 zvonů a jsou zde původní věžní hodiny. Ve střeše věže je dodnes vidět komín pece z věžní světnice, kde ještě začátkem 20. století bydlel kostelník Vondráček s početnou rodinou.\n\nV dlažbě kolem kostela jsou několika kříži schématicky naznačny hroby někdejšího farního a městského hřbitova, zrušeného v 19. století.\n\n"}
{"id": "1469491", "url": "https://cs.wikipedia.org/wiki?curid=1469491", "title": "Trimontium", "text": "Trimontium\n\nTrimontium je název římské pevnosti ve vesnici Newstead, nedaleko města Melrose, ve správní oblasti Skotska Scottish Borders. Leží v blízkosti tří kopců Eildon Hills (odtud název \"trium montium\", tj. \"trojice hor\", z latinského \"tres\" \"tři\" a \"mons\" \"hora, skála, balvan\").\n\nSvého času to byla předsunutá vojenská základna Římanů v římské provincii Valentia. Jde o nejdůležitější římský vojenský komplex mezi Hadriánovým valem a Antoninovým valem; v 2. století našeho letopočtu střežil strategický přechod přes řeku Tweed.\nO existenci pevnosti se zmínil Klaudios Ptolemaios ve svém Návodu ke geografii. V Trimontiu Římané pobývali s přestávkami od roku 80 do roku 211. Pevnost pravděpodobně opouštěli přibližně od roku 100-105 do 140. V pevnosti žilo v době jejího největšího využití maximálně 1500 vojáků plus menší počet civilních obyvatel.\n\nPevnost byla postavena jako standardní římská pevnost. Její bezpečí zajišťovaly tři obranné linie. V centru stála pevnost s hliněnými valy; postavili ji v 1. století. Druhou linii tvořila série čtyř příkopů vyhloubených v druhé polovině 2. století. Další sérii hradeb a příkopů postavili později na západní straně.\n\nKromě standardních římských obranných linií a pevnosti, v jejímž vybavení nechybí římské lázně a mansio postavené během velké expanze v roce 86, Římané vybudovali i další stavby. K nejvýznamnějším patří amfiteátr, který byl odkryt v roce 1996. Do hlediště se vešlo 1000 až 2000 diváků; měl tedy kapacitu o něco menší než řada obdobných římsko-britských amfiteátrů.\n\nHlavní silnice spojující pevnost s okolím vedla přímo na západ. Při pevnosti běžela další silnice, a to směrem sever-jih.\nPoprvé toto území zkoumal James Curle v období mezi únorem 1905 a zářím 1910, přičemž se mu podařilo vykopat celou řadu předmětů.\n\nMimo jiné byly odhaleny základy hned několika po sobě následujících pevností, položených jedna na druhé, která vrhají světlo na charakter této římské vojenské základny. Z nálezů vznikla jedinečná sbírka římského brnění, včetně zdobených jezdeckých (nebo ‚sportovních‘) přileb (tzv. newsteadská přilba), koňských postrojů i částí brnění, které chránily hlavu koní. Dále přišel znovu na světlo značný počet římských mincí a pozůstatků hrnčířských výrobků, které se dají časově zařadit.\n\nVelmi pozoruhodné nálezy názorně ukazují historii římské armády a vývoj římské vojenské okupace jižního Skotska. Jednotka jízdy umístěná v Trimontiu, \"ala Augustae Vocontiorum\", se skládala z mužů z kmene Vocontiů z jižní Galie.\n\nDalší příkopy byly odhaleny v roce 1947, což umožnilo lépe poznat, jak byla zajištěna obrana centrální pevnosti. Mezi lety 1989 a 1993 uskutečnil výzkumný projekt Newstead s podporou oddělení archeologických věd na Bradfordské univerzitě. Bedfordská univerzita provedla další výzkum včetně geofyzikálního v roce 1996; zaměřili se na západní přístavby za centrální pevností.\nMnoho nálezů z Trimontia je vystaveno v Národním muzeu Skotska v ulici Chambers Street v Edinburghu.\n\nDlouholetou tradici také má muzeum historického a kulturního dědictví ve Skotsku Trimontium Museum of Roman Scotland provozované společností Trimontium Trust ve vesnici Melrose. Soustředí se na římskou pevnost v Newsteadu; vznik muzea vyvolalo ohrožení pevnosti záměrem postavit kolem Melrose obchvat; v roce 1988 byl založen Trust, aby zlepšoval povědomí o této lokalitě, a byla shromážděna částka 30 000 liber na vytvoření trvalé expozice.\n\nV ní lze vidět artefakty z vykopávek ze začátku 20. století, včetně nástrojů, které používali vojáci při výstavbě pevnosti a které přesto vypadají velmi moderně. Kovářská dílna a kuchyň ukazují, jak se v pevnosti žilo před 2000 lety. Pro lepší představu o životě Římanů v jižním Skotsku jsou vystaveny mapy, plány a modely. K nejobdivovanějším exponátům patřilo 228 stříbrných mincí z nálezu v Synton Hillu poblíž Ashkirku. Mince z 1. a 2. století zobrazují nejen 11 římských císařů od Vespasiána po Comoda, ale i jejich manželky a děti.\nV historickém románu Rosemary Sutcliffové \"Orel Deváté legie\" postavy Marcus a Esca při hledání ztraceného orla Deváté legie cestují přes provincii Valentia, v pevnosti stráví noc a při té příležitosti je zdejší pevnost popsána.\n"}
{"id": "1469492", "url": "https://cs.wikipedia.org/wiki?curid=1469492", "title": "Gare de Bercy-Ceinture", "text": "Gare de Bercy-Ceinture\n\nGare de Bercy-Ceinture je zrušená železniční stanice v Paříži ve 12. obvodu. Nádraží bylo v provozu v letech 1875–1934 na trati spojující Paříž a Marseille. Budova se nachází na adrese č. 320, rue de Charenton.\n\nNádraží se nachází na kilometru 2,6 železniční tratě z Paříže do Marseille mezi stanicemi gare de Lyon a bývalým nádražím v Charenton-le-Pont. Staniční budova stojí nad kolejištěm, kde se trať Marseille křížila s tratí Petite Ceinture.\n\nNádraží bylo pro cestující otevřeno 18. října 1875, aby se umožnil přestup na trať Petite Ceinture. Ta byla propojena kolejí s několik set metrů vzdálenou stanicí La Rapée-Bercy. Nádraží bylo uzavřeno pro osobní přepravu 23. července 1934 tak jako celá linka Petite Ceinture.\n"}
{"id": "1469493", "url": "https://cs.wikipedia.org/wiki?curid=1469493", "title": "Kostel svatého Josefa (Dubňany)", "text": "Kostel svatého Josefa (Dubňany)\n\nKostel svatého Josefa je římskokatolický chrám ve Dubňanech v okrese Hodonín. Jde o farní kostel římskokatolické farnosti Dubňany. \n\nDubňany byly církevně spravované \"excurrendo\" z hodonínské fary. V roce 1720 byla v obci vystavěna kaple a okolo ní vznikl hřbitov. V roce 1843 byla místní lokálie povýšena na farnost. Na jaře 1876 se po tuhé zimě začal zhoršovat stav kaple, jejíž zeď se začala naklánět a musela být uzavřena. Po přípravách se v roce 1885 začalo se stavbou nového chrámu na místě původní kaple, slavnostní svěcení se uskutečnilo 13. října toho roku.\n\nPři stavbě se uplatnila dvě stylová období zřetelná při pohledu na fasádu. Na pozůstatku pozdně barokní kaple navazuje novorománská loď.\n\nKostel je možné navštívit během akce Noc kostelů i Křesťanské Vánoce. Betlém je složen se sádrových figurek asi 25 cm velkých.\n"}
{"id": "1469497", "url": "https://cs.wikipedia.org/wiki?curid=1469497", "title": "Kibara", "text": "Kibara\n\nKibara () je pohoří v Katanze v jihovýchodní části Demokratické republiky Kongo. Pohoří se táhne od severovýchodu k jihozápadu a má poměrně ploché temeno.\n\nV geologické minulosti tvořila Kibara souvislou plošinu, která zahrnovala bloky pohoří Mulumbe, Mugila, Kundelungu a další. V současnosti jsou pohoří odděleny hlubokými údolími. Západně od Kibary leží údolí Upemba. Na jihozápadě je pohoří odděleno od pohoří Bia údolím řeky Lufira. Na jihovýchodě sousedí s pohořím Mulumbe.\n\nČást pohoří je chráněna v národním parku Upemba.\n"}
{"id": "1469498", "url": "https://cs.wikipedia.org/wiki?curid=1469498", "title": "Monte San Valentín", "text": "Monte San Valentín\n\nMonte San Valentín, také známá jako Monte San Clemente, je nejvyšší hora v chilské části Patagonie o nadmořské výšce 4058 metrů a je nejvyšší hora jižně od 37 stupně jižní šířky s výjimkou Antarktidy. Hora se nachází na severním severním konci severopatogonského ledovcového pole.\n\nMonte San Valentín je možné vystoupit od Lago Leones na jihovýchodě, nebo od Laguna San Rafael na západě. Výstup je dlouhý a obtížný kvůli většinou špatnému počasí. Při výstupu jsou časté úrazy a úmrtí.\n\nU hory jsou zmatky s nadmořskou výškou. Původně byla odhadována na 3876 metrů Nordenskjoldem, ale později byla opravena na 4058 metrů. Posledně jmenovaná je nejčastěji citovaná nadmořská výška. Francouzská skupina, která zdolala San Valentín v roce 1993, zahrnovala dva geodety, kteří vypočítali výšku 4080±20 m pomocí GPS. V roce 2001 chilská skupina naměřila 4070±40 metrů, také pomocí GPS. Chilské mapování IGM však poskytuje pouze 3910 metrů. Mapy ChIGM jsou obvykle přesné a spolehlivé, ale vrchol je jednotně bílý, což může kartografům způsobovat problémy.\n"}
{"id": "1469499", "url": "https://cs.wikipedia.org/wiki?curid=1469499", "title": "Městský dům čp. 79 (Vidnava)", "text": "Městský dům čp. 79 (Vidnava)\n\nMěstský dům č. p. 79 se nachází na Mírovém náměstí mezi domy č. p. 80 (radnice) a č. p. 78 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města Vidnava probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19.  století byla zbourána převážná část hradeb i obě městské brány. Podle mapy stabilního katastru lze zaznamenat růst města, jehož vrcholem je rok 1850, kdy se soudním okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem boromejek (1914), kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Namísto nich byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří dům s pozdně barokním štítem na náměstí Míru čp. 79 z doby po roce 1797, postavený na středověkém jádře a mnohokrát přestavovaný.\n\nMěšťanský dům je řadová jednopatrová zděná stavba krytá sedlovou střechou. Průčelí je tříosé omítnuté hladkou omítkou a zdobené nárožními dvojicemi lizén. Vchod umístěný v ose je ukončen půlkulatým obloukem. Okna v přízemí a v patře jsou rámované šambránami. Patro je ukončeno korunní římsou. Nad římsou vyrůstá plná atika se sdruženými kanelovanými pilastry spojené římsou mezi jejich hlavicemi. Mezi pilastry je plocha barokního štítu konkávně prohnutá se dvěma pravoúhlými okny v šambránách. Křídla nad atikou jsou volutová, boky atiky zdobí malé nárožní pilastry. Na římse mezi pilastry je posazen tympanon lemovaný volutovou římsou, která je v horní části svinutá do voluty a ukončená vázou. V tympanonu je jedno okno opět v šambráně. Chodby a stropy místností jsou ploché.\n\n\n"}
{"id": "1469500", "url": "https://cs.wikipedia.org/wiki?curid=1469500", "title": "Ada (Srbsko)", "text": "Ada (Srbsko)\n\nAda (v srbské cyrilici Ада) је město v severozápadní části Vojvodiny, na severu Srbska. Administrativně spadá pod Severobačský okruh. V roce 2011 mělo město 9564 obyvatel. Město se rozkládá v rovinaté krajině Panonské nížiny, na břehu řeky Tisy, za lužním lesem, který jej obklopuje. Protéká ním také Budžský potok. \n\nMěsto bylo poprvé připomínáno v 1694 pod názvem \"Ostrovo\". V roce existovalo 1748 jako sídlo na Vojenské hranici mezi Uherskem a Osmanskou říší. Svůj název má podle ostrova (Ada, podobně jako např. Ada Ciganlija v Bělehradě). Většina obyvatel města (cca 2/3) je maďarské národnosti. \n"}
{"id": "1469501", "url": "https://cs.wikipedia.org/wiki?curid=1469501", "title": "Kostolac", "text": "Kostolac\n\nKostolac (v srbské cyrilici Костолац) је město v centrální části Srbska (v centrálním Srbsku). Administrativně spadá pod město Požarevac, pod Braničevský okruh. V roce 2011 mělo město 9569 obyvatel. \n\nMěsto se rozkládá na břehu řeky Dunaje, nedaleko ústí řeky Mlavy do tohoto evropského veletoku. Jeho význam a charakter určují elektrárny Kostolac A a Kostolac B, které zpracovávají uhlí z povrchového dolu z nedaleké obce Drmno. V blízkosti Kostolace se také nachází archeologická lokalita Vimnacium.\n"}
{"id": "1469502", "url": "https://cs.wikipedia.org/wiki?curid=1469502", "title": "Crvenka", "text": "Crvenka\n\nCrvenka (v srbské cyrilici Црвенка, maďarsky Cservenka) је město v srbské Vojvodině. Administrativně spadá pod Západobačský okruh, opštinu Kula. V roce 2011 mělo město 9001 obyvatel. \n\nCrvenka se rozkládá v rovinaté krajině Panonské nížiny, na silnici mezi městy Sombor (severozápdně) a Kula (jihovýchodně od města). Síť ulic je pravoúhlá, obdobně jako u všech podobných měst, která vznikala během kolonizace Dolních Uher v 18. století. Většina obyvatel ve městě je srbské a černohorské národnosti. \n\nMěsto je poprvé připomínáno v 16. století, kdy byla Vojvodina pod osmanskou nadvládou. Crvenka byla tehdy součástí Segedínského sandžaku v rámci Osmanské říše.\n"}
{"id": "1469503", "url": "https://cs.wikipedia.org/wiki?curid=1469503", "title": "Gare de la rue d'Avron", "text": "Gare de la rue d'Avron\n\nGare de la rue d'Avron je zrušená železniční stanice v Paříži ve 20. obvodu. Nádraží bylo v provozu v letech 1895–1934. Budova se nachází na adrese 4, rue Ferdinand-Gambon.\n\nNádraží bylo součástí zrušené tratě Petite Ceinture a leželo mezi stanicemi Avenue de Vincennes a Charonne.\n\nStanice se nachází v bezprostřední blízkosti Rue d'Avron, severně od mostu, který tuto ulici překračuje. Budova stanice a její hlavní vchod se však nenachází na Rue d'Avron, nýbrž na kolmé Rue Ferdinand-Gambon.\n\nStanice Rue d'Avron nebyla otevřena od počátku provozu Petite Ceinture, ale byla otevřena pro cestující až 15. května 1895, po řadě stavebních prací na odstranění terénních rozdílů na pravém břehu Seiny. Tak jako celá linka bylo i nádraží uzavřeno pro osobní přepravu 23. července 1934. Budova není od té doby využívána.\n\nStudie, kterou v srpnu 2011 zveřejnil Atelier parisien d'urbanisme, zvažuje opětovné využití východního úseku tratě Petite Ceinture pro tramvajovou linkou T8. Gare Rue d'Avron by se v takovém případě mohla znovu otevřít veřejnosti.\n\n"}
{"id": "1469504", "url": "https://cs.wikipedia.org/wiki?curid=1469504", "title": "Tutin", "text": "Tutin\n\nTutin (v srbské cyrilici Тутин) је město jihozápadní části Srbska, u hranice s Černou Horou. Administrativně spadá pod Rašský okruh. Je centrem vlastní opštiny. V roce 2011 mělo město 10 094 obyvatel. \n\nMěsto se rozkládá v hornaté krajině regionu Sandžak (v tzv. Štavičské kotlině), jihozápadně od města Novi Pazar a severovýchodně od Rožajů v Černé Hoře. Protéká ním říčka Pečonica. Má tři mešity a pravoslavný kostel zasvěcený Petru a Pavlovi.\n\nSoučasný Tutin vznikl nejspíše v 17. nebo 18. století. Současný název je doložen až v roce 1868. Po skončení turecké nadvlády v roce 1912 mělo dnešní město pouhých 20 domů a do současné podoby se rozvíjelo až během 20. století. V roce 1999 mělo 8840 obyvatel.\n"}
{"id": "1469505", "url": "https://cs.wikipedia.org/wiki?curid=1469505", "title": "Grocka", "text": "Grocka\n\nGrocka (v srbské cyrilici Гроцка) је obec v centrální části Srbska. Administrativně spadá pod město Bělehrad. Je de facto jeho předměstím, 21 km daleko od středu města. V roce 2011 měla 8441 obyvatel. \n\nMěsto se nachází na břehu řeky Dunaje, mezi Bělehradem a Smederevem. Má silniční napojení s oběma městy, nemá železniční spojení a jen malý přístav. \n\nPrvní slovanská osada, která měla název Gradac, se zde nacházela již v 9. století. Turecký cestopisec Evlija Čelebi popsal na tomto místě osadu s názvem Hisardžik v roce 1521. Turecký název sídla označoval malou pevnost. Existence souvislého osídlení byla možná díky blízkosti Dunaje, úrodné krajině v okolí a především silnici, která spojovala Bělehrad s vnitrozemím Balkánu. Střed města (Gročanska čaršija) je památkově chráněná zóna s domy které představují architekturu venkovského Srbska 19. století. \n"}
{"id": "1469506", "url": "https://cs.wikipedia.org/wiki?curid=1469506", "title": "Petrovac na Mlavi", "text": "Petrovac na Mlavi\n\nPetrovac na Mlavi (v srbské cyrilici Петровац на Млави, rumunsky Piatra Mlavei) је město ve východním Srbsku, v podhůří Karpat. Administrativně spadá pod Braničevský okruh. V roce 2011 mělo město 7229 obyvatel.\n\nPetrovac se rozkládá v širokém údolí řeky Mlava, přítoku Dunaje, na spojnici měst Žagubica a Požarevac.\n\nMěsto vzniklo v roce 1859 z nařízení tehdejšího knížete Miloše Obrenoviće. Název získalo podle jeho dobrého přítele a spolupracovníka, Milutina Petroviće Eriho. Vzniklo na místě původní středověké vesnice s názvem Svine/Svinje. Síť ulic v centru města je pravoúhlá, vedená paralelně k řece Mlavě.\n"}
{"id": "1469507", "url": "https://cs.wikipedia.org/wiki?curid=1469507", "title": "CBC-MAC", "text": "CBC-MAC\n\nCBC-MAC je v kryptografii zkratka pro techniku konstrukce autentizačního kódu zprávy pomocí blokové šifry. Kromě autentizačního kódu (zkratka \"MAC\") odkazuje k provoznímu režimu CBC, kterému je podobná, a v kterém je šifrování každého bloku závislé na šifrovém textu bloku předchozího. Právě toto řetězové provázání zajišťuje, že změna jakéhokoliv bitu kteréhokoliv bloku se projeví i na šifrovém textu posledního bloku.\n\nSamotné realizace funkce CBC-MAC v její základní podobě je tak poměrně jednoduchá – jedná se o zašifrování zprávy v CBC režimu s nulovým inicializačním vektorem, přičemž výstupem funkce CBC-MAC je šifrový text posledního bloku.\n\nCBC-MAC v kombinaci s šifrou DES standardizoval FIPS PUB 113, který je zrušen od září 2008. CBC-MAC je také pod označením \"MAC Algorithm1\" přítomno ve standardu ISO/IEC 9797-1.\n\nNejjednodušším útokem je zřetězení odchycených zpráv. Útočník, který zná dvě dvojice zpráva-kód, formula_1 a formula_2, totiž může zřetězením vytvořit zprávu formula_3, kde formula_4 je bitová exkluzivní disjunkce. Nejjednodušší obranou proti tomuto útoku je v navrhovaném protokolu povolit zprávy pouze stejné, pevně dané délky.\n"}
{"id": "1469508", "url": "https://cs.wikipedia.org/wiki?curid=1469508", "title": "Dobanovci", "text": "Dobanovci\n\nDobanovci (v srbské cyrilici Добановци) jsou obec v centrální části Srbska, v blízkosti Bělehradu. Administrativně spadají pod opštinu Surčin. V roce 2011 měly 8128 obyvatel. \n\nDobanovci se nacházejí v rovinaté krajině Sremu, nedaleko od obchvatu srbské metropole a dálniční křižovatky s dálnicí A3. V blízkosti Dobanovců se také nachází Mezinárodní letiště Nikoly Tesly. Východně od obce prochází rovněž i železniční trať. Na hlavní křižovatce v centru Dobanovců se nachází kostel zasvěcený svatému Mikuláši (svetog Nikole). \n\nPrvní zmínka o městu pochází z roku 1404. Místní kostel byl zbudován v roce 1803 a místní škola je z roku 1890. \n"}
{"id": "1469509", "url": "https://cs.wikipedia.org/wiki?curid=1469509", "title": "Starčevo", "text": "Starčevo\n\nStarčevo (v srbské cyrilici Старчево, maďarsky Tarcsó) je obec v srbské Vojvodině, v její jižní části. Administrativně spadá pod Jihobanátský okruh, pod město Pančevo. V roce 2011 mělo 7473 obyvatel.\n\nObec se nachází jižně od Pančeva a místní rafinerie, nedaleko vesnice Vojlovica, v rovinaté krajině Panonské nížiny. Nedaleko od Starčeva na západ protéká řeka Dunaj a na jejím břehu se nacházejí typické lužní lesy.\n\nObec se historicky rozvíjela podél meandru řeky Dunaje. Vznikla po stěhování Srbů na přelomu 17. a 18. století z kolonistů, kteří opustili tehdejší turecké území. Nesla název \"Taraso\" během existence Rakousko-Uherska, současný název má podle jednoho z mnichů nedalekého vojlovického kláštera, který byl znám pod jménem \"Starac\".\n\nStarčevo je známé díky vykopávkám, které zde zahájil v roce 1939 Miodrag Grbić. Obec je typovou lokalitou, podle níž je pojmenována neolitická raně zemědělská starčevská kultura.\n"}
{"id": "1469510", "url": "https://cs.wikipedia.org/wiki?curid=1469510", "title": "Gare du pont de Flandre", "text": "Gare du pont de Flandre\n\nGare du pont de Flandre je zrušená železniční stanice v Paříži v 19. obvodu. Nádraží bylo v provozu v letech 1869–1934. Budova se nachází na adrese 1, avenue Corentin-Cariou.\n\nNádraží se nachází v 19. obvodu ve čtvrti Pont-de-Flandre.\n\nNádraží bylo pro cestující otevřeno 26. dubna 1869. Tak jako celá linka bylo i nádraží uzavřeno pro osobní přepravu 23. července 1934. Nádražní budova byla posléze přestavěna na byty.\n\nV letech 2009–2011 v budově působil squat \"La Gare aux Gorilles\". V roce 2014 se SNCF a pařížská radnice dohodly na společném projektu využití budovy ke kulturním účelům (jazzový klub, restaurace, koncertní sál). Podnik byl otevřen v roce 2017.\n\nStudie, kterou v srpnu 2011 zveřejnil Atelier parisien d'urbanisme, zvažuje opětovné využití východního úseku tratě Petite Ceinture pro tramvajovou linkou T8. Gare Pont de Flandre by v takovém případě mohla sloužit i cestujícím.\n\n"}
{"id": "1469514", "url": "https://cs.wikipedia.org/wiki?curid=1469514", "title": "Central Ohio Film Critics Association Awards 2018", "text": "Central Ohio Film Critics Association Awards 2018\n\n16. ročník předávání cen asociace Central Ohio Film Critics Association se konal 3. ledna 2019. Nominace byly oznámeny 29. prosince 2018.\n\n\nAlfonso Cuarón – \"Roma\"\n\n\nCharlie Wachtel, David Rabinowitz, Kevin Willmott, a Spike Lee – \"BlacKkKlansman\"\n\n\nBo Burnham – \"Osmá třída\"\n\n\nBen Foster – \"Beze stop\"\n\n\nOlivia Colman – \"Favoritka\"\n\n\nRichard E. Grant – \"Dokážete mi kdy odpustit?\"\n\n\nRegina King – \"Kdyby ulice Beale mohla mluvit\"\n\n\nShikers\n\n\nZloději\n\n\n\nAlfonso Cuarón – \"Roma\"\n\n\nJoe Walker – \"Vdovy\"\n\n\nNicholas Britell – \"Kdyby ulice Beale mohla mluvit\"\n\n\n\"Favoritka\"\n\n\nBryan Tyree Henry (\"Hotel Artemis\", \"Kdyby ulice Beale mohla mluvit\", \"\", \"Mladý gangster\" a \"Vdovy\")\n\n\nBo Burnham – \"Osmá třída\" (režie, scénář)\n\n\n\"Private Life\"\n\n"}
{"id": "1469517", "url": "https://cs.wikipedia.org/wiki?curid=1469517", "title": "Dallas–Fort Worth Film Critics Association Awards 2018", "text": "Dallas–Fort Worth Film Critics Association Awards 2018\n\n24. ročník předávání cen asociace Dallas–Fort Worth Film Critics Association se konal dne 17. prosince 2018.\n\n\n\n\n\n\n\n\n\n\n\n\n"}
{"id": "1469527", "url": "https://cs.wikipedia.org/wiki?curid=1469527", "title": "Neotemplářství", "text": "Neotemplářství\n\nNeotemplářství je souhrnné označení pro náboženská hnutí a řády, která se považují za pokračovatele Templářského řádu zaniklého roku 1312. Některé takové organizace jsou křesťanskými dobročinnými spolky či společenskými kluby, jiné mají více esoterní charakter. Ve svobodném zednářství se objevuje neotemplářství většinou na symbolické rovině a nehraje větší roli, jiná hnutí chápají svůj templářský více doslovně a lze je zpravidla řadit mezi New Age.\n\nZájem o templářský řád vycházel z trvající obliby rytířského románu a obecně idealizovaným obrazem středověkého rytířství v raně novověké Evropě. V nově vznikajícím vícestupňovém zednářství se tak objevily tituly jako „rytíř východu“ nebo „rytíř templu“. Významný člen tohoto hnutí Andrew Michael Ramsay (1686 -1743) prohlásil zednáře za následovníky křižáků, od 30. let 18. století bylo hnutí už přímo přirovnáváno k templářům.\n\nNěmecký zednářský řád Striktní observance který založil v 50. letech 18. století Karl Gotthelf von Hund (1722-1776), který prohlášoval že zednářství jepřeživším templářským řádem vedeným „Neznámými nadřízenými“. Jean-Baptiste Willermoz (1730-1824), martinista se zájem o theurgickou magii, v roce 1773 založil lyonskou lóži Striktní observance, martinismus, neotemplářství a zednářství pak bylo východiskem i jeho \"Régime ecossais rectifié\" – Obnoveného skotského ritu, který však téměř zanikl během francouzské revoluce.\n\nRoku 1804 založil ve Francii Bernard-Raymond Fabré-Palaprat (1773-1838) \"l'Ordre du Temple\" „Templářský řád“, který brzy odmítl své spojení se zednářstvím. Řád byl velmi populární v první polovině 19. století, ale později zcela zanikl. Německo-britský magický řád Ordo Templi Orientis považoval za tajemství templářů sexuální magii a své templářské období měl i francouzský okultita René Guenón (1886-1951). V Německu roku 1907 založil ariosof Lanz von Liebenfels \"Ordo Novi Templi\" „Řád nových templářů“, který měl sdružovat „árijské hrdiny“.\n\nEsoterik Jacques Breyer (1922-1996) po svém mystickém zážitku na hradě Arginy v roce 1952 založil \"Ordre Souverain du Temple Solaire\" (Suverenní řád Chrámu Slunce, OSTS) a dovolával se „Mistrů chrámu“, zesnulých mistrů templářského řádu, kteří k němu měli hovořit. Raymond Bernard (1923-2006), později založil \"Ordre Renove du Temple\" (Obnovený řád Chrámu, ORT). Na počátku 80. let probíhaly pokusy o sloučení obou řádů, ale po rozkolu v roce 1983 se od ORT odštěpil \"Ordre du Temple Solaire\" (Řád chrámu slunce). Řád chrámu slunce se stal neblaze proslulým poté co v říjnu 1994 ve Švýcarsku a Kanadě spáchalo sebevraždu 53 jeho členů, v menším rozsahu se tyto události opakovali roku 1995 ve Francii a v Kanadě v roce 1997.\n"}
{"id": "1469531", "url": "https://cs.wikipedia.org/wiki?curid=1469531", "title": "Městský dům čp. 78 (Vidnava)", "text": "Městský dům čp. 78 (Vidnava)\n\nMěstský dům č. p. 78 je rohový dům na Mírovém náměstí v sousedství domu č. p. 79 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; s vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se soudím okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na místo nich byly postaveny panelákové domy. V roce 1992 bylo po vyhlášení památkové zóny městské historické jádro konsolidováno.\n\nMěšťanský dům je nárožní jednopatrová tříosá stavba krytá sedlovou střechou. Průčelí je členěno lizénovým rámem. Vchod umístěný v ose po stranách jsou výkladní okna. V patře jsou oka v šambránách Nad hlavní římsou vyrůstá plná atika s kanelovanými pilastry spojené římsou mezi jejich hlavicemi. Mezi pilastry je plocha štítu konkávně prohnutá se dvěma okny. Křídla nad atikou jsou volutová, konce atiky jsou zdobený malými pilastry. Na římse je posazen tympanon lemovaný římsou, která je v horní části svinutá do voluty a ukončená vázou. V tympanonu je jedno okno. K boční fasádě je přistavěna malá novodobá přístavba.\n\n\n"}
{"id": "1469538", "url": "https://cs.wikipedia.org/wiki?curid=1469538", "title": "Battonya", "text": "Battonya\n\nBattonya [batoňa] (, , , ) je město v jihovýchodním Maďarsku v župě Békés, těsně u rumunských hranic, spadající pod okres Mezőkovácsháza. Nachází se asi 54 km jihozápadně od Békéscsaby. V roce 2015 zde žilo 5 960 obyvatel. Podle statistik z roku 2011 zde byli 77,9 % Maďaři, 8,4 % Rumuni, 5,2 % Srbové, 2,3 % Romové, 0,3 % Němci a 0,2 % Slováci.\n\nNejbližšími městy jsou Elek, Mezőhegyes, Mezőkovácsháza a rumunská města Arad, Curtici a Pecica. Blízko jsou též obce Dombegyház a rumunské obce Sederhat a Turnu. Za městem se nachází hraniční přejezd Battonya-Turnu.\n"}
{"id": "1469539", "url": "https://cs.wikipedia.org/wiki?curid=1469539", "title": "Pik Talgar", "text": "Pik Talgar\n\nPik Talgar (kazašky Талғар шыңы) je hora v pohoří Ťan-šan ve střední Asii v Kazachstánu.\n\nJe s nadmořskou výškou 4978,9 metrů nejvyšší hora v Zailijském Alatau a nachází se v blízkosti kazašské metropole Almaty, jižně od města Talghar. Hora je oblíbenou vysokohorskou destinací.\n\nVedle hlavního vrcholu má hora skoro 5000 metrů vysoký severní vrchol a 4860 metrů vysoký jihozápadní vrchol. Na jižních svazích masívu je ledovec, který je 12 kilometrů dlouhý a je největším ledovcem v Zailijském Alatau.\n"}
{"id": "1469542", "url": "https://cs.wikipedia.org/wiki?curid=1469542", "title": "Jacob Brønnum Scavenius Estrup", "text": "Jacob Brønnum Scavenius Estrup\n\nJacob Brønnum Scavenius Estrup (16. dubna 1825, Sorø – 24. prosince 1913, Kongsdal) byl dánský politik, představitel konzervativní strany Højre, klíčová osobnost dánského politického života v druhé polovině 19. století.\n\nByl dánským premiérem v letech 1875–1894, souběžně držel po celou dobu post ministra financí. Navíc byl předtím ministrem vnitra (1865–1869). Post premiéra držel tak dlouho, neboť se roku 1885 rozhodl ke kontroverznímu kroku, kdy po drtivé porážce své strany ve volbách (získala jen 19 ze 102 křesel) odmítl odstoupit z funkce a vedl dalších devět let vládu bez většiny v parlamentu. Nutnost získat podporu pro klíčový rozpočtový zákon obešel tzv. provizorními rozpočty. Období 1885-1894 je proto v Dánsku nazýváno „provizorní éra“ (\"Provisorietiden\"). Mohl si to dovolit díky podpoře dánského krále Kristiána IX. a horní komory parlamentu (dnes již neexistující) zvané \"Landstinget\", do níž polovinu členů jmenoval král. Hlavním argumentem krále i Estrupa, proč je nutno načas ponížit dolní komoru, byla potřeba vybudovat obranný val kolem Kodaně, tzv. \"Vestencienten\". \n\nEstrupův postup zvýšil napětí v dánské společnosti a radikalizoval některé jeho odpůrce. 21. října 1885 na něj byl spáchán atentát, který se však nezdařil. Estrup reagoval přijetím různých zákonů omezujících tisk, právo vlastnit zbraň a rozšířením pravomocí policie. Rezignoval roku 1894 po dohodě s opoziční stranou Venstre. \n\nJiž jako ministr vnitra se velmi zasloužil o rozvoj železnice v Dánsku.\n"}
{"id": "1469544", "url": "https://cs.wikipedia.org/wiki?curid=1469544", "title": "Alberto Valentini", "text": "Alberto Valentini\n\nAlberto Aldo Valentini González (25. listopadu 1937, Valparaíso – 24. října 2009, Santiago de Chile) byl chilský fotbalista, obránce.\n\nProfesionálně hrál v chilských klubech Colo-Colo a Santiago Wanderers. V jihoamerickém Poháru osvoboditelů nastoupil ve 24. utkáních.Chilskou ligu vyhrál v roce 1958 s týmem Santiago Wanderers a v letech 1970 a 1972 s Colo-Colo,\n\nZa reprezentaci Chile nastoupil v letech 1960–1966 v 19 reprezentačních utkáních. Reprezentoval Chile na Mistrovství světa ve fotbale 1966 v Anglii, kde nastoupil ve 2 utkáních. \n"}
{"id": "1469545", "url": "https://cs.wikipedia.org/wiki?curid=1469545", "title": "Braun Strowman", "text": "Braun Strowman\n\nAdam Joseph Scherr (* 6. září 1983 Sherrills Ford, Severní Karolína) je americký profesionální zápasník a bývalý strongman, momentálně zápasící ve společnosti WWE v show Raw pod ringovým jménem Braun Strowman.\n\nJe vítězem zápasu Money in the Bank v roce 2018, vítězem Greatest Royal Rumble 2018 a bývalým Raw Tag Team šampionem. Od roku 2017 patří k vrcholovým hvězdám společnosti a zakončoval velký počet show, včetně prestižních show SummerSlam a Survivor Series. Drží rekordy v počtu eliminovaných soupeřů v jednom Elimination Chamber zápase s pěti, v počtu eliminovaných soupeřů v jednom zápase Royal Rumble s 13 a v počtu eliminovaných soupeřů v jednom Survivor Series zápase se čtyřmi. V hlavním rosteru debutoval jako člen týmu The Wyatt Family vedeným Brayem Wyattem, kde plnil funkci nezastavitelného monstra a tento charakter mu zůstal i po rozpadu tohoto týmu.\n\nScherr se narodil 6. září 1983 v Sherrills Ford v Severní Karolíně. Jeho otec, Rick \"Crusher\" Scherr, je považován za jednoho z nejlepších slowpitch softbalových hráčů všech dob, je členem síně slávy USSSA a stále drží několik rekordů. Navštěvoval Bandys High School, kde hrál americký fotbal, dělal atletiku a zápasil. Po absolvování školy hrál poloprofesionálně fotbal za tým Hickory Hornets a přivydělával si jako vrátník a mechanik. V roce 2007 byl skautován týmy NFL, ale žádný tým neprojevil větší zájem. Poté se začal soutěžně věnovat disciplíně strongman. \n\nScherr podepsal smlouvu se společností WWE na začátku roku 2013. Jakožto wrestlingový nováček byl poslán do vývojového střediska WWE Performance Center v Orlandu na Floridě. Jako první ringové jméno si zvolil jméno Braun Stowman (křestní jméno inspirováno hráčem Milwaukee Brewers Ryanem Braunem). Na televizních obrazovkách se objevil poprvé v roce 2014 jako jeden z \"Rosebuds\" - doprovod Adama Rose. První zápas odzápasil 19. prosince 2014 v show NXT, když porazil Chada Gableho. 2. června 2015 debutoval na vedlejší show hlavního rosteru Main Event a v neodvysílaném zápase porazil neznámého místního wrestlera.\n\nScherr debutoval v hlavním rosteru 24. srpna během epizody show \"Raw\" pod upraveným jménem Braun Strowman, když napadl Deana Ambrose a Romana Reignse a připojil se tak do týmu The Wyatt Family vedle Braye Wyatta a Luke Harpera . První televizní zápas měl 31. srpna v \"Raw\" a porazil Ambroseho přes diskvalifikací. Strowman zápasil na své první placené akci (PPV) 20. září na PPV Night of Champions, kde The Wyatt Family porazili Ambroseho, Reignse a Chrise Jericha. 13. prosince na PPV The Wyatt Family porazili tým ECW Originals (Bubba Ray Dudley, D-Von Dudley, Rhyno a Tommy Dreamer) v eliminačním stolním zápase.\n\n24. ledna 2016 se zúčastnil Royal Rumble zápasu o WWE World Heavyweight Championship a eliminoval pět soupeřů, nejvíce ze všech účastníků. Eliminoval jej Brock Lesnar, kterého potom společné se zbytkem The Wyatt Family eliminoval, když už byl ze zápasu vyloučen. 21. února na PPV Fastlane The Wyatt Family prohráli s týmem ve složení Big Show, Kane a Ryback, vyhráli ale následující den v show Raw. Strowman se objevil 3. dubna na hlavní PPV roku WrestleMania 32 během konfrontace The Wyatt Family a The Rocka s Johnem Cenou. V červenci zahájili feud s WWE Tag Team šampióny, týmem The New Day (Kofi Kingston, Big E a Xavier Woods), který zakončili výhrou v netitulovém zápase na PPV Battleground 24. července.\n\nJako součást draftu v roce 2016 byl Strowman ponechán v show Raw, zatímco členové The Wyatt Family Bray Wyatt a Erick Rowan byli posláni do show SmackDown. Strowman se tak oddělil týmu a začal svou single kariéru. Několik následujících týdnů v Raw velmi rychle porážel lokální wrestlery včetně Jamese Ellswortha. 5. září Strowmana vyzval k zápasu Sin Cara, kterého poté několikrát porazil. 17. října porazil tři lokální wrestlery naráz, kvůli čemuž ho konfrontoval Sami Zayn. Další týden proti sobě měli mít zápas, který ovšem nezačal, z důvodu, že se oba wrestleři pustili do souboje ještě před začátkem zápasu. 31. října vyhrál eliminační battle royal když jako posledního vyřadil Zayna a získal tak místo v týmu Raw v zápase Raw versus Smackdown na PPV Survivor Series. Na akci 20. listopadu Strowman eliminoval Deana Ambrose, zároveň byl ale prvním wrestlerem, který byl vyřazen z týmu Raw po zásahu Ellswortha. Tým Raw zápas prohrál. 13. prosince během show Raw generální manažer Mick Foley oznámil zápas Strowmana a Zayna na PPV s pravidlem, že aby Strowman vyhrál, tak musí Zayna porazit během deseti minut, což se nestalo. Následující večer v Raw požadoval další zápas proti Zaynovi, který ale Foley neschválil. Z frustrace tak napadl Sin Caru a Tituse O'Neila během jejich zápasu a později napadl Setha Rollinse a Romana Reignse během jejich zápasu proti Chrisu Jerichovi a Kevinu Owensovi. 2. ledna 2017 porazil v Raw Zayna v zápase Last Man Standing.\n\n27. ledna na PPV Royal Rumble zasáhl do zápasu Owense a Reignse o Universal Championship a pomohl Owensovi titul obhájit. Později vstoupil do Royal Rumble zápasu a eliminoval sedm wrestlerů. 30. ledna měl první zápas o světový titul, když vyzval Owense. Zápas po zásahu Reignse vyhrál, ale přes diskvalifikaci, tudíž titul nezískal. Následující týdny opět rychle porážel lokální wrestlery, za což mu byla udělena možnost zápasit s Reignsem na PPV Fastlane. Ještě před PPV napadl Reignse během zápasu se Samoa Joem a způsobil tak jeho prohru. Na samotné PPV 5. března Strowman s Reignsem prohrál a utrpěl tak svou první prohru přes odpočítání.\n\nV epizodě Raw 10. dubna začal Strowman feud s Romanem Reignsem a několikrát jej ten den napadl. Navzdory tomu, že ztvárňoval heel (záporný) charakter, dostávalo se mu pozitivních reakcí, především díky nespokojenosti fanoušků s face (kladným) Reignsem. Utkali se na PPV Payback, v zápase, který Strowman vyhrál. V Raw 8. května bylo oznámeno, že Strowman utrpěl zranění lokte a bude mimo ring šest měsíců. Vrátil se však už po měsíci 19. června, když opět napadl Reignse. To vedlo k sanitkovému zápasu na PPV Great Balls of Fire, který znova vyhrál. Na další PPV SummerSlam zápasil o Universal Championship v zápase čtyř wrestlerů, kterého se účastnili ještě Reigns, Samoa Joe a šampión Brock Lesnar. Zápas vyhrál Lesnar a obhájil tak titul. Následující měsíc na PPV No Mercy čelil Lesnarovi o titul znova a prohrál.\n\nNa podzim roku 2017 se připojil do feudu The Mize s obnoveným týmem The Shield, který vyvrcholil TLC zápasem pět na tři na PPV . Během zápasu Strowmana zradili členové jeho týmu a vyřadili jej ze zápasu. Začal tak ztvárňovat kladný charakter. Příští týden v Raw zaútočil na The Mize a tým The Miztourage (Curtis Axel a Bo Dallas). Generální manažer Raw Kurt Angle také potvrdil Strowmana jako prvního člena týmu Raw v elimančním zápase proti týmu Smackdown na PPV Survivor Series. Tým Raw zápas vyhrál, když jako jediní neeliminovaní wrestleři zůstali Strowman a Triple H, kterého po zápase napadl. Následující noc v Raw zápasil proti Jasonu Jordanovi. Zápas vyhrál přes diskvalifikaci, když jej během něj napadl Kane. 11. prosince se s Kanem utkal v zápase, jehož vítěz získá právo vyzvat Brocka Lesnara o Universal Championship na PPV Royal Rumble. Zápas skončil odpočítáním obou zápasníků mimo ring a Lesnara vyzvali oba, avšak ani jeden nedokázal titul získat. Další den v Raw porazil Kanea v zápase typu Last Man Standing a zajistil si tak místo v zápase Elimination Chamber na stejnojmenné PPV. Strowman eliminoval The Mize, Eliase, Johna Cenu, Finna Bálora a Setha Rollinse, čímž překonal rekord nejvíce eliminací v jednom Elimination Chamber zápase, avšak zápas prohrál, když jej vyřadil Roman Reigns.\n\nNa začátku roku 2018 začal feud s týmem Cesara a Sheamuse a snažil se získat jejich Raw Tag Team Championship. Bez partnera vyhrál týmový zápas o možnost vyzvat šampióny o titul. Generální manažer Raw Kurt Angle mu udělil zápas o tituly na PPV WrestleMania 34, pod podmínkou, že si do té doby najde partnera, se kterým Cesara a Sheamuse vyzve. Na PPV 8. dubna stále neměl partnera, proto si za svého partnera vybral z řad diváků desetiletého fanouška Nicholase (ve skutečnosti se jednalo o syna jednoho z rozhodčích). Strowman pak celý zápas odzápasil sám, vyhrál, a s Nicholasem se tak stali týmovými šampióny. Následující den se v show Raw vzdali titulů. 27. dubna na PPV Greatest Royal Rumble v Jeddahu vyhrál speciální Royal Rumble zápas (na rozdíl od klasického Royal Rumble zápasu nebyl o možnost vyzvat šampióna), když eliminoval 13 zápasníků, čímž překonal rekord Romana Reignse (12).\n\nV dubnu začal feud s Kevinem Owensem. Na PPV Backlash v týmovém zápase společně s Bobbym Lashleym porazili tým Owense a Samiho Zayna. V červnu vyhrál zápas Money in the Bank a získal tak právo kdykoliv vyzvat libovolného šampióna. Na PPV Extreme Rules prohrál s Owensem v zápase typu Steel cage. Hned na další PPV SummerSlam Owense porazil během dvou minut. Později během SummerSlamu před hlavním zápasem večera mezi Brockem Lesnarem a Romanem Reignsem o Universal Championship oznámil, že promění svůj kontrakt na titulový zápas ještě ten večer a že vyzve vítěze tohoto zápasu. To ovšem nebyl schopen udělat, jelikož ho stojícího mimo ring napadl během zápasu s Reignsem šampión Lesnar. Nesoustředěnosti Lesnara využil Reigns a dokázal zápas vyhrát a získat titul.\n\nProměnit kontrakt v titulový zápas se znova pokusil další den v show Raw, byl však zastaven týmem The Shield, který jej napadl dříve, než stihl zápas začít. Aby mohl konkurovat tříčlennému Shieldu, spojil se s Dolphem Zigglerem a Drewem McIntyrem a opět začal ztvárňovat záporný charakter. Před PPV Hell in a Cell oznámil, že hodlá proměnit svůj titulový kontrakt v titulový zápas s Reignsem na této PPV. Zápas v kleci skončil remízou, když oba zápasníky napadl Brock Lesnar. Strowman tak zároveň přišel o titulový kontrakt Money in the Bank. 15. října v show Raw Strowman, Ziggler a McIntyre prohráli týmový zápas se Shieldem poté, co McIntyre omylem kopl Strowmana. Po zápase napadl Zigglera, než ho samotného napadl McIntyre, se kterým začal krátký feud, opět ztvárňující kladný charakter.\n\nV průběhu listopadu začal Strowman feud s generálním manažerem Raw Baronem Corbinem. Na saúdské PPV WWE Crown Jewel prohrál po zásahu Corbina zápas o Universal Championship s Lesnarem. Po výhře v zápase Raw versus Smackdown na PPV Survivor Series jej Corbin opět napadl, společně s McIntyrem a Bobbym Lashleym. Na PPV TLC Corbina porazil v zápase typu Tables, Ladders and Chairs a získal tak další možnost vyzvat Lesnara o titul na PPV Royal Rumble. Zároveň donutil Corbina vzdát se funkce generálního manažera Raw. Zápas s Lesnarem se ovšem neuskutečnil, jelikož kvůli menšímu zranění neprošel zdravotní prohlídkou. I tak ale vstoupil do Royal Rumble zápasu, ve kterém byl eliminován vítězem Sethem Rollinsem až jako poslední.\n\n"}
{"id": "1469547", "url": "https://cs.wikipedia.org/wiki?curid=1469547", "title": "Ptolemaida", "text": "Ptolemaida\n\nPtolemaida ( \"Πτολεμαΐδα\") je město v Řecku. Má 32 000 obyvatel (37 000 včetně předměstí) a je střediskem obce Eordea v Západní Makedonii. Od krajského města Kozani leží 28 km severním směrem a je obklopeno horami, z nichž nejvyšší je Askio (2111 m n. m.). Má kontinentální podnebí s drsnými zimami, v lednu 1963 zde byla naměřena historicky nejnižší teplota na řeckém území –29,6 °C.\n\nHistorie zdejšího osídlení sahá do 6. tisíciletí př. n. l.. Za osmanské nadvlády se zde nacházela pastevecká vesnice Kayılar, pojmenovaná podle turkického kmene Kayı. V roce 1912 se sídlo stalo součástí řeckého státu a změnilo název na Kailaria. Po řecko-turecké válce bylo turecké obyvatelstvo vyhnáno a nahradili je Pontští Řekové. V roce 1927 dostala vesnice nový název Ptolemaida podle makedonského diadocha Ptolemaia I. Sótéra, který má na náměstí pomník. V roce 1942 obdržela Ptolemaida městská práva. Město je střediskem těžby hnědého uhlí, nacházejí se v něm čtyři tepelné elektrárny a pátá je ve výstavbě.\n\nSídlí zde fotbalový klub Eordaikos 2007 FC.\n\n\n"}
{"id": "1469553", "url": "https://cs.wikipedia.org/wiki?curid=1469553", "title": "Politická škola Josipa Broze Tita", "text": "Politická škola Josipa Broze Tita\n\nPolitická škola Josipa Broze Tita (srbochorvatsky Politička škola Josip Broz Tito) se nacházela v chorvatském městě Kumrovec (u hranice se Slovinskem, v chorvatském Záhoří, protože tam se narodil Josip Broz Tito. Škola existovala v letech 1974 až 1990 pro vzdělávání členů Svazu komunistů Jugoslávie (komunistické strany).\n\nŠkola byla otevřena v roce 1974, nicméně původní objekt byl už brzy poté kapacitně nedostačující. \n\nŠkola pak sídlila v brutalistickém komplexu, který se nachází severně od města, směrem k vesnici Kladnik. Jejími autory byly Danilo Cvijetković a Miomir Lužajić. Rozsáhlý komplex se cca 150 místnostmi měl i svojí tělocvičnu, kino, knihovnu nebo restauraci. Dominantním prvkem třípatrové stavby realizované v podobě jednoho křídla byla sešikmená měděná střecha s velkými okny. Pod samotným komplexem se nacházel i atomový kryt.\n\nŠkola sloužila především pro vzdělávání členů komunistické strany, po nějaký čas v 80. letech 20. století však byla sídlem vojenské akademie.\n\nPo politických změnách v Chorvatsku v roce 1990 a 1991 byla škola zrušena a využívána jako nouzový přístřešek pro válečné uprchlíky během Chorvatské války na nezávislost. Byli zde shromážděni civilisté z města Vukovaru, které bylo v letech 1991 až 1995 místem bojů. Od roku 2003 je objekt prázdný a postupně chátrá. Různé nápady na využití objektu nebyly realizovány, např. dům pro seniory, nebo čínské technologické centrum.\n"}
{"id": "1469554", "url": "https://cs.wikipedia.org/wiki?curid=1469554", "title": "Arlan", "text": "Arlan\n\nArlan (\"turkmensky\" Uly Balkan Gerşi) je 1880 metrů vysoká hora v západních pláních Turkmenistánu v Balkánském velajatu. Vrchol Arlanu se nachází téměř 2000 metrů nad hladinou Kaspického moře. Je to nejvyšší bod pohoří Velký Balkán. Město Balkánabat, hlavní město Balkánského velajatu, leží 25 km na jihozápadně.\n"}
{"id": "1469558", "url": "https://cs.wikipedia.org/wiki?curid=1469558", "title": "Jiří Gans", "text": "Jiří Gans\n\nJiří Gans (16. listopadu 1928 Praha – 16. ledna 1990 Chvalkov) byl představitel českého undergroundu a politický vězeň. Jako milovník anglosaské hudby v 60. letech založil českobudějovický Klub přátel hudby USA a v 70. letech patřil k hlavním postavám budějovického undergroundu. Roku 1977 byl v politickém procesu odsouzen na 15 let za vykonstruované obvinění ze špionáže. Jeho případ byl komunistickým režimem využit k propagandistické kampani, která měla zastrašit mládež a příslušníky undergroundu. Propuštěn byl po více než devíti letech a se zcela zničeným zdravím. Historik Petr Cajthaml o něm hovoří jako o oběti Státní bezpečnosti a zpolitizované justice.\n\nNarodil se 16. listopadu 1928 v Praze. Jeho otec byl podnikatel židovského původu. Zemřel v jeho 11 letech. V roce 1942 byl z rasových důvodů jako tzv. židovský míšenec vyloučen z gymnázia. Poté vystudoval dvouletý jazykový kurz angličtiny, který ukončil státní zkouškou. Po válce se s matkou přestěhoval do Českých Budějovic, kde měl jeho strýc obchod se starým železem, později znárodněný.\n\nJako částečný Žid z buržoazní rodiny, navíc vyčnívající svou zálibou v americké kultuře (jazzové a beatové hudbě), měl ztížené možnosti životního uplatnění. Od mládí navíc trpěl těžkou zrakovou vadou. V 50. a 60. letech vystřídal řadu zaměstnání, většinou v různých pomocných povoláních. Jako pomocný dělník pracoval v továrně na smaltované nádobí Sfinx v Českých Budějovicích a v Jihočeských papírnách ve Větřní, později byl poštovním doručovatelem. V roce 1964 byl propuštěn a odsouzen ke dvěma měsícům odnětí svobody pro porušování listovního tajemství. V letech 1966–1969 byl správcem českobudějovického Klubu mladých a následně pracoval jako noční hlídač.\n\nJiří Gans byl velký hudební nadšenec. V roce 1964 na výzvu Hlasu Ameriky založil českobudějovický Klub přátel americké hudby, jehož byl také jediným členem. Díky tomu poštou dostával hudební časopisy a gramofonové desky. Pravidelně navštěvoval také Pražský jazzový festival, kde se v říjnu 1965 seznámil s americkým tiskovým a kulturním atašé Robertem B. Warnerem. Do Warnerova odchodu z Československa v roce 1968 jej Gans navštěvoval v knihovně amerického velvyslanectví i v jeho bytě. Jiří Gans se setkával i s jeho nástupci, kulturním atašé Georgem Kinzerem a tiskovým atašé Andrewem Falkiewiczem. Od všech si především půjčoval hudbu a literaturu. To vše vyvolalo pozornost StB, která na něj v letech 1966–1967 vedla tzv. pozorovací svazek.\n\nV 70. letech Jiří Gans pokračoval ve svých návštěvách knihovny amerického velvyslanectví a nijak neutajovaných kontaktech s jeho pracovníky. Zároveň se stal známým představitelem místního undergroundu. Známý byl i mezi místní mládeží. Bezpečnostní složky na sebe opět upozornil svou účastí na Veřejnou bezpečností rozehnaném koncertu skupiny The Plastic People of the Universe v Rudolfově v březnu 1974. StB tehdy obnovila jeho svazek.\n\nOd 15. dubna 1976 byl Jiří Gans několik dnů stíhán pro spáchání trestného činu ohrožování mravní výchovy mládeže, kterého se měl dopustit pořádáním večírků ve svém bytě, kde měli nezletilí pít alkohol a hrát hru flaška. Stíhání bylo rychle zastaveno, umožnilo ale provést domovní prohlídku, při které byly nalezeny časopisy \"Newsweek\" a \"DownBeat\" obsahující kritické články o SSSR a karikatury sovětských komunistických politiků (např. Leonida Brežněva). Vyšetřování tím nabralo na razanci a Jiří Gans byl napodruhé obviněn ze spáchání trestného činu hanobení státu světové socialistické soustavy a jeho představitelů. Během výslechu se zmínil o svých setkáních s americkými diplomaty. Jeho vyšetřování proto bylo rychle rozšířeno o trestný čin vyzvědačství.\n\nDne 5. července 1976 se Jiří Gans dostavil k podání vysvětlení. StB jej bez přítomnosti obhájce nonstop vyslýchala déle než 13 hodin. Dle protokolu se údajně doznal jak ke špionáži, tak šíření „protisocialistických tiskovin“. Nebylo mu umožněno vrátit se domů a druhý den na něj byla uvalena vazba. V následujících dnech byl opakovaně vyslýchán, přičemž byla porušována jeho zákonná práva (mimo jiné nepřítomností obhájce). Ve výslechových protokolech Gans svým obviněním neoponoval, naopak se údajně doznával i ke značně nepravděpodobným věcem. Například s kulturním atašé Warnerem se měl scházet ještě dva roky poté, co Warner opustil Československo. Zároveň se doznával ke sledování vojenského letiště a dalších zařízení, přestože trpěl těžkou vadou zraku (na pravé oko byl téměř slepý a na druhé viděl jen s obtížemi). Dle historika Cajthamla je dnes obtížné rekonstruovat skutečnou podobu výslechů Jiřího Ganse, který se dle výslechových protokolů přiznával ke stále závažnějším proviněním a v protokolech časem vystupoval jako vědomě jednající špion „skoro bondovského ražení“. Gansovo podepisování vyšetřovateli vypracovaných výpovědí mohlo být dle Cajthamla projevem jeho rezignace, zároveň se mohlo projevit to, že dle některých svědectví se Gans rád chlubil svými známostmi a měl sklony je zveličovat.\n\nDne 2. srpna 1976 bylo Gansovo obvinění skutečně rozšířeno o vyzvědačství, což ještě zhoršilo možnosti jeho obhajoby. Případ začal být projednáván jako tajný, dozor nad ním převzalo speciální oddělení Generální prokuratury ČR a vyšetřování se přesunulo na Správu vyšetřování StB v Praze. Jiří Gans byl převezen do vazby v Praze-Ruzyni. Výslechy dlouho pokračovaly bez přítomnosti obhájce. V Českých Budějovicích Jiří Gans vystřídal několik obhájců ex offo, kteří se ale spíše snažili svým povinnostem vyhnout a v Praze mu byl přidělen JUDr. Libor Zlatník z Vojenského obvodového soudu v Praze, který jej ale zastupoval jen velmi formálně.\n\nDo procesu s Jiřím Gansem byly také zařazeni mladí hudební fanoušci Milan Kortus a Petr Čtvrtník, ze kterých StB vytvořila spolupachatele Gansovy údajné špionážní činnosti. U Milana Kortuse měl Jiří Gans zjišťovat místo výkonu jeho základní vojenské služby, což vyšetřovatelé označili za státní tajemství zvláštní důležitosti. Další lidé byli vyslýcháni za účelem jejich zastrašení.\n\nObžaloba se soustředila na obvinění Jiřího Ganse z provádění špionáže pro USA pozorováním vojenského letiště Planá a zjištěním údaje o místě výkonu vojenské služby Milana Kortuse. Přestože se Gans ochotně doznával, důkazní materiál prokazoval, že pro svou částečnou slepotu mohl špionáž provádět jen s krajními obtížemi. Proto se prokazování soustředilo na informace od Milana Kortuse a styky s americkými diplomaty, které ale nebyly nijak konspirativní. Nakonec byl proti Jiřímu Gansovi použit zmanipulovaný hlavní důkaz v podobě knihy \"Who is Who in CIA\", dle které byl Robert Warner kádrovým příslušníkem CIA. Publikace však ve skutečnosti byla dezinformací vytvořenou ve Východním Německu.\n\nNeveřejný proces s Jiřím Gansem, Milanem Kortusem a Petrem Čtvrtníkem proběhl ve dnech 14.–17. února 1977 u Vyššího vojenského soudu v Příbrami. Jiří Gans byl odsouzen za trestné činy vyzvědačství a hanobení státu světové socialistické soustavy a jeho představitele na 15 let odnětí svobody ve III. nápravně výchovné skupině, tedy do věznice s nejtvrdším možným režimem. Milan Kortus byl za ohrožení státního tajemství odsouzen na 2,5 roku nepodmíněně a Petr Čtvrtník za neoznámení trestného činu na 18 měsíců nepodmíněně. Prokurátor Ladislav Kozel nejprve pro Jiřího Ganse navrhoval trest smrti. Proti prvoinstančnímu rozsudku se odvolal a požadoval přísnější tresty, například pro Jiřího Ganse 20 let. Sám Jiří Gans se proti rozsudku neodvolal. Vojenské kolegium Nejvyššího soudu dne 5. května 1977 prokurátorovo odvolání zamítlo a původní rozsudek potvrdilo.\n\nProces s Jiřím Gansem je příkladem zneužití trestného činu vyzvědačství pro kriminalizaci domnělých, či skutečných odpůrců československého komunistického režimu. Jeho případ je typický také tím, že postižený člověk pocházel z regionu mimo centrum, nepatřil k jádru disidentských skupin a původně byl stíhán pro méně významný čin, který byl až časem nafouknut, přičemž důkazní řízení bylo postaveno na vynuceném doznání a účelově zpracovaných znaleckých posudcích..\n\nKomunistickým režimem byl případ využit v propagandistické kampani, zaměřené na underground a tzv. závadovou mládež. Ve spolupráci s StB a Ministerstvem vnitra byl natočen televizní film \"Past v éteru\" (režie Bohumil Pavlinec) a rozhlasový pořad \"Frekvence B\", oba odvysílané na jaře 1977. Ve filmu byly dokonce použity záběry vynuceného „kajícného doznání“ Jiřího Ganse, natočené přímo v ruzyňské věznici. V periodiku \"Jihočeská pravda\" vyšel 17. června 1977 denunciační článek \"Případ zrádce Jiřího Ganze\", ve kterém byl obviňován, že proti státu obracel místní mládež a pro amerického kulturního atašé Warnera prováděl špionáž, například monitoroval místní útvary letectva. Arnošt Beneš a Karel Daněk na motivy příběhu Jiřího Ganse napsali detektivku \"Nejdelší noc: Příběh jedné nenávisti: Z archívu čs. kontrarozvědky\", vydanou v roce 1989 jako přílohu ministerstvem vnitra vydávaného časopisu \"Signál\".\n\nJiří Ganz svůj trest vykonal ve věznici Valdice, kde pracoval ve výrobě skleněné bižuterie a byl nadále monitorován Státní bezpečností. Věznění těžce snášel, byl šikanován svými spoluvězni a navíc trpěl zhoršujícím se zdravotním stavem (mrtvice, dna, kornatění cév). Na jeho zdravotní stav nebyly brány ohledy, takže byl opakovaně kázeňsky trestán. Později byl jako neschopný práce umístěn na oddělení pro přestárlé vězně, kde uzavřený do sebe jen pasivně přežíval. Přestal komunikovat se svým okolím, ani jej nikdo nenavštěvoval. Dokonce se pokusil o sebevraždu.\n\nAž v roce 1985 se o Gansově případu dověděl Výbor na obranu nespravedlivě stíhaných. Dne 12. dubna 1985 čtrnáct představitelů disentu sepsalo na Gansovu podporu petici adresovanou Generálnímu prokurátorovi ČSR Jánu Feješovi. Petice byla následně zveřejněna v periodiku \"Informace o Chartě 77\" a exilových \"Listech\". Petice především upozorňovala na to, že bez odpovídající lékařské péče je Jiří Gans v akutním nebezpečí smrti. Další článek o případu Jiřího Ganse pro Listy napsal Václav Hokův. Nikdo však kvůli utajení soudního procesu neměl podrobnější informace, proč byl vlastně Jiří Gans odsouzen.\n\nDne 12. září 1985 byl Jiří Gans propuštěn na základě amnestie prezidenta republiky Gustáva Husáka. Režim se v té době mohl obávat jeho úmrtí ve vězení. Pracovníci věznice a StB jej tehdy označovali jako naprosto pasivní osobu, na hranici příčetnosti. Ve vězení strávil devět let a 68 dní. Už druhý den musel být kvůli mozkové příhodě hospitalizován v Českých Budějovicích. Po několika týdnech byl převezen do léčebny v Hrudkově, kde strávil přibližně rok. StB se o Ganse stále zajímala a od října 1985 na něj vedla tzv. pozorovací svazek, který byl uzavřen až po jeho smrti. StB pravidelně zpovídala lékaře a personál hrudkovské léčebny (a později i domova důchodců) a pokoušela se hovořit i s Jiřím Gansem, jehož psychický stav se časem alespoň mírně zlepšoval. Po několika měsících byl schopen alespoň jednoduchých rozhovorů a pokoušel se sledovat hudební pořady v televizi.\n\nZ Hrudkova byl Jiří Gans přesunut do domova důchodců ve Chvalkově. Představitelé opozice se však o jeho propuštění dověděli až v roce 1986. Několikrát jej navštívili signatáři Charty 77 Dana Němcová, Jan Ruml a Jiří Ruml. Jan Ruml později napsal, že z vězení Gans vyšel jako zcela fyzicky i psychicky zničený člověk. Několikrát obdržel peněžní dar a balíček od organizace Czechoslovak Jewish Aid Trust. Gansův zdravotní stav, charakterizovaný jako předčasné zestárnutí, se však opět zhoršoval. Opět ztrácel zájem o své okolí a mentálně se ocitl na úrovni dítěte. V době Sametové revoluce trávil většinu času na lůžku, neschopen komunikace se svým okolím. Jiří Gans zemřel 16. ledna 1990. Jeho urna byla uložena na děčínském hřbitově ve Škrabkách.\n\nRehabilitace se dočkal až po své smrti. Dne 20. srpna 1991 byl původní rozsudek zrušen Vyšším vojenským soudem v Táboře a 17. prosince 1992 jej tentýž soud obžaloby z vyzvědačství zprostil. Zároveň soud konstatoval, že během vyšetřování a původního soudního líčení byly hrubě porušovány procesní předpisy, včetně faktického upření zákonného práva na obhajobu. V 90. letech byli, v souvislosti s Gansovým případem, vyšetřovatelé StB Mikuláš Tita a Jiří Pešek obviněni ze zneužívání pravomoci veřejného činitele. Později byli oba soudem osvobozeni.\n\nKe dni 30. výročí smrti Jiřího Ganse byla odhalena pamětní deska na českobudějovickém domě, kde žil (Bedřicha Smetany 24). Na desce je uvedeno: „V tomto domě žil Jiří Gans, slušný člověk utrápený komunisty“.\n\n"}
{"id": "1469559", "url": "https://cs.wikipedia.org/wiki?curid=1469559", "title": "Městský dům čp. 76 (Vidnava)", "text": "Městský dům čp. 76 (Vidnava)\n\nMěstský dům č. p. 76 je nárožní dům na Mírovém náměstí v sousedství domu č. p. 75 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; s vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se soudím okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na místo nich byly postaveny panelákové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří dům s pozdně barokním štítem na náměstí Míru čp. 76, který byl postaven na středověkém jádře a byl mnohokrát přestavován.\n\nMěšťanský dům je nárožní jednopatrová čtyřosá stavba krytá sedlovou střechou. Nad hlavní římsou je štít konkávně prohnutý se dvěma okny. Po stranách štítu jsou zdvojené pilastry. Na římse je posazen půlkruhový tympanon lemovaný římsou a jedním oknem. Po stranách štítu je atika ukončena římsovými pilířky. Místnosti jsou plochostropé.\n\n\n"}
{"id": "1469560", "url": "https://cs.wikipedia.org/wiki?curid=1469560", "title": "Norwegian Air Sweden", "text": "Norwegian Air Sweden\n\nNorwegian Air Sweden je letecká společnost sídlící na Stockholm-Arlanda patřící pod Norwegian Air Shuttle. Vznikla 20. listopadu 2018 a využívá letouny Boeing 737 MAX 8. Všechna letadla jsou registrována ve Švédsku.\n\n"}
{"id": "1469566", "url": "https://cs.wikipedia.org/wiki?curid=1469566", "title": "Vilém Antonín Landfras", "text": "Vilém Antonín Landfras\n\nVilém Antonín Landfras (19. května 1830, Jindřichův Hradec − 1. června 1902, tamtéž) byl český knihtiskař, nakladatel a překladatel z němčiny.\n\nVilém Antonín Landfras byl synem knihtiskaře, nakladatele, jindřichohradeckého starosty a překladatele Aloise Landfrase. Vyučil se v pražské tiskárně synů Bohumila Haase st. V roce 1858 převzal podnik svého otce, který mu však v podnikání až do své smrti roku 1875 pomáhal a podnik nesl jméno \"A. J. Landfras a syn\" později \"A. Landfras a syn\". Navázal spolupráci s příbramským nakladatelem Eugenem Petersonem. Tiskárna tiskla především výroční zprávy, stanovy, učebnice a místní periodika jako například časopis \"Ohlas od Nežárky\". V 80. letech 19. století Landfrasova firma zažila značný úbytek zakázek a následnou krizi. Zakázky začaly opět přibývat roku 1899, kdy byla firma u příležitosti nedávných oslav 100. výročí založení jakožto jedna z nejdéle fungujících v Čechách poctěna titulem \"„c. a k. dvorní knihtiskárna“\". Vilém Antonín Landfras zemřel 1. června 1902 a rodinný podnik po něm převzal jeho syn Vilém Bohumil Landfras.\n"}
{"id": "1469570", "url": "https://cs.wikipedia.org/wiki?curid=1469570", "title": "Nikdo nic neví", "text": "Nikdo nic neví\n\nNikdo nic neví je česká veselohra, natočená v roce 1947 v režii Josefa Macha, odehrávající se v Praze v době německé okupace. S groteskní nadsázkou pojednává o dobrodružství dvou pražských tramvajáků, kteří se snaží pomoci své sousedce. \n\n\nSkupina ozbrojených Němců v kabrioletu pronásleduje jezdce na motocyklu. Ten nakonec zastaví v lese, kde má ukryté letadlo a odletí.\n\nTramvajáci Martin Plechatý a Petr Nový čtou na titulní stránce „Poledního listu“ o pátrání po muži, který Němcům uprchl v letadle. Je tam i fotka, je to ing. Karel Bureš, snoubenec jejich sousedky Věry. Ta už to ví, když k ní oba tramvajáci přijdou. Sundala mezitím fotku Bureše ze stěny a začíná pálit korespondenci.\n\nK Věře přijde Němec – SA man Fritz Heinecke, původem Čech, který Bureše znal a ví o jeho vztahu s Věrou. Začne Věru vydírat a chce 30 tisíc korun, jinak že to oznámí na Gestapo. Fritz řekl Věře, že v hotelu nechal dopis adresovaný na Gestapo s informací o ní a Burešovi, pro případ, že by se mu něco stalo. Když v kamnech objeví dopisy, které se Věra pokoušela spálit, začne se s ní o ně přetahovat a upadne hlavou na kamna. Zůstane nehybně ležet. Věra myslí, že je mrtvý. Od vedle přijdou oba tramvajáci, kteří slyšeli ránu, protože bydlí na společné pavlači a snaží se Věře pomoci zbavit se těla. Němce naloží do velkého proutěného koše na prádlo.\n\nMartin Plechatý zjistí po telefonu, že Fritz bydlel v Hotelu Avion, pokoj č. 152. Věra se tam vydá hledat dopis. Při zmatku během leteckého poplachu se jí podaří dostat se do pokoje, ale dopis nenajde.\n\nVe stejném domě jako Věra bydlí i kontrabasista Koula, který přijde k Věře s novinami s recenzí na jeho vystoupení, ale vidí, jak tramvajáci zrovna nakládají Fritze. Bojí se prohlídky domu a pušku, kterou má doma schovanou, dá do pouzdra na basu. Večer hraje v divadle a z roztržitosti si místo basy donese pouzdro s puškou. Požádá divadelního sluhu, aby odnesl pouzdro k němu domů, vzal po cestě i brambory z vrátnice a donesl mu zpět jeho druhou basu.\n\nTramvajáci se snaží košík s Fritzem nechat na staveništi ve městě, ale vidí je lidé ze sousedního domu. Tak jedou dál. Košík na dvojkoláku jim na ulici ujede a spadne do nádrže s vodou. Večer však tramvajáky doma vyruší strážník se dvěma muži, kteří nesou košík. Našli jej a byla na něm adresa Martina Plechatého, tak jej jdou vrátit a dožadují se odměny. Tramvajáci tedy přendají Fritze z košíku do pouzdra na basu, které stojí na pavlači.\n\nDivadelní sluha přijde ke Koulovi do domu a vidí na pavlači pouzdro na basu. Myslí, že je to Koulova druhá basa, naloží si pouzdro (s Fritzem uvnitř) na záda a odnese jej Koulovi do divadla.\n\nTramvajáci se vydají do města s pouzdrem na basu, ve kterém myslí, že mají Fritze. Dojdou na Kampu a hodí pouzdro do Čertovky. Nějaký muž na loďce však pouzdro vytáhne. Přítomný strážník nařídí pouzdro otevřít. K překvapení všech jsou tam jen brambory a nějaké hadry.\n\nKoula v divadle otevře sluhou donesené pouzdro a zhrozí se, když tam objeví spícího Fritze. Odnese jej do skladu rekvizit. Tam se Fritz probudí, začne popíjet a zpívat-jódlovat. Když tam dorazí tramvajáci, myslí, že Fritz vstal z mrtvých. Snaží se ho omráčit. Když to vidí zaměstnanci divadlo, domnívají se, že začala revoluce, vyndají z úkrytů české vlajky a chystají se vyjít do ulic. Koula je zastaví. Opilý Fritz myslí, že vidí Hitlera, podá mu hlášení a svalí se do dětského kočárku, který je rekvizitou v divadle.\nVěra se mezitím v Hotelu Avion dozví, že Fritz se přestěhoval do Hotelu Evropa. Vydá se tam, za ní jde tajný v koženém kabátě, který ji již v Avionu pozoroval.\n\nTramvajáci vezou Fritze v kočárku, ten celou cestu jódluje. Nechají kočárek na ulici a schovají se v průjezdu domu. Kočárek se rozjede a vjede do obchodu – zelinářství. Zelinář jim pomůže přeložit Fritze do dřevěné bedny a zarovnat jej zelím. Na ulici je zastaví hospodářská kontrola, poleká se však člověka v zelí a uteče. Tramvajáci se s Fritzem vydají pěšky ulicemi a narazí na drožku bez kočího, nasednou a vydají se do Hotelu Evropa. Vynesou Fritze do jeho pokoje, kde jej položí na zem. Najdou jeho dopis na Gestapo a spálí jej. Tramvajáci se však bojí, že Fritz napíše nové udání, až se probere.\n\nTo již do hotelu dorazila i Věra. Jde s jedním Němcem z recepce nahoru. Fritz si zrovna otevírá další láhev šampaňského a špunt trefí Němce do oka. Věra toho využije a zavře se v pokoji s tramvajáky a Fritzem. Fritz vytáhne dvě pistole a začne střílet. Muž v koženém kabátě, sledující Věru dorazí také do hotelu se skupinou SA-manů. Snaží se vyrazit dveře do Fritzova pokoje. Tramvajáci s Věrou vylezou oknem a po požárním žebříku slezou na zem, kde nasednou do náklaďáku, který tam stojí. Fritz ale vypadne z okna zrovna do plachty na korbě. Martin Plechatý řídí vůz, aniž to umí, takže při šílené jízdě např. porazí telefonní budku, pouťové stánky a střelnici, vyjede ze silnice do pole a projede skrz stoh sena. Němci v dalším voze je pronásledují. Fritz vypadne z korby náklaďáku tramvajáků a Němci jej naloží do svého vozu. Náhle se objeví letadlo a vůz s Němci zničí. Letadlo pak přistane a je v něm kromě pilota i ing. Karel Bureš, Věřin snoubenec. Letadlo naloží Věru i oba tramvajáky a zase se vznese. Náhle zpozorují, že na ocase letadla sedí Fritz. Pilot jej několika kývavými pohyby letadla shodí. Všichni si oddechnou, že se Fritze nakonec zbavili.\n\n\n"}
{"id": "1469572", "url": "https://cs.wikipedia.org/wiki?curid=1469572", "title": "IgroMir", "text": "IgroMir\n\nIgroMir (rusky Игромир, doslova \"Herní svět\") je veletrh počítačových her, který se každoročně koná v Rusku. Jedná se o první akci tohoto druhu. Organizátorem akce je výbor Konference vývojářů videoher. První ročník se konal v roce 2006 na Všeruském výstavišti.\n\n"}
{"id": "1469573", "url": "https://cs.wikipedia.org/wiki?curid=1469573", "title": "Monofosforyl lipid A", "text": "Monofosforyl lipid A\n\nIndukce imunitních odpovědí \"in vivo\" se obvykle provádí s antigeny podávanými ve vnějších adjuvans, jako je kompletní Freundovo adjuvans, alum, LPS a monofosforyl lipid A (MPL). Mechanismus, kterým adjuvans iniciují imunitní odpověď není dosud zcela pochopitelný. Úlohou adjuvancií by mohlo být poskytnutí signálu „nebezpečí“, což je nezbytné k přepnutí imunitního systému. Infekce Gramnegativními bakteriemi lze detekovat s vysokou citlivostí přítomností LPS ve vnější membráně. Není tedy překvapující, že LPS je silným adjuvanciem.\n\nMPL je modifikovaná forma lipidu A, biologicky účinná složka endotoxinu Gram-negativního bakteriálního lipopolysacharidu (LPS) a agonista Toll-like receptoru 4 s potenciální imunostimulační aktivitou. MPL stimuluje buněčnou i humorální odezvu na antigen vakcíny a byl použit v různých klinických studiích. Ve srovnání s LPS vykazuje MPL podobnou imunostimulační aktivitu se sníženou toxicitou.\n\nV přítomnosti MPL vyzrávají dendritické buňky (DCs) od humánních dárců, což způsobuje up-regulaci lidského leukocytárního antigenu DR, CD80, CD86, CD40 a aktivačního markeru CD83 \"in vitro\". Rovněž bylo prokázáno, že léčba MPL vede k produkci cytokinů Th1 a Th2 a zvýšuje produkci antigen-specifických CD8 + cytotoxických T lymfocytů (CTL). I při tomto imunostimulačním efektu byly v klinických studiích zaznamenány nízké hladiny vedlejších účinků. Silný bezpečnostní profil a imunostimulační vlastnosti adjuvans MPL byly rozhodujícími požadavky, které vedly k evropskému schválení vakcíny Fendrix® a GlaxoSmithKline Biological - nové vakcíny proti hepatitidě typu B, obsahujícíj MPL.\n\nVzhledem k tomu, že technologický pokrok umožňuje identifikaci antigenů asociovaných s nádory (TAA), proti kterým lze zvýšit adaptivní imunitní odpověď, zesiluje úsilí o vývoj vakcín pro léčbu rakoviny.\n\nMnoho adjuvans, které jsou v současnosti hodnoceny pro použití ve vakcínách proti rakovině, aktivuje příslušné buňky prezentující antigen, jako jsou dendritické buňky a makrofágy.Prostřednictvím receptorů Toll-like (TLRs) podporuje účinný příjem, zpracování a prezentaci antigenu T-buňkám v lymfatických uzlinách.\n\nPřestože několik druhů lipidů A, včetně LPS a syntetických analogů, bylo vyvinuto a testováno pro léčbu rakoviny, pouze 3-O-desakyl-4'-monofosforyl lipid A (MPL) byl hodnocen jako očkovací adjuvans pro rakovinu v publikovaných klinických studiích u lidí. LPS a MPL indukují podobné cytokinové profily, avšak MPL je alespoň stokrát méně toxické. MPL bylo podáno více než 300 000 lidským subjektům ve studiích vakcín nové generace.\n\nMPL bylo také použito v novém adjuvantním systému s vakcínou SA-4-1BBL pro jeho lepší účinnost. Kombinované účinky MPL a  SA-4-1BBL vedly k eradikaci nádorů v různých preklinických modelech bez detekovatelné toxicity. Nejdůležitější je, že terapeutická účinnost kombinovaných pomocných látek byla spojena s významnou infiltrací CD8 + T buněk do nádoru a výraznou redukcí regulačních T buněk CD4 + CD25 + FoxP3 + s příznivým poměrem T-efektorů k regulačním T-buňkám.\n\nDíky lepšímu porozumění složitosti imunitního systému a klinickým studiím se bude stále urychlovat vývoj nových imunitních strategií pro vakcinační systémy a jejich využití pro léčbu rakoviny. Úspěšné strategie však budou vyžadovat pečlivou konstrukci adjuvantních systémů tak, aby generovaly požadovanou imunitní odpověď pro terapeutickou účinnost a přitom byly bez významné toxicity.\n"}
{"id": "1469574", "url": "https://cs.wikipedia.org/wiki?curid=1469574", "title": "Anna Sedlmayerová", "text": "Anna Sedlmayerová\n\nAnna Sedlmayerová (17. března 1912 Vranín u Štěpánovic – 13. května 1995 Tourov) byla česká spisovatelka.\n\nNarodila se jako Anna Jungwirthová v rodině lesního ve schwarzenberských lesích Vojěcha Jungwirtha (1879–??) a jeho manželky Boženy (1884–??), rozené Baltové. (Božena Baltová byla druhá manželka Vojtěcha Jungwirtha poté, co zemřela první žena, její sestra Anna.)\n\nBudoucí spisovatelka vyrůstala nejprve v myslivně rodném Vraníně, odkud chodila do školy do Štěpánovic. V roce 1921 se rodina přestěhovala na samotu Holickovna (dnes část Třeboně Holičky) Do školy a poté do gymnázia chodila v Třeboni, kde v roce 1930 maturovala. V roce 1932 se provdala a žila v Praze–Hostivaři, do Prahy se její rodiče přestěhovali v roce 1938.\n\nV roce 1946 se s manželem přestěhovala do Ústí nad Labem. Zde se stala úspěšnou spisovatelkou. Pro nesouhlas se vpádem cizích vojsk do Československa v roce 1968 byla v roce 1970 vyloučena z KSČ a nemohla publikovat. (Postoj režimu ke spisovatelce naznačuje i kritika detektivky \"Od večera do rána\", zveřejněná v Rudém právu roku 1970.)\n\nOd roku 1991 žila v jihočeském Tourově, kde zemřela. Je pohřbena na starém hřbitově v Třeboni.\n\nOd sňatku v roce 1932 žila v Hostivaři, manžel Karel byl úředník. Odsud se v roce 1946 přestěhovala do Ústí nad Labem.\n\nPo roce 1945 publikovala v denících a časopisech\nPráce, Květy, Tvorba, Besedy venkovské ženy, Rudé právo, Vlasta, Literární noviny, Zemědělské noviny, Jihočeská pravda (České Budějovice).\n\n\n\nRomány Anny Sedlmayerové sloužily jako náměty rozhlasových her rozhlasového studia Ústí nad Labem (\"Márinka\" (1947), \"Každé jaro pampelišky\" (1956), \"Neznámá z Labe\" podle románu \"Pomozte mi, Terezo!\" (1961), \"Vražda bez paragrafů\" (podle \"Déšť ustal k večeru\", 1963), \"Zelené pastely\" (četba na pokračování 1993)\n\nRomán \"Dům na zeleném svahu\" zdramatizoval Vojtěch Cach a v roce 1947 hru uvedlo divadlo v Teplicích; následně byla uvedena i v Praze.\n\n\n"}
{"id": "1469585", "url": "https://cs.wikipedia.org/wiki?curid=1469585", "title": "Kostel Panny Marie Utěšitelky (Karlovy Vary-Dalovice)", "text": "Kostel Panny Marie Utěšitelky (Karlovy Vary-Dalovice)\n\nKostel Panny Marie Utěšitelky (také uváděn jako kostel Panny Marie Těšitelky) leží v jižní části obce Dalovice, místní části Karlových Varů. Byl postaven roku 1929 v pseudorománském stylu podle plánů architekta Karla Ernstbergera.\n\nByl prohlášen kulturní památkou, památkově chráněn je od 16. dubna 2002.\n\nZ peněžních sbírek občanů Dalovic byla v roce 1898 ve svahu nad Vitickým potokem postavena stavitelem J. A. Schöberlem pseudorománská obecní kaple Panny Marie Utěšitelky. Sloužila věřícím z území Dalovic, Všeborovic a Vysoké, a její velikost přestala být postupem času dostačující. Dne 27. září 1925 tehdejší kněz Paul Fritz oznámil svůj záměr postavit nový kostel.\n\nPlány vypracoval architekt Karl Ernstberger, žák slavné školy Otto Wagnera z Vídně, jeden z nejvýznamnějších architektů působících v Karlových Varech. Kostel byl postaven v roce 1929 a jeho součástí se stala i část původní obecní kaple. Stavba začala 1. července 1929, stavební práce prováděla firma \"Josef Götzl a Much\" z Dalovic a betonářská firma \"Burda a Fuchs\" z Karlových Varů. Vysvěcení kostela proběhlo 17. listopadu 1929.\n\nKoncem 70. let 20. století byl kostel uzavřen a postupně chátral. V 90. letech, zásluhou místních občanů i německých rodáků, prošel celkovou rekonstrukcí.\n\nDo roku 2015 byl filiálním kostelem římskokatolické církve, připadal plzeňské diecézi, farnosti Karlovy Vary-Stará Role. Od listopadu 2015 je ve vlastnictví obce (Karlovarský kraj, Obec Dalovice).\n\nJedná se o jednolodní chrám s apsidou na vyvýšeném pahorku na jihovýchodní straně nad Vitickým potokem. Přístupný je po dvouramenném schodišti přes půlkruhovou terasu s balustrádou. Mezi hlavní lodí a kruchtou, která je pozůstatkem původní obecní kaple, je hranolová věž. Ta sestává ze dvou částí, ze spodní robustní kvadratické věže a horní subtilní části propojené ve obou podlažích do všech čtyř stran trojicí arkád. Nad vstupním průčelím pod sedlovou střechou je sanktusník s datací 1898. V horní části věže je patrová zvonice s ochozem s kovaným zábradlím. Věž je zakončena osmibokou jehlancovou střechou. Okna lodi jsou obdélná zakončena půlkruhově, sakristie má okno trojdílné čtvercové. Boční štíty lodě mají též okna kruhová. Na fasádě jsou nárožní liseny. Střechy jsou sedlové, kryty pálenou krytinou.\n\n\n"}
{"id": "1469587", "url": "https://cs.wikipedia.org/wiki?curid=1469587", "title": "Kostel Nejsvětějšího srdce Ježíšova (Podgorica)", "text": "Kostel Nejsvětějšího srdce Ježíšova (Podgorica)\n\nKostel Nejsvětějšího srdce Ježíšova (srbsky Црква пресветог срца Исусовог, albánsky Kisha Zëmra e Shëjt e Krishtit) se nachází v černohorské metropoli Podgorica. Brutalistická budova kostela vznikla dle návrhu architekta Zvonimira Vrkljana ze Záhřebu a dokončena byla roku 1969. \n\nKatedrální kostel pro katolickou komunitu Černé Hory byl původně těžce poničen během druhé světové války. Jeho obnova byla předmětem politických diskuzí. Původní lokalita byla nevhodná vzhledem k tomu, že v centru města po jeho rekonstrukci na uvedeném místě byl právě budován Dům armády. Nová stavba vznikla nakonec na okraji města, a to i přes protesty tehdejšího arcibiskupa. Její financování zajistila mezinárodní organizace Caritas internationalis, která však dokázala shromáždit pouze část finančních prostředků; zbytek zajistil stát.\n\nSoučástí architektonicky netradičně pojatého kostela byly také knihovna a centrum pro práci s mládeží.\n\nKostel slouží do značné míry pro albánské věřící.\n\n"}
{"id": "1469588", "url": "https://cs.wikipedia.org/wiki?curid=1469588", "title": "Městský dům čp. 85 (Vidnava)", "text": "Městský dům čp. 85 (Vidnava)\n\nMěstský dům č. p. 85 se nachází v Radniční ulici v sousedství domu č. p. 84 a domu č. p. 86 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se soudím okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na místo nich byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří empírový dům na Radniční ulici čp. 85, který byl postaven na středověkém jádře v první třetině 19. století. V roce 1975 byl rekonstruován.\n\nMěšťanský dům je řadová jednopatrová tříosá stavba krytá sedlovou střechou s polovalbou. Průčelí je děleno kordonovou a korunní římsou. Bosované přízemí je prolomeno ve střední ose portálem a dvěma okny po stranách vchodu. Vchod i okna v nadpraží jsou zdobená drobnou rustikou. Okna v hladce omítnutém patře jsou v jednoduchých šambránách s nadokenní římsou. Nad hlavní římsou je lichoběžníkový (valbový) štít se dvěma okny v jednoduchých rámech. Mezi okny je výklenek pro sošku. Místnosti a chodby jsou plochostropé.\n\n\n"}
{"id": "1469589", "url": "https://cs.wikipedia.org/wiki?curid=1469589", "title": "Výstava úspěchů národního hospodářství", "text": "Výstava úspěchů národního hospodářství\n\nVýstava úspěchů národního hospodářství (rusky Выставка достижений народного хозяйства, zkratka VDNCh) je ruský výstavní areál, který se nachází v Severovýchodním administrativním okruhu v Moskvě, poblíž stanice metra VDNCh Kalužsko-Rižské linky. Jedná se o druhý největší výstavní komplex ve městě a také se řadí mezi 50 největších výstavišť na světě.\n\nVýstaviště VDNCh je bohaté na architektonické památky, které na něm vyrůstaly po celá desetiletí. Představují památky sovětské éry a poskytují obraz převládajících architektonických směrů dané doby. Na území VDNCh se nachází architektonické památky Dělník a kolchoznice sochařky Věry Muchinové a architekta Borise Iofana, fontány Družba národů a Kamenný květ, pavilon Ukrajina, pavilon Kultura a pavilon Kosmos.\n\nCelková rozloha VDNCh po začlenění Botanické zahrady i parku Ostankino na jaře 2014 se zvýšila z předešlých 240 ha na 520 ha, plocha pavilonů je 134 tisíc m².\n\n"}
{"id": "1469592", "url": "https://cs.wikipedia.org/wiki?curid=1469592", "title": "Nancy Cunard", "text": "Nancy Cunard\n\nNancy Clara Cunard (10. března 1896 – 17. března 1965, Paříž) byla britská spisovatelka a politická aktivistka. Narodila se do britské vyšší třídy, její otec byl baronet. Velkou část svého života věnovala boji proti rasismu a fašismu. Stala se múzou některých nejvýznamnějších spisovatelů a umělců 20. století. Mezi nimi byli Wyndham Lewis, Aldous Huxley, Tristan Tzara, Ezra Pound a Louis Aragon - kteří byli jejími milenci - stejně jako Ernest Hemingway, James Joyce, Constantin Brâncuşi, Langston Hughes, Man Ray a William Carlos Williams. Dokumenty MI5 odhalují, že se stýkala i s indickým socialistickým vůdcem Krishnou Menonem. V pozdějších letech trpěla duševní chorobou a její tělesné zdraví se zhoršovalo. Když zemřela v Hôpital Cochin v Paříži, vážila jen 26 kg (57 liber).\n\nJejím otcem byl Sir Bache Cunard, dědic společnosti Cunard Line a baronet, se zálibou v pólu a honech na lišky. Její matkou byla Maud Alice Burkeová, americká dědička, která přijala jméno Emerald a stala se vedoucí osobností londýnské společenské smetánky. Nancy byla vychovávána na rodinném panství v Nevill Holt v Leicestershire, ale když se její rodiče v roce 1911 rozešli, přestěhovala se s matkou do Londýna. Její vzdělání probíhalo na různých internátních školách, včetně škol ve Francii a Německu. Jako dítě strávila v Londýně mnoho času se spisovatelem Georgem Moorem, obdivovatelem její matky. Dokonce se říkalo, že Moore byl jejím otcem. Přestože toto tvrzení není prokázáno, je jisté, že během jejího dospívání hrál Moore v jejím životě důležitou roli. Nancy později napsala memoáry o její náklonnosti ke \"GM\". Dne 15. listopadu 1916 se provdala za Sydney Fairbairna, hráče kriketu a důstojníka, který byl raněn v Gallipoli. Po líbánkách v Devonu a Cornwallu žili manželé v Londýně v domě, který jim věnovala Nancyina matka jako svatební dar. Pár se rozešel v roce 1919 a rozvedl v roce 1925. V té době se Nancy pohybovala v prostředí módní a slavné skupiny anglických aristokratů a intelektuálů \"The Coterie.\" Zde se setkala s anglickou básnířkou, herečkou a uměleckou modelkou Iris Tree. Iris byla vtipná a vedla bohémský, excentrický a dobrodružný život. Nancy přispěla do antologie \"Wheels\", editovanou \"Sitwells.\" Do antologie přispěla titulní básní; je možné, že celý podnik byl původně její projekt. Nancyin milenec Peter Broughton-Adderley byl zabit v akci ve Francii méně než měsíc před dnem příměří. Mnozí z těch, kdo Nancy znali, prohlásili, že se z Adderleyho ztráty nikdy plně nezotavila.\n\nV roce 1920 se Nancy Cunard přestěhovala do Paříže a připojila se k literárním modernistům, surrealistům a dadaistům. Hodně z její publikované poezie pochází z tohoto období. Během svých prvních let v Paříži byla blízkou přítelkyní britského esejisty, spisovatele, dramatika a scenáristy arménského původu, Michaela Arlena. V roce 1920 prodělala z důvodů, které nejsou zcela jasné hysterektomii. Operace jí málem stála život, ale zotavila se z ní. Mohla poté vést promiskuitní sexuální život bez nepohodlí nechtěného těhotenství. Její krátký vztah s Aldousem Huxleym ovlivnil několik jeho románů. V roce 1923 se stala modelem pro komiksový román Aldouse Huxleyho \"Antic Hay\" a v roce 1928 byla modelem pro postavu Lucy Tantamount v jeho románě \"Point Counter Point.\" Dá se předpokládat, že v té době byla závislá na alkoholu a možná užívala i jiné drogy.\n\nJejí umělecký styl byl nekonvenční. Obdivovala artefakty africké kultury. Její oblíbené šperky byly vyrobené ze dřeva, kostí a slonoviny a dalších přírodních materiálů používaných domorodými řemeslníky, Šperky byly velmi provokativní a kontroverzní. Náramky, které nosila na obou pažích, jí visely od zápěstí po loket. Byly považovány za \"outré\" ozdoby. Vizuálně zajímavé šperky, které vyvolávaly pozornost médií, byly zajímavé hlavně pro fotografy. Často byla fotografována se svými šperky inspirovanými africkým uměním, náramky z dřevěných kostek, kterými vzdávala poctu kubismu. Svět módy nejprve její styl považoval za bohémský, ovlivněný excentrickou dědičkou. Později módní svět nazval tento styl avantgardním, pojmenoval jej \"barbarský styl\". Prestižní zlatnictví jako \"Boucheron\" vytvořila své vlastní kolekce inspirovaná africkým uměním.\n\nV roce 1927 se Nancy Cunard přestěhovala na statek v La Chapelle-Réanville v Normandii. V roce 1928 zde založila malé vydavatelství \"Hours Press\". Nejprve se jednalo o malé vydavatelství nazvané \"Three Mountains Press\" vedené americkým novinářem žijícím v Paříži Williamem Birdem. Publikovalo knihy Ezra Poundy, Williama Carlose Williamse (\"The Great American Novel\"), Roberta McAlmonda a Ernesta Hemingwaye (\"In Our Time\"). Podporovala také experimentální poezii, platila mladým spisovatelům vyšší ceny za jejich díla, umožňovalo jí to zděděné bohatství. Mohla tedy uskutečňovat finančně rizikové projekty, což ostatní vydavatelé nemohli. \"The Hours Press\" se stala známým díky skvělému designu a kvalitní produkci. Vydala také první samostatně publikované dílo Samuela Becketta, básně nazvané \"Whoroscope\" (1930); dílo amerického spisovatele a vydavatele Boba Browna \"Words\"; a Poundův \"A Draft of XXX Cantos\". Cunardová vydávala také práce svých starých přátel, jako George Moore, Norman Douglas, Richard Aldington a Arthur Symons. Vydala knihu básní od různých autorů s hudbou Henryho Crowdera \"Henry-Music\", a také dvě knihy americké básnířky, kritičky a spisovatelky Laury Riding, \"Collected Poems\" Johna Rodkera, básně Roye Campbella, Harolda Actona, Briana Howarda a Waltera Lowenfelse. V roce 1931 převzal provoz nakladatelství Wyn Henderson. Ve stejném roce vydalo nakladatelství Nancy Cunard poslední knihu \"Revaluation of Obscenity (Přeceňování obscénnosti)\" sexuologa Havelocka Ellise.\n\nV roce 1928 (po dvouleté známosti s Louisem Aragonem) navázala vztah s Henrym Crowderem, afroamerickým jazzovým hudebníkem pracujícím v Paříži. Stala se aktivistou ve věcech týkajících se rasové politiky a občanských práv v USA a navštívila Harlem. V roce 1931 zveřejnila pamflet \"Black Man and White Ladyship\", ve které útočila na rasistické postoje. Její matka na to reagovala slovy: \"Je pravda, že moje dcera zná černocha?\" V roce 1934 editovala také velkou \"Negro Anthology\". Výbor obsahoval poezii, beletrii a literaturu především afroamerických spisovatelů, včetně Langstona Hughese a Zory Neale Hurston. Antologie obsahovala také dílo předního pan-afrického novináře a spisovatele George Padmora, (rodné jméno Malcolm Ivan Meredith Nurse, původem z Trinidadu), a její vlastní práci \"Scottsboro Boys\". V květnu roku 1932, dva roky před zveřejněním, vyvolalo \"Scottsboro Boys\" velkou pozornost. Cunardová dostávala anonymní nenávistné hrozby, z nichž některé v knize uváděla. Litovala, že některé pro jejich obscénnost není možné uveřejnit.\n\nV polovině třicátých let 20. století se zapojila také do protifašistického boje. Psala o Mussoliniho anexi Etiopie a o španělské občanské válce. Přesně předpověděla, že \"události ve Španělsku jsou předehrou další světové války\". Její příběhy o utrpení španělských uprchlíků se staly základem pro získávání finančních prostředků, její výzva byla uveřejněna britském deníku \"Manchester Guardian\". Ona sama pomáhala distribuovat zásoby a organizovala pomoc pro španělské uprchlíky ale její špatné zdraví - částečně způsobené vyčerpáním a podmínkami v táborech - ji přinutilo vrátit se do Paříže, kde stála na ulicích a získávala finanční prostředky pro uprchlíky. V roce 1937 vydala řadu knih o válce, včetně díla W. H. Audena, Tristana Tzary a Pabla Nerudy. Později v tomto roce společně s Audenem a Stephenem Spenderem rozeslali spisovatelům dotazníkovou anketu o válce v Evropě; výsledky byly publikovány v \"Left Review\" pod názvem \"Authors Take Sides on the Spanish War\". Dotazník položil dvěma stům spisovatelů následující otázku:\n\n\"Jste pro nebo proti legální vládě a lidem republikánského Španělska? Jste pro nebo proti Frankovi a fašismu?\"\n\nSpender s Cunardovou dostali 147 odpovědí, z nichž 126 podporovalo republiku, včetně W.H. Audena, Samuela Becketta a britské autorky a novinářky Rebeccy West (.Dame Cicily Isabel Fairfield DBE).,\n\nPět spisovatelů výslovně odpovědělo ve prospěch Franca: byli to Evelyn Waugh, Edmund Blunden, Arthur Machen, Geoffrey Moss a Eleanor Smith.\n\nMezi šestnácti, které nakonec Cunardová označila jako \"Neutrální?\" byli H. G. Wells, Ezra Pound, T. S. Eliot a Vera Brittain.\n\nNejslavnější odpověď nebyla zahrnuta. Poslal ji George Orwell a začíná:\n\nProsím, přestaňte mi posílat tyhle zatracené nesmysly. Dostal jsem je už podruhé nebo potřetí. Nejsem jeden z těch vašich módních hošánků jako Auden nebo Spender, ve Španělsku jsem byl šest měsíců, většinu času jsem bojoval, v současné době mám v sobě díru po kulce a nehodlám psát bláboly o obraně demokracie nebo statečném malém komkoliv...\n\nNěkolik dalších spisovatelů také odmítlo přispět, včetně Virginie Woolf, Bertrand Russell, E. M. Forster a James Joyce.\n\nBěhem druhé světové války pracovala Cunardová až do bodu fyzického vyčerpání jako překladatelka v Londýně pro francouzský odboj (Résistance), hnutí bojující proti nacistické německé okupaci Francie a spolupracovníkům Vichistického režimu.\n\nPo válce se vzdala svého domova v Réanville a značně cestovala. V červnu 1948 cestovala z Jamajky do Spojeného království na palubě HMT Empire Windrush. Plavba a loď se později stala známou, protože mezi cestujícími byla jedna z prvních velkých skupin poválečných západoindických přistěhovalců do Spojeného království. V pozdějších letech trpěla duševní chorobou a špatným tělesným zdravím, které si zhoršovala alkoholismem, chudobou a sebezničujícím chováním. Po bitce s londýnskou policií byla předána do psychiatrické léčebny, ale po jejím propuštění se její zdraví dále zhoršovalo a když byla nalezena na ulici v Paříži, vážila méně než šedesát liber (26 kg). Byla převezena do nemocnice Hôpital Cochin, kde o dva dny později zemřela.\nJejí tělo se vrátilo ke kremaci do Anglie a pozůstatky byly poslány zpátky do Francie na hřbitov Cimetière du Père-Lachaise v Paříži. Její popel odpočívá v urně číslo 9016.\n\n"}
{"id": "1469593", "url": "https://cs.wikipedia.org/wiki?curid=1469593", "title": "Cd1b", "text": "Cd1b\n\nCD1b patří mezi transmembránové glykoproteiny rodiny CD1. CD1 molekuly jsou exprimovány na povrchu mnoha různých buněk prezentujících antigen. Tato skupina glykoproteinů vystavuje na svém povrchu antigeny na bázi lipidů a prezentuje je specializovaným αβT lymfocytům. CD1 jsou strukturně příbuzné hlavnímu histokompatibilnímu komplexu, řadí se mezi neklasické MHC. Lokus pro skupinu lidských CD1 je lokalizován na chromozomu 1 a sestává z pěti nepolymorfních genů (CD1a, CD1b, CD1c, CD1d a CD1e).\n\nKonstrukce CD1b molekul má jedinečné uspořádání. To je odlišuje od ostatních molekul z rodiny CD1 a poskytuje jim možnost navázat rozmanité spektrum lipidových antigenů s různou délkou alkylového řetězce. Podobně jako ostatní CD1 molekuly a klasické MHC I molekuly, CD1b se skládají z na membránu vázaného glykoproteinu a tří extracelulárních domén (α1, α2, α3). Extracelulární části molekuly jsou připojeny nekovalentní vazbou na β2 mikroglobulin. Celá tato struktura vytváří úzkou hydrofobní vazebnou štěrbinu, jejíž součástí jsou čtyři vzájemně propojené kanály. Antigeny jsou v hydrofobní štěrbině zachyceny svými alkylovými řetězci a jejich polární část vyčnívá ven. Takto mohou být prezentovány specializovaným T buňkám. Receptory T buněk využívají své α a β řetězce jako pinzetu, pomocí které sevřou hydrofilní část antigenu a vytvoří tak specifickou vazbu. Vazebná drážka CD1b molekuly je největší z celé rodiny CD1. Vzhledem k tomu, že bakteriální lipidy mívají delší alkylové řetězce než endogenní lipidy vypadá to, že CD1b je specializovaná především na prezentaci exogenních (bakteriálních) lipidů.\n"}
{"id": "1469594", "url": "https://cs.wikipedia.org/wiki?curid=1469594", "title": "Viděno osmi", "text": "Viděno osmi\n\nViděno osmi (\"Visions of Eight\") je americký povídkový dokumentární film, natočený na Letních olympijských hrách 1972 v Mnichově. Producenti Stan Margulies a David L. Wolper požádali osm předních světových režisérů, aby natočili podle vlastního výběru krátkou filmovou esej o tom, co je na olympiádě nejvíc zaujme. Vznikla tak originálně stylizovaná výpověď, v níž se prolínají estetické studie lidského těla v pohybu s ironickými pohledy do zákulisí moderního sportu i faktografickými momenty včetně mnichovského masakru. Film je natočen barevně a trvá 110 minut.\n\n\nFilm byl promítán mimo soutěž na festivalu v Cannes v roce 1973, o rok později získal Zlatý glóbus za nejlepší dokument.\n\nMiloš Forman ve své autobiografii \"Co já vím\" vzpomíná na spolupráci s Jörgenem Perssonem: „České úřady nepovolily Mirku Ondříčkovi točit s emigrantem, a tak jsem si jako své oko vybral švédského kameramana Jorgena Perssona, který dělal kameru pro \"Elvíru Madiganovou\" Bo Widerberga. Chtěl jsem, aby se film co nejvíce lišil od televizních přenosů, a Persson měl očividně smysl spíš pro dekadentní krásu než pro suchou reportáž.“\n\n"}
{"id": "1469597", "url": "https://cs.wikipedia.org/wiki?curid=1469597", "title": "Angela Denoke", "text": "Angela Denoke\n\nAngela Denoke (* 27. listopadu 1961 ve Stade) je německá operní zpěvačka - sopranistka.\n\nStudovala na Hamburské univerzitě hudby a dramatu (). Její první smlouva byla v Divadle Ulm (1992–1996), kde kromě jiných rolí zazpívala Fiordiligi v Così fan tutte, Donnu Annu v \"Donu Giovannim\" nebo Agathu v \"Čarostřelci\". V září 1994 Angela Denoke zpívala na stejné scéně roli \"Maršálky\" v opeře Richarda Strausse \"Růžový kavalír\" v režii Petra Pikla a pod taktovkou Jamese Allena Gährese. Poté působila ve Stuttgartské opeře a účinkovala ve Vídeňské státní opeře, na Salzburgském festivalu a v Metropolitní opeře v New Yorku.\n\nPravidelně zpívá na všech významných operních scénách světa v Berlíně, v Hamburku, v Drážďanech, v Londýně, v Paříži, v San Francisku a v Chicagu. V dubnu 1997 debutovala ve Vídeňské státní opeře jako Maršálka v \"Růžovém kavalírovi\", stejnou roli zpívala při svém debutu v Metropolitní opeře v New Yorku v roce 2005. V červenci 1997 debutovala na festivalu v Salcburku jako Marie v Bergově opeře \"Vojcek\". Toto představení produkoval Peter Stein a řídil Claudio Abbado. V roce 2006 zpívala titulní roli v opeře Richarda Strausse \"Salome\" v Bavorské státní opeře v režii Williama Friedkina a pod taktovkou Kenta Nagana. Za tuto roli obdržela ocenění Deutscher Theaterpreis Der Faust za nejlepší pěvecký výkon v hudebním divadle.\n\nV opeře a na koncertech spolupracovala s dirigenty: Claudio Abbado, Daniel Barenboim, Sylvain Cambreling, Christoph Eschenbach, James Allen Gähres, Hartmut Haenchen, Zubin Mehta, Ingo Metzmachera, Kent Nagano, Seiji Ozawa, Michail Pletnev, Sir Simon Rattle, Donald Runnicles, Esa-Pekka Salonen, Giuseppe Sinopoli, Stefan Soltesz nebo Christian Thielemann.\n\nV roce 2019 vystouopila na scéně Metropolitní opery v New Yorku jako Jolanta v Bartókově opeře \"Modrovousův hrad\". Toto představení bylo přenášeno prostřednictvím Euroradia jako přímý přenos v Českém rozhlasu.\n\n\n\n"}
{"id": "1469605", "url": "https://cs.wikipedia.org/wiki?curid=1469605", "title": "Pik BAM", "text": "Pik BAM\n\nPik BAM je hora v Zabajkalském kraji v Rusku o nadmořské výšce 3072 metrů. Byla pojmenovaná po Bajkalsko-amurské magistrále, která vede jižně od hory. Jedná se o nejvyšší vrchol pohoří Kodarského a Stanové vysočiny. Nejbližším městem je Nová Čára. Prvovýstup uskutečnili v roce 1963 horolezci z Čity.\n\n"}
{"id": "1469606", "url": "https://cs.wikipedia.org/wiki?curid=1469606", "title": "Jardin de la Gare-de-Charonne", "text": "Jardin de la Gare-de-Charonne\n\nJardin de la Gare-de-Charonne je veřejný park, který se nachází v Paříži ve 20. obvodu. Park byl vybudován v roce 1986 a jeho rozloha činí 1,5310 ha.\n\nPark byl vytvořen v roce 1986 v prostoru bývalých městských hradeb stejně jako sousedící \"Boulevard Davout\". Park nese jméno po bývalém nákladovém nádraží gare de Charonne-Marchandises.\n\n"}
{"id": "1469608", "url": "https://cs.wikipedia.org/wiki?curid=1469608", "title": "Alois Frajt", "text": "Alois Frajt\n\nA.R.D. Alois Frajt (19. září 1909 Slavičín – 28. července 1978 Pozlovice) byl český římskokatolický kněz působící v litoměřické diecézi, vězeň nacistického koncentračního tábora v Dachau.\n\nNa jáhna byl vysvěcen 27. května 1934 v Libochovicích a na kněze byl vysvěcen 24. června 1934 v katedrále sv. Štěpána v Litoměřicích. V letech 1935-1938 byl dočasným duchovním správcem (\"administrator intercalaris\") v Terezíně, a v této činnosti pokračoval, po asi ročním přerušení, od roku 1939. Duchovním správcem terezínské farnosti byl i v době svého zatčení německými okupačními orgány. Nejprve byl uvězněn na Pankráci od 30. září 1940, od 23. října 1940 do 31. prosince 1940 v Malé pevnosti v Terezíně. Dále následovala opět věznice Pankrác a od 18. září 1942 koncentrační tábor v Dachau. Příčina zatčení zněla: „Ohrožuje svojí činností stálost velkoněmecké Říše zneužíváním zpovědi ke špionáži“. Z Dachau byl osvobozen až na konci války. V roce 1945 se stal, jako terezínský farář, jedním ze signatářů \"Manifestu kněží z 2. června 1945\" – prohlášení duchovních, kteří se vrátili po skončení druhé světové války z vězení a koncentračních táborů. Manifest z roku 1945 byl určen celému národu. Od 1. června 1945 byl ustanoven do duchovní správy farnosti – děkanství u Všech svatých v Litoměřicích a excurrendo spravoval: Blíževedly (srpen 1946 – 1. září 1948), Kravaře (1. července 1946 – 1. září 1948), Křešice (1. října 1946 – 1. září 1952), Terezín (15. února 1947 – 1. září 1952), Zahořany (25. března 1946 – 1. května 1953), Zubrnice (okolo 1945 – 1. května 1953) a Žitenice (31. srpna 1946 – 1. října 1948). Od 1. května 1953 do 31. března 1955 byl administrátorem ve Cvikově. Spravoval však excurrendo farnosti v Kunraticích u Cvikova a Krompachu, a vypomáhal v Mařenicích. Poté od března 1955 začal působit ve farnosti Brtníky, kde byl až do 14. března 1965. Od 15. března 1965 byl duchovním správcem ve farnosti – arciděkanství Liberec a stal se okrskovým vikářem libereckého vikariátu. Františkáni, kteří působili tehdy v libereckých kostelích jej obvykle nazývali „starý pan vikář“. Frajt měl i dobré vztahy s chrastavskými františkány a je známé, že dovedl pro ně v komunistické totalitě něco udělat. Například v Rochlicích existuje záznam: „Vikář Frajt opil církevního tajemníka a vymámil z něj pro nás (františkány) souhlas“. V Liberci na arciděkanství působil až do 30. září 1974. Závěr života prožil jako administrátor v Pozlovicích, kde také zemřel. Poslední rozloučení s ním proběhlo v tamním kostele sv. Martina a 5. srpna 1978 byl pohřben v rodném Slavičíně.\n"}
{"id": "1469610", "url": "https://cs.wikipedia.org/wiki?curid=1469610", "title": "Chronostratigrafie", "text": "Chronostratigrafie\n\nChronostratigrafie (z řec. \"chrónos\" = čas a lat. \"stratum\" = vrstva) je subdisciplínou geologické stratigrafie. Rozděluje horninová tělesa podle stáří jejich vzniku. Základní jednotka v hierarchickém systému chronostratigrafie je stupeň (viz rámeček). Je to nejmenší jednotka, která se používá v celosvětovém měřítku.\n\nNa rozdíl od geochronologie, což je abstraktní uspořádání času, je chronostratigrafie spojena s fyzickými horninami. Každá geochronologická jednotka má odpovídající chronostratigrafickou jednotku. Pozice chronostratigrafických jednotek v hierarchické stupnici je vždy vyjádřena vztahem spodní / vrchní podle vrstevnatosti horninových těles. Ve vrstevním sledu jsou horní vrstvy mladší než vrstvy pod nimi. Takto je útvar karbon rozdělen na dvě oddělení \"spodní karbon\" a \"svrchní karbon\", útvar jura je rozdělen na spodní, střední a svrchní,\n\nV rámci stratigrafie je chronostratigrafie ve své čisté podobě relativně mladou disciplínou. Nejstarší forma stratigrafické struktury byla zavedena v roce 1669, když Nicolaus Steno objevil princip superpozice. Platilo kritérium, podle kterého byla horninová tělesa vymezována svisle, tedy že horní vrstvy jsou vždy mladší než vrstvy pod nimi. Nicméně tento litostratigrafický přístup k vrstevnatosti horninových těles se ukázal jako neplatný všude tam, kde se sled vrstev, zaznamenaný na jednom místě jako referenční, lišil v regionálně odlehlých oblastech ve více horninových jednotkách.\n\nNa začátku 19. století William Smith objevil stabilitu horizontu a konstantní vertikální posloupnost fosilií nebo jejich socializací, totiž že některé fosilie byly nalezeny pouze v určitých vrstvách. S tímto zjištěním dokázali on a další geologové srovnávat daleko od sebe vzdálené vrstvy hornin kvůli jejich podobným znakům, to znamená, přiřadit je stratigraficky ke stejné úrovni na geologické časové stupnici. Stratigraficky je použil ke srovnávání souběžného vývoje vzdálených, litologicky odlišných hornin. Tato metoda, dnes nazývaná biostratigrafie, se prosadila v první polovině 19. století a v mnoha případech vedla k nadregionální definici dříve lokálních stratigrafických jednotek. Na základě toho Leopold von Buch a další dokázali formulovat princip vůdčí zkameněliny.\n\nAž do poloviny 20. století se tvořla další zdokonalení. K dispozici již bylo tolik místních údajů, že byl umožněn globální pohled na situaci. Hodnocení však byla obtížná, protože neexistovala žádná celosvětově jednotná homogenní struktura, založená na relativním čase usazování hornin. Kromě toho se lišily i koncepce. Hranice byly totiž definované zčásti litostratigraficky a zčásti biostratigraficky.\n\nNevole s touto situaci byla formulována například v roce 1948 během 18. Mezinárodního geologického kongresu v Londýně ohledně hranice pliocén / pleistocén. V roce 1960 doporučil 21. Mezinárodní geologický kongres v Kodani výbrat pro tuto hranici nějaký profil. Důsledkem toho bylo založení Mezinárodní unie geologických věd (IUGS) v roce 1961 v Paříži. IUGS byl pověřen tím, aby přesněji definoval terminologii stratigrafických disciplín a aby také vytvořil mezinárodně jednotné rozčlenění horninových struktur a dějin Země.\n\nPrvní chronostratigrafická hranice definovaná IUGS byla hranice silur / devon. Současně byla zavedena zásada pro stanovení chronostratigrafických hranic a to prostřednictvím referenčního profilu a referenčního bodu (metoda GSSP). Zkušenosti získané z tohoto postupu byly dokumentovány v prvním vydání \"Mezinárodního\" \"stratigrafického průvodce\" z roku 1976.\n\nVe srovnání s pouhým popisem určitých vlastností byl nový postup objektivnější, protože odkazuje na neměnná a neinterpretovatelná fakta, referenční profil a referenční bod. Subjektivní pak zůstává jen jejich přenos na výskyty mimo referenční profil. Tato paralelizace je možná pouze za pomoci jiných oborů (např. biostratigrafie nebo eventstratigrafie).\n\nPokroky ve vědě a rozvoj nových technik dnes umožňují stále přesnější identifikaci hranic v jiných výchozech. Značná část hornin fanerozoika již byla rozčleněna podle principů \"nové stratigrafie\".\n\nJe to soubor hornin vzniklý kdekoliv na světě v daném časovém intervalu, který odpovídá jiné formální stratigrafické jednotce. Například v biostratigrafii definovaná biozona, se v biochronozoně uvádí stejným vlastním jménem.Tato chronozona pak obsahuje všechny sedimentární horniny, které se usazovaly v období biozóny. Totéž platí pro jednotky litostratigrafické, magnetostratigrafické apod. Chronozona je jednotka nezávislá na chronostratigrafické hierarchii (eonotém, eratém, útvar, oddělení a stupeň) a jako svůj geochronologický ekvivalent má jednotku chron..\n\nPřísné rozlišování mezi chronostratigrafií a geochronologií je často obtížné i pro specialisty. Kdy je karbon systém a kdy je to perioda? Kdy je mezozoikum éra a kdy je to eratém? Smysl přeci má používat stejné názvy při označování horninových jednotek a jim odpovídajících časových období. Rozčlenění do souvislé časové osy je jednoduchý koncept, který také intuitivně využívají laici při debatách o členění geologických vrstev – starší horninová tělesa nebo vrstvy jsou níže, mladší nad nimi.\n\n\n\n"}
{"id": "1469611", "url": "https://cs.wikipedia.org/wiki?curid=1469611", "title": "Bořetice (hradiště)", "text": "Bořetice (hradiště)\n\nBořetice jsou pravěké a snad i raně středověké sídliště a hradiště u Bořetic v okrese Kolín. Nachází se na ostrožně nad jižním okrajem Ratboře v katastrálním území Bořetice u Kolína. Z původních staveb se částečně dochovalo opevnění. Lokalita je od roku 1987 chráněna jako kulturní památka.\n\nLokalita byla osídlena už v eneolitu, kdy se na ní nacházelo výšinné sídliště. Hradiště bylo postaveno během doby halštatské a později snad také během doby hradištní v raném středověku.\n\nOstrožnu obtéká na východní straně Vysocký potok a na západní straně bezejmenný potok. Oba se vlévají do Polepky, která teče pod severním svahem. Přestože jsou svahy ostrožny, s výjimkou jižní strany, strmé, chránilo opevnění pravděpodobně celý obvod hradiště a vymezovalo plochu o rozloze asi 4,5 hektaru. Velká část valů byla rozvezena už na konci devatenáctého století, kdy hradiště navštívil Josef Ladislav Píč, který na něm pozoroval příčný val dlouhý 190 metrů a fragmenty valu a příkopu na východní straně. Nejlépe se dochoval příčný val na jižní straně, který je pozůstatkem hradby s čelní zdí z nasucho kladených kamenů. Na vnitřní straně hradbu tvořila dřevěná armatura vyplněná vrstvami drobných kamenů. Na jejích pozůstatcích byly pozorovány stopy požáru, který vedl až k natavení a spečení některých kamenů.\n"}
{"id": "1469615", "url": "https://cs.wikipedia.org/wiki?curid=1469615", "title": "Ždánice (hradiště)", "text": "Ždánice (hradiště)\n\nŽdánice jsou pravděpodobně raně středověké hradiště u stejnojmenné obce v okrese Kolín. Nachází se západně od vesnice na výšině s pomístním názvem Na Hradišťatech, V Šancích nebo Na Šancích. Lokalita je od roku 1965 chráněna jako kulturní památka.\n\nNa hradišti neproběhl žádný archeologický výzkum, který by umožnil určit dobu vzniku a osídlení hradiště. Obvykle však bývá zařazováno do raného středověku na základě keramiky nalezené při rozvážení valů. Prvním badatelem, který se hradištěm zabýval na počátku dvacátého století, byl Jan Kremla. Geofyzikálním měřením v letech 1998 a 2000 byl zachycen průběh jedné linie opevnění na západní straně.\n\nHradiště se nachází na půdorysně nepravidelné ostrožně s rozlohou deset hektarů. Údajně bylo chráněné zdvojeným příkopem a valem, ale většina opevnění zanikla při novodobých úpravách. Na východní straně se opevnění dochovalo v podobě tři metry vysoké meze, která vznikla zasypáním příkopu na počátku dvacátého století. Kameny z původních hradeb byly použity při opravách cest. Také severní a západní strana opevnění byla zničena při budování silnic.\n"}
{"id": "1469617", "url": "https://cs.wikipedia.org/wiki?curid=1469617", "title": "Ivan Bartoš (rozcestník)", "text": "Ivan Bartoš (rozcestník)\n\nJméno a příjmení Ivan Bartoš má více nositelů:\n\n"}
{"id": "1469620", "url": "https://cs.wikipedia.org/wiki?curid=1469620", "title": "Peter Bartoš (rozcestník)", "text": "Peter Bartoš (rozcestník)\n\nJméno a příjmení Peter Bartoš má více nositelů:\n\n"}
{"id": "1469623", "url": "https://cs.wikipedia.org/wiki?curid=1469623", "title": "Josef Vlček (rozcestník)", "text": "Josef Vlček (rozcestník)\n\nJméno a příjmení Josef Vlček má více nositelů:\n\n"}
{"id": "1469625", "url": "https://cs.wikipedia.org/wiki?curid=1469625", "title": "Stanislav Vlček (rozcestník)", "text": "Stanislav Vlček (rozcestník)\n\nJméno a příjmení Stanislav Vlček má více nositelů:\n\n"}
{"id": "1469627", "url": "https://cs.wikipedia.org/wiki?curid=1469627", "title": "Toblerone (budova)", "text": "Toblerone (budova)\n\nToblerone (v srbské cyrilici Тоблероне) je neformální název pro obytnou budovu, která se nachází ve východní části srbské metropole Bělehradu, v místní části Karaburma. Výšková budova má adresu \"Mije Kovačevića 9\". V její blízkosti se nachází Bohoslovecká fakulta. \n\nSedmnáctipatrová brutalistická budova získala svojí přezdívku podle nápadně vystupujících lodžií, které narušují původní šestiúhelníkový půdorys stavby. Budova byla dokončena v roce 1966 a jejím architektem byl Rista Šekerinski, jehož je toto nejznámější dílo. Návrh budovy získal jednu z jugoslávských architektonických cen.\n"}
{"id": "1469628", "url": "https://cs.wikipedia.org/wiki?curid=1469628", "title": "Jan Polák (rozcestník)", "text": "Jan Polák (rozcestník)\n\nJméno a příjmení Jan Polák má více nositelů:\n\n"}
{"id": "1469629", "url": "https://cs.wikipedia.org/wiki?curid=1469629", "title": "Městský dům čp. 84 (Vidnava)", "text": "Městský dům čp. 84 (Vidnava)\n\nMěstský dům č. p. 84 je nárožní dům Radniční ulici v sousedství domu č. p. 85 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se soudím okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na místo nich byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří nárožní empírový dům na Radniční ulici čp. 84, který byl postaven na středověkém jádře v první třetině 19. století a mnohokrát upravován. V šedesátých letech 20. století prošel dům opravou při níž byla odstraněna bosáž v a šambrány v přízemí. V roce 1972 budova měla narušenou statiku po vybourání vedlejšího řadového domu, stabilita byla zajištěna třemi opěrnými pilíři. V roce 2005 byl celkově rekonstruován.\n\nMěšťanský dům je nárožní (původně řadová) jednopatrová sedmiosá stavba krytá dvěma sedlovými střechami za průčelím. Průčelí je děleno kordonovým pásem. Přízemí je prolomeno v páté ose zleva pravoúhlým vstupem. Okna v patře mají nadokenní římsu. Nad patrem je atikové patro s okny v jednoduchých rámech. Atika je završena masívní římsou s plným nádstavcem. Fasáda budovy je žlutá omítnutá hladkou omítkou, architektonické prvky mají barvu bílou. Vstupní síň je zaklenuta valenou klenbou s lunetami a štukovými zrcadly. Místnosti v patře jsou plochostropé.\n\n\n"}
{"id": "1469630", "url": "https://cs.wikipedia.org/wiki?curid=1469630", "title": "Július Polák (rozcestník)", "text": "Július Polák (rozcestník)\n\nJméno a příjmení Július Polák má více nositelů:\n\n"}
{"id": "1469633", "url": "https://cs.wikipedia.org/wiki?curid=1469633", "title": "Elin Pelin (město)", "text": "Elin Pelin (město)\n\nElin Pelin () je město ležící ve středním Bulharsku, v Sofijské kotlině, 24 km východně od Sofie. Je správním střediskem stejnojmenné obštiny a má zhruba 7 tisíc obyvatel.\n\nPrvní písemné zmínky o sídle pocházejí z 15. století a je v nich uváděno jako Nuvosel. V polovině 19. století se nazývalo Novoselci a byla to jedna z největších dědin na východě Sofijské kotliny. V roce 1846 byla dokončena stavba kostela sv. Mikuláše. Ves byla osvobozena během rusko-turecké války a stala se součástí Bulharského knížectví a nedlouho po tom správním střediskem nejbližšího okolí.\n\nDíky tomu, že nedaleko odtud byla vybudována železniční trat do Cařihradu, začal se zde po jejím zprovoznění rozvíjet průmysl. Přímo u nádraží vznikla současná stejnojmenná vesnice. Na konci 19. století zde byla zřízena škola a knihovna. V roce 1950 byla dědina přejmenována na Elin Pelin po nedávno zemřelém spisovateli, který se narodil v nedaleké vsi Bajlovo. Městem je od roku 1960. Hovorově je nazýváno Pelino.\n\nVe městě žije 7 291 stálých obyvatel a je zde trvale hlášeno 6 322 obyvatel. Podle sčítání 1. února 2011 bylo národnostní složení následující:\n"}
{"id": "1469634", "url": "https://cs.wikipedia.org/wiki?curid=1469634", "title": "Jan Musil (rozcestník)", "text": "Jan Musil (rozcestník)\n\nJméno a příjmení Jan Musil má více nositelů:\n\n"}
{"id": "1469641", "url": "https://cs.wikipedia.org/wiki?curid=1469641", "title": "František Kopecký (rozcestník)", "text": "František Kopecký (rozcestník)\n\nJméno a příjmení František Kopecký má více nositelů:\n\n"}
{"id": "1469642", "url": "https://cs.wikipedia.org/wiki?curid=1469642", "title": "Gare de Charonne-Marchandises", "text": "Gare de Charonne-Marchandises\n\nGare de Charonne-Marchandises bylo překladové nádraží v Paříži ve 20. obvodu.\n\nNádraží se nacházelo ve 20. obvodu mezi ulicemi Boulevard Davout, Rue de Lagny a Rue du Volga. Bylo součástí zrušené tratě Petite Ceinture.\n\nV roce 1888 byly dokončeny stavební práce a trať Petite Ceinture byla zvýšena do úrovně nástupišť nákladového nádraží. Stanice byla v roce 1900 rozšířena. Při této příležitosti bylo odstraněno několik kolejí v ulici Rue Philidor mezi Passage de Lagny a Boulevardem Davout. Nádraží bylo zbořeno na konci 20. století. Prostranství bylo částečně zastavěno, zčásti přeměněno na veřejný park také na Jardin de la Gare-de-Charonne (vznik 1986), který nese název bývalého nádraží.\n\n"}
{"id": "1469643", "url": "https://cs.wikipedia.org/wiki?curid=1469643", "title": "Ivan Kopecký (rozcestník)", "text": "Ivan Kopecký (rozcestník)\n\nJméno a příjmení Ivan Kopecký má více nositelů:\n\n"}
{"id": "1469644", "url": "https://cs.wikipedia.org/wiki?curid=1469644", "title": "Jaroslav Kopecký (rozcestník)", "text": "Jaroslav Kopecký (rozcestník)\n\nJméno a příjmení Jaroslav Kopecký má více nositelů:\n\n"}
{"id": "1469645", "url": "https://cs.wikipedia.org/wiki?curid=1469645", "title": "Josef Kopecký (rozcestník)", "text": "Josef Kopecký (rozcestník)\n\nJméno a příjmení Josef Kopecký má více nositelů:\n\n"}
{"id": "1469647", "url": "https://cs.wikipedia.org/wiki?curid=1469647", "title": "Šenovská pahorkatina", "text": "Šenovská pahorkatina\n\nŠenovská pahorkatina, též Šenovská vrchovina, je geomorfologická jednotka, podcelek Šluknovské pahorkatiny. Nachází se v severní části Česka ve Šluknovském výběžku. Její rozloha je 166 km² a nejvyšším vrcholem je Hrazený (610 m).\n\nŠenovská pahorkatina je geomorfologický podcelek Šluknovské pahorkatiny o rozloze 166 km² s členitým reliéfem. Nachází se v západní, severní a částečně střední části Šluknovského výběžku. Severní, západní a část jižní hranice tvoří státní hranice s přesahem do sousedního Německa. Jižní hranice pokračuje po lužickém zlomu, údolím Mandavy a z Dolních Křečan pak údolími na sever až ke státní hranici v Jiříkově. Střední sklon území je 5°01' a střední nadmořská výška 417,5 m. Nejvyšším bodem je vrchol Hrazeného (610 m), nejnižším pak hladina Sprévy na státní hranici s Německem u bývalé obce Fukov (293 m). Převládající horninou je lužický granodiorit, jemně až středně zrnitý, biotitický. Ten doplňuje rumburská žula a méně četné průniky třetihorních výlevných vyvřelin, především čediče a příbuzných hornin, dále lamprofyr či dolerit. Územím prochází hlavní evropské rozvodí. K povodí Labe a úmoří Severního moře náleží vodní toky druhého řádu Vilémovský potok (Sebnice), Spréva a Křinice, k povodí Odry a úmoří Baltského moře patří Mandava. Krajina je středně zalesněná a náleží k 4.–5. lesnímu vegetačnímu stupni (bukovému, respektive jedlo-bukovému). Původní lesní porosty se dochovaly jen ojediněle, převládají smrkové monokultury s dominantním smrkem ztepilým \"(Picea abies)\", doplněným bukem lesním \"(Fagus sylvatica)\", jedlí bělokorou \"(Abies alba)\" či modřínem opadavým \"(Larix decidua)\". Průměrná roční teplota se pohybuje v rozmezí 6,5–7 °C, průměrné roční srážky pak v rozpětí 700–800 mm. Na jih území zasahuje Chráněná krajinná oblast Labské pískovce.\n\nVýběr zahrnuje pojmenované vrchy s nadmořskou výškou nad 400 m.\nZařazení Šenovské pahorkatiny podle Demkovy klasifikace:\n\nBalatkovo geomorfologické členění z roku 2006 jednotku neklasifikuje jako pahorkatinu, ale jako vrchovinu. Zároveň jí neřadí jako geomorfologický podcelek, ale jako okrsek přičemž podcelky jsou v jeho členění Šluknovské pahorkatiny zcela vynechány.\n\n\n\n"}
{"id": "1469648", "url": "https://cs.wikipedia.org/wiki?curid=1469648", "title": "Jaroslav Šimek (rozcestník)", "text": "Jaroslav Šimek (rozcestník)\n\nJméno a příjmení Jaroslav Šimek má více nositelů:\n\n"}
{"id": "1469650", "url": "https://cs.wikipedia.org/wiki?curid=1469650", "title": "Tiszalök", "text": "Tiszalök\n\nTiszalök [tisalek] () je město ve východním Maďarsku v župě Szabolcs-Szatmár-Bereg, spadající pod okres Tiszavasvári, blízko hranic se župou Borsod-Abaúj-Zemplén. Město leží na řece Tisze. Nachází se asi 24 km západně od Nyíregyházy. V roce 2015 zde žilo 5 395 obyvatel. Podle údajů z roku 2001 zde bylo 98 % obyvatel maďarské a 2 % romské národnosti.\n\nVe městě se nachází vodní elektrárna. Velkou potíží při dopravě z Tiszalöku do obce Tiszatardos, která se nachází na druhé strany řeky, je to, že chybí most. Je zde však možná doprava trajektem.\n\nNejbližšími městy jsou Nyírtelek, Rakamaz, Tiszavasvári a Tokaj. Blízko jsou též obce Gávavencsellő, Nagycserkesz, Szorgalmatos, Tiszadada, Tiszaeszlár, Tiszanagyfalu a Tiszatardos.\n\n"}
{"id": "1469655", "url": "https://cs.wikipedia.org/wiki?curid=1469655", "title": "Zsámbék", "text": "Zsámbék\n\nZsámbék [žámbék] () je město v Maďarsku v župě Pest, spadající pod okres Budakeszi. Svým městským územím sousedí s obcí Tök a vytváří tak aglomeraci. Nachází se asi 23 km severozápadně od Budapešti. V roce 2015 zde žilo 5 276 obyvatel. Dle údajů z roku 2011 je tvoří 85,4 % Maďaři, 6,4 % Němci, 0,7 % Rumuni, 0,5 % Romové, 0,2 % Poláci a 0,2 % Slováci.\n\nPoblíže Zsámbéku prochází dálnice M1. Na Zsámbék je zde výjezd 26 a stejnojmenná odpočívka.\n\nNejbližšími městy jsou Biatorbágy, Bicske, Budakeszi a Piliscsaba. Blízko jsou též obce Herceghalom, Mány, Páty, Szomor a Tök.\n\n"}
{"id": "1469657", "url": "https://cs.wikipedia.org/wiki?curid=1469657", "title": "Robert Simpson", "text": "Robert Simpson\n\nRobert Wilfred Levick Simpson (2. března 1921 Royal Leamington Spa – 21. listopadu 1997 Tralee, Irsko) byl anglický skladatel a dlouholetý producent a moderátor stanice BBC.\n\nNejznámější je jeho orchestrální a komorní hudba (obzvláště ve stěžejních klasických formách: 11 symfonií a 15 smyčcových kvartet) a dále jeho spisy o Beethoveně, Brucknerově, Nielsenově a Sibeliově hudbě. Studoval skladbu u britského skladatele Herberta Howellse. V roce 1980, Pozoruhodně za života moderního skladatele, vznikla Společnost Roberta Simpsona, když se jednalo o to, že Simpsonova hudba byla nespravedlivě zanedbána. Cílem společnosti je přinést Simpsonovu hudbu širší veřejnosti sponzorováním nahrávek a živých představení jeho děl, vydáním časopisu a dalších publikací a archivováním materiálu týkajícího se skladatele.\n\n"}
{"id": "1469658", "url": "https://cs.wikipedia.org/wiki?curid=1469658", "title": "SUDEP", "text": "SUDEP\n\nSUDEP (zkratka z anglického sudden unexpected death in epilepsy) je náhlá, neočekávanou smrt u pacienta s epilepsií. Je definovaná jako náhlá a neočekávaná smrt, která nebyla způsobena úrazem, tonutím ani epileptickým statem a jejíž příčina nebyla objasněna post-mortem vyšetřením anatomickým a toxikologickým\n\nOdhadovaná incidence SUDEP je 0,81 případů na 100 000 obyvatel nebo 1,16 na 1000 pacientů s epilepsií. Kumulativní riziko SUDEP při sledování 40 let dosahuje 7% a u pacientů, kteří nejsou v remisi onemocnění nebo neberou medikaci až 12%.\n\nPřesný mechanismus SUDEP není doposud znám. Existuje několik teorií, které předpokládají respirační, kardiální, mozkovou a autonomní dysfunkci. \n\nKardiální etiologie vychází z předpokladu, že epilepsie a epileptické záchvaty mají nepříznivý efekt na kardiální funkce, které mohou hrát důležitou roli v patofyziologii SUDEP. Záchvaty mohou vyvolávat změny srdečního rytmu jako např. tachykardii, bradykardii či prodloužený QT interval, a to nejspíše na podkladě změn autonomního nervového systému spojených se záchvatem. Periiktální tachykardie, obecně definovaná jako \"srdeční akce nad 100 úderů za minutu, která se objevuje před, během nebo po záchvatu,\" je běžnou součástí záchvatů a vyskytuje se až u 82% pacientů. Iktální tachykardie byla identifikovaná u 2 pacientů s hrozícím SUDEP (tzv. near SUDEP). Iktální bradykardie je výrazně méně častá než iktální tachykardie a většinou jí nacházíme u pacientů s temporálními epilepsiemi. Postiktální bradykardie následovaná apnoe byla konzistentním nálezem u pacientů ve studii MORTEMUS. Dalším faktorem, který může hrát roli v kardiálně podmíněném SUDEP jsou změny v délce QT intervalu, vzhledem k tomu, že prodloužení a zkrácení QT intervalu je asociováno s rizikem náhlé smrti v obecné populaci. Délka QT intervalu (tedy trvání deporalizace komor) se může měnit u pacientů s farmakorezistentní epilepsií v období po generalizovaném tonicko-klonickém záchvatu nebo v návaznosti na desaturaci při epileptickém záchvatu, což může hrát etiologickou roli v SUDEP. Tento předpoklad vyvrátila studie 19 pacientů, kteří později zemřeli na SUDEP, přičemž zastoupení pacientů s prodlouženým QT intervalem v návaznosti na záchvat bylo podobné jako u pacientů, kteří na SUDEP neutrpěli.\n\nZhoršená respirace, záchvatem indukovaná pulmonální dysfunkce či centrální apnoe způsobena supresí dechového centra v mozkovém kmeni jsou faktory, které hrají roli v některých případech SUDEP. K SUDEP dochází většinou během spánku a pacienti zemřelí na SUDEP častěji trpěli nočními záchvaty. Téměř ke všem SUDEP došlo v poloze na břiše a během spánku. Přítomnost další osoby během spánku pacieta se jeví jako protektivní faktor SUDEP. Raritní výskyt SUDEP během supervidovaného spánku se přičítá rychlejší reakcii okolí, díky které dojde k obnovení kardiopulmonálních funkcí včas. U většiny pacientů se SUDEP se nachází během pitvy plicní edém. Ačkoliv nebývá těžkého stupně, může umocňovat ostatní záchvatem indukované respirační změny.\n\nU pacientů s farmakorezistentní epilepsií bylo demonstrována dysregulace autonomních funkcí jako např. vyšší tonus sympatiku, vyšší tonus rezistentních cév, nižší parasympatická reaktivita a nižší parasympatický tonus. Pacienti s farmakorezistentní epilepsií na antiepieleptické medikaci mají sníženou variabilitu srdeční frekvence. Tento faktor se jeví jako důležiý rizikový faktor SUDEP u pacientů s diabetes mellitus II. typu a infarktem myokardu, přičemž není jasné, zda se jedná o důsledek antiepileptik nebo refrakterní epilepsie.\n\nPostiktální generalizovaná suprese na EEG se objevuje u některých pacientů po generalizovaném záchvatu, vzácněji po jiných typech záchvatu. Právě přítomnost generalizovaných tonicko-klonických záchvatů je největším rizikem SUDEP napříč studiemi. V současnosti není jasné, zda pozáchvatová generalizovaná suprese na EEG je důsledkem postiktální deprese kortikální aktivity či postiktální hypoxie nebo narušení ascententního retikulárního aktivačního systému. Podle některých studií postiktální generalizovaná suprese na EEG trvající 50 sekund a déle je asociována s větším rizikem SUDEP. Nicméně pozdější studie toto nepotvrdily. Předpokládaným důsledkem postiktální generalizované suprese na EEG může vyústit v centrální apnoe. Jiné studie však prokázaly, že postiktální generalizovaná EEG suprese byla spojena s délkou a tíží desaturace hemoglobinu kyslíkem, nikoliv s incidencí centrální apnoe. Toto zjištění vedlo k jiné teorii, že postiktální generalizovaná suprese na EEG ovlivňuje specifickou pulmonální dysfunkci vázanou na epileptický záchvat, více než výskyt centrální apnoe.\n\nBěhem epileptikého záchvatu se uvolňuje řada různých neurotransmiterů, jejichž význam v etiologii SUDEP musí být dále posouzen. Důležitou roli hraje při SUDEP pravděpodobně serotonin. Hladina tohoto neurotransmiteru je u pacientů s epilepsií nižší, a právě nižší hodnoty serotoninu jsou asociovány se SUDEP. Hladina serotoninu jednak klesá během spánku, zároveň má modulační vliv na regulaci dýchání v mozkovém kmeni. Ve zvířecím modelu podávání inhibitoru zpětného vychytávání serotoninu fluoxetinu redukovalo útlum respirace. SUDEP může být spojený se syndromem náhlého úmrtí kojence, u kterého byla nalezena nižší hladina serotoninu v prodloužené míše.\n\n\nVzhledem k tomu, že není znám přesný mechanismus vzniku SUDEP, je také prevence postavena na jednotlivých dílčích postupech, které by měly snížit riziko SUDEP. Patří sem:\n"}
{"id": "1469660", "url": "https://cs.wikipedia.org/wiki?curid=1469660", "title": "Jonathan Carr", "text": "Jonathan Carr\n\nJonathan Carr (1942-2008) byl britský novinář a autor, který žil a pracoval především v Německu.\n\nNarodil se v Berkhamstedu v anglickém hrabství Hertfordshire.\n\nPracoval postupně jako korespondent pro Reuters, Radio Svobodná Evropa, časopis \"The Economist\", deník \"The Financial Times\" a opět pro \"The Economist\". Profesionálně se setkal s kancléřem Helmutem Schmidtem; nakonec se vztah rozvinul v blízké osobní přátelství. V roce 1985 Carr napsal životopis \"Helmut Schmidt: Helmsman of Germany\". \n\nJeho kniha z roku 1993 \"Goodbye Germany\" (Sbohem Německo) při příležitosti sjednocení Německa se stala mezinárodním bestsellerem a v roce 1998 napsal životopisné dílo \"Mahler: A biography\" o tomto rakouském skladateli.\n\nZemřel v Königswinteru v Severním Porýní-Vestfálsku ve věku 66 let 12. června 2008, v den vydání své poslední knihy \"The Wagner Clan\". \n\n"}
{"id": "1469661", "url": "https://cs.wikipedia.org/wiki?curid=1469661", "title": "Capitol Peak", "text": "Capitol Peak\n\nCapitol Peak je hora v západní části středního Colorada, v kraji Pitkin County. Capitol Peak je s nadmořskou výškou 4 307 m třetí nejvyšší horou pohoří Elk Mountains, které leží na jihu Skalnatých hor. Hora leží 23 km západně od známého lyžařského centra Aspenu.\n"}
{"id": "1469663", "url": "https://cs.wikipedia.org/wiki?curid=1469663", "title": "Deryck Cooke", "text": "Deryck Cooke\n\nDeryck Cooke (14. září 1919 – 26. října 1976) byl britský hudebník, muzikolog a moderátor.\n\nCooke se narodil v Leicesteru, v chudé dělnické rodině; když jeho otec zemřel, byl ještě dítě, přesto si jeho matka mohla dovolit platit mu lekce klavíru. Cooke si brilantně osvojil techniku a začal skládat. Z gymnázia Wyggeston pro chlapce získal stipendium na varhany na Selwyn College v Cambridge, kde ho vyučovali Patrick Hadley a Robin Orr. Jeho vysokoškolské studium bylo přerušeno druhou světovou válkou, během které sloužil v královském dělostřelectvu a zúčastnil se invaze do Itálie. Ke konci války se stal klavíristou v armádní taneční kapele.\n\nV Cambridgi byla úspěšně provedena řada jeho kompozic, ale nebyl si jist jejich kvalitou a nakonec většinu svých děl zničil. Po absolvování v roce 1947 Cooke nastoupil do BBC; kromě let 1959–1965, kdy působil jako spisovatel a kritik na volné noze, pracoval v BBC po zbytek svého života. Jeho práce zahrnovala psaní a editování skriptů pro hudební oddělení a vysílání pro rozhlas a televizi, kde jeho přemýšlivý, neovlivněný způsob jednání z něj činil ideálního komunikátora. V roce 1959 ve své první knize \"Jazyk hudby\" hájil názor, že hudba je v podstatě jazyk emocí a ukázal, že skladatelé během celé historie měli tendenci volit stejné hudební fráze, když chtěli vyjádřit podobné pocity nebo dramatické situace.\n\nVzhledem k blížícímu se Mahlerově výročí v roce 1960 se Cooke (ve spolupráci s Bertholdem Goldschmidtem) pokusil napsat vlastní verzi nedokončeného návrhu jeho 10. symfonie. Původně šlo O přednášku vysílanou BBC v roce 1960; poprvé byla celá verze provedena v Proms Londýnským symfonickým orchestrem pod Goldschmidtovou taktovkou dne 13. srpna 1964. Později vyšly revidované edice vzniklé ve spolupráci se skladateli Davidem Matthewsem a Colinem Matthewsem, kteří Cookeovi a Goldschmidtovi pomáhali dosáhnout autentické podoby díla. Tato skladba šla díky úsilí všech spolupracovníků v roce 1976 do tisku a stala se součástí repertoáru.\n\nV posledních letech života se jeho zdravotní stav zhoršil a Cooke v roce 1976 zemřel ve věku 57 let na krvácení do mozku. Během svých posledních let pracoval na rozsáhlé analýze Wagnerovy operní tetralogie \"Der Ring des Nibelungen\". Byla však dokončena pouze část prvního svazku, který se zabýval textem; vyšla po jeho smrti pod názvem \"I Saw the World End\" (Viděl jsem konec světa). Je velkou ztrátou, že nemohl toto dílo dokončit. Sbírka Cookeových esejů a rozhovorů vyšla také po jeho smrti pod názvem \"Vindications\". Cookeův archiv se nachází v knihovně Cambridgské univerzity.\n\n\"Vindications: Essays on Romantic Music\"\n\n\n\n\n\n"}
{"id": "1469664", "url": "https://cs.wikipedia.org/wiki?curid=1469664", "title": "Boris Iofan", "text": "Boris Iofan\n\nBoris Iofan (rusky Борис Михайлович Иофан; * 28. duben 1891 Oděsa – 11. březen 1976 Moskva) byl sovětský židovský architekt. Je představitelem socialistického realismu a autor projektů Dům na nábřeží (1931) a Palác sovětů, který nikdy nebyl dokončen. Mezi jeho práce patří také stanice metra Baumanskaja v Moskvě.\n\nV roce 1970 získal ocenění Národní architekt SSSR. Je nositelem Stalinovy ceny druhého stupně (1941).\n\nStudoval v Oděse a v Římě. Do Ruska se vrátil v roce 1924. Pojektoval sovětský pavilon na světové výstavě v Paříži (1937) spolu se sochou „Dělník a kolchoznice“ od Věry Muchinové.\n\nJe pochován v kolumbáriu na Novoděvičím hřbitově v Moskvě.\n"}
{"id": "1469668", "url": "https://cs.wikipedia.org/wiki?curid=1469668", "title": "Ha*Ash", "text": "Ha*Ash\n\nHa*Ash je americká popová hudební skupina založená v roce 2002. Členy skupiny jsou sestry Ashley Grace Pérez Mosa (* 27. Leden 1987) a Hanna Nicole Pérez (* 30. červenec 1985).\n\nObě se narodily v Lake Charles, Louisiana. Mezi jejich největší hity patří \"Perdón, perdón\" z roku 2014, který získal v Mexiku tři platinové a jednu zlatou desku a hit z roku 2015 \"Lo aprendí de ti\", který se v Itálii umístil na 1 místě. Jejich nejnovějším singlem z roku 2019 je \"¿Qué me faltó?\"\"\n\n\n\n\n"}
{"id": "1469669", "url": "https://cs.wikipedia.org/wiki?curid=1469669", "title": "Mount Binaiya", "text": "Mount Binaiya\n\nGunung Binaiya nebo Mount Binaiya je nadmořskou výškou 3027 metrů nejvyšší hora indonéského ostrova Seram v provincii Moluky.\n\nJe nejvyšší horou Moluk a také jedna ze 100 nejprominentnějších hor na světě. Hora je obklopena národním parkem Manusela o rozloze 1890 km² a hustým deštným pralesem .\n\nSeznam sopek Indonésie\n"}
{"id": "1469670", "url": "https://cs.wikipedia.org/wiki?curid=1469670", "title": "Miloslav Kopecký (rozcestník)", "text": "Miloslav Kopecký (rozcestník)\n\nJméno a příjmení Miloslav Kopecký má více nositelů:\n\n"}
{"id": "1469672", "url": "https://cs.wikipedia.org/wiki?curid=1469672", "title": "Michal Konečný (rozcestník)", "text": "Michal Konečný (rozcestník)\n\nJméno a příjmení Michal Kopecký má více nositelů:\n\n"}
{"id": "1469675", "url": "https://cs.wikipedia.org/wiki?curid=1469675", "title": "Zdeněk Konečný (rozcestník)", "text": "Zdeněk Konečný (rozcestník)\n\nJméno a příjmení Zdeněk Kopecký má více nositelů:\n\n"}
{"id": "1469677", "url": "https://cs.wikipedia.org/wiki?curid=1469677", "title": "Jiří Malý (rozcestník)", "text": "Jiří Malý (rozcestník)\n\nJméno a příjmení Jiří Malý má více nositelů:\n\n"}
{"id": "1469678", "url": "https://cs.wikipedia.org/wiki?curid=1469678", "title": "Václav Malý (rozcestník)", "text": "Václav Malý (rozcestník)\n\nJméno a příjmení Václav Malý má více nositelů:\n\n"}
{"id": "1469679", "url": "https://cs.wikipedia.org/wiki?curid=1469679", "title": "Martin Čech (rozcestník)", "text": "Martin Čech (rozcestník)\n\nJméno a příjmení Martin Čech má více nositelů:\n\n"}
{"id": "1469680", "url": "https://cs.wikipedia.org/wiki?curid=1469680", "title": "Süe-lien Feng", "text": "Süe-lien Feng\n\nSüe-lien Feng (, anglicky také \"Snow Lotus Peak\" nebo \"Xuelian Peak\") je jednou z nejvyšších hor Ťan-šanu, pohoří ve Střední Asii. Leží v provincii Sin-ťiang v Číně asi 50 kilometrů severovýchodně od Džengiš Čokusu, nejvyšší hory Ťan-šanu. Hora má pět vrcholů, z nichž hlavní je severní vrchol s nadmořskou výškou 6627 metrů, jižní vrchol má nadmořskou výškou 6527 metrů.\n\nPrvovýstup na horu uskutečnila japonská expedice v roce 1990.\n"}
{"id": "1469681", "url": "https://cs.wikipedia.org/wiki?curid=1469681", "title": "Železniční viadukt (Červené Pečky)", "text": "Železniční viadukt (Červené Pečky)\n\nPamátkově chráněný železniční viadukt se nachází na železniční trati Kolín–Ledečko severozápadně od městyse Červené Pečky v okrese Kolín ve Středočeském kraji. Kamenný most se klene přes údolí Polepky poblíž osady Hranice v úseku mezi železničními zastávkami \"Červené Pečky\" a \"Ratboř\". Železniční viadukt u Červených Peček je zapsán na Ústředním seznamu nemovitých kulturních památek České republiky od 2. ledna 1991.\n\nKamenný most se sedmi oblouky je 109 metrů dlouhý a jeho maximální výška nad údolím Polepky neboli Chotouchovského potoka je 31 metrů. \n\nMost je půdorysně esovitě zakřivený. Půlkruhové oblouky o rozpětí 12 metrů jsou vyklenuty z bosovaných kvádrů z kutnohorského pískovce a ze žulových bloků, pocházejících z lomů u Lipnice nad Sázavou. Mírně kónické pilíře mostu jsou tvořeny drobnějším kamenným zdivem s kvádrovým obkladem a zhruba uprostřed jejich výšky jsou zpevněny kvádrovými věnci. Krajní opěry mostu a konce náspu jsou obloženy kyklopským zdivem. \n\nNa jihozápadní straně mostu je pamětní deska s letopočtem \"1900\", připomínajícím rok výstavby. Štěrkové lože, do něhož byl osazen kolejový svršek, bylo odvodněno pomocí otvorů ve vrcholcích kleneb. Při izolaci kleneb byly již uplatněny progresívní technologie, za tím účelem zde byl použit cementový potěr a izolace plstí napuštěnou asfaltem. Na mostě se dochovalo původní železné zábradlí.\n\nKoncese pro výstavbu místní dráhy z Kolína přes Bečváry, Uhlířské Janovice a Rataje nad Sázavou do Čerčan byla udělena hraběti Leopoldu Šternberkovi 10. května 1899. Na úseku mezi Kolínem a Ratajemi byl zahájen provoz v prosinci 1900, celá trať pak byla zprovozněna v srpnu následujícího roku. Kamenný most přes údolí Polepky byl vybudován v roce 1900 během pouhých pěti měsíců. Viadukt postavila firma Ing. Osvalda Životského, na výstavbě mostu se podíleli také pracovníci z jižního Tyrolska. \n\nZpočátku nebyla trať příliš frekventovaná, například v roce 1912 zde v pracovní dny jezdily jen tři smíšené vlaky. O 90 let později to bylo osm osobních vlaků denně. Tyto spoje až do roku 2013 byly zajišťovány motorovými vozy řady 810, po tomto datu je nahradily tzv. Regionovy (motorové jednotky řady 814). Jízdní řád 2018/2019 uvádí v pracovních dnech na úseku Kolín - Uhlířské Janovice a zpět celkem 13 párů osobních vlaků.\n\nV popisu viaduktu jako jedné z nejhodnotnějších tuzemských kulturních památek svého druhu je mimo jiné vyzdviženo citlivé zasazení zmíněné stavby do okolní krajiny. Součástí této krajiny je romantické údolí Polepky, v němž nechybějí ani vodopády a skály, z nichž nedaleká \"Pašinka\" slouží horolezcům jako cvičný terén. \n\nV údolí Polepky bylo v dřívějších dobách celkem jedenáct mlýnů. V oblasti mezi mostem a Ratboří se v minulosti, zejména v druhé polovině 18. století, těžily české granáty neboli pyropy, které pak pro výrobu šperků zpracovávali kolínští brusiči - takzvaní \"granátníci\". V okolí se nachází také několik archeologických lokalit. Nejblíže k mostu přímo u železniční tratě, jižně od Kohoutova mlýna, to je zaniklé hradiště Dobešovice z doby halštatské. Na jižním okraji Ratboře jsou pozůstatky hradiště Bořetice a mezi vesnicemi Pašinka a Polepy bylo lokalizováno pohřebiště ze starší doby bronzové. \n\n"}
{"id": "1469683", "url": "https://cs.wikipedia.org/wiki?curid=1469683", "title": "Jan Štěpánek (rozcestník)", "text": "Jan Štěpánek (rozcestník)\n\nJméno a příjmení Jan Štěpánek má více nositelů:\n\n"}
{"id": "1469684", "url": "https://cs.wikipedia.org/wiki?curid=1469684", "title": "Pavel Štěpánek (rozcestník)", "text": "Pavel Štěpánek (rozcestník)\n\nJméno a příjmení Pavel Štěpánek má více nositelů:\n\n"}
{"id": "1469685", "url": "https://cs.wikipedia.org/wiki?curid=1469685", "title": "Tomáš Staněk (rozcestník)", "text": "Tomáš Staněk (rozcestník)\n\nJméno a příjmení Tomáš Staněk má více nositelů:\n\n"}
{"id": "1469686", "url": "https://cs.wikipedia.org/wiki?curid=1469686", "title": "Michal Kadlec (rozcestník)", "text": "Michal Kadlec (rozcestník)\n\nJméno a příjmení Michal Kadlec má více nositelů:\n\n"}
{"id": "1469690", "url": "https://cs.wikipedia.org/wiki?curid=1469690", "title": "Martin Dostál (rozcestník)", "text": "Martin Dostál (rozcestník)\n\nJméno a příjmení Martin Dostál má více nositelů:\n\n"}
{"id": "1469691", "url": "https://cs.wikipedia.org/wiki?curid=1469691", "title": "František Soukup (rozcestník)", "text": "František Soukup (rozcestník)\n\nJméno a příjmení František Soukup má více nositelů:\n\n"}
{"id": "1469692", "url": "https://cs.wikipedia.org/wiki?curid=1469692", "title": "Kuh-e Bandaka", "text": "Kuh-e Bandaka\n\nKuh-e Bandaka je 6843 metrů (dle jiných zdrojů 6812 metrů) vysoká hora v provincii Badachšán na severovýchodě Afghánistánu pohoří Hindukúš.\n\nJe jednou z nejvyšší hor v Hindukúši, nejprominentnější afghánskou horou a také nejvyšší afghánskou horou, která se nachází zcela na afghánském území (vyšší Nošak leží na hranici s Pákistánem).\n\nPrvovýstup na horu se uskutečnil 22. září 1960 německou expedicí, které se zúčastnili Wolfgang von Hansemann, Dietrich Hasse, Siegbert Heine a Johannes Winkler.\n"}
{"id": "1469694", "url": "https://cs.wikipedia.org/wiki?curid=1469694", "title": "Josef Soukup (rozcestník)", "text": "Josef Soukup (rozcestník)\n\nJméno a příjmení Josef Soukup má více nositelů:\n\n"}
{"id": "1469695", "url": "https://cs.wikipedia.org/wiki?curid=1469695", "title": "Ubolratana Radžakanjaová", "text": "Ubolratana Radžakanjaová\n\nUbolratana Radžakanjaová (, * 5. dubna 1951 Lausanne) je thajská herečka a scenáristka, nejstarší dcera krále Pchúmipchona Adunjadéty.\n\nStudovala ve Spojených státech amerických na Massachusettském technologickém institutu bakalářský titul z matematiky a biochemie a posléze magisterský titul v oboru veřejného zdraví na Kalifornské univerzitě v Los Angeles. V roce 1972 se vdala za Američana Petera Ladda Jensena a usadila se v Americe natrvalo. Používala občanské jméno \"Ubol Ratana\" a žila civilním životem. Po rozvodu v roce 1998 se v roce 2001 trvale vrátila do Thajska, kde se opět stala součástí panovnického dvora a začala se věnovat charitě.\n\nV únoru 2019 překvapivě oznámila, že bude kandidovat za stranu Thai Raksa Čart na funkci thajské premiérky ve volbách v březnu 2019, s čímž thajský král Mahá Vatčirálongkón okamžitě vyjádřil nesouhlas. Strana Thai Raksa Čart další den oznámila, že krále bude respektovat a jeho sestra za ni tedy kandidovat nebude.\n\n"}
{"id": "1469698", "url": "https://cs.wikipedia.org/wiki?curid=1469698", "title": "Ondřej Soukup (rozcestník)", "text": "Ondřej Soukup (rozcestník)\n\nJméno a příjmení Ondřej Soukup má více nositelů:\n\n"}
{"id": "1469701", "url": "https://cs.wikipedia.org/wiki?curid=1469701", "title": "Jan Šťastný (rozcestník)", "text": "Jan Šťastný (rozcestník)\n\nJméno a příjmení Jan Šťastný má více nositelů:\n\n"}
{"id": "1469702", "url": "https://cs.wikipedia.org/wiki?curid=1469702", "title": "Ekonomická unie", "text": "Ekonomická unie\n\nEkonomická unie nebo hospodářská unie je typ obchodního bloku, který obsahuje společný trh a celní unii. Členské státy mají společná pravidla na regulaci produktů, svobodný pohyb zboží, služeb a faktorů produkce (kapitál a práce) a společnou vnější obchodní politiku. Když hospodářská unie obsahuje společnou měnu, vznikne ekonomická a měnová unie.\n\nÚčely vzniku ekonomické unie obvykle obsahují zvýšení efektivnosti hospodářství a vytvoření blízkých politických a ekonomických svazků mezi členskými státy. Ekonomická unie se vytvoří obchodní dohodou.\n\nKaždá ekonomická a měnová unie obsahuje ekonomickou unii. Navíc autonomní a závislé oblasti, jako například speciální oblasti členů Evropské unie, mají někdy odlišný celní režim jako jejich mateřské státy nebo mají různé dohody formální nebo de facto celní unie, společný trh a měnovou unii (nebo jejich kombinaci) k třetím stranám přes obchodní dohody podepsané mateřským státem.\n"}
{"id": "1469703", "url": "https://cs.wikipedia.org/wiki?curid=1469703", "title": "Africká měnová unie", "text": "Africká měnová unie\n\nAfrická měnová unie (African Monetary Union - AMU) je navrhovaná ekonomická a měnová unie pro členy Africké unie řízenou Africkou centrální bankou. Unie bude používat novou měnu podle vzoru eura nazvanou \"afro\" nebo \"afriq\".\nAbujská smlouva (Abuja Treaty) podepsaná 3. 6. 1991 v Nigérii vytvořila Africké hospodářské společenství (African Economic Community - AEC) a navrhla vznik Africké centrální banky do roku 2028. Současný plán je vytvoření měnové unie do roku 2023.\n\nV Africe jsou dvě měnové unie, které používají západoafrický a středoafrický CFA frank. Navíc Společný měnový prostor (Common Monetary Area - CMA) integruje několik jihoafrických zemí, které používají jihoafrický rand. Plány Africké unie na další integraci podpoří rozvoj podobných regionálních unií jako mezikrok k úplné měnové unii. Jedna z navrhovaných unií je eco, měna pro členy ECOWAS (Economic Community of West African States) - Hospodářské společenství západoafrických států.\n"}
{"id": "1469714", "url": "https://cs.wikipedia.org/wiki?curid=1469714", "title": "Patrija", "text": "Patrija\n\nPatrija (v srbské cyrilici Патрија) je obchodní dům, který se nachází v centru města Prijedor v Bosně a Hercegovině. \n\nBrutalistický obchodní dům vznikl v severobosenském městě v druhé polovině 70. let 20. století. Slavnostně byl otevřen v roce 1979, ve své době byl nejmodernější a nejlépe vybavený obchodní dům ve městě. Stavba se stala symbolem města a byla dokonce vyobrazena na dobových pohlednicích Prijedoru. Nacházely se zde první eskalátory ve městě. Pracovalo zde 150 lidí.\n\nHladké fungování obchodního domu přerušila až válka, ekonomická transformace a následné ekonomické problémy společnosti Trgoprodaja. Na začátku 21. století byla budova uzavřena a často do ní vnikali bezdomovci. Budoucnost stavby byla dlouhodobě obtížně řešitelná vzhledem k majetkovým sporům. V roce 2018 byla následně prodána soukromému investorovi se záměrem kompletní obnovy, přestavby a modernizace stavby. Původně dvoupatrový objekt se má v souvislosti s rekonstrukcí náměstí zcela změnit; zvýší se o další dvě podlaží. \n"}
{"id": "1469716", "url": "https://cs.wikipedia.org/wiki?curid=1469716", "title": "Jan Mareš (rozcestník)", "text": "Jan Mareš (rozcestník)\n\nJméno a příjmení Jan Mareš má více nositelů:\n\n"}
{"id": "1469717", "url": "https://cs.wikipedia.org/wiki?curid=1469717", "title": "Jaroslav Mareš (rozcestník)", "text": "Jaroslav Mareš (rozcestník)\n\nJméno a příjmení Jaroslav Mareš má více nositelů:\n\n"}
{"id": "1469719", "url": "https://cs.wikipedia.org/wiki?curid=1469719", "title": "Josef Mareš (rozcestník)", "text": "Josef Mareš (rozcestník)\n\nJméno a příjmení Josef Mareš má více nositelů:\n\n"}
{"id": "1469720", "url": "https://cs.wikipedia.org/wiki?curid=1469720", "title": "Miroslav Mareš (rozcestník)", "text": "Miroslav Mareš (rozcestník)\n\nJméno a příjmení Miroslav Mareš má více nositelů:\n\n"}
{"id": "1469722", "url": "https://cs.wikipedia.org/wiki?curid=1469722", "title": "Jan Moravec (rozcestník)", "text": "Jan Moravec (rozcestník)\n\nJméno a příjmení Jan Moravec má více nositelů:\n\n"}
{"id": "1469723", "url": "https://cs.wikipedia.org/wiki?curid=1469723", "title": "Miroslav Moravec (rozcestník)", "text": "Miroslav Moravec (rozcestník)\n\nJméno a příjmení Miroslav Moravec má více nositelů:\n\n"}
{"id": "1469724", "url": "https://cs.wikipedia.org/wiki?curid=1469724", "title": "Miroslav Sýkora (rozcestník)", "text": "Miroslav Sýkora (rozcestník)\n\nJméno a příjmení Miroslav Sýkora má více nositelů:\n\n"}
{"id": "1469725", "url": "https://cs.wikipedia.org/wiki?curid=1469725", "title": "Charging Bull", "text": "Charging Bull\n\nCharging Bull () je bronzová socha býka, umístěná v parku \"Bowling Green\" vedle Broadwaye v New Yorku. Podle parku je nazývaná také Bowling Green Bull a podle nedaleké známé finanční ulice (kde byl dříve umístěn) též Wall Street Bull. Sochu 3,4 m vysokou a 4,9 m dlouhou o hmotnosti 3200 kg vytvořil italský umělec Arturo Di Modica.\n\nV prosinci 1989 naistaloval Arturo Di Modica \"načerno\" sochu býka před newyorskou burzu NYSE, v reakci na krach na americké akciové burze (tzv. Černé pondělí 19. října 1987). Jednalo se tedy o typický projev tzv. guerilla artu, při kterém umělci umísťují bez povolení (a většinou anonymně) svá neobvyklá díla do veřejného prostoru, aniž by se pro dané místo hodila. Město nechalo sochu odstranit.\n\nSocha se stala tak oblíbenou, že si Newyorčané vynutili její navrácení. Nově byl býk umístěn do malého parku \"Bowling Green\" vedle Broadwaye, nedaleko od Wall Streetu. Býk se stal symbolem manhattanského finančního centra a stal se jednou z nejvyhledávanějších atrakcí New Yorku.\n\n7. března 2017 (v předvečer MDŽ) byla nainstalována naproti býkovi bronzová socha děvčete tak, aby se dívala přímo do očí býka. Socha s názvem Fearless Girl (), financovaná americkou investiční společností \"State Street Global Advisors\", měla netradičním způsobem upozornit na nedostatečné zastoupení žen ve vrcholovém managementu firem. Původně město povolilo instalaci na týden, pro oblibu, kterou socha získala, zástupci SSGA usilovali o prodloužení na měsíc či o trvalou instalaci. Proti tomu protestoval autor býka Arturo Di Modica s tím, že dívka mění pozitivní význam jeho sochy (ten je podle něj „\"lepší Amerika a lepší svět\"“). SSGA navíc podle něj finančně profituje z reklam, jež zahrnují obě sochy (tedy i tu jeho), on však musel kvůli vytvoření sochy býka prodat rodinnou farmu na Sicílii.\n\nV květnu téhož roku přibyla do prostoru další socha. Jednalo se o sochu psa, nazvanou Pissing Pug () a umístěna byla u nohou dívky. Po třech hodinách ji však autor (newyorský umělec Alex Gardega) odnesl z obavy o krádež a pro absenci povolení. Dílem chtěl sochu dívky degradovat, protože ji považoval za korporátní nesmysl, který nesouvisí s feminismem a znesvěcuje sochu býka.\n"}
{"id": "1469726", "url": "https://cs.wikipedia.org/wiki?curid=1469726", "title": "Oskar Sýkora (rozcestník)", "text": "Oskar Sýkora (rozcestník)\n\nJméno a příjmení Oskar Sýkora má více nositelů:\n\n"}
{"id": "1469728", "url": "https://cs.wikipedia.org/wiki?curid=1469728", "title": "Jan Tichý (rozcestník)", "text": "Jan Tichý (rozcestník)\n\nJméno a příjmení Jan Tichý má více nositelů:\n\n"}
{"id": "1469729", "url": "https://cs.wikipedia.org/wiki?curid=1469729", "title": "Josef Tichý", "text": "Josef Tichý\n\nJméno a příjmení Josef Tichý má více nositelů:\n\n"}
{"id": "1469731", "url": "https://cs.wikipedia.org/wiki?curid=1469731", "title": "Sampson House", "text": "Sampson House\n\nSampson House je název pro kancelářskou budovu, která se nachází v britské metropoli Londýně, západně od galerie Tate Modern, nedaleko železniční trati a mostu Blackfriars Bridge. Jedná se o blok mezi Temží a ulicí Southwark Street. \n\nBrutalistická budova je nápadná díky fasádě z hrubého betonu, kterou doplňuje obložení a střecha z kovu tmavých barev. Stavba vznikla v letech 1976 až 1979 pro Lloyds Bank. Výsledný architektonický návrh stavby připravila kancelář Ftzroy Robinson & Partners. Dlouhé chodby a rozsáhlé místnosti bez oken byly vynikající pro umístění sálových počítačů. Budova měla rovněž ve své době unikátní systém recyklace energie a využití tepla. Měla rovněž i podzemní zásoby paliv a byla navržena na životnost 125 let. \n\nV roce 2005 byla budova prodána soukromému investorovi. Do roku 2018 ji měla využívat společnost IBM. V podzemních podlažích stavby umístila rozsáhlá datová centra pro britskou centrálu firmy. \n\nV roce 2013 bylo nicméně místní samosprávou rozhodnuto o výhledové likvidaci stavby a jejím nahrazení obytnými bloky se 7 až 34 patry. Demolice Sampson House byla zahájena v lednu 2019. Kvůli novým obytným domům bude muset být zbourán také nedaleký Ludgate House.\n"}
{"id": "1469732", "url": "https://cs.wikipedia.org/wiki?curid=1469732", "title": "Tomort", "text": "Tomort\n\nTomort (čínsky 托木爾提峰, pchin-jin \"Tuōmù'ěrtí Fēng\" ; nebo \"Tomurty\") je hora v Ťan-šanu v autonomní oblasti Sin-ťiang v Čínské lidové republice.\n\nTomort je nadmořskou výškou 4886 metrů nejvyšší vrchol v hřbetu Karlik na vzdáleném východě pohoří Ťan-šan. Zaledněná hora se nachází 72 kilometrů západojihozápadně od města Chami.\n\nPrvovýstup na horu uskutečnila dne 15. srpna 2005 japonsko-čínská expedice, které se zúčastnili Hiroyuki Katsuki a Koichiro Takahashi.\n"}
{"id": "1469733", "url": "https://cs.wikipedia.org/wiki?curid=1469733", "title": "Studená válka (desková hra)", "text": "Studená válka (desková hra)\n\nStudená válka je strategická desková hra pro dva hráče na téma Studené války – jeden z hráčů hraje za Spojené státy americké, druhý za Sovětský svaz. Délka hraní je předpokládána až tři hodiny, ovšem hra může skončit dříve.\n\nV rámci moderních deskových her je dlouhodobě vysoce uznávána: Od prosince 2010 do ledna 2016 vedla žebříček her na serveru BoardGameGeek a k únoru 2019 byla nadále v první desítce. K únoru 2019 byla rovněž nejlépe hodnocenou hrou na českém webu Zatrolené hry.\n\n\"Studená válka\" byla vydána poprvé v roce 2005 ve Spojených státech amerických vydavatelstvím GMT Games. Původní anglický název (doslovně „\"soumračný zápas\"“) odkazuje k inauguračnímu projevu amerického prezidenta Johna Kennedyho v lednu 1961, ve kterém mimo jiné řekl: „\"Nyní nás polnice svolává znovu – ne k tomu chopit se zbraní, ačkoli zbraně potřebujeme, nevolá nás do boje, ačkoli jsme připraveni bojovat – volá nás k převzetí břemene dlouhého temného zápasu.\"“ V češtině vydala hru v roce 2011 společnost MINDOK.\n\nTématem i herními mechanikami je hře velice podobná mladší \"\" z roku 2012.\n\n"}
{"id": "1469734", "url": "https://cs.wikipedia.org/wiki?curid=1469734", "title": "Inchtuthil", "text": "Inchtuthil\n\nInchtuthil, Římanům známý pod názvem Pinnata Castra, bývala římská legionářská pevnost vybudovaná na vyvýšené plošině s výhledem na severní břeh splavné řeky Tay, což bylo strategicky důležité pro zásobování i přesuny vojska. Tábor ležel na jihozápad od moderního dvojměstí Blairgowrie a Rattray ve správní oblasti Perth a Kinross, ve Skotsku (římské Kaledonii).\n\nPevnost nechal postavit v roce 82 nebo 83 římský generál a guvernér Julius Agricola jako předmostí pro tažení proti kaledonským kmenům. Stála na začátku jedné z hlavních tras do Skotské vysočiny.\n\nZákladnu v ní měla jedna z 27 římských legií té doby: Legie XX \"Valeria Victrix\", kterou sem přesunuli z Wroxeteru. Celý areál zabíral plochu 21,5 hektaru, což je srovnatelné s opevněnými tábory legií v Caerleonu a Yorku, kde měly základnu Druhá a Devátá legie. Na dostavbu velké pevnosti by bylo třeba na ní pracovat dvě nebo tři sezony, proto zde zřídili jen dočasný tábor, který vojákům poskytl ubytování na bezpečném místě a v zimě teplo.\n\nLegie v ní usazená měla v plné síle 5400 mužů, i když je mohly doprovázet další specializované vojenské jednotky.\nDalší, menší pevnosti byly vybudovány dál na sever i na jih u ústí všech horských údolí (ve Skotsku zvaných \"glen\"). Tak vznikla linie pevností podle tohoto účelu nazvaná \"Glenblocker forts\".\n\nWoolliscroft a Hoffmann zastávali názor, že tato linie pevností (stejně jako například Cardean a Stracathro) tvořila jednotný systém složený z více prvků, z pevností i strážních věží. Inchtuthil jako největší ze zdejších vojenských základen měla představovat její klíčový bod. Jako jediná měla totiž dost velkou kapacitu na to, aby odtud mohla být zahájena invaze do Vysočiny a dál na sever.\n\nInchtuthil - na rozdíl od jiných legionářských pevností v Británii - nebyl nikdy později přestavován, takže stopy rozložení budov byly do značné míry zachovány, ještě když tam profesor Ian Richmond v letech 1952 až 1965 prováděl archeologický výzkum. Jedinečnost této pevnosti tedy spočívá v tom, že jako jediná dává ucelenou představu, jak vypadaly standardní legionářské pevnosti v celé Římské říši.\nČtyřhranná pevnost měla dvě hlavní cesty a dvě brány. Její obranný systém tvořila stěna z kůlů, později kamenná zeď s valem z vykopané hlíny zvnějšku pokrytým drny. Pevnost byla obehnána vnějším příkopem ve tvaru V, hlubokým přibližně 2 m a 6 metrů širokým; řídila se tedy ustáleným římským schématem.\n\nK vybavení pevnosti patřily administrativní budovy, cvičiště, nemocnice (\"valetudinarium\") o ploše 5 hektarů, dílna o rozloze 3,5 hektaru, sýpky a 64 kasárenských budov. Obvod jejich dřevěných stěn dosáhl délky 10 km. Uprostřed tábora byla nalezena budova velitelství s takzvanou \"aedes\", místností, kam se ukládala standarta legie a vyobrazení císaře.\n\nNa značně velké prázdné ploše na východní straně areálu zřejmě měl stát dům velitele, \"praetorium\". Nebyly však zjištěny žádné důkazy o tom, že by se výstavba tak velké budovy někdy zahájila, ačkoli plocha pro ni byla zarovnána a připravena. Ubytování tribunů také nebylo kompletně dostavěno.\nV Inchtuthilu pobývalo vojsko jen krátce, po pěti letech byla pevnost opuštěna pravděpodobně v létě roku 86 a zcela jistě byla prázdná nejpozději počátkem roku 87. Vedl k tomu zřejmě fakt, že Legio II Adiutrix byla ze své základny v pevnosti Deva Victrix (v moderním Chesteru) povolána na Balkán, do římské provincie Moesie, aby se tam vypořádala s dáckou invazí v roce 86, a XX. \"Valeria Victrix\" musela odtáhnout zpět na jih, aby ji v Chesteru nahradila. Nicméně nedávno archeologové o tom vyslovili pochybnosti, což naznačuje, že pevnost možná byla využívána mnohem déle, než se dříve předpokládalo.\n\nPřed odchodem vojáci pevnost vypálili do základů. Zřejmě dostali rozkaz nenechat tam nic, co by mohly místní kmeny využít. Proto se například všechny hliněné nádoby v obchodě na hlavní ulici našly systematicky rozbité na kousíčky. Dokonce i odpad a stoky byly pečlivě zasypány štěrkem.\n\nKdyž zde v 2. polovině 20. století pracoval Richmond, byla v létě roku 1960 nalezena velká jáma s 875 400 kusy nových, ručně zhotovených, dosud nepoužitých železných hřebíků o délce 5 cm až 40 cm, které vážily celkem 7 tun, ale byly tam i jiné železné předměty, včetně ráfků na kola, takže celková hmotnost nálezu dosáhla 10 tun. Právě z toho důvodu je legie zřejmě neodvedla s sebou na jih.\n\nŘímané vykopali jámu, nasypali do ní všechny hřebíky, takže vznikla vrstva o tloušťce 3,6 m, na ni položili téměř dva metry silnou vrstvu hlíny a udusali ji. Budovu nad jámou potom důkladně srovnali se zemí, aby nezanechali žádné stopy. Zůstala ukrytá téměř 1900 let. Římané si s jejím ukrytím dali tolik práce, protože bylo třeba zabránit tomu, aby po opuštění pevnosti kov padl do rukou místním lidem. Ti si železo cenili víc než stříbro a zlato, protože ho mohli roztavit a použít na výrobu zbraní.\n\nHřebíky se zachovaly ve velmi dobrém stavu, nevypadaly starší než dvacet nebo třicet let. Mnoho jich bylo zasláno do muzeí jako dárek a zbylá část byla prodáván veřejnosti a jiným zainteresovaným organizacím za cenu 5 šilinků za hřebík o délce 20 až 25 cm a 25 šilinků za balení po 5 hřebících. Firma Colville (rafinérie železa a oceli) uvádí, že všechny hřebíky byly \"rozdány nebo prodány\" do tří let od jejich objevu, tedy přibližně v roce 1963.\n\nTyto téměř 2000 let staré železné hřebíky použili atomoví fyzikové k odhadování účinků koroze na barely s jaderným odpadem.\n\nHřebíky si zájemci mohli i v únoru 2019 koupit na internetu, někdy s podotknutím, že jde o hřebíky prakticky totožné s těmi, které se již několik desítek let používaly v Judei při ukřižování.\n\n\n\n"}
{"id": "1469736", "url": "https://cs.wikipedia.org/wiki?curid=1469736", "title": "Welbeck Street car park", "text": "Welbeck Street car park\n\nWelbeck Street car park jsou garáže pro osobní automobily, které se nacházejí v britské metropoli Londýně, v lokalitě Marylebone. Představují ukázku britského brutalismu, především díky nápadné fasádě tvořené opakujícími se polygonálními betonovými bloky.\n\nGaráže navrhla architektonická společnost Micahel Blampied and Partners. Stavba byla dokončena v roce 1970. Potřeba výstavby patrových garáží v této lokalitě byla dána především díky nedalekému obchodnímu domu Debenhams. Ve své době byla podoba garáží pozitivně hodnocena některými časopisy zabývajícími se architekturou.\n\nV roce 2006 byly prodány společnosti Shiva Hotels. V současné době hrozí unikátní stavbě demolice; řízení o zapsání stavby za kulturní památku dopadlo neúspěšně. \n\nVzhledem k atraktivitě pozemku existuje zájem zde vybudovat obytné bloky domů. V roce 2017 byla demolice schválena městem Westminster, výslednou stavbou, která zde má vyrůst, bude hotel.\n"}
{"id": "1469738", "url": "https://cs.wikipedia.org/wiki?curid=1469738", "title": "Stanislav Vávra (rozcestník)", "text": "Stanislav Vávra (rozcestník)\n\nJméno a příjmení Stanislav Vávra má více nositelů:\n\n"}
{"id": "1469739", "url": "https://cs.wikipedia.org/wiki?curid=1469739", "title": "Seznam dílů seriálu Sedmé nebe", "text": "Seznam dílů seriálu Sedmé nebe\n\nToto je seznam dílů seriálu \"Sedmé nebe\". Americký dramatický seriál \"Sedmé nebe\" měl premiéru v letech 1996–2007. Prvních deset řad bylo vysíláno na americké stanici The WB, závěrečná série byla uvedena na stanici The CW.\n\n<onlyinclude></onlyinclude>\n\n"}
{"id": "1469740", "url": "https://cs.wikipedia.org/wiki?curid=1469740", "title": "Jiří Matoušek (rozcestník)", "text": "Jiří Matoušek (rozcestník)\n\nJméno a příjmení Jiří Matoušek má více nositelů:\n\n"}
{"id": "1469743", "url": "https://cs.wikipedia.org/wiki?curid=1469743", "title": "Bohumil Říha (rozcestník)", "text": "Bohumil Říha (rozcestník)\n\nJméno a příjmení Bohumil Říha má více nositelů:\n\n"}
{"id": "1469746", "url": "https://cs.wikipedia.org/wiki?curid=1469746", "title": "Josef Říha (rozcestník)", "text": "Josef Říha (rozcestník)\n\nJméno a příjmení Josef Říha má více nositelů:\n\n"}
{"id": "1469748", "url": "https://cs.wikipedia.org/wiki?curid=1469748", "title": "Jan Bláha (rozcestník)", "text": "Jan Bláha (rozcestník)\n\nJméno a příjmení Jan Bláha má více nositelů:\n\n"}
{"id": "1469749", "url": "https://cs.wikipedia.org/wiki?curid=1469749", "title": "Josef Bláha (rozcestník)", "text": "Josef Bláha (rozcestník)\n\nJméno a příjmení Josef Bláha má více nositelů:\n\n"}
{"id": "1469750", "url": "https://cs.wikipedia.org/wiki?curid=1469750", "title": "Mikulášovická pahorkatina", "text": "Mikulášovická pahorkatina\n\nMikulášovická pahorkatina, též Mikulášovická vrchovina, je geomorfologická jednotka, okrsek podcelku Šenovská pahorkatina a nadřazeného celku Šluknovská pahorkatina. Její rozloha je 85 km² a nejvyšším bodem je Tanečnice (597 m).\n\nMikulášovická pahorkatina je geomorfologický okrsek podcelku Šenovská pahorkatina a celku Šluknovská pahorkatina. Jednotka o rozloze 85 km² se nachází v západní části Šluknovského výběžku. Jižní, západní a severní hranice okrsku přibližně kopíruje státní hranici a přesahuje do sousedního Německa. Východní hranice odděluje Mikulášovickou pahorkatinu od Hrazenské pahorkatiny a je vedena od státní hranice po lužickém zlomu směrem k osadě Kopec, odtud na sever údolím Černého potoka, Vilémovského potoka a Velkošenovského potoka až ke státní hranici. Nejvyšším bodem je vrchol Tanečnice (597 m), nejnižším hladina Sebnice na státní hranici v Dolní Poustevně (296 m). Geologické podloží tvoří jemně až středně zrnitý biotitický lužický granodiorit, doprovázený žílami lamprofyru, doleritu a nepříliš častými průniky třetihorních neovulkanitů (čedič a podobné horniny). Celá pahorkatina náleží k povodí Labe a úmoří Severního moře. Kromě jižních svahů, které jsou odvodňovány do Křinice, je povodím druhého řádu Sebnice. Středně zalesněná krajina patří k 4.–5. lesnímu vegetačnímu stupni (bukový a jedlo-bukový). Převažují hospodářské lesy s dominantním výskytem smrku ztepilého \"(Picea abies)\", doplněným modřínem opadavým \"(Larix decidua)\", bukem lesním \"(Fagus sylvatica)\" či jedlí bělokorou \"(Abies alba)\". Podél vodních toků se dochovaly původní údolní jasanovo-olšové luhy. Průměrná roční teplota je pro území odhadována na 6,5–7 °C, průměrné roční srážky pak na 700–800 mm. Na jih okrsku zasahuje Chráněná krajinná oblast Labské pískovce.\n\nVýběr zahrnuje pojmenované vrchy s nadmořskou výškou nad 400 m.\nZařazení Mikulášovické pahorkatiny podle Demkovy klasifikace:\n\nBalatkovo geomorfologické členění z roku 2006 jednotku neklasifikuje jako pahorkatinu, ale jako vrchovinu. Zároveň jí neřadí jako geomorfologický okrsed, ale jako podokrsek přičemž podcelky jsou v jeho členění Šluknovské pahorkatiny zcela vynechány.\n\n\n"}
{"id": "1469753", "url": "https://cs.wikipedia.org/wiki?curid=1469753", "title": "Ondřej Bláha (rozcestník)", "text": "Ondřej Bláha (rozcestník)\n\nJméno a příjmení Ondřej Říha má více nositelů:\n\n"}
{"id": "1469756", "url": "https://cs.wikipedia.org/wiki?curid=1469756", "title": "Josef Bureš (rozcestník)", "text": "Josef Bureš (rozcestník)\n\nJméno a příjmení Josef Bureš má více nositelů:\n\n"}
{"id": "1469757", "url": "https://cs.wikipedia.org/wiki?curid=1469757", "title": "Tom Kristensen", "text": "Tom Kristensen\n\nTom Kristensen (* 7. července 1967, Hobro) je bývalý dánský automobilový závodník. Devětkrát vyhrál vytrvalostní závod 24 hodin Le Mans, což je rekord. Šest z těchto vítězství bylo v řadě (v letech 2000-2005), k tomu přidal triumfy v letech 1997, 2008 a 2013. První ročník v roce 1997 vyhrál na prototypu Porsche, v roce 2003 uspěl v Bentley, ostatní prvenství vybojoval pro stáj Audi. V roce 2013 rovněž vyhrál seriál FIA World Endurance Championship. V roce 2014 mu byl dánskou královnou udělen Řád Dannebrog, v roce 2018 byl uveden do dánské sportovní síně slávy.\n"}
{"id": "1469759", "url": "https://cs.wikipedia.org/wiki?curid=1469759", "title": "Pat a Patachon", "text": "Pat a Patachon\n\nPat a Patachon byla dánská komická dvojice a zároveň jména filmových postav ze série snímků, již natočili. Sláva dvojice kulminovala ve 20. a 30. letech 20. století, především v němé éře. Dvojici tvořili dánští herci (původně cirkusoví klauni) Carl Schenstrøm (Pat) a Harald Madsen (Patachon). Komický efekt byl mj. založen na tom, že Pat byl velmi vysoké a hubené postavy, zatímco Patachon malý a zavalitý. V češtině se pojem „Pat a Patachon“ stal i zavedeným úslovím. Pat a Patachon byla ovšem značka, pod níž byli známí zejména v německojazyčném prostoru či v Česku. V jiných zemích vystupovali pod jinými jmény, například v USA jako „Ole & Axel“, v Británii „Long & Short“, v rodném Dánsku „Fyrtårnet og Bivognen“, ve Francii „Doublepatte et Patachon“, v Nizozemsku „Watt en Halfwatt“ atp. Natočili společně přes 50 filmů, první v roce 1921. Jeden z jejich snímků, \"Pat und Patachon im Paradies\" (1937), režíroval Karel Lamač.\n\n"}
{"id": "1469760", "url": "https://cs.wikipedia.org/wiki?curid=1469760", "title": "Pyšelské muzeum", "text": "Pyšelské muzeum\n\nPyšelské muzeum je městským muzeem v Pyšelích. Není členem Asociace muzeí a galerií.\n\nPůvodní muzeum v Pyšelích vzniklo roku 1936 a nacházelo se v domě čp. 38. Jeho vedoucím byl Arnošt Chvojka. Muzeum fungovalo až do roku 1953, poté došlo k jeho zrušení a sbírky se rozvezly do jiných muzeí, především do muzea v Říčanech. K obnově muzea došlo roku 1993, ke slavnostnímu otevření nové stálé expozice došlo v roce 1996.\n\nPyšelské muzeum uchovává především archeologické, etnografické a numismatické sbírky. Z archeologických předmětů náleží k nejvýznamnějším pravěké kamenné nástroje z období neolitu a archeologické nálezy z místního zámku. Specifickou součástí sbírky jsou památky na pyšelského rodáka Emanuela Rádla. \n\n"}
{"id": "1469761", "url": "https://cs.wikipedia.org/wiki?curid=1469761", "title": "Miloslav Bureš (rozcestník)", "text": "Miloslav Bureš (rozcestník)\n\nJméno a příjmení Miloslav Bureš má více nositelů:\n\n"}
{"id": "1469762", "url": "https://cs.wikipedia.org/wiki?curid=1469762", "title": "Serie A 1989/90", "text": "Serie A 1989/90\n\nSoutěžní ročník Serie A 1989/90 byl 88. ročník nejvyšší italské fotbalové ligy a 58. ročník od založení Serie A. Soutěž začala 27. srpna 1989 a skončila 29. dubna 1990. Účastnilo se jí opět 18 týmů, z toho 14 se kvalifikovalo z minulého ročníku. Poslední čtyři týmy předchozího ročníku, jimiž byly Turín Calcio, Pescara Calcio, Pisa SC a Como Calcio, sestoupily do druhé ligy. Opačným směrem putovaly čtyři týmy, a to Janov 1893 (vítěz druhé ligy), AS Bari, Udinese Calcio a US Cremonese.\n\nTitul v soutěži obhajoval klub FC Inter Milán, který v minulém ročníku získal 13. prvenství v soutěži.\n\n\nNejlepším střelcem tohoto ročníku Serie A se stal nizozemský útočník Marco van Basten. Hráč Milán AC vstřelil 19 branek.\n"}
{"id": "1469763", "url": "https://cs.wikipedia.org/wiki?curid=1469763", "title": "Split 3", "text": "Split 3\n\nSplit 3 je název pro panelové sídliště, které se nachází v chorvatském městě Split. Rozkládá se v svažitém terénu východně od centra města. Jeho prostory jsou ohraničeny přibližně ulicemi \"Vukovarska ulica\" (na severu), \"Ulica Brune Bušića\" (na západě), \"Bračka ulica\" (na jihu) a \"Velebitska\" (na východě). Sídliště vzniklo podle projektu Vladimira Mušičea Marjana Bežana. V současné době zde žije okolo 13 tisíc lidí.\n\nPanelové sídliště, jehož jednotlivé bloky jsou orientovány paralelně k břehu Jaderského moře, bylo projektováno jako samostatná část města s vlastním centrem. V západní části čtvrti ji tvoří diagonálně umístěná ulice \"Ruđera Boškovića\", která byla zbudována jako pěší zóna. Její atypické vedení odkazuje na ulici Marmontova v centru Splitu.\n\nSplit 3 byl navržen pro 50 000 lidí. Vítězný projekt celého areálu byl představen veřejnosti v roce 1968. Stavební práce probíhaly v 70. letech 20. století. Na začátku let osmdesátých již byla polovina všech obytných domů dokončena, nicméně došlo ke krátké přestávce ve stavebních pracích a celý komplex tak byl dokončován ještě později. Ve výsledku nebyl realizován celý projekt sídliště pro padesát tisíc lidí, nýbrž jeho pouhá západní polovina. Ve východní části vzniklo zcela nové sídliště Mertojak později a bloky nebyly dobudovány až k ulici \"Zbora narodne garde\", kam je předpokládal původní plán.\n\nVzhledem k tomu, že v té době již vznikla řada čistě obytných sídlišť na území tehdejší Jugoslávie, bylo v případě Splitu 3 známo, kde v čem tkví problémy s takovými obytnými celky. Hlavním cílem proto bylo zajistit nejen dostatečnou kapacitu z hlediska bytů, která se blížila počtu bytů ve Splitu před druhou světovou válkou, ale také zajistit občanskou vybavenost. Na projektu se kromě dvou prvních architektů podílela i řada dalších tvůrců, například Marjan Cerar, Dinko Kovačić, Ivo Radić a Franjo Gotovac. Pro sídliště byly pro inspiraci použity různé přístupy urbanistů a architektů z řady zemí v zahraničí.\n\nSídliště se rozvíjelo jako obytná část města, ale jeho součástí byl i univerzitní kampus, který se nachází v jeho severní části. Ten vznikal později a pomaleji než většina bloků. Studentské koleje Franjo Tuđmana byly dokončeny teprve v roce 2011. Kromě toho se zde nachází stavební fakulta, fakulta elektrotechniky, hospodářská fakulta, námořní fakulta, chemicko-technologická fakulta a přírodovědecko-matematická fakulta Univerzity ve Splitu.\n"}
{"id": "1469764", "url": "https://cs.wikipedia.org/wiki?curid=1469764", "title": "Milan Hruška (rozcestník)", "text": "Milan Hruška (rozcestník)\n\nJméno a příjmení Milan Hruška má více nositelů:\n\n"}
{"id": "1469766", "url": "https://cs.wikipedia.org/wiki?curid=1469766", "title": "Juha Salminen", "text": "Juha Salminen\n\nJuha Salminen (* 27. září 1976, Vantaa) je bývalý finský motocyklový závodník, jezdec enduro. V této disciplíně se stal osmkrát mistrem světa (1999-2004, 2007, 2011) v různých kubaturách, plus pětkrát mistrem světa celkovým (2000-2004). Většinu titulů získal na motocyklu KTM, jeden na Husqvarně. Spolu s finským týmem rovněž šestkrát vyhrál Šestidenní (1998, 2002-2006, 2001). Kromě endura jezdil i motokros a endurokros (závody v hale).\n"}
{"id": "1469767", "url": "https://cs.wikipedia.org/wiki?curid=1469767", "title": "Jiří Mašek (rozcestník)", "text": "Jiří Mašek (rozcestník)\n\nJméno a příjmení Jiří Mašek má více nositelů:\n\n"}
{"id": "1469768", "url": "https://cs.wikipedia.org/wiki?curid=1469768", "title": "Josef Mašek (rozcestník)", "text": "Josef Mašek (rozcestník)\n\nJméno a příjmení Josef Mašek má více nositelů:\n\n"}
{"id": "1469769", "url": "https://cs.wikipedia.org/wiki?curid=1469769", "title": "Karel Mašek (rozcestník)", "text": "Karel Mašek (rozcestník)\n\nJméno a příjmení Karel Mašek má více nositelů:\n\n"}
{"id": "1469770", "url": "https://cs.wikipedia.org/wiki?curid=1469770", "title": "Pavel Mašek (rozcestník)", "text": "Pavel Mašek (rozcestník)\n\nJméno a příjmení Pavel Mašek má více nositelů:\n\n"}
{"id": "1469774", "url": "https://cs.wikipedia.org/wiki?curid=1469774", "title": "František Dušek (rozcestník)", "text": "František Dušek (rozcestník)\n\nJméno a příjmení František Dušek má více nositelů:\n\n"}
{"id": "1469776", "url": "https://cs.wikipedia.org/wiki?curid=1469776", "title": "Václav Dušek (rozcestník)", "text": "Václav Dušek (rozcestník)\n\nJméno a příjmení Václav Dušek má více nositelů:\n\n"}
{"id": "1469778", "url": "https://cs.wikipedia.org/wiki?curid=1469778", "title": "Michal Pavlík (rozcestník)", "text": "Michal Pavlík (rozcestník)\n\nJméno a příjmení Michal Pavlík má více nositelů:\n\n"}
{"id": "1469779", "url": "https://cs.wikipedia.org/wiki?curid=1469779", "title": "František Havlíček (rozcestník)", "text": "František Havlíček (rozcestník)\n\nJméno a příjmení František Havlíček má více nositelů:\n\n"}
{"id": "1469780", "url": "https://cs.wikipedia.org/wiki?curid=1469780", "title": "Jaroslav Havlíček (rozcestník)", "text": "Jaroslav Havlíček (rozcestník)\n\nJméno a příjmení Jaroslav Havlíček má více nositelů:\n\n"}
{"id": "1469781", "url": "https://cs.wikipedia.org/wiki?curid=1469781", "title": "Rákóczifalva", "text": "Rákóczifalva\n\nRákóczifalva [rákóčifalva] je město v Maďarsku, v župě Jász-Nagykun-Szolnok, jež patří pod okres Szolnok. Nachází se asi 1 km jižně od Szolnoku. Název města se skládá ze jména \"Rákóczi\" (podle maďarského národního hrdiny Františka II. Rákócziho) a \"falva\", což je jiná varianta slova \"falu\" a znamená vesnice. V roce 2017 zde žilo 5 256 obyvatel. Dle údajů z roku 2001 zde žilo 99 % obyvatel maďarské a 1 % jiných (především romské) národností.\n\nMěstem protéká řeka Tisza, nejbližšími městy jsou Martfű a Szolnok. Blízko je též obec Rákocziújfalu.\n"}
{"id": "1469782", "url": "https://cs.wikipedia.org/wiki?curid=1469782", "title": "Josef Havlíček (rozcestník)", "text": "Josef Havlíček (rozcestník)\n\nJméno a příjmení Josef Havlíček má více nositelů:\n\n"}
{"id": "1469783", "url": "https://cs.wikipedia.org/wiki?curid=1469783", "title": "Jemčev vrt", "text": "Jemčev vrt\n\nJemčev vrt je název pro obytný soubor budov, který se nachází ve slovinském městě Maribor. Zbudován byl v centru města, na rohu ulic \"Prešernova\" a \"Razlagova\". Jedná se o jednu z ukázek brutalismu v bývalé Jugoslávii. \n\nKomplex vznikl v letech 1972 až 1975 podle návrhu architekta Boruta Pečenka. Vznikl na ploše, která byla zničena během druhé světové války. Název (v češtině doslova \"Jemčova zahrada\") odkazuje stejně jako v případě Ferantova vrtu v Lublani na existenci dřívější zahrady v tomto místě. Architekt byl nucen zachovat původní uliční čáru, neučinil tak v případě nároží, které je zapuštěné do vnitřku bloku. V něm dosahuje komplex výšky až devíti pater; z obou stran poté stupňovitě klesá až k pěti patrům. Jednolitá plocha oken byla rozčleněna vysunutými betonovými balkony v prvním a posledním patře stavby. Stavbu zdobí dekorativní plastika z kovu od sochaře Janeze Boljky.\n\nBudova je od roku 2006 evidována jako kulturní památka s evidenčním číslem 16709.\n"}
{"id": "1469785", "url": "https://cs.wikipedia.org/wiki?curid=1469785", "title": "Antonín Janda (rozcestník)", "text": "Antonín Janda (rozcestník)\n\nJméno a příjmení Antonín Janda má více nositelů:\n\n"}
{"id": "1469787", "url": "https://cs.wikipedia.org/wiki?curid=1469787", "title": "Bohumil Janda (rozcestník)", "text": "Bohumil Janda (rozcestník)\n\nJméno a příjmení Bohumil Janda má více nositelů:\n\n"}
{"id": "1469789", "url": "https://cs.wikipedia.org/wiki?curid=1469789", "title": "Jakub Janda (rozcestník)", "text": "Jakub Janda (rozcestník)\n\nJakub Janda je jméno a příjmení, které má více nositelů:\n\n"}
{"id": "1469790", "url": "https://cs.wikipedia.org/wiki?curid=1469790", "title": "Jaroslav Janda (rozcestník)", "text": "Jaroslav Janda (rozcestník)\n\nJméno a příjmení Jaroslav Janda má více nositelů:\n\n"}
{"id": "1469791", "url": "https://cs.wikipedia.org/wiki?curid=1469791", "title": "Jiří Janda (rozcestník)", "text": "Jiří Janda (rozcestník)\n\nJméno a příjmení Jiří Janda má více nositelů:\n\n"}
{"id": "1469792", "url": "https://cs.wikipedia.org/wiki?curid=1469792", "title": "Tomáš Janda (rozcestník)", "text": "Tomáš Janda (rozcestník)\n\nTomáš Janda je jméno a příjmení, které má více nositelů:\n\n"}
{"id": "1469794", "url": "https://cs.wikipedia.org/wiki?curid=1469794", "title": "Ladislav Hrubý (rozcestník)", "text": "Ladislav Hrubý (rozcestník)\n\nJméno a příjmení Ladislav Hrubý má více nositelů:\n\n"}
{"id": "1469796", "url": "https://cs.wikipedia.org/wiki?curid=1469796", "title": "Buni Zom", "text": "Buni Zom\n\nBuni Zom je druhá nejvyšší hora v pohoří Hindúradž. Nachází se v distriktu Čitrál v pakistánské provincii Chajbar Paštúnchwá. Dosahuje výšky 6551 metrů (podle jiných zdrojů 6542 metrů).\n\nBuni Zom byl až do šedesátých let označován jako nejvyšší hora pohoří Hindúradž. Hora je lemována na západě ledovci a na východě. Oba ledovce směřují na jih a jsou zdrojnicí řeky Phargram Gol, pravého přítoku řeky Mastuju.\n\nPrvovýstup uskutečnili v roce 1957 po jihozápadním hřebeni Novozélanďané WKA Berry a CH Tyndale-Biscoe. Druhý výstup na Buni Zom se uskutečnili v roce 1975 na jižní zdi Japonci Masao Okabe, Hideo Sato a Shigeru Tabe. Potřetí zdolali horu v roce 1979 Američané Joe Reinhard a Richard J. Isherwood na jižní stěnou a západním hřebenem.\n"}
{"id": "1469802", "url": "https://cs.wikipedia.org/wiki?curid=1469802", "title": "Mach (příjmení)", "text": "Mach (příjmení)\n\nPříjmení Mach nosí více významných osobností:\n\n"}
{"id": "1469803", "url": "https://cs.wikipedia.org/wiki?curid=1469803", "title": "František Mach", "text": "František Mach\n\nJméno a příjmení František Mach má více nositelů:\n\n"}
{"id": "1469806", "url": "https://cs.wikipedia.org/wiki?curid=1469806", "title": "Jiří Mach (rozcestník)", "text": "Jiří Mach (rozcestník)\n\nJméno a příjmení Jiří Mach má více nositelů:\n\n"}
{"id": "1469807", "url": "https://cs.wikipedia.org/wiki?curid=1469807", "title": "Ladislav Ehrlich", "text": "Ladislav Ehrlich\n\nLadislav Ehrlich, křtěný Ladislav Pavel (26. června 1886 Dobrovice – 1965 Praha), byl český malíř a grafik.\n\nNarodil se v Dobrovici v rodině hodináře Emanuela Ehrlicha. Vystudoval architekturu v Praze na České technice u prof. A. Čenského a Cechnera a malířství v soukromé škole Ferdinanda Engelmülera. Následně absolvoval ještě studium v Dubrovníku u prof. Alexie Hansena. V roce 1910 se oženil s Karolínou Pézlovou. Od konce 20. let samostatně vystavoval na členských výstavách Sdružení výtvarných umělců Myslbek a podnikal řadu studijních cest, včetně těch zahraničních. Povoláním byl úředník ministerstva železnic, kde zastával pozici vedoucího propagandy cizineckého ruchu. Po druhé světové válce několik let spolupracoval s karlovarskými porcelánkami, jako umělecký poradce a navrhoval především s motivy květin, motýlů a hmyzu. V roce 1954 vystavoval s Klubem výtvarných umělců Aleš. Zemřel v Praze v roce 1965.\n\nLadislav Ehrlich se převážně věnoval malbě krajin a zátiší, zaměřoval se mimo jiné na motivy z jižních Čech.\n\n\n\n"}
{"id": "1469808", "url": "https://cs.wikipedia.org/wiki?curid=1469808", "title": "Karel Mach (rozcestník)", "text": "Karel Mach (rozcestník)\n\nJméno a příjmení Karel Mach má více nositelů:\n\n"}
{"id": "1469810", "url": "https://cs.wikipedia.org/wiki?curid=1469810", "title": "Antonín Liška (rozcestník)", "text": "Antonín Liška (rozcestník)\n\nJméno a příjmení Antonín Liška má více nositelů:\n\n"}
{"id": "1469811", "url": "https://cs.wikipedia.org/wiki?curid=1469811", "title": "Gustav Macoun", "text": "Gustav Macoun\n\nGustav Macoun, křtění Augustin Alois (18. prosince 1889 Praha – 7. října 1934 Praha) byl český malíř-krajinář a fotbalista Slávie Praha před I. světovou válkou.\n\nNarodil se v Praze v chudé rodině ševce Augustina Macouna. Od dětství se u něho projevovalo nadání k malování a po absolvování základního vzdělání se krátce školil u malíře Václava Jansy. Na jeho doporučení navštěvoval v roce 1907 kurz malby u Aloise Kalvody a v letech 1908-1909 ateliér Antonína Slavíčka. Tam v něm uzrálo rozhodnutí být malířem a v letech 1909-1913 absolvoval řádné studium na pražské malířské akademii u prof. V. Bukovace. Většinu svého života bydlel v Praze na Vinohradech, byl ženatý s manželkou Jiřinou (baletní umělkyně). V Kameničkách zřejmě prvně maloval v období 1914-1915. V letech 1925-1932 pravidelně pobýval ve starém Lopunově mlýně na Vysočině. Na sklonku svého života strávil dva roky ve Svobodných Hamrech, kde vlastnil v letech 1932-1934 roubenou chalupu. Poblíž se nyní nachází pomník s pamětní deskou, připomínající jeho pobyt a tvorbu. Malíř zemřel roku 1934 ve Všeobecné nemocnici v Praze na zápal plic.\nGustav Macoun nebyl členem žádných uměleckých spolků ani sdružení. Přestože na Hlinsku působil aktivně v rámci sportovních klubů (fotbal, lyžování a turistika), literární prameny často uvádějí, že se stranil společenskému životu. Obrazy velkých formátů a jejich úspěšný prodej nepotvrzují ani časté klišé o neznámém nebo neuznaném umělci, pokud nemáme na mysli uměleckou kritiku.\n\nMalířovým hlavním působištěm, kde čerpal témata pro svá díla, byl Český ráj, Kameničky a Českomoravská vrchovina. Byl malířem-krajinářem, impresionistou a oddaným následovníkem A. Slavíčka. V jeho tvorbě lze vysledovat i vlivy A. Kalvody, J. Ullmanna a F. Kavána. Ve svých vrcholných dílech, například \"Pohřeb v zimě\" (kolem 1918), \"Předjaří na vysočině\" (1920), \"Po bouři\" (1922), \"Chaloupky na Vysočině\" (1923), dokázal přenést spontánní atmosféru plenérových malířských záznamů na plátna velkých formátů, přičemž jeho výtvarně nadsazená barevná skladba v bouřkových mračnech v kombinaci se stromovým a blátivou půdou představuje mistrovské vyjádření české krajiny a její nálady. V řadě variant a rovněž ve velkých formátech ztvárnil pohedy na zříceninu hradu Trosky v působivém modravém oparu, a to zejména v zimním a podzimním období. Od raného mládí maloval převážně v menších formátech svá oblíbená zákoutí Prahy, zejména pak Karlov, Uhelný trh, Linhartský plácek, Kampu a pohledy přes malostranské střechy na Pražský hrad nebo Petřínskou rozhlednu. Ve své tvorbě převyšoval běžné epigony A. Slavíčka a dalších mařákovců, a to především citem pro barevnou skladbu české krajiny a zaujatým temperamentním přednesem. Některá pozdější díla však tyto vlastnosti ztrácí a jsou méně kvalitními replikami jeho předchozí tvorby.\n\n\n\n"}
{"id": "1469813", "url": "https://cs.wikipedia.org/wiki?curid=1469813", "title": "Jiří Bednář", "text": "Jiří Bednář\n\nJméno a příjmení Jiří Bednář má více nositelů:\n\n"}
{"id": "1469826", "url": "https://cs.wikipedia.org/wiki?curid=1469826", "title": "Divize 1938/39", "text": "Divize 1938/39\n\nV soubojích 10. ročníku druhé nejvyšší fotbalové soutěže – Divize 1938/39 – se utkalo 42 mužstev ve čtyřech skupinách každý s každým dvoukolově na podzim 1938 a na jaře 1939. Středočeská divize měla 13 účastníků, Moravskoslezská divize byla dvanáctičlenná, Východočeská divize měla 10 účastníků a v Západočeské divizi startovalo 7 mužstev.\n\nByla rozehrána také Slovenská divize, po mnichovských událostech však nebyla dohrána. V pátek 4. listopadu 1938 byl založen Slovenský futbalový sväz (nyní Slovenský futbalový zväz, česky Slovenský fotbalový svaz) a na jaře 1939 zorganizoval vlastní soutěže.\n\nVítězové jednotlivých skupin – AFK Bohemians, SK Viktoria Plzeň, AFK Pardubice a SK Prostějov – se utkali v kvalifikačním turnaji o postup do Národní ligy. Do nejvyšší soutěže se vrátila obě mužstva, která ji opustila po sezoně 1937/38 – SK Prostějov a SK Viktoria Plzeň.\n\nPoznámky:\n\nPoznámky:\n\nPoznámky:\n\nSK Viktoria Plzeň – AFK Pardubice 8:1 a 3:3\n\nPoznámky:\n\n"}
{"id": "1469828", "url": "https://cs.wikipedia.org/wiki?curid=1469828", "title": "Monarch Mountain", "text": "Monarch Mountain\n\nMonarch Mountain je jedním z hlavních vrcholů Pacific Ranges (Pacifického pásma) Pobřežních hor v jižní Britské Kolumbii o nadmořské výšce 3555 metrů. Nachází se na východě hor mezi řekou Klinaklini a jižní částí toku řeky Atnarko, která je přítokem Bella Coola River. V okolí hory Monarch Mountain se nachází ledovec Monarch Icefield, nejsevernější z hlavních ledovců Pacifického pásma, a jižně od něj je největší ledovec Pacifického pásma Ha-Iltzuk Icefield. Monarch Mountain se nachází na jižním konci Tweedsmuir South Provincial Park.\n\nPrvovýstup uskutečnili 16. června 1936 Henry S. Hall Jr. a Hans Fuhrer.\n"}
{"id": "1469830", "url": "https://cs.wikipedia.org/wiki?curid=1469830", "title": "Georgia Film Critics Association Awards 2018", "text": "Georgia Film Critics Association Awards 2018\n\n7. ročník předávání cen asociace Georgia Film Critics Association se konal dne 12. ledna 2019. Nominace byly oznámeny dne 7. ledna 2019.\n\n\"Zrodila se hvězda\"\n\n\nAlfonso Cuarón – \"Roma\"\n\n\nCharlie Wachtel, David Rabinowitz, Kevin Willmott, a Spike Lee – \"BlacKkKlansman\"\n\n\nBo Burnham – \"Eighth Grade\"\n\n\nEthan Hawke – \"Zoufalství a naděje\"\n\n\nToni Collette – \"Děsivé dědictví\"\n\n\nSam Elliott – \"Zrodila se hvězda\"\n\n\nEmma Stone – \"Favoritka\"\n\n\nWon't You Be My Neighbor?\n\n\nRoma\n\n\n\nAlfonso Cuarón – \"Roma\"\n\n\nFiona Crombie a Alice Felton – \"Favoritka\"\n\n\nJustin Hurwitz – \"První člověk\"\n\n\n„Shallow“ – Lady Gaga, Mark Ronson, Anthony Rossomando a Andrew Wyatt (\"Zrodila se hvězda\")\n\n\nFavoritka\n\n\n\nElsie Fisher – \"Eighth Grade\"\n\n\nRyan Coogler a Joe Robert Cole – \"Black Panther\"\n"}
{"id": "1469832", "url": "https://cs.wikipedia.org/wiki?curid=1469832", "title": "Luigi Di Maio", "text": "Luigi Di Maio\n\nLuigi Di Maio (* 6. července 1986, Avellino) je italský politik, předseda Hnutí pěti hvězd a od 1. června 2018 ministr pro hospodářský rozvoj a ministr práce a sociální politiky. Je také zastupujícím předsedou vlády Giuseppa Conteho.\n\nLuigiho otec Antonio Di Maio byl podnikatelem v oboru nemovitostí. Politicky se angažoval v neofašistickém Italském sociálním hnutí (\"Movimento Sociale Italiano\", MSI). Jeho matka byla učitelkou.\n\nLuigi di Maio studoval na klasickém gymnáziu. Poté začal studovat inženýrské vědy na Neapolské univerzitě Fridricha II., pak ale přešel na studium práv. Již na univerzitě se angažoval ve studentském hnutí, založil studentský parlament. Studium práv však nedokončil. V roce 2007 získal akreditaci jako novinář.\n\nDi Maio se v roce 2007 připojil k protestním akcím, které vedl Beppe Grillo. Již v roce 2009 vstoupil do nově založeného Hnutí pěti hvězd (M5S). V roce 2013 byl za tuto politickou stranu zvolen do Poslanecké sněmovny (\"Camera dei deputati\") italského parlamentu.\nZa politickým vzestupem a volebními výsledky Hnutí pěti hvězd stojí 42letý milánský mediální podnikatel Davide Casaleggio, který vlastní internetovou firmu \"Casaleggio Associati\". Tuto firmu a vliv na M5S zdědil po svém otci Gianrobertovi Casaleggiovi, který zemřel v roce 2016 ve věku 61 let. Casaleggio senior byl spřátelen s formálním zakladatelem M5S, komikem Beppem Grillem, kterému dopomohl k úspěšnému vytvoření jeho velmi vyhledávaného blogu. Grillo se mezitím stáhl z každodenní práce v hnutí a přenechal vůdčí pozici 32letému Luigimu di Maio z Neapole. Ředitelství strany má v současnosti 5 členů – Di Maio (předseda strany), Alessandro Di Battista, Roberto Fico, Carla Ruocco a Carlo Sibilia.\n\nVe volbách do Poslanecké sněmovny v roce 2018 dosáhlo doposud opoziční Hnutí pěti hvězd (\"Movimento Cinque Stelle\") velkého úspěchu, když získalo 32,6 % hlasů (+ 6,8 % oproti volbám roku 2013). Hnutí se tak stalo nejsilnější samostatnou politickou stranou země. Dosavadní vládní uskupení pod vedením Demokratické strany (\"Partito Democratico\", PD) bývalého předsedy vlády Mattea Renziho utrpělo značné ztráty. Připadlo na ně jen 22,9 % hlasů, takže následně došlo k vytvoření nové italské vlády pod vedením Giuseppa Conteho, ve které se Di Maio stal ministrem pro dva rezorty a vicepremiérem.\n\nV úterý 5. února 2019 přicestoval Luigi Di Maio do Paříže, setkal se se zástupci francouzského Hnutí žlutých vest a vyslovil jim svou podporu. Jedná se mu také o spojenectví v kampani před volbami do Evropského parlamentu v květnu 2019. Na znamení protestu proti akci italského ministra práce a sociální politiky byl francouzským ministerstvem zahraničí následně odvolán velvyslanec v Římě ke konzultacím.\n\n9. února 2019 se konaly protivládní demonstrace v Římě s účastí 50 000–100 000 lidí, mezi nimi italských žlutých vest. Demonstrujícím šlo o zlepšení sociální situace v zemi.\n"}
{"id": "1469833", "url": "https://cs.wikipedia.org/wiki?curid=1469833", "title": "Antonín Kumpera", "text": "Antonín Kumpera\n\nAntonín Teny Kumpera (10. července 1901 – 19. března 1990) byl strojní inženýr, konstruktér, letec a automobilista, technik, průmyslník, vrchní ředitel, později generální ředitel a spolumajitel firmy Akciová společnost Walter, továrna na automobily a letecké motory, Praha XVII - Jinonice.\n\nNarodil se v Praze 10. července 1901 jako prvorozený syn Vítězslava Kumpery (1876–1952) a Růženy Anny Kumperové, rozené Češpivové. O tři roky později přibyl do rodiny mladší bratr, po otci Vítězslav ml. (1904–1987). Od mládí na něj doma nevolali Toníku či Tondo, ale světáčtěji: Teny. Později tuto „zkratku“ začal používat oficiálně a byl z něho Teny Kumpera. Jeho otec byl společníkem průkopníka českého motorismu Josefa Waltera při zakládání společnosti Josef Walter a spol. (1911) a později akcionář, předseda správní rady a prezident společnosti A.S. Walter, továrna na automobily a letecké motory (1919–1939).\n\nAntonín absolvoval státní reálku na Starém Městě v Praze, kde 18.6.1919 odmaturoval s vyznamenáním. Od mládí, již za studií na reálce se zajímal o technické novinky, zvláště z nových oborů automobilismu a letectví byl nadšen. S motorovými vozidly jezdil od roku 1915, vůdčí list měl až od roku 1919. Po prázdninách 1919 zahájil studia na Českém vysokém učení technickém v Praze (ČVUT) v oboru strojního a elektrotechnického inženýrství. Inženýrská studia ukončil 14.6.1924 II. státní zkouškou s vyznamenáním. Již během studií absolvoval praxi u vídeňské automobilky Gräf & Stift, která vyráběla kromě osobních vozů také nákladní automobily, autobusy, trolejbusy a tramvaje.\nOd roku 1922 jel jako student techniky řadu rychlostních a vytrvalostních závodů v automobilech Walter, při nichž se osvědčil jako řidič a závodník vynikajících kvalit. Například v září 1922 (4.-10. září) se konal II. ročník jízdy spolehlivosti Kolem republiky, nazvané jako II. mezinárodní soutěž spolehlivosti Československem. Trať byla, oproti I. ročníku, prodloužena na 2400 km a rozšířena o jednu etapu na Podkarpatskou Rus. Nejúspěšnějším \"beztrestným\" jezdcem a současně nejmladšími v poli závodníků, se stali studenti techniky Ing.C. Antonín Kumpera (pozdější generální ředitel Walter) a jeho spolujezdec Ing.C. Jan Šusta (pozdější úspěšný konstruktér a jeden z ředitelů továrny Walter) na Waltru WIZI (st. č. 7). Kumpera se Šustou získali Cenu Autoklubu Republiky Československé (AKRČs) pro amatéry, Cenu Klubu Slovenských automobilistov (KSA) pro nejslabší \"beztrestný\" vůz, Cenu místopředsedy KSA pana továrníka Jána Lipperta pro nejmladšího jezdce, který projede Slovensko bez tr. bodů atd. V říjnu 1922 vykonal jako řidič ještě se zaplombovaným motorem ze soutěže spolehlivosti Walter WIZI propagační jízdu Praha - Paříž non stop na pařížský autosalon. Zajímavější ovšem bylo, koho měl ve \"fondu\", myšleno ve voze. Mimo něj po Paříži jezdili redaktor Faroux a redaktor Národních listů a Auta Jaroslav Kalva, bývalý konstruktér \"waltrovky\" ing. Josef Zubatý (Walter WZ), ředitel továrny J. Walter a spol. ing. Jan Novák. Dalším účastníkem cesty byl Vítězslav Kumpera ml., student práv, pozdější obchodní ředitel a.s. Walter. V obsáhlém článku redaktora Kalvy v magazínu Auto je několikrát titulován \"přítelem\". Říká se: na správném místě, se správnými lidmi a ve správný čas. Na tyto \"příhody\" měl po celý život obdivuhodný talent.\n\nJiž předtím, avšak v témže roce 1922 si Antonín Kumpera zahrál epizodní roli (závodník na voze č. 1) ve filmu O velkou cenu (premiéra 3.11.1922), který se věnoval automobilovým závodům a uváděl autentické záběry ze známého závodu automobilů do vrchu Zbraslav – Jíloviště. Antonín Kumpera je v databázích ČSFD i FDb uváděn pod zkomoleným jménem \"Tony\" Kumpera.\n\nVe III. ročníku mezinárodní soutěže spolehlivosti cestovních automobilů Československem uspořádanou AKRČs ve dnech 25. června - 1. července 1923 dojely oba zúčastněné Waltry WIZI s motorem o objemu 1998 cm posádek ing.C A. Kumpera-ing.C J. Šusta a kpt. Böhm-rotm. Stošek, jak se již stalo v této soutěži tradicí, opět bez trestných bodů. Trasa bylo shodná s loňským ročníkem, tj. 2400 km rozdělených do 6 etap. V soutěži o Státní mezinárodní putovní cenu pro týmy obsadil dvoučlenný tým Walter (Kumpera, Böhm) 2. místo, Ing.C. A. Kumpera (Walter WIZI) získal Cenu AKRČs pro \"amateury\", Cenu Egenländer Automobil Klubu pro nejlepšího \"amateura\", Cenu sportovní komise AKRČs a Cenu p. tov. Jána Lipperta z Bratislavy pro nejmladšího jezdce, který dojede bez trestných bodu.\n\nV srpnové (15.-19.8.1923), čtyřetapové soutěži spolehlivosti Klubu slovenských automobilistov zvítězil \"rodinný\" tým Walter. Soutěž v délce 920 km se jela na trase Bratislava – Sliač – Tatranská Lomnica – Trenčianské Teplice – Bratislava za stejně těžkých podmínek jako soutěž spolehlivosti Kolem republiky AKRČs. Tři vozy Walter WIZI řídili: Vítězslav Kumpera st. (47), JUC. Vítězslav Kumpera ml. (19) a Ing.C Antonín Kumpera (22) a dojeli soutěž bez trestných bodů.\n\nPo studiích vyrazil na zkušenou do leteckých továren ve Francii a Anglii. Postupně byl v letech 1924–1927 zaměstnán u firem Peugeot v Issy (Paříž), Hispano Suiza v Bois Colombe (Paříž), u Gnome et Rhône v Paříži, kde byl náměstkem ředitele a asistentem hlavního inženýra, a konečně u „spřízněné“ firmy Bristol Aeroplane Comp v anglickém Bristolu. Naučil se velmi dobře německy, francouzsky a anglicky, čehož v následujících letech velmi využíval. Využíval i nabytých kontaktů, které u firem Hispano Suiza, Gnome et Rhône a Bristol Aeroplane získal. Se všemi těmito firmami ve svém profesním životě později spolupracoval. Za svého pobytu v cizině spolupracoval s četnými českými listy, do nichž psal informativní články o technických novinkách mj. do magazínů Auto a Motor. Byl členem Autoklubu republiky Československé (AKRČs.) a členem jeho výboru. Byl dále členem profesního sdružení odborníků z oblasti leteckého, automobilového a dopravního průmyslu SAE International New York, mezinárodní asociace inženýrů I.A.E. v Londýně, anglického Royal Aero-Club v Londýně a také byl členem AeroClubu království Jugoslávie. V Aeroklubu RČs. byl v 30. letech 20. století několikrát zvolen do správního výboru a v Aeroklubu Vysokoškolského sportu (AVS) byl předsedou v letech 1933-1937. Byl i členem Kuratoria pro správu učebních kurzů pro letectví na ČVUT, tj. studijních programů (1934–1939).\n\nJeho otec Vítězslav Kumpera potřeboval pomoc ve správní radě společnosti J. Walter a spol., kde byl od roku 1911 společníkem. Povolal tedy syna z cest domů. Byla prý taková nepsaná dohoda ve správní radě o „rotaci kádrů“ a v roce 1926 Vítězslava Kumperu do správní rady ostatní členové nezvolili. Antonín Kumpera v Kronice Kolodějského zámku označuje nevolitele přímo za nepřátelskou kliku. Vítězslav Kumpera st. to ovšem považoval vzhledem k zásluhám o firmu Walter za veliký nevděk. V roce 1927 se mu podařilo nakoupit akcie v takovém množství, že měl již nadpoloviční většinu. Vzápětí byl opět zvolen předsedou správní rady a jako jeden z prvních kroků, které ve znovunabyté pozici učinil, bylo, že syna Antonína jmenoval v jeho v 26 letech vrchním ředitelem a krátce nato generálním ředitelem továrny Walter.\n\nTen se po odchodu vrchního ředitele ing. Jana Nováka do Mladé Boleslavi ujal této funkce s plnou vervou. Když převzal továrnu, měla 300 zaměstnanců. Během několika málo let učinil z jinonické továrny podnik minimálně evropského formátu.\n\nV interních vztazích uvnitř továrny zaujal pozici majitele se vším všudy. Dokumentovat to lze na vztazích s nejlepším závodníkem továrny Walter Jindřichem Knappem a na jím postaveném závodním vozem Walter 0. Knapp si závodní auta v podstatě stavěl sám, lépe řečeno společně s podobnými nadšenci z továrny jako byl on. S Waltrem 0 v letech 1924–1926 vyhrál mnoho závodu (závody do vrchu Zbraslav-Jíloviště (2x), Brno-Soběšice, Schöber u Rumburku a Panoramu v Karlových Varech, Lochotíně u Plzně skončil 2.). Dá-li se to tak říci, Antonín Kumpera Knappovi Walter 0 zabavil a nechal si z něho v karosárně postavit sportovní vůz Walter Super-Sports doplněný blatníky se zástěrkami, světlomety a s úřední poznávací značkou N XIII 571 ho využíval pro soukromou potřebu. Tehdy to ve vztazích začalo skřípat, protože stejná situace se opakovala vícekrát. Knapp postavil auto, vyhrál s ním pár závodů a Teny si ho vzal nebo ho prodal. Tyhle nedobré vztahy vyvrcholily v 1931, kdy Knapp po hádce s Tenym odmítl pokračovat v Jízdě 10 000 km AvD. Nakonec se Knapp nechal umluvit, v jízdě pokračoval a Walter Super 6 tuto jízdu slavně vyhrály, jak se uvádí níže.\n\nManažersky se mu však dařilo. Již v roce 1927 založil filiálku a později továrnu na letecké motory Svetozar Vlajkovič i komp. v Bělehradě (Království SHS) koupil. Tato továrna byla původně předurčena pro výrobu motorů Walter NZ-120 pro potřeby jugoslávského vojenského letectva. Technické a obchodní vedení této továrny bylo svěřeno osvědčeným pracovníkům z Jinonic, Emilu Havlíčkovi a ing. V. Šmídovi. V pozdějším období zde vykonával funkci výrobního ředitele (šéf dílen) ing. Jan Šusta.\n\nS motorem NZ-120 je spojen i obchod v USA s firmou Spartan Aircraft Company z Tulsy v Oklahomě (1928–1929). Přes zaslanou objednávku Spartanu na dodávku 500 motorů ročně z tohoto obchodu sešlo, avšak při jednáních v USA se Antonín Kumpera seznámil mj. s Anthony Fokkerem (letadla Fokker) a Giannim Capronim (letadla Caproni). Těchto i jiných kontaktů uměl v budoucnosti dokonale využít.\n\nMožná i z důvodu „smluvního“ neúspěchu v USA si na pomoc povolal mladšího bratra, Vítězslava ml., doktora práv, který zanechal advokátní praxe, a od roku 1929 vykonával funkci obchodního (komerčního) ředitele, která v sobě zahrnovala nejenom obchod ale i finanční a právní problematiku firmy. Na počátku 30. let je továrna na jeho popud rozšířena a modernizována. Nebylo to ovšem snadné, státní regulační komise nechtěla stavby povolit, protože \"Jinonice mají být v zahradním pásu Prahy\". Pohrozil propuštěním 800 dělníků a povolení získal. Byla tehdy mj. postavena nová \"velká betonová budova\" (1929) tzv. betoňák, což je jediná budova z bývalé waltrovky, která přežila výstavbu rezidence Waltrovka. Novou pětipodlažní železobetonovou skeletovou budovu realizovala Českomoravská stavební společnost. K ní byla přistavěna v roce 1937 „nová betonová budova“. Svými podlahami byla napojena na velkou betonovou budovu. Nová betonová budova však výstavbu rezidence Waltrovka nepřežila.\n\nNa přelomu května a června 1931 (21.5.-7.6.) se tým tří „rudých ďáblů“, jak byl pro svou rudou barvu vozů tým nazván, zúčastnil na sportovních Waltrech Super 6, se zaplombovanou kapotou, mezinárodní soutěže spolehlivosti na 10 000 km Evropou (AvD 10 000 km Fahrt) ve 13 dnech, kterou uspořádal německý autoklub Automobilclub von Deutschland. Pod jeho vedením posádky tří vozů Walter Super 6 (č. motorů 5324, 5326 a 5328), které tvořily generální ředitel Walter ing. Antonín „Teny“ Kumpera - Jaroslav Manda (st. č. 63), jeho bratr, obchodní ředitel JUDr. Vítězslav Kumpera - J. Traube (st. č. 65) a tovární jezdec Jindřich Knapp - František Němota (st. č. 64). Soutěž byla ukončena v Berlíně na okruhu AVUS jízdou, při níž musely vozy jet 100 km - něco jako zkouška stálosti výkonu. Z 88 posádek na startu dojelo do cíle 67 a bez trestných bodů 60 automobilů. Všechny 3 vozy v rudých barvách zvládly nástrahy soutěže i závěrečnou zkoušku a zvítězily v soutěži továrních týmů včetně třídy nad 2000 cm.\n\nJiž o týden později po návratu z Berlína (14. června 1931) se úspěšný tým Walter zúčastnil II. ročníku Lounské růžicové jízdy, která byla uspořádána v rámci známé krajinské výstavy v Lounech a byla ve stejný den slavnostně za přítomnosti p. ministra průmyslu, obchodu a živností dr. Matouška zahájena. Organizace se ujala lounská skupina Ligy čsl. motoristů a tato soutěž spolehlivosti motorových vozidel měřila 439 km. Trať na okruhu, který se jel čtyřikrát, probíhala 19 městy (Louny, Slaný, Kladno, Rakovník, Postoloprty, Žatec, Kadaň, Chomutov, Jirkov, Most, Libochovice, Budyně, Roudnice, Mělník, Velvary, Bílina, Teplice, Lovosice, Třebenice) a asi 90 obcemi. Přihlásilo se 80 závodníků, startovalo 65. Jelikož byly v propozicích pro jednotlivé kategorie stanoveny dosti vysoké rychlostní průměry, vyvinul se ze soutěže opravdový rychlostní závod, který měl všechen vzruch jako Zbraslav - Jíloviště, a všeobecně se říkalo, že je to „Zbraslav na 8 hodin\". Velkou pozornost vzbudily dva domácí týmy. Byl tu tým tří „rudých ďáblů od Waltrů\", které zvítězily v týmové soutěži 10 000 km Evropou a s nemenším zájmem se hledělo k vozům Praga, která vyslala do soutěže vozy Alfa a Piccolo. Mezi těmi, kdo beztrestně absolvovali trať a dostali pozlacenou plaketu, byl kompletní tým Walter Super 6 ve složení ing. Antonín Teny Kumpera, JUDr. Vítězslav Kumpera a Jindřich Knapp s vozy Walter Super 6.\n\nV roce 1932 se ještě zúčastnil několika soutěží Concours d'Elegance. V Brně, v Piešťanech i v Luhačovicích získal na kabrioletu Walter Royal vždy prvá místa, která byla spojena se získáním zlaté stuhy, I. ceny se zlatou páskou nebo pozlacené či zlaté plakety. Od té doby u něj nad automobily vysoce převažoval zájem o letectví a letadla. Od roku 1931 byl pilotem, když v létě úspěšně složil po 4-měsíčním výcviku pilotní zkoušky v Ústřední letecké škole a získal pilotní diplom sportovního letce. V roce 1932 byl vyznamenán rytířským řádem Italské koruny za zásluhy na poli letectví. Ve Světozoru o tom byla zmínka, opět pod zkomoleným jménem. Tentokrát byl uveden jako ing. \"Ferry\" Kumpera. Zúčastnil se leteckých sportovních podniků: Hvězdicového letu do Berlína a Hvězdicového letu do Varšavy. Vyhrál 1. cenu rychlostní a 1. cenu v přistávání. Podnikl řadu propagačních komerčních letů. Podle jeho zkušeností se rekonstruovaly automobily a letecké motory. Motorový sport vždy spojoval s průmyslovým podnikáním.\n\nV období mezi roky 1927 a 1939 přešla továrna Walter od výroby desítek typů automobilů k desítkám typů leteckých motorů na konci třicátých let, což zvláště v období a po světové hospodářské krizi (1929–1932) byl obchodně i technicky vynikající výkon. Svými osobními styky zavedl výrobky Walter v celém světě a sám zorganizoval celý export. A to se ubránil konkurenčnímu ataku, když v krizovém období továrny Walter (1930–1933) odvrátil snahy plzeňské Škody o převzetí. Je však pravdou, že se v tomto období dopustil i několika manažerských chyb, především v nákupech zahraničních licencí na letecké motory Fiat (Walter W-V až V-VIII), dieselový Packhard DR-980 a Walter Merkur IRC. U tohoto motoru byl úspěšný až následný model Walter Merkur V-S2 (1934). U motoru Walter Mistral 14 K to bylo podobné. Licence byla zakoupena v roce 1931, ale na letounech se tento motor objevil až v roce 1934. Příliš úspěšný nebyl ani motor Walter Mira-R (1933), licence od britské firmy Podboy Airmotors Ltd.\n\nPůvodní konstrukce jinonických motorů (řada NZ – ing. Jan Novák-ing. A. O. Zeithammer, hvězdicové motory – ing. F. A. Barvitius, invertní řadové motory – ing. F. A. Barvitius a později ing. B. Šimůnek) vhodně doplňoval licenčními motory BMW (W-III, W-IV), Fiat Aviazione (W-V, -VI, -VII, -VIII), Packard (RD-980), Gnome et Rhône (Jupiter, Mistral K-14, Merkur) a Bristol Aeroplane (Pegas), i když ne všechny byly v Československu úspěšné. S licenčními motory však přicházela do továrny i řada technických novinek, které pak nechal aplikovat do výroby původních motorů Walter. Jinonické motory nosily věhlasné letouny více než 40 firem: německé Focke-Wulf, Fieseler, Bücker, Heinkel a Junkers, rakouské Hopfner, holandské N.V. Koolhoven a Fokker, litevské ANBO, ruské Jakovlev, Tumanskij, Gribovskij, Suchoj a Iljušin, italské Breda, NARDI, Piaggio, Saro a Savoia-Marchetti, jugoslávské Zmaj Fizir, SIM, Rogožarski a Utva, americké Spartan Aircraft Co., turecká Nuri Demirağ, polské RWD, PWS a LWD, norské Marinens Flyvebaatfabrikk, švédské ASJA a Saab, britské Airspeed, Spartan Aircraft Ltd. a De Havilland, španělské González, švýcarské FARNER, belgické SABCA, bulharské DAR, KAB-Kaproni Bulgarski atd. a pochopitelně české: Aero, Avia, Beneš-Mráz, Hodek, Letov, ČKD-Praga, Přikryl-Blecha a Zlín.\nNa sklonku 30. let 20. století byla firma Walter největší továrnou na letadlové motory nejen v Československu, ale i ve střední Evropě. Měla přes 1100 zaměstnanců. Specializovala se výhradně na vzduchem chlazené motory, ve výrobním programu měla 18 různých typů pístových letadlových motorů. Motory značky Walter byly licenčně vyráběny v dalších pěti státech (v Jugoslávii, Polsku, Španělsku, Itálii a ve Francii), sériově byly zavedeny ve vojenském letectvu 13 států a používány byly v 21 státech světa. Vedle leteckých motorů firma Walter vyráběla příslušenství, palivová čerpadla, startéry, karburátory, vzduchové kompresory, vakuová čerpadla, laboratorní přístroje pro testování únavy a normálie z lehkých slitin.\n\nRoku 1937 vznikla přístavba „betoňáku“ o další trakt, kancelářemi ředitelství a moderními výstavními prostorami. Zde potom byly vystaveny makety leteckých motorů vyráběných v Jinonicích. Dnes jsou tyto exponáty součástí sbírek Leteckého muzea ve Kbelích.\n\nV roce 1938 je Antonín Kumpera dekorován italským řádem Commendatore delle´Ordino della Corona d'Italia a následně i francouzským řádem Croix de Chevalier de la Légion d'Honneur. V napjaté době před II. světovou válkou uvažoval o částečném přesunutí výroby na Slovensko. Zakoupil pozemky o rozloze 132 237 m² v Kubrej na severovýchodním okraji Trenčína a v květnu 1937 začala stavba. K přesunu však již nedošlo a nedostavěnou továrnu si za války pronajala plzeňská Škoda. Po válce v těchto objektech působily Letecké opravovne Trenčín.\n\nProti skvělé profesní dráze Antonína Kumpery zazněla i odsuzující stanoviska. Staří soudruzi z jinonické Waltrovky mj. prohlásili: „O akciové společnosti Walter a spol. šla za první republiky pověst snad nejšpinavější kapitalistické firmy. V čele byli hlavní majitelé, rodina Kumperů, z nichž Antonín Kumpera byl generálním ředitelem, jinak pro své milostné avantýry, ač nevelký vzrůstem, byl označován za krále československých královen krásy. Kumperové byli kořistníci velkého stylu. Na úkor dělnické třídy a státu se obohacovali nejšpinavějšími prostředky.“ Nit suchou na Antonínu Kumperovi nenechal ani ing. Jiří Pergl (1925–2015), poválečný konstruktér v Motorletu, v \"krizových letech\" předseda CV KSČ, později vyloučený ze strany a v říjnu roku 1970 propuštěný z Motorletu, pozdější přispěvatel do Národní kroniky Nadace Charty 77. Ten zpochybnil Kumperův inženýrský titul, jeho osobní život, výsledky v automobilových závodech, manželství s Olgou, originální konstrukce automobilů a leteckých motorů Walter atd. Jeho vzpomínky však obsahují desítky faktických chyb (o gramatických nemluvě), jeho hodnocení a tvrzení i z těchto důvodů je nutno brát, jakož i starých soudruhů z jinonické Waltrovky, s rezervou.\n\nVe třicátých letech patřil k pražské společenské smetánce. Navštěvoval bankety, bály, plesy a recepce, vč. společenských akcí pražského diplomatického sboru. Na jedné diplomatické recepci na jugoslávském velvyslanectví se seznámil s Olgou Georgijevičovou, narozenou 11.12.1916 v srbském Novém Sadu. Po krátké známosti si 9. dubna 1934 v chrámu svatého Františka z Assisi u Křížovníků ještě 17letou Olgu bere za ženu. Místo sňatku možná bylo voleno i z praktických důvodů, protože hned za rohem, v Platnéřské 11, v domě jeho otce Vítězslava st. s bratrem do té doby bydleli. Svatba prý byla dostaveníčkem pražské elity i diplomatického sboru. Letadla Aeroklubu Vysokoškolského sportu, kterého byl Antonín Kumpera od roku 1933 předsedou, kroužila nad svatebním průvodem. Na svatební cestu novomanželé odjeli do Jugoslávie. Zřejmě nepřesné prameny tvrdí, že to bylo nejluxusnějším automobilem jinonické továrny, s kabrioletem Walter Royal. Sám Antonín Kumpera v Kronice Kolodějského zámku sděluje, že to bylo sice kabrioletem, ale Walter Princ – tedy minimálně o třídu níž.\n\nTehdy bydlel, jak již bylo zmíněno, společně s bratrem v jednom z bytů v Platnéřské 11. Tam se mladí manželé nemohli přistěhovat. Velmi rychle je rekonstruován, jako dočasné provizórium byt ve 3. patře v Platnéřské 11, kam se na krátký čas novomanželé uchylují.\n\nPočátkem následujícího roku, 30. ledna 1935, téměř na den přesně, 9 měsíců po svatbě se jim narodila dcera Olga Růžena Nataša Kumperová, které pak říkali Nina. V květnu 1935 byl slavnostně uveden do provozu nový hangár Aeroklubu RČs na státním letišti Praha (ve Kbelích), kde oba manželé byli přítomni. Antonín jako člen výboru ARČs. a předseda Aeroklubu Vysokoškolského sportu (AVS) a paní Olga (tiskem důvěrně nazývaná Lola) v roli kmotřenky nových letadel AVS. V tomto případě se jednalo o křest letadla Letov Š-218, pochopitelně s motorem Walter. Bylo pokřtěno jako Lola.\n\nPo narození dcery vyřešil opětně nastalý „bytový“ problém tím, že od bankéře Josefa Haška, otce Elišky Haškové-Coolidge (jeho otec František Hašek byl zakladatel Bankovního domu Hašek a spol., prezident burzy, jeden z hlavních akcionářů vydavatelství Melantrich) koupil vilu na Jílovišti a po rychlé rekonstrukci se tam v létě 1936 s manželkou a dcerou stěhuje. \n\nO rok později, 2.6.1937 se jim narodil syn, Antonín Vítězslav Walter Kumpera. Vila je už nedostačující, proto na podzim 1937 kupuje od Vladimíra a Anny Holekových zámek Koloděje (1937–1947) s jízdárnou a oborou. Opět dochází k celkové rekonstrukci a modernizaci (včetně instalace ústředního vytápění). Byla obnovena také zahrada a zámecká obora. V květnu 1939 jsou práce dokončeny a Antonín Kumpera s rodinou se opět stěhoval. Vášnivě miloval jízdu na koni a drezúru. Rád hrál i golf. K tomu v zámecké oboře a v jízdárně měl dostatek příležitostí. Koncem roku, 29.12.1939 se jim narodil druhý syn, Vítězslav Antonín Tomáš Kumpera.\n\nTen o mnoho let později jako Vítězslav Kumpera nejml. úspěšně usiloval, pravda po téměř 20letých sporech, o restituci rodového majetku. Nejvyšší soud po roce 1990 uznal, že konfiskace majetku rodu Kumperových byla zneužitím Benešových dekretů v zájmu nastupujícího totalitního režimu. Podařilo se mu vysoudit zámek Koloděje s parkem a jízdárnou, domy v Platnéřské 89/11 a v Havelské 496/29. O vily na Jílovišti (Antonín), v Dobřichovicích (Vítězslav ml.) a v Praze na Nikolajce (Vítězslav st.) a domy ve Štěpánské, na Letné - Milady Horákové 853/80 (Vítězslav ml.) a Milady Horákové 387/56 (Antonín), na Smíchově - Štefánikova 18/25 (Antonín) v restituci nežádal. Ne že by nechtěl, ale v době podávání restitučních nároků neměl k dispozici příslušné podklady z katastrů.\nV době okupace Československa během druhé světové války byla továrna Walter a její výrobní program plně podřízen potřebám německé armády prostřednictvím továrny Argus Motorenwerke A.G. v Berlíně. Podnik používal německý název Walter Automobil und Flugmotoren Fabrik A.G. Antonín Kumpera sice zůstal ve firmě, ale správcem firmy byl německý zmocněnec a exponent gestapa Gustav Klestil, narozený ve Vídni. Část dosaženého zisku za rok 1940 byla použita na zvýšení základního akciového kapitálu firmy, ale i na rozšíření podniku o další velké výrobní prostory. V letech 1942–1943 byly přistavěny budovy východně od Jinonické ulice, mj. tzv. Iranhala, největší výrobní hala ve firmě. Od té doby přestala být část Jinonické ulice veřejnou a stala vnitřní komunikací ve firmě.\n\nZámek v Kolodějích během II. světové války sloužil i jako útočiště pro několik velvyslanců, od roku 1943 tam byly uschovány obrazy Národní galerie. Kumperovi na konci války kvůli lidovým nepokojům v Kolodějích přesídlili do domu v Platnéřské ulici v Praze. V továrně Walter se po válce objevil i Antonín Kumpera a přednesl zaměstnancům vizionářský projev v očekávání návratu původní, předválečné situace. Ještě v květnu však byla zvolena zaměstnanci Závodní rada, která odmítla s Kumperou spolupracovat. Druhým významným počinem Závodní rady firmy A.S. Walter bylo rozhodnutí ze dne 15.5.1945 o propuštění některých zaměstnanců, mezi nimiž byli mj. hlavní konstruktér ing. František Adolf Barvitius, komerční ředitel dílen (výrobní ředitel) ing. Otomar Benák a ředitel ing. Jan Šusta, spolužák A. Kumpery z pražské techniky. Jak se uvádí ve \"Sdělení\" byli propuštěni bez jakékoliv náhrady a nesmí jim být vyplacena jakákoliv hotovost. U Šusty následovalo i obvinění z kolaborace a přímo z pohřbu jeho otce prof. Josefa Šusty (prezident České akademie věd a umění, který 27.5.1945 spáchal sebevraždu) byl Závodním výborem odveden. Později však byla Závodní rada Walter odsouzena k zaplacení náhrady těm, které \"pro kolaborantství ze závodu odstavila\". \n\nV srpnu 1945 vydal národní výbor v Kolodějích Kumperům osvědčení o státní a národnostní spolehlivosti, podle něhož nebyli v době německé okupace ve spojení s Němci, chovali se jako dobří Češi a měli sociální cítění. Přesto byl majetek rodiny Kumperovy (Kumpera) konfiskován dle Dekretu presidenta republiky ze dne 25. října 1945 o konfiskaci nepřátelského majetku a Fondech národní obnovy č.108/1945 Sb. V neprospěch Antonína Kumpery bylo později použito to, že nacistický správce waltrovky Gustav Klestil jej po dobu války nechal ve vedení firmy Walter. Antonínu Kumperovi byl zámek Koloděje v roce 1945 (oficiálně až 1948) zkonfiskován.\n\nV říjnu 1945 byla továrna Walter Dekretem presidenta republiky ze dne 27. října 1945 o znárodnění dolů a některých průmyslových podniků č. 100/1945 Sb. znárodněna. Již předtím (19.7.1945) byla na továrnu výnosem ministerstva průmyslu uvalena národní správa, jejíž členové Josef Krátký, ing. Alois Krátký, ing. František Nušl, Theodor Svoboda a ing. Václav Šístek nadále závod vedli.\n\nV prosinci 1945 byli všichni tři Kumperové (otec i oba synové) a obchodní ředitel Theodor Svoboda zatčeni pro údajnou kolaboraci s Němci a na základě zjištění komise ministerstva průmyslu obviněni i z finančních machinací a daňových podvodů velkého rozsahu, za bezmála 160 milionů korun. Krátce nato Olga Kumperová dostala příkaz vystěhovat se jen s osobními potřebami a třemi dětmi ze zámku v Kolodějích. Belgický velvyslanec Jaspar jí pomohl v diplomatickém autě zachránit alespoň některé cennosti a doporučil cestu ven přes Vídeň. O kauze Kumperů podrobně informoval tisk, zvláště Rudé právo. V komentářích byl Kumperům vytýkán postoj k 6-týdenní stávce dělnictva v říjnu 1932 (po snížení platů o 60%), velezrádné dodávky fašistické Itálii (\"Zákeřnou ziskuchtivostí Kumperů kroužily nad zříceninami Addis Abeby fašistická letadla, vybavená motory Walter. Fašističtí vzdušní piráti, neseni motory Walter, bombardovali Madrid a Barcelonu\"), prodej licence motoru Walter Sagitta do Itálie, výměnu záchodů za turecké (aby úřednictvo nemohlo číst při výkonu noviny), odposlouchávací zařízení z \"ředitelny\" do nejrůznějších oddělení a kanceláří atd., což jeden z komentářů uzavírá vyjádřením: \"oč rychleji můžeme být venku z poválečných potíží a jak se bude moci zvyšovat životní úroveň lidu, když nyní po zestátnění nebudou sedět na krku pracujících takové pijavice jako byli Kumperové. … Zločinci stojí před tváří našeho lidu. Trojlístek Kumperů spolu s jejich pomocníkem Theodorem Svobodou je za mřížemi a doufáme, že dosti pevně\". Zde kynula malá naděje.\n\nZ vyšetřovací vazby byl však po roce a půl nejdříve propuštěn Vítězslav Kumpera st. a na podzim 1947 i oba jeho synové, Antonín a Vítězslav ml, což vyvolalo celozávodní schůzi v jinonické továrně a rezoluci, zaslanou na ministerstvo vnitra, spravedlnosti, průmyslu a ÚRO, která odsuzovala propuštění před vydáním rozsudku. K soudnímu jednání už nedošlo, protože Kumperové emigrovali. Určitě neutíkali přes „kopečky“ s ruksaky na zádech. Díky stykům v diplomatickém sboru to bylo vycestování téměř „legální“. O mnoho let později se totiž v pozůstalosti Antonína Kumpery našly mj. „balíky“ akcií A.S. Walter. Vycestovali do Jižní Ameriky, zprvu byli v Argentině a později v Brazílii. Takto pro Antonína Kumperu v jeho 46 letech nastala nová životní etapa.\n\nZatím v továrně Walter v roce 1946 (od 1. června 1946 jako Letecké závody n.p.) vyrobili první kusy nové verze motorů Walter Minor 4-III a větší sérii Mikronů III z materiálu, který si „schoval“ před nacisty tehdejší ředitel a spoluvlastník Waltrovky Ing. Antonín Kumpera. Motory Mikron III byly vyrobeny, ale nebylo pro ně využití, a tak se začaly montovat do letounů Praga E-114. Ještě později, v polovině 50. let, byly v továrně za falešnou stěnou nalezeny další desítky předválečných Mikronů II. Pravděpodobně je tam dal ukrýt právě Ing. A. Kumpera. Poslední Mikrony z těchto sérií slouží v některých ultralehkých letounech ještě v 21. století.\n\nJak již bylo řečeno, byl velmi schopný a rychle se zorientoval i v Brazílii v nově nastalé situaci. Správně předpokládal, že São Paulo se bude rychle rozrůstat a lidé budou potřebovat nové domy a byty. Založil stavební a realitní firmu, nakoupil pozemky, sehnal úvěry u bank, zadal architektovi projekt a poblíž metropole postavil satelitní městečko. To mu vyšlo velmi dobře – tehdy mělo São Paulo šest milionů obyvatel, o 40 let později jich tam žilo přes 22 milionů. Poté se pustil do stavby výškových apartmánových budov, které pojmenoval kondominium Kumpera a tento nájemní bytový komplex byl uveden do užívání v roce 1957. Condominio Edificio Victor (Vítězslav) Kumpera stále stojí na svém místě v São Paulu a jeho interiér i průčelí zdobí velké písmeno K, vyvedené jako erbovní znak (tentýž znak je i na domě v Havelské 29, kde bydlel Vítězslav Kumpera ml. a bývala tam vzorková prodejna „trezorové“ továrny Tresoria Jinonice, kterou pro změnu vlastnil Vítězslav st.). Kromě toho investoval do akcií firmy Dominium, první společnosti na výrobu instantní kávy v Jižní Americe. Později je zmiňován jako realitní makléř v Patagonii.\n\nV rodinném životě se mu až tak nedařilo, v Brazílii už to mezi manžely neklapalo jako dřív. Rozešli se, jak uvedl v rozhovoru Vítězslav Kumpera nejml. Antonín Kumpera se znovu oženil, 17. září 1949 v mexickém Temixcu (asi 100 km jižně od Mexico City) si vzal o dvacet let mladší Annu Idu Ackermannovou (jeho první žena byla o 15 let mladší), dceru bohatého švýcarského průmyslníka Emila Ackermanna, majitele firmy Emack z Curychu, obchodně zastupující švýcarské podniky pro Československo. Antonín Kumpera žil s manželkou v Jižní Americe, ale nakonec se přestěhovali do Švýcarska, kde jeho manželka získala nějaké nemovitosti. Zdědila totiž krásný dům ve švýcarských Alpách u Lugana a naléhala, aby se tam odstěhovali. Antonín Kumpera prodal vše, co na jihoamerickém kontinentu vlastnil, včetně apartmánu u moře, a oba počátkem 60.let přesídlili do Evropy.\n\nV polovině 60. let řešil švýcarský soud žalobu na Antonína Kumperu na neplatnost manželství s Annou Idou Ackermannovou z důvodu bigamie. Podle žaloby nebyl totiž doložen rozvod s první manželkou Olgou. Paní Olga s dětmi i se švagrem Vítězslavem ml. a jeho rodinou žila stále v Brazílii a rozhodně nezanevřeli na Československo. Byli aktivní např. v krajanském Sokole São Paulo. V roce 1958 na schůzi krajanů v São Paulu, které se zúčastnilo asi 60 osob, byla sestra Věra Kumperová (dcera Vítězslava Kumpery ml.) zvolena jako náčelnice a jako náčelník bratr Souček. Nicméně kantonální soud ve věci bigamie nerozhodl z důvodu nepříslušnosti, protože se jednalo o brazilského občana (uvádělo se u něj bydliště v uruguayském Montevideu, tedy v Patagonii) a švýcarskou manželku. Kdo byla ta třetí strana, která se dovolávala zrušení sňatku, není z rozsudku kantonálního soudu až tak zřejmé. Byla uváděna Anny Ackermannová, zřejmě matka Idy Ackermannové, která se domáhala zneplatnění sňatku a tím zneplatnění zejména smlouvy o dědění ze dne 2. května 1958. Později se jí to nějak podařilo a Jiří Pergl k tomu dodává: \"Stará vydědila Tenyho, musel jí provézt něco strašného.\"\n\nVšechny 3 Kumpery (i již přes 20 let mrtvého Vítězslava Kumperu st.) a jejich manželky, syny i dcery od roku 1975 evidovala StB v záznamech Evidence zájmových osob (EZO), ale nelze z nich dohledat konkrétní důvod, proč dotyčnou osobu StB (Statisticko evidenční odbor Vnitřní a organizační správy FMV, SEO VOS FMV) evidovala.\n\nPo smrti manželky zůstal Antonín Kumpera sám ve Švýcarsku a později v Německu, kde 19.3.1990 zemřel ve věku nedožitých 89 let. Jeho syn Vítězslav nejml. všechny v restituci získané nemovitosti a pozemky prodal a odjel zpět do Brazílie.\n\n\n\n"}
{"id": "1469836", "url": "https://cs.wikipedia.org/wiki?curid=1469836", "title": "Chlum (zámek, Hartmanice)", "text": "Chlum (zámek, Hartmanice)\n\nChlum je zámek v Horním Chlumu u Hartmanic v okrese Klatovy. Založen byl v první polovině osmnáctého století. Od roku 1964 je chráněn jako kulturní památka.\n\nChlumecký zámek nechal postavit Jan Antonín Vidršpergár z Vidršpergu v první polovině osmnáctého století. První písemná zmínka o zámku pochází z roku 1757. Byl postaven na pozemcích bývalých selských gruntů, které se nepodařilo dosídlit poddanými po třicetileté válce. V uvedeném roce ke statku patřil poplužní dvůr, mlýn s jedním kolem a pilou a tři poddaní.\n\nDalším majitelem statku byl rytíř Václav Vidršpergár, kterému patřil ještě v roce 1794. Po něm se majiteli stali Josef Václav a Marie z Ottenfeldu, kteří zámek roku 1806 prodali Janu Ferdinandovi a Marii Anně ze Steinsdorfu. Jim patřil do roku 1817, kdy statek získali Josef a Anna Spirkovi z Chamutic. Roku 1836 byl chamutický statek údajně rozdělen tak, že Chlum připadl Vítovi a Marii Spirkovým. V roce 1840 byl Chlum uveden znovu jako součást chamutického velkostatku.\n\nNovým majitelem velkostatku se roku 1864 stal Václav Prokop, který jej koupil ve veřejné dražbě za devatenáct tisíc zlatých. Další zmínka o zámku je až z roku 1906, kdy patřil Zdeňku Schönbornovi, po kterém jej v roce 1923 převzala sestra Terezie Schönbornová a roku 1940 zámek zdědila Terezina dcera Kristýna Benigniová. Jí zámek patřil až do roku 1945.\n\nK památkově chráněnému areálu patří zámek, chlévy s čeledníkem a lednicí a neudržovaný park, ve kterém roste pajedlovec čínský. Zámek má obdélníkový půdorys a mansardovou střechu krytou bobrovkami s polovalbami ve zděných štítech. Hlavní průčelí má sedm okenních os, zatímco kratší strany mají jen tři osy. Špaletová okna mají štukové šambrány s vystupujícím klenákem. Fasády člení nárožní lizény, korunní a kordonová římsa. Hlavní vstup se nachází uprostřed západního průčelí. Tvoří ho kamenný pravoúhlý portál. Na opačné straně budovy se nachází pavlač. Přízemní místnosti jsou zaklenuté plackovými klenbami. Stejný typ kleneb je použit v chodbách, kde jednotlivá pole kleneb oddělují pasy. Místnosti v prvním patře mají ploché dřevěné stropy. Součástí budovy je kaple svatého Karla Boromejského.\n\nBudova chlévů s čeledníkem má půdorys písmene L, z něhož vystupují směrem do nádvoří dva boční rizality. V západní části se nachází valeně klenutý chlév a na východní straně čeledník s valenou klenbou v přízemí a patrem osvětlovaným třemi okny. Lednice se stěnami silnými tři metry je v severní části budoby.\n\n"}
{"id": "1469839", "url": "https://cs.wikipedia.org/wiki?curid=1469839", "title": "Armando Tobar", "text": "Armando Tobar\n\nArmando Tobar (7. června 1938, Viña del Mar – 18. listopadu 2016, Viña del Mar) byl chilský fotbalista, útočník.\n\nProfesionálně hrál v chilských klubech Santiago Wanderers a CD Universidad Católica. V jihoamerickém Poháru osvoboditelů nastoupil ve 23 utkáních, ve kterých a dal 7 gólů. Chilskou ligu vyhrál v roce 1958 s týmem Santiago Wanderers a v roce 1966 s Universidad Católica.\n\nZa reprezentaci Chile nastoupil v letech 1959–1967 ve 33 reprezentačních utkáních. Reprezentoval Chile na domácím Mistrovství světa ve fotbale 1962 a na Mistrovství světa ve fotbale 1966 v Anglii, celkem na mistrovství světa nastoupil v 5 utkáních. \n\n"}
{"id": "1469842", "url": "https://cs.wikipedia.org/wiki?curid=1469842", "title": "Družba národů", "text": "Družba národů\n\nFontána Družba národů je jednou ze 3 hlavních fontán a také jedním z hlavních symbolů Výstavy úspěchů národního hospodářství (VDNCh) v Moskvě. Fontána byla postavena při přiležitosti otevření VDNCh v roce 1954 podle projektu Konstantina Topuridzeho a G. D. Konstantinovského. Nachází se na Centrální aleji, na náměstí Družby národů, vedle Hlavního pavilonu. Fontána byla uzavřena kvůli restauraci od začátku jara 2018, znovu byla otevřena v dubnu 2019.\n\nŠestnáct ženských soch okolo fontány symbolizuje 16 svazových republik (včetně Karelo-finské SSR, která existovala do roku 1956 jako samostatná republika; poté byla začleněna do RSFSR). Každá z dívek je oblečena do lidového kroje a v ruce drží různé druhy ovoce nebo rostlin, například Rusko s copem drží pšenici, Ukrajina stojí s věncem, Bělorusko je vyobrazeno se zavázaným trojcípým šátkem a jablkem v ruce. Jsou přesně známy jména tří modelek: estonská balerína a herečka Virve Kiple-Parsadanjan, turkmenská pianistka Gozel Annamamedova a Gruzínka Rodam Amiredžibi (žena básníka Michaila Světlova).\n\nPři pohledu od Hlavního pavilonu stojí v popředí tři slovanské republiky (zleva doprava Ukrajina, Rusko, Bělorusko). Podle hodinových ručiček stojí sochy v následujícím pořadí: RSFSR, Ukrajinská SSR, Uzbecká SSR, Gruzínská SSR, Litevská SSR, Lotyšská SSR, Tádžická SSR, Turkmenská SSR, Karelo-finská SSR, Estonská SSR, Arménská SSR, Moldavská SSR, Kyrgyzská SSR, Ázerbájdžánská SSR, Kazašská SSR, Běloruská SSR.\n\nRozmístění soch nesouhlasí s rozložením pavilonů republik na výstavišti, ani s abecedním pořadím. Ve skutečnosti bylo pořadí převzato ze znaku SSSR, který se tehdy opíral o seznam republik podle Ústavy SSSR ze dne 2. února 1947. V Ústavě byly republiky řazeny podle počtu obyvatel (RSFSR, Ukrajinská SSR, Běloruská SSR, Uzbecká SSR, Kazašská SSR atd.). Jedinou výjimkou jsou sochy Moldavské SSR a Kyrgyzské SSR, jejichž místa jsou z neznámého důvodu na špatném místě.\n"}
{"id": "1469843", "url": "https://cs.wikipedia.org/wiki?curid=1469843", "title": "Radim (hradiště)", "text": "Radim (hradiště)\n\nRadim (též \"Na Šancích\") je pravěké a snad také raně středověké hradiště u Radimi v okrese Kolín. Nachází se západně od vesnice na západním výběžku vrchu Radim nad pravým břehem řeky Výrovky. Pozůstatky hradiště jsou od roku 1965 chráněny jako kulturní památka.\n\nOstrožna byla osídlena od pravěku, ale opevněné hradiště na ní bylo postaveno nejspíše až v době halštatské. Místo využili v době hradištní také Slované, ale není jasné, zda na návrší měli pouhé sídliště, nebo obnovili pravěké opevnění. Poslední stopy osídlení pochází ze dvanáctého století. Dochované pozůstatky opevnění byly poškozeny budováním sadařských teras a při výstavbě železniční trati Pečky–Kouřim.\n\nPředpokládá se, že hradiště s rozlohou 6,32 hektaru bylo dvojdílné. Hradba předhradí zcela zanikla, ale v tělese rozváženého valu byla údajně pozorována kamenná zeď. Vnitřní hradiště chránila obvodová hradba postavená v části svého průběhu přímo na údolní hraně nad potokem. Nejlépe dochovaný úsek se nachází na severní straně, kde se příčný val oddělující předhradí od akropole napojuje na obvodový val a tvoří zde zdvojené opevnění chráněné vnějším příkopem.\n"}
{"id": "1469846", "url": "https://cs.wikipedia.org/wiki?curid=1469846", "title": "Karel Skorkovský", "text": "Karel Skorkovský\n\nKarel Skorkovský (17. dubna 1881, Humpolec – 28. září 1959, Rokycany) byl český stavební inženýr a podnikatel, jehož firma se zaměřovala na železobetonové stavby. Jeho starším bratrem byl politik a redaktor Jiří Skorkovský.\n\nVystudoval na Vysoké škole technické v Praze (dnešní ČVUT), kde roku 1904 získal titul inženýr, a do roku 1908 tam působil jako asistent prof. Josefa Šolína. V letech 1908–1910 cestoval a praktikoval po Evropě, roku 1909 obhájil titul doktora technických věd. Zajímal se také o letectví. V roce 1911 vydal knihu \"Řiditelné balony a létadla.\" Založil firmu \"Pražská stavební a betonářská společnost,\" o rok později získal koncesi, později ji přejmenoval na \"Dr. Ing. Karel Skorkovský\". Jeho firma se úspěšně rozvíjela a roku 1923 měla již pobočné závody v Brně a Bratislavě, a podílela se na mnoha významných stavbách, např. Paláce Lucerna, Paláce Adria, Veletržního paláce, Libeňského a Jiráskova mostu, Masarykových domovů v Krči, nebo Nákladového nádraží na Žižkově. \n\nFirma \"Dr. Ing. Karel Skorkovský\" byla jednou z hlavních firem, zabývajících se stavbou československého opevnění. Její zaměstnanec, Ing. Bechyně, vyvinul speciální recepturu portlandského cementu (nazývanou A cement), používanou při jejich stavbě. Tento typ cementu měl prodloužený počátek doby tuhnutí, díky čemuž bylo zajištěno dobré propojení jednotlivých vrstev betonu, a také se omezilo množství hydratačního tepla, vytvářeného při tuhnutí. Po mnichovské dohodě společnost přišla o zakázky na opevnění, získala však zakázku na dálnici Praha-Brno, a na stavbu největšího československého obloukového dálničního mostu u Senohrab. Stavba začala v roce 1939, v roce 1942 byla zastavena, a dokončena byla až v roce 1950. V roce 1948 byla firma znárodněna a včleněna do národního podniku Stavby silnic a železnic.\n\nKarel Skorkovský zemřel v roce 1959.\n\n"}
{"id": "1469847", "url": "https://cs.wikipedia.org/wiki?curid=1469847", "title": "MRAP", "text": "MRAP\n\nZkratkou MRAP (z angl. \"Mine Resistant Ambush Protected\") jsou označována obrněná vozidla navržená s důrazem na odolnost proti účinkům exploze min a improvizovaných výbušných zařízení (IED). Program s názvem „Joint Service MRAP“ zahájily americké ozbrojené síly v prosinci 2006 v reakci na ztráty způsobené povstaleckými útoky pomocí min, IED, RPG-7 a ručních zbraní na nedostatečně chráněné terénní a nákladní automobily (např. HMMWV) za války v Iráku.\n\nCharakteristickou vlastností vozidel MRAP je jejich vysoký profil daný tvarováním spodní části do písmene V za účelem odklonění výbuchu mimo kabinu posádky.\nNevýhodou vozidel MRAP jsou jejich obecně nepříznivé jízdní vlastnosti v terénu – na špatných cestách docházelo vlivem vysokého těžiště k jejich převrácení, velké rozměry omezovaly manévrování v úzkých uličkách a vysoká hmotnost komplikovala přesun po málo únosných komunikacích a mostech.\n\nŘešením těchto problémů byla konstrukce lehkých obrněných vozidel s dostatečnou protiminovou a balistickou ochranou (v USA program Joint Light Tactical Vehicle), případně těžších vozidel, ovšem s lepší průchodností terénem (například francouzský Titus na podvozku Tatra).\n"}
{"id": "1469848", "url": "https://cs.wikipedia.org/wiki?curid=1469848", "title": "Hotel Tamiš", "text": "Hotel Tamiš\n\nHotel Tamiš (v srbské cyrilici Хотел Тамиш se nachází v srbském městě Pančevu, v blízkosti rohu ulic \"Dimitrija Tucovića\" a \"Moše Pijade\", v blízkosti řeky stejného jména. \n\nBrutalistický hotel podle projektu architektů Dragutina Kordiće a Nikoly Redžiće vznikl v druhé polovině 70. let 20. století. Dokončen byl v roce 1978. Celková plocha objektu, který je nápadný především díky sedmipatrové věži, činí 7 633,8 m². \n\nNa počátku 21. století byl ve špatném technickém stavu a byl několikrát privatizován. Původní vlastník (společnost Sloboda) zbankrotoval. V roce 2016 jej odkoupila společnost Almeks. Následně měla být uskutečněna rekonstrukce hotelu, nebylo však vybráno žádné z řešení rekonstrukce stavby. Hotel je dlouhodobě uzavřen a v roce 2017 opětovně změnil vlastníka.\n"}
{"id": "1469850", "url": "https://cs.wikipedia.org/wiki?curid=1469850", "title": "1989: Úsvit svobody", "text": "1989: Úsvit svobody\n\n1989: Úsvit svobody je strategická desková hra pro dva hráče, jejímž tématem pád komunismu v Evropě v roce 1989. Jeden z hráčů hraje za komunistu a druhý za demokrata a společně se přetahují o vliv v šesti státech Východního bloku, konkrétně o Polsko, Maďarsko, Československo, Východní Německo, Bulharsko a Rumunsko. Očekávaná délka hraní je 150 minut, ale pokud některý z hráčů dosáhne výrazné převahy, může se stát vítězem mnohem dřív.\n\nHra, jejímiž autoři jsou Jason Matthews a Ted Torgerson, vyšla nejdříve v roce 2012 v angličtině pod názvem u nakladatelství GMT Games; česká verze vyšla v roce 2014 u společnosti MINDOK.\n\nZ hlediska herních mechanik a celkového pojetí hra značně vychází ze starší velice úspěšné hry \"Studená válka\" (Jason Matthews se jako autor podílel na obou), kterou se jí ale z hlediska úspěšnosti u hráčů nepodařilo překonat. \n\n"}
{"id": "1469851", "url": "https://cs.wikipedia.org/wiki?curid=1469851", "title": "TJ Uhelné sklady Praha", "text": "TJ Uhelné sklady Praha\n\nTJ Uhelné sklady Praha je historický název těchto klubů:\n"}
{"id": "1469852", "url": "https://cs.wikipedia.org/wiki?curid=1469852", "title": "Kundratice (zámek)", "text": "Kundratice (zámek)\n\nKundratice jsou zámek ve stejnojmenné vesnici u Hartmanic v okrese Klatovy. Založen byl ve druhé polovině sedmnáctého století, ale dochovanou podobu získal v osmnáctém a především empírovými úpravami v devatenáctém století. Od roku 1964 je chráněn jako kulturní památka.\n\nVe druhé polovině sedmnáctého století Kundratice patřily rytíři Vilému Eichornovi z Reichenpachu, který je roku 1675 prodal Alexi Mikuláši Šafmanovi z Hamrlesu. Někdy v té době ve vsi vzniklo renesanční panské sídlo. První písemná zmínka o tvrzi s pivovarem pochází z roku 1684, kdy kundratické panství prodal Adam Bartoloměj Koc z Dobrše Vilímu Alexovi Běšinovi z Běšin a jeho manželce Maxmiliáně Heleně, rozené Kocové z Dobrše. Ta statek po manželově smrti zdědila a roku 1702 jej prodala Marii Františce Novohradské z Kolovrat, rozené z Jarošína. Dalším majitelem byl Jan Nepomuk Kryštof František z Villani de Castello Pillonico, který Kundratice roku 1710 přenechal Františku Karlovi z Villani, za něhož k panství kromě Kundratic a tamního dvora patřila ještě vesnice Kříženec. Villanyové v Kundraticích žili až do roku 1865, ale starou tvrz nejspíše v polovině osmnáctého století přestavěli na zámek. V devatenáctém století proběhly úpravy, které daly zámecké budově dochovanou empírovou podobu.\n\nJednopatrová zámecká budova má obdélníkový půdorys s jedenácti okenními osami na delší a pěti osami na kratší straně. Okna jsou zdobená plochými šambránami a v prvním patře také klenáky s rozatami a kanelami. Fasády jsou členěné kordonovou římsou a v přízemí zdobené rustikou. Vstupní průčelí zdůrazňuje tříosý střední rizalit s trojúhelníkovým štítem s hodinami. Před rizalit předstupuje portikus podepřený válcovými sloupy a polosloupy, na kterém se nachází balkon s ozdobným zábradlím. Druhý rizalit stojí také na nádvorní straně, kde ho zakončuje plastický feston.\n\nK památkově chráněnému areálu patří ještě anglický park s fragmenty zahradních staveb a zřícenina dvoupatrové sýpky postavené mimo zámecký dvůr. Snadný přístup do parku umožňuje most, který vede do prvního patra západního průčelí zámecké budovy. Sýpka mívala mansardovou střechu a fasády s lizénovými rámy.\n\n"}
{"id": "1469857", "url": "https://cs.wikipedia.org/wiki?curid=1469857", "title": "Picacho del Diablo", "text": "Picacho del Diablo\n\nPicacho del Diablo je nejvyšší vrchol Kalifornského poloostrova v mexickém státě Baja California o nadmořské výšce 3096 metrů. Jiné názvy hory jsou \"Cerro de la Encantada\", \"Hill of the Enchanted\", \"Hill of the Bewitched\". Vrchol se nachází v oblasti Sierra de San Pedro Mártir, která je součástí Peninsular Ranges, pohoří o délce 1500 km, táhnoucího se z jižní Kalifornie až na jih Kalifornského poloostrova.\n"}
{"id": "1469858", "url": "https://cs.wikipedia.org/wiki?curid=1469858", "title": "Josef Landfras", "text": "Josef Landfras\n\nJosef Jan Landfras (6. března 1769, Příbram − 5. září 1840, Jindřichův Hradec) byl český knihtiskař, knihař a zakladatel rodiny významných tiskařů, nakladatelů a knihkupců v Jindřichově Hradci.\n\nJosef Jan Landfras se narodil v Příbrami jako syn knihvazače Stanislava Landfrase. Na knihaře a knihtiskaře se vyučil u tiskaře Ignáce Vojtěcha Hilgartnera. Roku 1793 se oženil s Helenou Grotzovou. Po Hilgartnerově smrti roku 1795 Landfras koupil jeho jindřichohradeckou tiskárnu a roku 1797 založil vlastní tiskařský podnik. Roku 1801 tiskárna vyhořela, v krátkém čase však byla obnovena. V tiskárně tehdy pracovaly 4 ruční knihtiskařské lisy. Landfras vydával především lidovou a modlitební literaturu, později pracoval i na zakázkách od městské rady, ve které byl Landfras od roku 1821 členem. V roce 1826 předal podnik svému synovi Aloisi Landfrasovi. Zemřel 5. září 1840 v Jindřichově Hradci.\n\n"}
{"id": "1469862", "url": "https://cs.wikipedia.org/wiki?curid=1469862", "title": "Palcacocha", "text": "Palcacocha\n\nPalcacocha je jezero ledovcového původu v Peru. Nachází se pod horou Palcaraju v pohoří Cordillera Blanca v nadmořské výšce 4562 metrů a patří k národnímu parku Huascarán. Jezero je zdrojem pitné vody pro město Huaraz (region Áncash), které je vzdáleno 23 km jihozápadním směrem. \n\nNázev jezera pochází z kečuánského výrazu \" P'allqa qucha\" (Přehrazené jezero). Dne 13. prosince 1941 způsobil sesuv ledovce protržení morénové hráze zadržující vody jezera a oblast okolo Huarazu zasáhl bahnotok, který si vyžádal nejméně pět tisíc lidských obětí.\n\nJezero dosahuje hloubky 72 metrů a jeho rozloha se v důsledku tání ledovců zvětšila od roku 2000 z 0,16 km² na 0,48 km². Existuje nebezpečí, že narůstající masa vody naruší břehy a dojde k obdobné tragédii jako v roce 1941, byl proto vybudován drenážní systém, který má z jezera přebytečnou vodu odčerpávat.\n"}
{"id": "1469868", "url": "https://cs.wikipedia.org/wiki?curid=1469868", "title": "Input-output model", "text": "Input-output model\n\nInput-output modely jsou kvantitativní ekonomické modely postavené na analýze provázanosti jednotlivých sektorů v ekonomice. Hlavním autorem tzv. input-output analýzy je americký ekonom Wassily Leontief, který za svou práci obdržel v roce 1973 Nobelovu cenu za ekonomii.\n\nJiž v 18. století podobný přístup (tzv. Tableau économique) rozpracoval francouzský fyzik a ekonom Francois Quesnay. Dalším předchůdcem Leontieva byl Léon Walras a jeho práce na teorii všeobecné rovnováhy v ekonomice.\n\nInput-output modely byly populární v centrálně plánovaných ekonomikách bývalého sovětského bloku, neboť umožňovaly plánovat vývoj transakcí a tím i výroby v ekonomice. V současné době se používá například v ekologické ekonomii za účelem mapování biofyzikálních dopadů ekonomické činnosti. Kromě analýzy finančních toků v ekonomice umožňují současné databáze (například EXIOBASE) i analýzu energetických a materiálových průtoků ekonomikou.\n"}
{"id": "1469869", "url": "https://cs.wikipedia.org/wiki?curid=1469869", "title": "Des Imagistes", "text": "Des Imagistes\n\nDes Imagistes, An Anthology je antologie imagistického hnutí vydaná Ezrou Poundem v roce 1914. Byla to první antologie tohoto hnutí. Publikována byla v literárním magazínu \"The Glebe\" v únoru 1914. O rok později vyšla antologie v New Yorku jako kniha a později ve stejném roce také v knihkupectví Harolda Monro \"Poetry Bookshop\" v Londýně.\n\nJedenáct autorů, kteří byli zařazeni do antologie: Richard Aldington, Skipwith Cannell, John Cournos, Hilda Doolittle, Frank Stuart Flint, Ford Madox Ford, James Joyce, Amy Lowell, Ezra Pound, Allen Upward, William Carlos Williams. \n\nAldington později napsal o titulu: \"Ezra tím názvem myslel, že by to mělo zůstat tajemstvím, ledaže se předpokládá, že slovo \"Anthologie\" převzal z antologie Amy Lowell nazvané \"Some Imagist Poets\".\" Lze předpokládat, že Ezra měl na mysli \"Quelques Imagistes (Někteří imagisté)\". Použití francouzštiny pro název této sbírky poezie anglických, irských a amerických autorů je připisováno Poundově zálibě pro cizojazyčné tituly.\n"}
{"id": "1469872", "url": "https://cs.wikipedia.org/wiki?curid=1469872", "title": "Sponzorovaná doména nejvyššího řádu", "text": "Sponzorovaná doména nejvyššího řádu\n\nSponzorovaná doména nejvyššího řádu (sTLD, anglicky \"sponsored top-level domain\") je typem domény (TLD) schválené úřadem Internet Assigned Numbers Authority (IANA) pro použití v systému doménových jmen Internetu. Sponzorovaná TLD má manažera zastupujícího příslušnou komunitu, které doména slouží. \nTyto komunity jsou založeny na etnických, zeměpisných, odborných, technických nebo jiných tématických zásadách navržených sponzory, soukromými spolky nebo organizacemi. Manažer neboli sponzor vytváří a prosazuje pravidla omezující způsobilost žadatelů registrovat a používat příslušnou sTLD doménu.\n\nObecně je sponzorovaná TLD každá doména nejvyšší úrovně, která má určeného sponzora. Ten zastupuje komunitu lidí a firem, která je zainteresována na subdoménách daného typu. Pravidla pro subdomény neboli politiku sTLD obvykle schvaluje tato komunita. Na rozdíl od toho nesponzorovaná (národní, generická, infrastrukturní, testovací) TLD funguje podle politik vytvořených globálními internetovými komunitami přímo prostřednictvím procesu ICANN.\nNapříklad TLD .aero je sponzorována společností SITA Inc., která omezuje registrace subdomén na organizace působící v letecké dopravě.\n\nTato tabulka uvádí sponzorované domény podle organizace IANA. V obecném smyslu uvedeném výše však můžeme mezi sponzorované domény zařadit i mnoho generických TLD.\n"}
{"id": "1469875", "url": "https://cs.wikipedia.org/wiki?curid=1469875", "title": "Chaplin odhadcem v zastavárně", "text": "Chaplin odhadcem v zastavárně\n\nChaplin odhadcem v zastavárně () je americký němý film z roku 1916. Snímek režíroval Charlie Chaplin a sám si zahrál i hlavní roli Tuláka, který je zaměstnán jako pomocník majitele zastavárny.\n\nHenry Bergman ztvárnil majitele zastavárny, což byla jeho první větší role v Chaplinových filmech. Tehdy začala jejich dlouholetá spolupráce.\n\nTulák je zaměstnán jako pomocník v zastavárně. Její majitel už ho netrpělivě očekává, protože se jako obvykle opozdil. Když Tulák konečně dorazí, tak ho hned majitel zažene do práce; nařídí mu utřít prach ve skladu. Tam je přítomen i druhý pomocník, kterému Tulákovo vehementní ohánění se s prachovkou přivodí záchvat kýchání. Tato rozepře skončí potyčkou mezi oběma pomocníky a je evidentní, že se příliš v lásce nemají a že jsou konflikty mezi nimi nejspíš na denním pořádku.\n\nRozepře pokračuje i poté, kdy si Tulák vezme štafle a pokouší se umýt vývěsní štít zastavárny. Při manipulaci se štaflemi si však počíná tak neobratně, že několikrát pošle k zemi nejen druhého pomocníka, ale i přihlížejícího policistu. Následnou potyčku rázně ukončí až majitel zastavárny a rezolutně naznačí Tulákovi, že o jeho služby již nadále nestojí. Tulák se však nedá a nakonec se mu podaří svého šéfa obměkčit.\n\nDalším Tulákovým působištěm je kuchyně, kde se snaží pomáhat majitelově pohledné dceři. Po chvíli se k nim však připojí druhý pomocník a výsledkem je další bitka spojená s přestřelkou s koulemi z těsta.\n\nDo zastavárny přichází zákazník a vypráví Tulákovi srdceryvný příběh, že je nucen zastavit svůj snubní prsten, aby netrpěl hlady. Tulák mu za něj vyplatí 5 dolarů, ale má jen bankovku v hodnotě 10 dolarů. Muž mu tedy vrací 5 dolarů, které vyloví před užaslým Tulákem z mocného paklu bankovek.\n\nDalším zákazníkem je muž, který má zájem o diamanty. Majitel zastavárny mu chce nějaké ukázat a zve ho skladiště, kde je má schované v trezoru. Mezitím přichází třetí zákazník, který požaduje dva dolary za budík. Tulák s důležitým výrazem ve tváři a s nasazeným stetoskopem a hodinářskou lupou zkoumá, zda je budík funkční. Rozebere ho do posledního šroubku a kolečka, která pochopitelně již neumí vrátit zpátky. Tak součástky jednoduše nasype zpět do budíku a vrátí jej zákazníkovi. Nemůže ho přijmout do zástavy, neboť nefunguje. Když se muž vzpouzí, je uklidněn ranou kladívkem do čela.\n\nNásleduje další pranice s druhým pomocníkem, po které je v kuchyni doslova spoušť. Tulák se utíká schovat do truhly a majitel toho má právě dost. Tentokrát svého nezbedného pomocníka jistojistě vyhodí. Nastalého zmatku využil muž, který svůj zájem o diamanty pouze předstíral. Vnikl do trezoru a drží všechny v šachu namířeným revolverem. Nepočítá však s Tulákem, který se náhle vynoří z truhly a omráčí zloděje válečkem na nudle. Dojatý majitel je svému zachránci vděčen a všechna předchozí alotria jsou rázem odpuštěna.\n\nV roce 1932 zakoupil filmový producent Amedee J. Van Beuren práva na Chaplinovy komedie studia Mutual za cenu  dolarů za každou z nich. Opatřil je novou hudbou, kterou složili Gene Rodemich a Winston Sharples, dodal zvukové efekty a znovu vydal prostřednictvím společnosti RKO Pictures. Chaplin nemohl žádnými legálními prostředky tomuto vydání zabránit.\n"}
{"id": "1469876", "url": "https://cs.wikipedia.org/wiki?curid=1469876", "title": "Marcelo Brozović", "text": "Marcelo Brozović\n\nMarcelo Brozović (* 16. listopadu 1992 Záhřeb) je chorvatský fotbalista, od roku 2015 hráč Interu Milán. Je všestranným záložníkem a jeho vzorem je Frank Lampard. \n\nJe odchovancem klubu NK Hrvatski Dragovoljac, za který hrál od roku 2010 nejvyšší soutěž. Poté, co jeho klub sestoupil, přijal angažmá v NK Lokomotiva Záhřeb. Od roku 2012 působil v GNK Dinamo Zagreb, kde získal v letech 2013 a 2014 mistrovský titul a v roce 2013 vyhrál chorvatský fotbalový superpohár. \n\nV chorvatské fotbalové reprezentaci debutoval v roce 2014, odehrál v ní 42 zápasů a vstřelil šest branek. Startoval na mistrovství světa ve fotbale 2014, kde chorvatský tým vypadl v základní skupině, na mistrovství Evropy ve fotbale 2016, kde skončil v osmifinále, a na mistrovství světa ve fotbale 2018, kde Chorvaté získali stříbrné medaile. Po šampionátu převzal se svými spoluhráči Řád knížete Branimira.\n\n"}
{"id": "1469877", "url": "https://cs.wikipedia.org/wiki?curid=1469877", "title": "Městský dům čp. 86 (Vidnava)", "text": "Městský dům čp. 86 (Vidnava)\n\nMěstský dům č. p. 86 je řadový dům v Radniční ulici v sousedství domu č. p. 85 a domu č. p. 87 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se soudím okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na místo nich byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří řadový barokní dům na Radniční ulici čp. 86, který byl postaven na středověkém jádře v první polovině 18. století a mnohokrát upravován. V letech 1971–1972 rekonstruován.\n\nMěšťanský dům je pozdně barokní řadová jednopatrová pětiosá stavba postavena z cihel a krytá sedlovou střechou. Dům je podsklepen. Průčelí je omítnuto hladkou omítkou a ukončeno korunní římsou. V přízemí byl prolomen ve středové ose vchod s půlkruhovým záklenkem, který byl upraven pravoúhlý a čtyři pravoúhlá okna. Okna v patře mají podokenní římsu. Nad patrem je hladké konkávně prohnutý štít se sdruženými pilastry po stranách. Mezi pilastry jsou v ose štítu dvě pravoúhlá okna. Pilastry nesou římsu na které je barokně zvlněný nádstavec s oknem. Po stranách štítu jsou volutová křídla s ořímsovanou atikou a na vnějších bocích ukončenou malými pilíři. Západní průčelí (do dvora) je hladké, v přízemí má pravoúhlý vstup a tří okna, v patře je šest oken a ve valbovém štítu jsou čtyři okna. Fasáda budovy je světle žlutá, architektonické prvky jsou okrové. V přízemí bylo jedno pole křížové klenby, valená klenba s výsečemi a plochostropé místnosti. V letech 1971–1972 byl interiér značně upraven.\n\n\n"}
{"id": "1469883", "url": "https://cs.wikipedia.org/wiki?curid=1469883", "title": "Volba prezidenta Československa 1927", "text": "Volba prezidenta Československa 1927\n\nVolba prezidenta Československa proběhla 27. května 1927 budově Rudolfina na společné schůzi obou komor Národního shromáždění republiky Československé, kterou vedl agrárník Jan Malypetr. Tomáš Garrigue Masaryk byl zvolen pro své třetí volební období. Jediným protikandidátem byl komunistický poslanec Václav Šturc. Šlo o nejtěsnější prezidentskou volbu v dějinách Československa.\n\nTomáš Garrigue Masaryk byl československým prezidentem od roku 1918. Do svého druhého prezidentského období byl zvolen v roce 1920. Na Masaryka se nevztahovalo ústavní omezení prezidentského mandátu.\nMasaryk prosazoval jako svého nástupce Edvarda Beneše, který však neměl dobré politické postavení, neboť by ho volila pouze slabá socialistická opozice a navíc byl v době konání volby vážně nemocen. Masaryk se nakonec uvolil kandidovat, ale s podmínkou že odstoupí, pokud nebude zvolen v prvním kole volby. Prezidentskou kandidaturu zvažoval také předseda agrárníků Antonín Švehla, ale vzdal se jí ještě před samotnou volbou a naopak podpořil Masaryka.\n\nPrůběh schůze byl narušován výkřiky komunistických poslanců, kteří protestovali proti zatčení Nikolaje Sedorjaka, poslance za Podkarpatskou Rus.\n\nVolby se účastnilo 434 členů Národního shromáždění a bylo odevzdáno 432 platných hlasovacích lístků. Pro Masaryka hlasovalo 274 volitelů a byl v prvním kole zvolen těsnou většinou 13 hlasů nad potřebnou většinou. Bez podpory Německé sociální demokracie by Masaryk pravděpodobně nebyl v prvním kole zvolen. To bylo způsobeno tím, že volitelé vhodili do hlasovací urny 104 nevyplněných hlasovacích lístků. Bílé lístky vhodili volitelé z řad německých nacionalistů, maďarských nacionalistů, slovenští luďáci, volitelé z řad Kramářova Národního sjednocení, a nacionalisté kolem Jiřího Stříbrného. Komunistický kandidát Václav Šturc obdržel 54 hlasů.\n\n\n"}
{"id": "1469892", "url": "https://cs.wikipedia.org/wiki?curid=1469892", "title": "Kostel svatého Petra a Pavla (Kaplice)", "text": "Kostel svatého Petra a Pavla (Kaplice)\n\nKostel svatého Petra a Pavla v Kaplici je gotický dvoulodní kostel ze 14. století, kdy je již písemně doložen. Roku 1423 byl vypálen husity a po opravě byl roku 1507 zničen požárem. Následovala pozdně gotická oprava a v letech 1735 až 1740 proběhlo zvýšení věže, na kterou byly roku 1895 instalovány hodiny.\n\nOdchylka osy kostela od směru východ-západ činí 7,62°.\n\n"}
{"id": "1469895", "url": "https://cs.wikipedia.org/wiki?curid=1469895", "title": "Městský dům čp. 87 (Vidnava)", "text": "Městský dům čp. 87 (Vidnava)\n\nMěstský dům č. p. 87 je rohový dům v Radniční ulici v sousedství domu č. p. 86 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se soudím okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na místo nich byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří nárožní barokní dům na Radniční ulici čp. 87, který byl postaven na středověkém jádře kolem roku 1800 a mnohokrát upravován. V barokním štítu byla odhalena iluzorní nástěnná malba. Dům byl v roce 1969 přestavěn, v roce 1972 byla obnovená fasáda. Po provedených rekonstrukcích bylo zachováno pouze hlavní průčelí.\n\nMěšťanský dům je pozdně barokní rohová jednopatrová čtyřosá stavba krytá sedlovou střechou. Průčelí je omítnuto hladkou omítkou a ukončeno korunní římsou. V přízemí byl prolomen ve druhé ose zleva vchod a dvě okna. Okna v patře jsou pravoúhlá v šambránách. Nad patrem je hladký konkávně prohnutý štít se zdvojenými pilastry po stranách. Mezi pilastry jsou v ose štítu dvě pravoúhlá okna. Pilastry nesou římsu, na které je barokně zvlněný nádstavec s oknem. Po stranách štítu jsou volutová křídla s ořímsovanou atikou a na vnějších bocích ukončenou malými pilíři. Uvnitř před přestavbou byly v mázhausu dvě pole hřebínkoé klenby se středním pasem.\n\n\n"}
{"id": "1469896", "url": "https://cs.wikipedia.org/wiki?curid=1469896", "title": "Velence (město)", "text": "Velence (město)\n\nVelence je město a letovisko v Maďarsku v župě Fejér, spadající pod okres Gárdony. Město leží u stejnojmenného jezera. Tvoří aglomeraci s městem Gárdony a obcemi Kápolnásnyék, Nadap a Sukoró. Nachází se asi 14 km východně od Székesfehérváru. V roce 2015 zde žilo 5 552 obyvatel. Dle údajů z roku 2011 je tvoří s 83 % Maďaři, 1,5 % Němci, 0,3 % Rumuni a s 0,2 % Bulhaři.\n\nSpolu s bezprostředně sousedícím městem Gárdony je jednou z velmi navštěvovaných turistických lokalit, především díky své poloze u jezera Velence, několika plážím, hradu Beck-kastély a lázním Csúszda.\n\nÚzemím Velence prochází dálnice M7. Na Velence je zde výjezd 45 a stejnojmenná odpočívka.\n\nNejbližšími městy jsou Gárdony, Martonvásár a Pusztaszabolcs. Blízko jsou též obce Kápolnásnyék, Nadap, Pázmánd a Sukoró.\n"}
{"id": "1469902", "url": "https://cs.wikipedia.org/wiki?curid=1469902", "title": "Jaroslav Patočka", "text": "Jaroslav Patočka\n\nJaroslav Patočka (* 8. ledna 1973, Liberec, Československo) je český operní pěvec – bas, basbaryton. Vyniká dobře vedeným měkkým a přitom znělým basem, který mu dovoluje zpívat lyrické i dramatické role.\n\nZpěv studoval nejprve soukromě u předního sólisty Národního divadla v Praze, národního umělce a držitele ceny Grammy Václava Zítka. Později absolvoval Pardubickou konzervatoř ve třídě prof. Václava Zítka a prof. Mgr. Miloslava Stříteského. Zúčastnil se několika mistrovských pěveckých kursů, například u renomovaného italského operního tenoristy a pedagoga Antonia Carangela. Pravidelně se také účastnil Rossiniho operního festivalu v italském Pesaru a operního festivalu v irském Wexfordu.\n\nJeho profesní kariéra započala v operním sboru Divadla F. X. Šaldy v Liberci a později v Pražském komorním sboru.\n\nSólově debutoval v roli Banca (G. Verdi-Macbeth) v divadle F. X. Šaldy Liberec. Vystupuje nejen v České republice, ale i ve státech Evropy. Koncertní turné jej zavedlo např. do Izraele, Libanonu či Jižní Koreje. Věnuje se také koncertní činnosti s mnoha českými i zahraničními orchestry a sbory. (např. Filharmonie Hradec Králové, Komorní filharmonie Pardubice, Filharmonie Bohuslava Martinů, Karlovarský symfonický orchestr, Filharmonia Dolnośląska, Pražský komorní sbor, Český filharmonický sbor Brno a další). Jeho repertoár obsahuje kromě operní také oratorní a písňovou tvorbu.\n\n\n\n\n\n"}
{"id": "1469904", "url": "https://cs.wikipedia.org/wiki?curid=1469904", "title": "Pirdop", "text": "Pirdop\n\nPirdop () je město ležící ve středním Bulharsku, uprostřed Zlaticko-pirdopské kotliny. Je správním střediskem stejnojmenné obštiny a má zhruba 7 tisíc obyvatel.\n\nMísto je osídleno od mladší doby kamenné a na území města jsou nálezy i z pozdějších dob – thrácké a římské. Ve středověku vznikl v nedalekém klášteře, který byl později zbořen, významný bulharský rukopis \"Pirdopský apoštol\", datovaný mezi 12. a 14. století.\n\nPrvní písemné zmínky o sídle pocházejí z osmanského období z roku 1430 a je zaznamenáno jako Purotobabinçe. V pozdějších záznamech figuruje také jako Pirdebol nebo Protopopinci. Významnou část tehdejšího obyvatelstva tvořili vojnuci. Koncem 17. století zde fungovala klášterní škola a její žáci se účastnili Čirpovského povstání. V oné době se Pirdop postupně stával významným střediskem pastevectví a zpracování vlny a v tomto odvětví zde pracovaly stovky dělníků. V roce 1841 byli zdejší obyvatelé osvobozeni od roboty.\n\nV roce 1840 byla otevřena škola a v ní se vyučovalo ve třídách od roku 1853 a o deset let později byla zřízena i dívčí škola. Od roku 1869 zde funguje knihovna. Město bylo osvobozeno během rusko-turecké války 27. prosince 1877 a stalo se součástí Bulharského knížectví. V té době ho v Bulharském národním shromáždění zastupovali čtyři poslanci. Nedlouho potom město začalo upadat, protože se obchodní cesty s příchodem železnice změnily a průmyslová textilní výroba účinně konkurovala místním řemeslům.\n\nVe městě žije 7 688 stálých obyvatel a je zde trvale hlášeno 6 709 obyvatel. Podle sčítání 1. února 2011 bylo národnostní složení následující:\n"}
{"id": "1469908", "url": "https://cs.wikipedia.org/wiki?curid=1469908", "title": "Stavební sklo", "text": "Stavební sklo\n\nStavební sklo je materiál používaný ve stavebnictví. Řadí se mezi silikátové hmoty, jejichž hlavní složku tvoří křemík (silicium, zn. Si). Někdy kolem roku 100 př. Kr. se našly nové způsoby výroby a využití skla ve stavebnictví. Od 20. století se sklo využívá ve stavebnictví jako výrazný architektonický článek pro zasklívání otvorů oken a dveří, různých předělů, stěn, galerií, balkónů, schodišť, vitrín a obkladů.\n\nVe stavebnictví se nejčastěji používá kromě kompaktního skla také sklo technické, které vyniká tepelně izolačními vlastnostmi.\n\nBěžně se používá ploché válcované sklo drátové nebo opakní. Výbornou pevnost, nehořlavost a vodotěsnost zajišťuje sklo pěnové. Další variantou je tažené ploché sklo s různou povrchovou úpravou: matovou, ledovou, zrcadlovou, determální. Mezi nejmodernější druhy skel patří bezpečnostní vrstvená s litou folií a skleněné obklady.\n"}
{"id": "1469912", "url": "https://cs.wikipedia.org/wiki?curid=1469912", "title": "Dolejší Krušec (zámek)", "text": "Dolejší Krušec (zámek)\n\nDolejší Krušec je tvrz přestavěná na zámek ve stejnojmenné vesnici u Hartmanic v okrese Klatovy. Renesanční tvrz byla ve vesnici založena v polovině šestnáctého století. Dochovaná podoba je výsledkem barokní přestavby a pozdějších úprav. Přestože je zámek od roku 1964 chráněn jako kulturní památka, nachází se v havarijním stavu.\n\nPrvní panské sídlo v Dolejším Krušci postavil v polovině šestnáctého století Beneš Cíl ze Svojšic, který vesnici roku 1555 zdědil spolu s Javoříčkem, Čímicemi, Trpěšicemi a Novou Vískou po otci Petru Cílovi ze Svojšic. Jeho dědicem se roku 1582 stal syn Jan Cíl ze Svojšic na Dolejším Krušci a po něm v roce 1603 Heřman Cíl ze Svojšic. Ačkoliv se nezúčastnil stavovského povstání v letech 1618–1620, roku 1620 tvrz obsadilo císařské vojsko a nejspíš ji i vypálilo. Zkonfiskované panství, i přes Heřmanovi námitky, roku 1623 koupila Johana Malovcová z Bukovan. Patřilo jí jen dva roky, když je postoupila Marii Markétě Chanovské z Dlouhé Vsi, která se provdala za Humprechta Račína z Hrádku. Humprecht statek prodal v roce 1646 rytíři Jiřímu Eichhornovi z Reichenbachu. Dalším kupcem se stal roku 1679 Alexandr Mikuláš Schafmann z Hemrlesu, ale podle Karla Třísky panství koupil až od Jiřího dědice Jiřího Vilíma. Od Schafmanna panství o tři roky později koupil Jan Kryštof Koc z Dobrše s manželkou Polyxenou Kateřinou.\n\nDalším majitelem se stal již roku 1683 Vilém Alexandr Běšín z Běšin, kterému patřila také panství Kundratice a Nový Čestín. Jeho syn Maxmilán Václav sídlil v Dolním Krušci až do roku 1708, kdy jej prodal Janu Jiřímu Schumannovi z Dlouhé Vsi. Od něj dolnokrušecké panství roku 1713 získal zeť Gottfried Daniel Wunschwitz († 1741 v Praze), který se oženil s Marií Františkou Schumannovou a starou tvrz nechal přestavět na barokní zámek. Gottfriedův syn Jan Prokop Wunschwitz panství zadlužil a v roce 1748 jej prodal Marii Rozině Daunové, rozené Hebersteinové. Ani ona však nedokázala dostat statek z dluhů, a roku 1762 jej proto koupil baron Jan Nepomuk Kryštof František z Villani de Castello Pillonico. Dolní Krušec potom vlastnil až do roku 1800, kdy jej prodal manželům Janovi a Barboře Medlingerovým. O deset let později Barbora koupila manželův podíl a po své smrti celé panství odkázala dědicům, kteří je roku 1817 přenechali Matyáši Kremserovi.\n\nMatyáš Kremser Dolejší Krušec spravoval do roku 1827, kdy jej prodal Ignáci Schreinerovi. Po jeho smrti v roce 1860 statek vedla po tři roky za nezletilého syna úřední správa. František Schreiner si jej ponechal do roku 1870, ve kterém zámek koupil jeho zeť Theodor Zvěřina. Zvěřinům zůstal do roku 1925, kdy ho šest Theodorových dětí prodalo Františku Zlámalovi. O dva roky později statek získali manželé Richard a Anna Grunnerovi, po kterých se majitelé rychle střídali až do roku 1938. Novými vlastníky se stali Anna Broschová a František Xaver Brosch, kterým statek zůstal do 16. prosince 1949, kdy jim byl na základě dekretu č. 108/1945 Sb. zabaven a přidělen Státnímu statku Hartmanice. Neudržované budovy poté chátraly až do doby, kdy je začalo využívat sušické Muzeum Šumavy jako depozitář. Jižní křídlo sloužilo od roku 1977 k rekreaci a v osmdesátých letech dvacátého století areál převzalo Řízení letového provozu Praha. V té době se zřítila střecha kaple a později i další části zámku.\n\nJednopatrová zámecká budova má půdorys písmena L, ve kterém budova původní renesanční tvrze tvoří severní křídlo obrácené k jihu. Budova má roměry 14,5 × 30 metrů. Nad vchodem ze dvora je umístěn alianční znak Wunschwitzů a Schumanů a nápisová deska připomínající koupi statku Gottfriedem Wunschwitzem a jeho úmrtí. Kromě vstupní síně se v přízemí nachází dalších sedm místností zaklenutých valenými klenbami. Mladší křídlo postavené na základech starších budov poplužního dvora za Wunschwitzů mělo rozšířit obytné prostory. V přízemí se však nacházejí jen valeně zaklenuté hospodářské prostory a obytné místnosti se nacházejí v prvním patře. Podobně jako v severním křídle mají i ony ploché stropy. Během dalších úprav byla v nároží dvora postavena čtyřpatrová věž s cibulovou střechou a hodinami. Na západní křídlo na jihu navazují stáje, zatímco na severu stojí zámecká kaple zasvěcená svatému Janovi Nepomuckému. K památkově chráněnému areálu patří také stodoly na jižním okraji dvora, kašna na nádvoří a přilehlý park. Celý objekt se nachází v havarijním stavu.\n\n"}
{"id": "1469913", "url": "https://cs.wikipedia.org/wiki?curid=1469913", "title": "Městský dům čp. 10 (Vidnava)", "text": "Městský dům čp. 10 (Vidnava)\n\nMěstský dům č. p. 10 je nárožní dům ulice Radniční a náměstí Míru v sousedství domu č. p. 11 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se sídlem soudního okresu stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na místo nich byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří nárožní dům na náměstí Míru a Radniční ulici čp. 10, který byl postaven v polovině 19. století s využitím starších konstrukcí z doby po roce 1600 a následně mnohokrát upravován.\n\nMěšťanský dům je nárožní jednopatrová tříosá zděná stavba s atikovým patrem, krytá sedlovou střechou. Empírové průčelí, které je obrácené do náměstí, je omítnuto hladkou omítkou. Je členěno kordonovou římsou a ukončeno korunní římsou nad ní navazuje atikové patro. V přízemí v ose bylo prolomeno výkladní okno, vpravo je pravoúhlý vstup do obchodu, vlevo pískovcový portál zakončený stlačeným obloukem. V patře nasedají okna na kordonovou římsu a jsou zdobená suprafenestrami. V atikovém patře okna nasedají na korunní římsu a jsou v jednoduchých rámech. Patro má hlavní římsu s profilovanými štukovými konzolami na ní je pravoúhlý nástavec s římsou. Boční fasáda je osmiosá, členěná kordonovým pásem, okna jsou v štukových rámech. Fasáda má žlutou barvu, architektonické prvky jsou bílé barvy. Vstupní chodba má valenou klenbu s lunetami, ostatní místností mají plochý strop. V radniční ulici na dům navazuje zděná pilířová brána a přízemní přístavek s atikou krytý sedlovou střechou.\n\n\n"}
{"id": "1469918", "url": "https://cs.wikipedia.org/wiki?curid=1469918", "title": "Hrádek (tvrz, Neprobylice)", "text": "Hrádek (tvrz, Neprobylice)\n\nHrádek je přestavěná tvrz v Neprobylicích v okrese Kladno. Tvrz pochází ze čtrnáctého století, ale dochovaná podoba je výsledkem přestavby v renesančním slohu za Pětipských z Chýš a Egerberka. Na začátku třicetileté války tvrz ztratila svou funkci panského sídla a od té doby sloužila jen k hospodářským účelům. Od roku 1967 je chráněna jako kulturní památka.\n\nVe čtrnáctém století byly Neprobylice rozděleny mezi dva majitele, kteří v nich měli své tvrze. Tzv. dolní tvrz vlastnil na konci čtrnáctého století Pecha z Neprobylic. Druhá tvrz, zvaná Hrádek, stála v horní části vesnice a roku 1397 ji vlastnil Zdislav z Neprobylic. Kromě dvou tvrzí ve vsi stávaly ještě tři svobodné dvory, a dějiny jednotlivých sídel jsou proto obtížně rozlišitelné.\n\nZdislavův potomek Racek z Neprobylic na tvrzi žil ještě v roce 1485, kdy prodal jakousi louku lidem z Třebíze. Dalším známým majitelem tvrze byl roku 1534 Jakub z Neprobylic a po něm jeho syn Jiří z Neprobylic. Jiří se oženil se Saloménou ze Ctiněvsi a roku 1552 jí zapsal věno ve výši 200 kop grošů, které pojistil neprobylickým majetkem. Saloména o tři roky později svůj podíl přenechala Dorotě z Neprobylic, která k němu připojila dvůr zvaný Straně a další majetek v Řešicích. Celý majetek závětí z roku 1560 odkázala svým sestrám Lidmile a Kateřině a jejímu synovi Matějovi, kteří žili ve Slaném. Tito statek po Dorotině smrti v roce 1571 zdědili a rozdělili si jej mezi sebe rovným dílem. Po jejich smrti tato část Neprobylic přešla na slánské měšťany Václava Suchana, Kateřinu Kubínovou a Václava Kohouta. Jejich podíl s tvrzí Hrádek koupil na počátku osmdesátých let šestnáctého století Václav Pětipeský z Chyš a Egerberka za 1260 kop grošů.\n\nVáclav Pětipeský získal také dolní neprobylickou tvrz a spojil tak Neprobylice do jediného statku. Podle Rudolfa Anděla dolní tvrz koupil roku 1572 od Mikuláše Kozelky z Hřivic za 2330 kop grošů. Nepotřebné sídlo poté beze stop zaniklo. Tvrz Hrádek však Václav nechal v letech 1587–1588 renesančně přestavět. Po otcově smrti v roce 1602 Neprobylice zdědil jeho syn Odolen Pětipeský z Chyš a Egerberka. V letech 1618–1620 se zúčastnil stavovského povstání, za což byl odsouzen ke ztrátě majetku. Zkonfiskovaný statek roku 1623 koupil Jaroslav Bořita z Martinic. Nový majitel a jeho následovníci sídlili na zámku ve Smečně a neprobylický Hrádek začal sloužit pouze hospodářským účelům.\n\nVe druhé polovině dvacátého století byla údržba tvrze zanedbávána, až se zřítil krov a zdivo poškodily statické poruchy způsobené tlakem trámů a zatékající vodou. Na počátku 21. století byla zahájena rekonstrukce budovy. V roce 2008 byla postavena nová střecha a do roku 2013 probíhala obnova interiéru.\n\nHrádek byl založen ve čtrnáctém století. Václav Pětipeský na místě staré tvrze nechal postavit novou renesanční tvrz s poplužním dvorem. Její dominantou se stala trojdílná budova s půdorysem o rozměrech přibližně 20 × 20 metrů. Původně se do ní vstupovalo z východní strany. Za vchodem bývala vstupní síň se schodištěm do sklepů. Pod schodištěm se dochovaly dva renesanční portálky.\n\nV devatenáctém století bylo strženo první patro budovy a interiér byl rozčleněn novými příčkami. Část budovy poté sloužila jako ovčín, zatímco ve zbytku vznikl byt s černou kuchyní. Z původních architektonických detailů se v jižním průčelí dochovaly druhotně osazené erbovní desky Václava Pětipeského a jeho manželky Izoldy Vojkovské z Milhostic a nápisová deska, která informuje o dokončení přestavby tvrze.\n\n"}
