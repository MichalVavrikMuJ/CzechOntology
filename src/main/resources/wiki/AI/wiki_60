{"id": "1551460", "url": "https://cs.wikipedia.org/wiki?curid=1551460", "title": "Nízkouhlíková ekonomika", "text": "Nízkouhlíková ekonomika\n\n= Nízkouhlíková ekonomika =\nNízkouhlíková ekonomika je ekonomika založená na zdrojích nízkouhlíkové energie, která produkuje minimální množství emisí skleníkových plynů do atmosféry, předevší se jedná o skleníkový plyn oxid uhličitý. Emise skleníkových plynů způsobené antropogenní (lidskou) činností jsou dominantní příčinou pozorovaného globálního oteplování (které působí změnu klimatu) od poloviny 20. století. Další produkce skleníkových plynů může způsobit dlouhodobé klimatické změny po celém světě, což zvyšuje pravděpodobnost vážných a nevratných dopadů na lidskou společnost a přírodní ekosystémy. Zavedení nízkouhlíkové ekonomiky vyžaduje výrazné rozšíření technologií s nízkou nebo nulovou produkcí uhlíku, mezi které patří technologie využívající obnovitelné zdroje, jadernou energii a technologie umožňující zachycování a ukládání uhlíku (CCS, z anglického Carbon Capture and Storage), případně zemní plyn. Důležitou roli hraje zvyšování efektivnosti technologií a snižování energetické náročnosti. \n\nNa mezinárodní úrovni mají země usilovat o přechod na nízkouhlíkovou ekonomiku dle cíle Rámcové úmluvy OSN o změně klimatu (UNFCCC), Kjótského protokolu a zejména dle Pařížské dohody o změně klimatu. Cílem je sociální, hospodářský a environmentální rozvoj a zároveň snížení dlouhodobých emisí skleníkových plynů a zvýšení odolnosti vůči dopadům změny klimatu. Vedoucí představitelé EU se zavázali, že budou usilovat zejména o to, aby se z EU stala do roku 2050 klimaticky neutrální a nízkouhlíková ekonomika vyznačující se vysokou energetickou účinností.\n\nPro přechod na nízkouhlíkovou ekonomiku je potřeba výrazná počáteční finanční podpora, která nastartuje využívání nízkouhlíkových zdrojů a urychlí další rozvoj nízkouhlíkových technologií a zároveň je nutné zapojit do tohoto procesu lidi, kteří si jsou vědomi rizik klimatické změny a důvodů pro její zmírňování.\n\nSoučasná klimatická změna je působena globálním oteplováním klimatického systému Země v posledním století. Průměrná teplota na Zemi narůstá od konce 19. století, v zatím rekordním roce 2016 vzrostla globální průměrná teplota o 0,94 °C oproti průměrné globální teplotě 13.9 °C z 20. století (vzrůst oproti minulosti je přitom mnohem přesnější údaj než odhad globálního průměru samého). Každá z posledních čtyř dekád byla teplejší než ta předchozí a všechny byly nejteplejší od roku 1850. Klimatickou změnu způsobuje zvyšování koncentrace skleníkových plynů v atmosféře, zejména oxidu uhličitého, které je způsobeno lidskou činností. \n\nZměny mají vliv na přírodní procesy nutné k fungování lidské společnosti, které je klimatickou změnou ohroženo. Stupňuje se síla přírodních katastrof, zaplavování pobřeží a teplotních extrémů, které mají zanásledek úmrtí a ohrožení lidských životů, poškození lidských sídel a další infrastruktury i zdrojů vody a potravin. Klimatická změna přispívá také k šíření nemocí přenášených vodou, jídlem nebo parazity. Při zvýšení teploty nad 2 °C bude mít klimatická změna negativní efekt na zemědělskou produkci v tropickém a mírném pásmu a výrazně sníží zemědělskou produkci. Předpokládá se, že změna klimatu omezí zdroje obnovitelných povrchových a podzemních vod ve většině suchých subtropických regionů. \n\nLidská činnost v posledních padesáti letech značně znečistila ovzduší a zapříčinila klimatickou změnu. Děje se tak v důsledku spalování uhlí, plynu a ropy, zemědělské činnosti nebo vinoui odlesňování. V Evropské unii se na tvorbě emisí skleníkových plynů v roce 2017 nejvíce podílela tato odvětví: energetika měla na svědomí čtyři pětiny skleníkových plynů a z nich třetinu vytvořila doprava. Zemědělství a průmyslová výroba na tom byly podobně, kolem 8 % emisí, a zpracovávání odpadu vypouští 2,75 % skleníkových plynů. Skleníkové plyny se ovšem nedrží jen nad znečišťujícími zeměmi a navíc některé typy plynů zůstávají v atmosféře i tisíce let. \n\nGWP – potenciál globálního ohřevu \n\nMíra potenciálního příspěvku daného plynu ke skleníkovému jevu. Jednotkou je příspěvek ke skleníkovému efektu jedné molekuly CO2. Pomocí těchto koeficientů je možné určit tzv. ekvivalent CO2 (zapisován jako CO2 ekv., CO2 eq., CO2e), tedy množství CO2, které by mělo ekvivalentní příspěvek ke skleníkovému jevu atmosféry jako dané množství příslušného plynu. Obvykle se vztahuje k časovému horizontu 100 let.\n\nFungování ekonomiky je od dob průmyslové revoluce závislé na fosilních palivech, které spolu s technologickým pokrokem způsobily rapidní populační a ekonomický růst. K tradičním palivům (převážně dřevo) a dalším zdrojům energie (lidská a zvířecí síla, vodní toky, vítr) se přidalo uhlí a později ropa a zemní plyn. V roce 2014 světová spotřeba primární energie (tj. forma energie, v jaké se nachází v přírodě, obsažená v kombinaci palivo-kyslík a v přírodních procesech; tato energie je člověkem použita na výrobu elektřiny, vytápění, transport apod.) byla z 81,1 % tvořena fosilními palivy (31,3 % ropa, 28,6 % uhlí, 21,2 % plyn), 10,3 % biopalivy (vč. tradiční biomasy, např. dřevo), 4,8 % spotřeby tvořila jaderná energie, 2,4 % vodní energie a 1,4 % další obnovitelné zdroje. Získávání primární energie, zvlášť spalování fosilních paliv, produkuje emise skleníkových plynů. Mezi antropogenními skleníkovými plyny nejvíce zastoupený oxid uhličitý tvoří 76 % z celkových emisí, zbylých 16 % emisí tvoří metan (51 % z nich pochází ze zemědělství, následuje produkce energie a odpad) a 6 % oxid dusný. Zhruba dvě třetiny všech emisí skleníkových plynů jsou způsobeny spalováním fosilních paliv a průmyslovými procesy, a to elektrárnami, motory letadel, automobilů a dalších strojů i vytápěním. \n\nNa produkci emisí skleníkových plynů má největší podíl výroba elektřiny a tepla. Pro výrobu elektřiny se nejvíce používají fosilní paliva (uhlí, plyn a ropa), následuje jaderná energie, vodní a další obnovitelné zdroje.\n\nMezi fosilní zdroje se řadí uhlí, ropa a zemní plyn, které vznikly v dávných dobách přeměnou biomasy a patří mezi neobnovitelné zdroje energie. Z fosilních paliv nejvíc emisí při výrobě elektřiny produkuje uhlí, které během životního cyklu vyprodukuje ekvivalentu CO2 820 g/kWh. Zemní plyn (moderní elektrárny s kombinovaným cyklem) produkuje ekvivalent 490 g/kWh, pokud jde o samotnou vyrobenou elektřinu. \n\nVýhody uhlí jsou zejména jeho snadná dostupnost v mnoha zemích a nízká cena pro jeho použití. Naopak mezi nevýhody patří devastace krajiny během těžby a znečišťování půdy, vody i vzduchu.\n\nEmise produkované při oxidaci fosilních paliv mohou být sníženy zavedením technologií zachytávajících a ukládajících uhlík (CCS), které ale zatím nejsou komerčně dostupné, protože CCS je energeticky náročná technologie. \n\nJaderná energie je vázána v jádru atomu, konkrétně se pro výrobu elektřiny využívá převážně jaderná energie uranu. Ten je na planetě omezeným zdrojem a přirozeně se neobnovuje, řadí se proto mezi zdroje neobnovitelné. Produkuje 12 g/kWh (ekvivalentu CO2 na vyrobenou elektřinu), je tedy jedním z nízkouhlíkových zdrojů, přesto jeho podíl na výrobě elektřiny klesá. \n\nMezi výhody patří velké zásoby paliva a nízká spotřeba půdy, mezi nevýhody vysoké ekonomické náklady na stavbu, udržení bezpečnosti a zacházení s palivem, produkce radioaktivního odpadu. \n\nObnovitelné zdroje jsou přírodní zdroje, které se v lidském měřítku přirozeně obnovují a jsou v podstatě nevyčerpatelné. Patří mezi ně sluneční, větrná, vodní a geotermální energie a energie biomasy. Obnovitelné zdroje produkují relativně malé množství emisí, produkci elektřiny z biomasy odpovídají emise 230 g/kWh, geotermální energii 38 g/kWh, vodní energie produkuje 24 g/kWh, sluneční 27-48 g/kWh (podle použité technologie) a větrná 11-12 g/kWh. Obnovitelné zdroje jsou čím dál tím více konkurenceschopnější, zvyšuje se jejich energetická výtěžnost a významnost jako zdroje čisté energie. \n\nVodní energie má nejvyšší energetickou výnosnost a nízké náklady na produkci. Avšak stavba vodní elektrárny způsobuje velké změny v krajině a přesidlování místních komunit. Zároveň se vodní nádrže postupně zanášejí erodovanou hlínou a vhodných míst pro výstavbu je omezené množství. \n\nZdroje solární energie jsou jednoduché pro instalaci, jsou použitelné i v malém měřítku. Větrná energie má poměrně vysokou energetickou výnosnost, je levná, široce dostupná a snadno využitelná, ale může negativně změnit ráz krajiny. Solární a větrná energie mají obecně tu výhodu, že jsou nezávislé na zásobování palivy, spoléhají jen na přírodní procesy. Mohou být využívány bez připojení k centrální síti (zvlášť důležité pro nezapojená a nedostupná místa v rozvojových zemích). Na druhou stranu závisí na nepravidelných větrných proudech a slunečním záření, takže neprodukují stále stejné množství elektřiny a nelze je přizpůsobit poptávce. Proto je pro jejich mnohem širší použití potřeba různých změn. Například poptávka může být mnohem pružnější zejména pokud se jedná o ohřev nebo chlazení - akumulace energie v zahřátých či naopak ochlazených budovách či zásobnících je snadná. Další potřebná změna je vybudování mohutných dálkových elektrických vedení vysokého napětí, a to zejména těch, co užívají stejnosměrný proud: někde vítr vždycky je. Energetika opírající se o slunce a vítr jako zcela převažující zdroje kromě toho počítá s vykrýváním potřeby biomasovými zdroji, které na rozdíl od dnešní praxe nemusí běžet stále. Kromě toho, solární tepelné elektrárny ve velmi slunných krajích, využívající zásobníků roztavené soli, mohou elektřinu vyrábět i v noci. Je proto myslitelné 100% pokrytí evropské potřeby energie jen z obnovitelných zdrojů Je ovšem možné, že méně nákladná může být alternativa s nějakým podílem neobnovitelným a přitom bezemisním, vč. případného uskladnění energie ve formě vodíku.\n\nNejvětší podíl navyužití ropy má její spalování ve spalovacích motorech jako pohonné hmoty, především v dopravním sektoru. Alternativní biopaliva jsou sporné řešení, protože pěstování plodin pro jejich výrobu má velké množství negativních aspektů: zabírá velkou plochu půdy, způsobuje úbytek biodiverzity, bere prostor produkci potravin. Zároveň mají biopaliva velmi nízkou energetickou návratnost a za určitých okolností i poměrně vysokou uhlíkovou stopu. Ropa může být nahrazována elektřinou v elektrických nebo hybridních vozech, které by mohly být použitelnou alternativou, zatím ale i výroba elektřiny produkuje velké množství emisí.\n\nJako řešení pro nízkouhlíkovou dopravu se nabízí rozvoj nových technologií (a tedy nových možností pro využití elektřiny i biopaliv) a zvyšování efektivnosti motorů. Zároveň lze podporovat jiné dopravní systémy, využití veřejné dopravy a jízdy na kole především ve městech .\n\nCílem nízkouhlíkové ekonomiky je integrovat všechny její aspekty v oblasti výroby, zemědělství, dopravy a výroby energie za využití technologií, které produkují energii a materiály s nízkými emisemi skleníkových plynů. Důležitou roli v dosahování cílů spojených s přechodem na nízkouhlíkovou ekonomiku má technologický pokrok a implementace inovací.Přechod na nízkouhlíkové hospodářství mohou také urychlit veřejné finance a investice, pokud vlády ustoupí od podpory investic do činností s vysokými emisemi skleníkových plynů a budou klimatické cíle zohledňovat při zadávání veřejných zakázek i v oficiální rozvojové pomoci.\n\nFirmy se primárně věnují své činnosti, při které nevyhnutelně vznikají emise skleníkových plynů. Uhlíková neutralita pro ně proto znamená dosažení nulových čistých emisí. To znamená vyrovnání produkce emisí a jejich odstraňování z atmosféry, například prostřednictvím offsetů - snížení emisí skleníkových plynů někde jinde (jiným původcem), například pro splnění dobrovolného nebo povinného cíle redukce emisí skleníkových plynů, viz Uhlíková kompenzace. Klíčové je, že prvotním zájmem každého původce emisí by mělo být snižování jejich hrubého (absolutního) množství a až druhým krokem jejich offsetování. \n\nAby se zbrzdilo a nakonec zastavilo globální oteplování, nejprve všechny státy produkující vysoké množství emisí vztaženo na obyvatele by musely přejít na ekonomiku s nulovými emisemi uhlíku. Příkladem je systém pro obchodování s povolenkami na emise skleníkových plynů především v podobě povolenek Evropské unie. Politika v oblasti změny klimatu může být účinnější, pokud všechna ministerstva rozpoznají ve svých oblastech působnosti opatření, která jsou ve významném rozporu s cílem přechodu na nízkouhlíkové hospodářství. Ambiciózní akční plán v oblasti klimatu bude proto vyžadovat nové přístupy k tvorbě politik ve všech orgánech státní správy. Lepší sladění politik na mezinárodní úrovni by rovněž zvýšilo efektivitu a rozptýlilo obavy z možného narušení hospodářské soutěže. Silný signál by v tomto směru vyslala celosvětová dohoda o snižování emisí skleníkových plynů. \n\nNízkouhlíková ekonomika nabízí velké množství výhod pro odolnost ekosystému, obchod, zaměstnanost, zdraví, energetickou bezpečnost a průmyslovou konkurenceschopnost.\n\nUdržitelné postupy hospodaření s půdou, jako je omezení odlesňování, obnova znehodnocené půdy, nízkouhlíkové zemědělské postupy a zvýšené vázání uhlíku v půdě a lesích, mohou výrazně přispět ke snížení emisí skleníkových plynů, a přitom uspokojit rostoucí poptávku po potravinách. Chrání ekosystémy, čímž mohou zlepšit odolnost našich ekonomik vůči změnám klimatu. Nezbytný je však integrovaný přístup, který překlene izolovaná řešení v oblastech zmírňování změny klimatu, přizpůsobení se této změně, zemědělství, zajišťování potravin, lesnictví a ochrany životního prostředí. Státy by se konkrétně měly snažit odstranit zemědělské dotace, které mají špatný vliv na životní prostředí, náležitě ohodnotit služby ekosystémů, chránit lesy a omezit na minimum plýtvání potravinami. \n\nPravidla mezinárodního obchodu sama o sobě nebrání vládám uskutečňovat ambiciózní politiky na ochranu klimatu, některé překážky mezinárodního obchodu však mohou dosažení cílů v oblasti klimatu ohrožovat. Například dovozní cla dosud znevýhodňují obchod s některými technologiemi potřebnými pro přechod na nízkouhlíkové hospodářství. V současnosti vyjednávaná dohoda o ekologickém zboží by mimo jiné pomohla snížit náklady úsilí o zmírnění změny klimatu. Země – a není jich málo, které podporují zelenější růst zvýhodňováním domácích výrobců nízkouhlíkových technologií – by se měly zamyslet. Pokud taková opatření omezují mezinárodní obchod, mohou ve výsledku vést k poklesu celkových investic do udržitelných technologií a jejich využívání. \n\nVýznamným podnětem pro nízkouhlíkové inovace je jasný a věrohodný závazek vlád důsledně uplatňovat základní nástroje pro boj se změnou klimatu. Přechod na nízkouhlíkové hospodářství by mohl vést – a v některých případech již vede – k rozkvětu inovací a nově vznikajících podniků a souběžně ke změnám v požadované kvalifikaci pracovní síly. Inovace mající za cíl přechod na nízkouhlíkovou ekonomiku obnášejí zakládání nových podniků, restrukturalizaci nebo postupné ukončení činnosti starých podniků, nástup nových technologií a modelů podnikání a rozšíření správných rámců podpory inovací. K tomu je třeba napravit případné nedostatky v dovednostech pracovníků skrze politiky v oblasti vzdělávání, odborné přípravy a trhu práce.\n\nEU usiluje o to, aby se do roku 2050 snížily emise z dopravy o 60 %  oproti situaci v roce 1990. Podle právních předpisů EU musí výrobci automobilů zvýšit účinnost automobilů – pomocí nových typů motoru, materiálů a konstrukce. Vlády členských států EU musí zajistit, aby jejich systémy zadávání veřejných zakázek v oblasti dopravy a zadávání zakázek na vozidla byly efektivnější a udržitelnější. Celkovým cílem je snížit emise skleníkových plynů, znečišťování ovzduší a hladinu hluku, jakož i dopravní přetíženost. Došlo by k efektivnějšímu systému městské hromadné dopravy, například s využitím autobusů používajících alternativní paliva. Důsledkem budou výrazné úspory v nákladech na zdravotní péči a omezení celkového znečištění. Kromě toho se nebude muset dovážet tolik ropy a dodávky energie v EU budou bezpečnější. \n\nDo konce roku 2020 budou muset veškeré nové budovy v EU být budovami s téměř nulovou spotřebou energie, tím se výrazně sníží energetická náročnost budov. Zároveň budou staré budovy renovovány – vlády členských států EU se zavázaly podporovat nákladově efektivní komplexní renovace. Nejmodernější domy budou nejen šetřit energii, ale dokonce ji budou i vyrábět. Zavedou se inteligentní měřicí přístroje poskytnou zpětnou vazbu v reálném čase týkající se spotřeby energie a nákladů a odešlou odečty na měřícím přístroji automaticky dodavateli energie. Očekává se, že do roku 2020 bude téměř 72 % evropských spotřebitelů mít inteligentní měřič elektřiny a 40 % by mělo mít inteligentní měřič zemního plynu. \nKlimatická změna je globální problém, na jehož řešení se musí podílet všechny státy. Pro přechod na bezuhlíkovou ekonomiku je nutné, aby státy zastavily dotování fosilních paliv a začaly přesouvat své finance od společností zabývajících se těžbou fosilních paliv. \n\nProducenti emisí nezahrnují do svých nákladů environmentální dopady (tzv. negativní externality) a mají tedy vyšší zisky než v případě, kdyby náklady zahrnuty byly. Zahrnutí nákladů klimatické změny řeší zavedení uhlíkových daní nebo trhu s uhlíkem. Uhlíkové daně jsou daně uvalené na produkci emisí oxidu uhličitého. Ti, kteří emise produkují, jsou povinni odvádět daň za vyprodukované emise a tím jsou motivování snižovat jejich produkci a hledat jiná řešení. Trh s emisemi funguje na principu obchodování s povolenkami, které dovolují subjektům produkovat emise. Na trhu je určené maximum, kolik emisí můžou subjekty vyprodukovat, a jednotlivé subjekty získávají povolenky (prvotním přidělením, aukcí nebo nákupem od jiného subjektu). Subjekty mohou vyprodukovat tolik emisí, kolik povolenek vlastní. Mohou se tedy rozhodovat, jestli emise budou dál produkovat a zaplatí za povolenky, nebo emise sníží a své povolenky prodají nebo vůbec nenakoupí. \n\nObchodování s povolenkami je hlavním nástrojem Evropské unie pro snižování emisí skleníkových plynů v průmyslu a energetice. Cílem revize směrnice, a tedy i domácího zákona, je ekonomicky efektivní snižování emisí v období 2021-2030. Podle Evropského cíle by do roku 2030 měly emise poklesnout minimálně o 40 % v porovnání se základním rokem 1990. \n\n1979 - První světová klimatické konference v Ženevě.\n\n1985 - Vědecká konference v rakouském Villachu. Účastníci konference vyzvali k dalšímu výzkumu příčin i důsledků klimatických změn.\n\n1987 - Podepsání Montrealskeho protokolu pod Vídeňskou úmluvou pro ochranu ozonové vrstvy z roku 1985.\n\n1988 - Založení Mezivládního panelu pro změny klimatu (IPCC) pro posuzování vědeckých informací o změně klimatu z celého světa. Tato instituce založená v roce 1988 pod záštitou Programu OSN pro životní prostředí (UNEP) je hlavním orgánem pro mezinárodní spolupráci v otázkách klimatu.\n\n1992 - Schválení Rámcové úmluvy OSN o změně klimatu (UNFCCC). Rámcová úmluva byla přijata na konferenci v Rio de Janeiru v roce 1992 známé také pod názvem „Summit Země“, kde se sešli zástupci více než 170 zemí světa. Poprvé zde byla oficiálně uznána existence klimatických změn a zdůrazněn vliv člověka na tyto změny. Úmluva obsahuje obecná pravidla určená k ochraně klimatického systému Země, která se zaměřují zejména na stabilizaci koncentrace skleníkových plynů v atmosféře. Státy se schází na konferencích smluvních stran Úmluvy (z anglického Conference of Parties, zkráceně COP). \n\n1995 - Konání první konference COP1 v Berlíně. \n\n1997 - Vytvoření Kjótského protokolu v rámci COP3. Byl tak znovu aplikován model použitý při ustanovení úspěšného Montrealského protokolu, tedy vytvoření protokolu pod širší úmluvou. Kjótský protokol měl za cíl snížení emisí skleníkových plynů rozvinutých zemí, konkrétně snížení o 5,2 %, a také poprvé zavedl možnost celosvětově obchodovat s emisemi. Měl ale omezený účinek, protože některé strany protokol neratifikovaly a některé nedodržely své závazky. \n\n2009 - Konference smluvních stran COP15 v Kodani. Očekávání v podobě podepsání nové všeobecně závazné klimatické smlouvy, která by nahradila Kjótský protokol, se na COP15 nepodařilo zrealizovat. Byl ale odsohuhlasen dlouhodobý cíl zabránit nárůstu globální teplotní odchylky přes dva stupni Celsia a zmíněno zvažování omezit nárůst i pod 1,5 K. \n\n2015 - Konference COP21 v Paříži přinesla přijetí Pařížské dohody s cílem omezit globální oteplování výrazně pod 2 °C a usilovat o omezení růstu teploty jen na 1,5 °C. Dohoda vešla v platnost v listopadu 2016 a do července 2017 ji ratifikovalo 155 stran ze 197 podepsaných. Strany se také zavázaly navrhnout a plnit tzv. vnitrostátně stanovené národní příspěvky (NDC), kde si každá země stanoví cíl pro snížení emisí; oproti Kjótskému protokolu se ale snižování emisí týká všech států, včetně rozvojových, a závazky si státy volí samy. \n\n2019 - Konference COP25 v Madridu nepřinesla nijak velké změny. Účastnící konference se shodli na potřebě zintenzivnit reakci na probíhající změny klimatu, nepodařilo se ale překonat zejména rozpory okolo trhu s emisními povolenkami. Podle účastníků konference bylo jednání maratonské a nejkomplikovanější za posledních 25 let. \n\nPolitika soudržnosti hraje významnou úlohu při podpoře přechodu EU na nízkouhlíkovou ekonomiku v souladu se strategií energetické unie. Pro období 2014–2020 vyžadují pravidla Evropský fond pro regionální rozvoj (EFRR), aby členské státy poprvé povinně vyčlenily minimální část dostupných prostředků na nízkouhlíkovou ekonomiku:\n\n\nČlenské státy tyto minimální podíly podstatně překračují a nyní je na investice do nízkouhlíkové ekonomiky pro období 2014–2020 vyhrazeno 40 miliard EUR z EFRR a Fondu soudržnosti (je to více než dvojnásobek částky, která byla do této oblasti investována v předchozím období financování). \n\nTato skutečnost pomůže členským státům, regionům, místní samosprávě a městům provádět tolik potřebné investice do úspor energie v budovách, obnovitelných zdrojů energie, chytrých sítí či udržitelné městské dopravy, stejně jako investice do výzkumu a inovací v těchto oblastech. Tyto investice pomohou snížit nákladný dovoz energie, diverzifikovat naše energetické zdroje, řešit problematiku energetické chudoby, snížit emise, vytvářet pracovní místa a podporovat malé a střední podniky. \n"}
{"id": "1551462", "url": "https://cs.wikipedia.org/wiki?curid=1551462", "title": "Namibijská kuchyně", "text": "Namibijská kuchyně\n\nNamibijská kuchyně vychází z tradic domorodých národů Namibie (Himbové, Hererové, Křováci), kteří sbírali ovoce, ořechy nebo lovili divou zvěř (například krokodýly), byla ale také ovlivněna kuchyní Jihoafrické republiky, dále i britskou nebo německou kuchyní.\n\n\nV Namibii se vyrábí víno, populární je také pivo, které se sem dostalo díky německé kolonizaci (podle některých průzkumů má Namibie druhou největší spotřebu piva na obyvatele na světě, po Česku). Tradičním nápojem je oshikundu, fermentovaný nápoj z jáhel, který se vyskytuje jak v alkoholické tak i v nealkoholické podobě.\n"}
{"id": "1551465", "url": "https://cs.wikipedia.org/wiki?curid=1551465", "title": "Nadějská rybniční soustava", "text": "Nadějská rybniční soustava\n\nNadějská rybniční soustava leží nedaleko Lomnice nad Lužnicí v pásu širokém asi 1,5 km, který se od obce Klec táhne asi 7 km na sever podél pravého, východního břehu řeky Lužnice. Ta kolem rybníků protéká ve vzdálenosti asi 50 až 200 m. Soustava patří mezi nejpozoruhodnější přírodní lokality na Třeboňsku. Jejím základem jsou rybníky Naděje a Skutek, založené už Jakubem Krčínem.\n\nPrvní rybníky Nadějské soustavy založil Jakub Krčín nedaleko obce Klec v letech 1577–1579. Byly to rybníky Naděje a Skutek; ve stejné době založil o něco jižněji Krčín i rybník Potěšil. Všechny byly naháněny derivačním náhonem či stokou s názvem \"Potěšilka\", která byla původně vedena z řeky Lužnice. Po vybudování rybníka Rožmberka (v letech 1584 až 1590) byla stoka vyvedena z něj vedlejší výpustí zvanou rovněž Potěšilka, ta byla ale roku 1870 nahrazena novou výpustí \"Adolfka\" (nachází se u východního konce hráze Rožmberka) a náhon vedoucí mezi rybníky je nyní označován jen jako \"Rybniční stoka\".\n\nNadějské rybníky byly po roce 1826 vysušovány, ale později (v roce 1871) byly obnoveny. V poslední čtvrtině 19. století za působení Josefa Šusty byly původní rybníky Naděje a Skutek částečně rozděleny nízkými hrázemi a doplněny o další menší rybníčky, určené pro chov rybího plůdku a násad. Vznikla tak ucelená soustava, kterou rozděluje hlavní hráz se silničkou vedoucí z Klece do Valu. Na západ od ní jsou rybníky Naděje, Víra, Láska, Měkký, Rod, Horák, Fišmistr, Baštýř, Pěšák a Pražský rybník, ještě severněji za železniční tratí Překvapil a Nový rybník. Na východní straně hlavní hráze jsou rybníky Blaník, Skutek, Dobrá vůle a Strakatý.\n\nJednotlivé rybníky soustavy:\n\n\nNadějské rybníky jsou ve správě akciové společnosti Rybářství Třeboň. Té patří i hospodářské objekty na jižní straně Naděje a na západní straně Dobré vůle a Blaníku. \n\nJižním směrem za silnicí z Klece do Kolenců jsou po pravé straně Lužnice před Nadějskou soustavou ještě dva poměrně rozlehlé rybníky Klec a Potěšil. Rybník Klec (asi 64 ha) pravděpodobně vznikl už za pánů ze Stráže, byl zmiňován už v roce 1503, a součástí rožmberského majetku se stal po roce 1577, kdy Krčín zakládal sousední rybník Potěšil (76 ha) – na starých mapách byly dokonce oba rybníky spojeny. \"Rybniční stoka\" přitékající z jihu od Rožmberka obtéká tyto rybníky po jejich východní straně a za silnicí se potom větví do složitého systému menších náhonů, které zásobují Nadějskou soustavu. Na severu je napravo od Lužnice za Nadějskou soustavou ještě rybník Krajina (12 ha), který vznikl už v roce 1512. \n\nPříroda na pravém břehu nivy Lužnice, ve které leží Nadějská rybniční soustava, je typická pro tuto severní část Třeboňské pánve. Terén je plochý, s nadmořskou výškou 415 až 420 m. Rybníky jsou eutrofní (bohaté na živiny) s litorálními porosty vysokých rákosin. Hrázové porosty tvoří převážně doubravy s dubem letním, ve výtopách rybníků na ně navazují porosty olší a vrb, přechodová rašeliniště a menší rašelinná oka, ve kterých se vyskytují bublinatky a hrotnosemenka bílá. Pobřežní porosty tvoří zbytky listnatých lužních lesů, v lesích navazujících na východní straně převládá borovice lesní a smrk ztepilý.\n\nZ přírodovědného hlediska je lokalita zajímavá výskytem některých chráněných rostlin (uvádí se např. ostřice vyvýšená, leknín bělostný, pupečník obecný, mochna bahenní, ostřice měchýřkatá, ostřice plstnatoplodá, smldník bahenní, hrotnosemenka bílá, rosnatka okrouhlolistá, bublinatka bledožlutá, bublinatka jižní, bublinatka menší, vachta trojlistá). Ohrožené brouky tu zastupuje páchník hnědý, pro kterého jsou důležité starší nebo odumřelé duby na rybničních hrázích; na nich se vyskytuje i tesařík obrovský. Příznivé stanovištní a potravní podmínky tu má vydra říční.\n\nPřírodní rezervace Rod zahrnuje kromě stejnojmenného rybníku i okolní porosty rákosu a orobince zejména u východního břehu. Ty i poměrně velké plovoucí ostrovy jsou hnízdištěm ohrožených druhů ptáků a shromaždištěm vodního a mokřadního ptactva v době jarních a podzimních tahů. Pravidelně tu zimuje orel mořský. Na západ od rybníku Rod je další přírodní rezervace V Luhu (střemchová doubrava s dochovanými odstavenými rameny Lužnice a nivními tůněmi).\n\nNadějskou soustavou a jejím okolím vede několik značených turistických tras. Mezi rybníky Nadějské soustavy je možné pohodlně procházet pěšky po nízkých hrázích. Po hlavní hrázi vede cyklotrasa č. 1034 Greenway.\n\nVlaková stanice Frahelž je asi 200 m od rybníka Horák, ke kterému od ní východním směrem vede silnička s mostem přes Lužnici.\n\nLužnice je oblíbená vodácká trasa, Nadějská soustava leží poblíž úseku od rybníku Rožmberk do Veselí nad Lužnicí. Nesjízdný frahelžský jez je asi 100 m od jihozápadního cípu rybníka Naděje. U tohoto cípu se na hrázi nacházejí dva ze tří zdejších chráněných dubů, další je nedaleko u ohybu cesty vedoucí odtud do Klece. Duby na hlavní hrázi soustavy už nejsou tak mohutné.\n\nU rybníka Měkký je velký kámen, připomínající lůžko s opěradlem, s vytesaným nápisem. Údajně jde o tzv. bludný balvan pocházející z poslední doby ledové, tedy tu leží nejméně 10 tisíc let. \n\n\n\n"}
{"id": "1551467", "url": "https://cs.wikipedia.org/wiki?curid=1551467", "title": "Papyrus Chester Beatty I.", "text": "Papyrus Chester Beatty I.\n\nPapyrus Chestera Beattyho č. I. je staroegyptský rukopis, který je datován do období 20. dynastie (též známá jako dynastie ramessovská). Rukopis obsahuje na lícové straně rozsáhlý mytologický příběh s názvem „Spor Hora se Sutechem“ (v angličtině \"The Contendings of Horus and Seth\") a na rubové straně obsahuje řadu různých literárních textů, které můžeme rozčlenit na:\n\n\nPapyrus nese název po sběrateli Alfredu Chester Beattymu, který rukopis koupil a svoji sbírku odkázal veřejným knihovnám. V současné době se papyrus nachází v Dublinu v knihovně Chestera Beattyho.\n\nRukopis byl napsán v Thébách během vlády čtvrtého faraona 20. dynastie Ramesse V. (přibližně kolem roku 1160 př. n. l.). Text je psán inkoustem na papyrus, který je dlouhý 5,2 metrů a široký 21,5 centimetru. \nKe snadnějšímu zápisu bylo místo hieroglyfů použito hieratické písmo.\n\nSouboj mezi bohem Horem a bohem Sutechem je jeden z mála příběhů, který se v egyptské mytologii vyskytuje poměrně často. Úryvky tohoto příběhu lze nalézt již v Textech rakví, na Šabakově desce (Šabakově kameni) nebo na vnitřních stěnách pyramid staroegyptských králů (známé jako Texty pyramid, které pocházejí z 5. dynastie). \n\nPříběh má ze začátku podobu soudního procesu, kde se Horus a Sutech snaží přesvědčit Devatero o tom, kdo z nich má větší nárok na královský úřad po Usirovi. Oba bohové posléze absolvují různé typy soutěží, aby se ukázalo, který z nich je hoden získat královský úřad. Celý příběh končí Horovým vítězstvím a Sutechovou porážkou. Na závěr celého příběhu se sluneční bůh Ra přimlouvá za Sutecha a ten se stává jeho společníkem při každodenním souboji s hadem Appopem.\n\n\"Sporem Hora se Sutechem\" se zabývalo mnoho badatelů a Egyptologů. John Gwyn Griffiths, ku příkladu, vypráví o souboji boha Hora s bohem Sutechem v knize The Conflict of Horus and Set. V knize Griffiths probírá odlišné aspekty jejich bitvy o královský úřad po bohu Usirovi, včetně mrzačení, homosexuálních příhod, a soudního procesu. Griffiths zároveň tvrdí, že tento příběh má svůj původ v politických a historických událostech, a souboj Hora a Sutecha má co dočinění s kmenovými boji před sjednocením Egypta. Jiní historikové tuto myšlenku zavrhují a tvrdí, že příběh byl vytvořen jakožto náboženský mýtus a neměl by být brán v potaz, co se historického kontextu týče (Oxford Encyclopedia of Ancient Egypt).\n\nV knize Ancient Egyptian Literature Antonio Loprieno tvrdí, že Spor Hora se Sutechem je jedním z prvních případů, kdy lze mytologii označit také jako jeden z literárních žánrů. Loprieno jej tímto podřazuje pod příběhy politické satiry (Loprieno 50).\n\nV Oxfordské publikaci Papyru Chestera Beattyho č.  I., který obsahuje Spor Hora se Sutechem, je diskuse na téma Hora a Sutecha dále rozvedena Alanem H. Gardinerem, jenž jejich příběh přirovnává k vyprávění o Řeckých bozích a Homérově Odyseji. \n\n\n"}
{"id": "1551469", "url": "https://cs.wikipedia.org/wiki?curid=1551469", "title": "International Harvester", "text": "International Harvester\n\nInternational Harvester Company (často zkracováno na IHC nebo IH, nebo užíváno jen International) byl americký výrobce zemědělských a zahradních strojů, osobních a nákladních automobilů, autobusů, zařízení pro domácnost a dalších produktů. Firma vznikla v roce 1902 sloučením firem McCormick Harvesting Machine Company a Deering Harvester Company. Mezi značky podniku International patřily traktory Farmall a Cub Cadet nebo vozy Scout a Travelall. V roce 1985 se po řadě odprodejů dceřiných společností sama transformovala na podnik Navistar International. Po celou dobu své existence sídlil International Harvester v Chicagu.\n"}
{"id": "1551476", "url": "https://cs.wikipedia.org/wiki?curid=1551476", "title": "Howard Fast", "text": "Howard Fast\n\nHoward Melvin Fast (11. listopadu 1914 New York – 12. března 2003, Greenwich, Connecticut) byl americký spisovatel, scenárista a publicista.\n\nNarodil se v chudé židovské rodině (jeho otec pocházel z Ukrajiny a jmenoval se původně Fastovskij). Od dětství cestoval po Americe a živil se různými nekvalifikovanými profesemi, v osmnácti letech vydal svůj první román \"Two Valleys\" a stal se profesionálním spisovatelem. Věnoval se především námětům z americké historie: napsal životopis Thomase Paina nebo knihu \"Freedom Road\", v niž se zabýval osudy černých otroků osvobozených po občanské válce. Psal také komerční literaturu pod pseudonymy E. V. Cunningham a Walter Ericson. Za druhé světové války pracoval pro Office of War Information. \n\nV roce 1943 vstoupil do Komunistické strany Spojených států amerických a psal pro její noviny \"Daily Worker\". V roce 1950 byl vyšetřován Výborem pro neamerickou činnost a když odmítl vypovídat, byl odsouzen k tříměsíčnímu vězení. Velká nakladatelství s ním přestala spolupracovat, založil proto v roce 1952 vlastní firmu Blue Heron Press, kde vydal svůj nejúspěšnější román \"Spartakus\". V roce 1952 neúspěšně kandidoval do Kongresu za American Labor Party. Byla mu udělena Stalinova cena míru. Ve druhé polovině 50. let se od komunismu odklonil, což vysvětlil rozčarováním z odhalení Stalinových zločinů a ze sovětské intervence v Maďarsku.\n\nPoté, co byl v roce 1960 zrušen zákaz působení komunistů v americkém filmovém průmyslu, odešel Fast do Hollywoodu a stal se scenáristou. Podle jeho námětů vznikly filmy \"Spartakus\", \"Podzim Čejenů\", \"Man In the Middle\", \"Přelud\", \"Jednadvacet hodin v Mnichově\", \"The Immigrants\" a \"Dubnové ráno\" a seriály \"The Lives of Benjamin Franklin\" a \"How the West Was Won\".\n\nSvůj život popsal v autobiografii \"Being Red\" (1990). Spisovatelem se stal i jeho syn Jonathan Fast.\n"}
{"id": "1551477", "url": "https://cs.wikipedia.org/wiki?curid=1551477", "title": "Husův pomník", "text": "Husův pomník\n\nHusův pomník může znamenat:\n\n\nSeznam 83 soch a dalších pomníků, byst a pamětních kamenů viz Jan Hus#Pomníky\n"}
{"id": "1551478", "url": "https://cs.wikipedia.org/wiki?curid=1551478", "title": "Mikuláš Albert z Kaménka", "text": "Mikuláš Albert z Kaménka\n\nMikuláš Albert z Kaménka (asi 1547 Krapkowice – 16. prosince 1617) byl český humanitní kněz, překladatel a orientalista. Působil i jako kazatel Jednoty bratrské.\n\nNarodil se do šlechtické rodiny ze Slezska a v mládí studoval na německých univerzitách. Roku 1571 dosáhl titulu mistra svobodných umění. Následně se stal pedagogem a vyučoval na školách v severomoravském Fulneku a v jihomoravských Ivančicích. Ve druhé lokalitě se angažoval v překladech Bible kralické. V této činnosti se řadil mezi nejintenzivnější a nejschopnější překladatele.\n\nRoku 1590 se přestěhoval do Německa a žil zde po dobu následujících devatenácti let až do roku 1609. Následně se, po vydání Rudolfova majestátu, vrátil zpět do Prahy, neboť se tímto dokumentem dostala pražská univerzita pod správu protestantů. Na univerzitě měl vyučovat orientální jazyky. Ostatní akademici vysoké školy ovšem neměli snahu přijmout Alberta z Kaménka do svých řad. Proto si musel vydělávat soukromou výukou a na univerzitu nenastoupil. Když roku 1611 vpadla do Prahy vojska pasovských, byl mu vyloupen dům, v němž bydlel. Následně se ale jeho znalosti hodily při dekódování tajné korespondence putující mezi císařem a jeho spojenci.\n\nJakmile se rektorem univerzity stal Martin Bacháček z Nouměřic, byl Albert z Kaménka přijat na mezi univerzitní profesory. Stal se prvním profesorem hebrejštiny na této škole. V letech 1611 a 1612 zastával pozici děkana filozofické fakulty a v roce 1617, krátce před svou smrtí, jej přijali do Karlovy koleje.\n\n"}
{"id": "1551479", "url": "https://cs.wikipedia.org/wiki?curid=1551479", "title": "Hard to Frame", "text": "Hard to Frame\n\nHARD TO FRAME je česko-slovenská elektronická hudební skupina založena v roce 2013 producentem a skladatelem Ondřejem Černohorským a Vendulou Černohorskou. Kapela hraje mix stylů livetronic, world music, pop a drum and bass.\n\nSkupina Hard to Frame byla založena v roce 2013 a její základní sestavu tvořili autoři hudby Ondřej Černohorský a Vendula Černohorská, bubeník Matouš Bureš a baskytarista Dario Cadorini. V tomto uskupení kapela odehrála svůj první koncert 24.8.2013 v Kolíně na festivalu Natruc, kde se kapela poznává se svým zvukařem Karlem Houdkem.\n\nZačátkem roku 2014 přichází do kapely zpěvačka Anna Doležalová alias N a rapper Petr Eliška alias eFox. V této sestavě kapela vydala v roce 2014 singl \"Cold Water\", \"Crippled Soul\", \"What’s That\" a \"White Elephant\", v roce 2015 digitální EP \"Out of Frame\" a v roce 2016 natočila svůj první videoklip k písni \"Everything is Yellow\" ve studiu Alfréd Kašpar. Po 2 letech svého působení kapela v tomto složení končí, odchází Anna Doležalová, Petr Eliška a Dario Cadorini.\n\nV roce 2017 přichází do kapely Karolina Veselá (zpěv) a Samuel Barcík (bassová kytara), oba tehdejší studenti konzervatoře Jaroslava Ježka a jako dvorní textař kapely působí Tomáš Dvořák alias Tom Cortés.\n\nV roce 2019 kapela vydává debutové album Ghosts na vinylu, které nahrávala převážně v domácím studiu a o master desky se postaralo studio Biotech rukou Ecsona Waldese.\n\n\n\n\n"}
{"id": "1551483", "url": "https://cs.wikipedia.org/wiki?curid=1551483", "title": "Čestný titul Zasloužilý", "text": "Čestný titul Zasloužilý\n\nČestný titul Zasloužilý (: Почетно Звание „Заслужил“) byl čestný titul Bulharské lidové republiky založený roku 1948 a udílený občanům Bulharska. Byl čtvrtým nejvyšším čestným titulem v hierarchii vyznamenání Bulharské lidové republiky.\n\nČestný titul byl založen výnosem Národního shromáždění č. 960 ze dne 15. června 1948. Udílen byl za budování a rozvoj národního hospodářství a udílen byl také předním odborníkům, jakými byli lékaři, historici, umělci či vědci, za jejich pracovní nasazení, úspěchy a mimořádné plnění úkolů. Medaile byla předávána v krabičce a s dekretem. S udělením titulu byla spojena také finanční odměna. Status řádu byl upraven vyhláškou Státní rady č. 1094 z roku 1974 a následně vyhláškou z roku 1975. Do roku 1971 jej udílelo prezidium Národního shromáždění a po roce 1971 Národní rada Bulharské lidové republiky. Mohli jím být oceněni pouze občané Bulharska. Hercům byl titul předáván dne 24. května, ostatním profesím buď v den, na který připadal den příslušné profese, nebo 1. května.\n\nJeště před pádem komunistického režimu byl titul vyhláškou č. 3520 ze dne 30. prosince 1987 zrušen. Do té doby byl udělen ve 4753 případech.\n\nCelkem byl čestný titul udílen ve 49 kategoriích:\n\n\nMedaile měla pravidelný kulatý tvar o průměru 26 mm. Na přední straně byly po obvodu dvě vavřínové ratolesti mezi nimiž byl ve spodní části nápis v cyrilici Заслужил. Uprostřed byl reliéf s vyobrazením planoucí pochodně na šedém pozadí. Medaile byla vyrobena z bílého kovu. Zadní strana byla hladká bez smaltu. Medaile byla nošena na kovové destičce (kolodce) s barevně smaltovanou bulharskou vlajkou.\n\n"}
{"id": "1551499", "url": "https://cs.wikipedia.org/wiki?curid=1551499", "title": "Papouščí zoologická zahrada Bošovice", "text": "Papouščí zoologická zahrada Bošovice\n\nPapouščí zoologická zahrada Bošovice se nachází v obci Bošovice v Jihomoravském kraji přibližně 25 kilometrů jižně od Brna.\n\nPapouščí zoologická zahrada v Bošovicích začala postupně vznikat v roce 2005. Jako zoologická zahrada dostala licenci pro činnost v roce 2008, pro veřejnost byla otevřena v létě 2011. Jejím přirozeným předchůdcem byla Farma Ara, kterou založil Vlastimil Škrhák už v 80. letech 20. století. Jednotlivé voliéry byly budovány postupně od roku 2005. Zoo se ale stále rozrůstá. Postupně se dostavují nové expozice pro další druhy papoušků.\n\nV současnosti (k roku 2020) zoo zaujímá plochu 500m a je možné v ní shlédnout 54 druhů papoušků. Například ary, amazoňany, papoušky kakadu a africké druhy papoušků – papoušek žako, papoušek senegalský a další. V provozu je přes 100 voliér a další jsou ve výstavbě. Celkem se v zoologické zahradě nachází 200 papoušků..V roce 2018 zoologická zahrada rozšířila svůj chov o vzácné jihoamerické papoušky kogny smaragdové jižní, které získala od soukromých chovatelů a amazoňany vínorudé. \n\n"}
{"id": "1551502", "url": "https://cs.wikipedia.org/wiki?curid=1551502", "title": "Haralds Silovs", "text": "Haralds Silovs\n\nHaralds Silovs (* 7. dubna 1986 Riga, Lotyšská SSR, Sovětský svaz) je lotyšský rychlobruslař a bývalý shorttrackař.\n\nV short tracku závodil od roku 2002, ve Světovém poháru se poprvé představil roku 2005. Je pětinásobným mistrem Evropy: v letech 2008 a 2011 vyhrál víceboj a v letech 2008, 2009 a 2011 trať 1500 metrů. Roku 2007 poprvé absolvoval závody v rychlobruslení a v rychlobruslařském Světovém poháru debutoval v roce 2009. Na Zimních olympijských hrách 2010 startoval jako první závodník v historii v short tracku i v rychlobruslení na dlouhé dráze. V short tracku obsadil 12. místo na distanci 500 m, 14. místo na trati 1000 m a 10. místo v závodě na 1500 m, v rychlobruslení skončil dvacátý na dráze 5000 m. Jako první v historii startoval ve dvou různých sportech během jediného dne. Short tracku se přestal věnovat po sezóně 2010/2011 a následně se plně přeorientoval na rychlobruslení. Na Zimních olympijských hrách 2014 obsadil v rychlobruslařských závodech 37. místo na trati 500 m, 24. místo na distanci 1000 m a 14. místo na dráze 1500 m. Zúčastnil se také ZOH 2018, kde se v závodě na 1500 m umístil na čtvrté příčce, na trati 1000 m byl patnáctý a v závodě s hromadným startem skončil v semifinále.\n\n"}
{"id": "1551520", "url": "https://cs.wikipedia.org/wiki?curid=1551520", "title": "Yvonne Drewry", "text": "Yvonne Drewry\n\nYvonne Drewry (18. února 1918 Brentford – 9. srpna 2007 Woodbridge) byla anglická umělkyně a učitelka umění, známá svou prací v Suffolku a okolí.\n\nYvonne Marjorie Drewry se narodila v Brentfordu v Middlesexu Alfredovi F. Vere Drewrymu (1888–1980) a jeho manželce Adě, rozené Anniss (1883–1965). Její otec provozoval autodílnu na Deansgate v Manchesteru. Její strýc James Sidney Drewry byl inženýr a spoluzakladatel Shelvoke a Drewry, jednoho z největších britských výrobců komunálních odpadních vozů a hasičských strojů.\n\nPo studiích na Southportské vysoké škole umění získala Drewry v roce 1939 stipendium Andrewa Granta ve výši 120 liber ročně po dobu tří let, aby mohla studovat na Edinburgh College of Art, kde studovala u Williama George Gilliese, Johna Maxwella a ilustrátora knih Joana Hassalla.\n\nDrewry byl plodná umělkyně, která pracovala s olejovými barvami, akvarelem, perem a inkoustem. Byla také pozoruhodnou tiskařkou a typografkou. Mezi její další práce patřily tkané textilie a ruční práce. Její práce byla pravidelně vystavována v galeriích Suffolk, včetně každoroční výstavy v Denis Taplin Gallery v Woodbridge, Gallery 44 v Aldeburghu, Mall Galleries, Gainsborough's House, Sudbury, Wolsey Art Gallery, Ipswich, a ve svém vlastním studiu a několikrát vystupovala v článcích místního tisku; vystavovala také na mezinárodním trhu a prodávala ve Francii a USA a je držitelkou licence prostřednictvím Bridgeman Images. Byla vysoce oceněna v Laing Art Competition 1994.\n\nOd roku 1985 byla součástí skupiny 8 + 1 Suffolk Group, skupiny devíti umělců, kteří mohli řídit a prezentovat své vlastní výstavy. Jejich první přehlídka byla v Broughton Gallery, Lanarkshire v srpnu 1985.\n\nJejí hlavní témata byly krajiny a mořské krajiny oslavující venkov Suffolku, spolu se zátišími fotografií květin, rostlin a stromů, včetně těch, které rostly v její vlastní zahradě; produkovala také příležitostné portréty. Její práce byla hlavně obrazná, ačkoli její pozdější práce byly mnohem abstraktnější povahy, používaly živé barvy a široké tahy štětcem. Je zmíněna v knize Patricka Trevor-Ropera \"The World Through Blunted Sight: An inquiry into the influence of defective vision on art and character\" (1970) (česky možno přeložit jako \"Pojednání vlivu vadného zraku na umění a charakter\") pro své různé barevné vnímání v každém oku. Její díla jsou zřídka pojmenována, a zatímco krajiny jsou jasně rozeznatelné, nejsou to obvykle nijak zvlášť známé pohledy, přestože malovala Snape Maltings a Shingle Street. Obecně malovala obrazy ze života a cestovala po Suffolku a Norfolku v karavanové dodávce Fiat 238 hledajíc vhodné předměty.\n\nDrewry byla důležitou učitelkou umění na Amberfield School v Nactonu ve Felixstowe a na různých místních úřadech pořádala večerní kurzy pro dospělé; také vedla krátké kurzy malování a tisku ve svém vlastním domě. Byla aktivní v různých uměleckých skupinách včetně Deben (později Felixstowe) Art Group. Mezi její žáky patřila Maggi Hamblingová, která ji citovala jako hlavní vliv svého dětství, a maltská umělkyně Juliet Horncastle.\n\nV roce 1941 se Drewry vdala za Roberta Alexandera (Boba) Campbella (1916–2008), kterého potkala na Edinburgh College of Art. V roce 1942 se přestěhovali do Trimley St Martin v Suffolku, kde měli čtyři děti. Drewry a Campbell se odloučili v roce 1968, kdy Campbell emigroval do Kanady. Ačkoli byla ve svém osobním životě po manželství známá jako paní Campbell, vždy malovala a vystavovala pod jménem Yvonne Drewry.\n\nV roce 1977 se Drewry krátce přestěhovala do Tuddenham St Martin, než se usadila v Hollesley v roce 1980, kde žila do roku 2004. Trpěla Alzheimerovou chorobou, poslední roky strávila v pečovatelském domě v Woodbridge a v roce 2007 zemřela ve věku 89 let.\n\n\n"}
{"id": "1551523", "url": "https://cs.wikipedia.org/wiki?curid=1551523", "title": "Černý Kriš", "text": "Černý Kriš\n\nČerný Kriš (rumunsky: \"Crișul Negru\", maďarsky: \"Fekete-Körös\") je řeka tekoucí z Rumunska do Maďarska, kde se spojuje s řekou Bílý Kriš, společně vytvářejí řeku Kriš, který je levým přítokem řeky Tisy. \n\nPramen Černého Kriše se nachází na západních svazích pohoří Bihor na svahu vrchu Curcubăta v nadmořské výšce 1460 m n. m. Řeka teče na jih kotlinou Beiuș, načež se stáčí na západ a obtéká od jihu pohoří Codru. U vesnice Zerind protíná rumunsko-maďarskou hranicí, kde se u vesnice Vărsand spojuje s řekou Bílý Kriš. Společně pokračují jako řeka Kriš a v nadmořské výšce 85 m n. m. ústí do řeky Tisy. \n\nDélka toku v Rumunsku je 147,5 km, v Maďarsku 20,5 km, povodí má rozlohu 4237 km². Průměrný průtok je 31,40 m³/s, maximální 648 m³/s a minimální 0,47 m³/s.\n\nMěsta a obce ležící u řeky Černý Kriš: Vașcău, Ștei, Rieni, Drăgănești, Oradea, Tărcaia, Beiuș, Șuncuiuș, Uileacu de Beiuș, Șoimi, Căpâlna, Tinca, Batăr, Avram Iancu, Zerind v Rumunsku a Sarkad v Maďarsku.\n\nPřítoky řeky Černý Kriš od pramene až po ústí.\n\nLevostranné: Criștior, Pârâul Țarinii, Briheni, Valea Mare (Cusuiuș), Tărcăița, Finiș, Căldărești, Șerpoasa, Valea Mare (Șuncuiș), Arman, Hălgaș, Fieghiu, Poclușa, Crișul Mic, Rătășel, Beliu, Răchest, Teuz.\n\nPravostranné: Crișul Nou, Crișul Băița, Valea Neagră, Crăiasa, Crișul Pietros, Talpe, Mizieș, Nimăiești, Ioaniș, Valea Roșie, Prisaca, Săliște, Holod, Pusta, Saraz, Valea Nouă.\n"}
{"id": "1551525", "url": "https://cs.wikipedia.org/wiki?curid=1551525", "title": "Státní znak Kiribati", "text": "Státní znak Kiribati\n\nStátní znak Kiribati je tvořen červeným štítem se třemi stříbrnými a třemi modrými, zvlněnými břevny v dolní části, nad nimiž vychází zlaté slunce s devíti rovnými a osmi zvlněnými paprsky. Nad vycházejícím sluncem je (heraldicky) doprava letící zlatá fregatka, pod štítem zlatá, červeně podšitá stuha s mottem v kiribatštině: TE MAURI TE RAOI AO TE TABOMOA ().\n\nZnak symbolizuje polohu Kiribati v Tichém oceánu, slunce je symbolem zlaté budoucnosti a fregatka (národní pták) síly, vyrovnanosti a svobody.\n\nV roce 1931 předložil rezident britské korunní kolonie Gilbertovy a Elliceovy ostrovy koloniálnímu úřadu v Londýně návrh na znak a vlajkový emblém kolonie. Návrh šel cestou přes Vysokého komisaře Britských západopacifických území na Fidži. Autorem obou symbolů byl jistý pan Compton. Přijetí předcházel zdlouhavý byrokratický proces na devíti vládních úřadech a agenturách. 1. května 1937 byl kolonii (po úpravách) znak, anglickým králem Jiřím VI. udělen. Oproti návrhu byla ze znaku, téměř shodného se současným, vypuštěna královská koruna položená na štítu a fregatka měla v návrhu stříbrnou (a ne zlatou) barvu. Koruna měla symbolizovat, že veškerá moc a svoboda byla udělena panovníkem, poskytujícím ostrovům ochranu. Pod štítem byla stříbrná stuha s mottem v kiribatštině MAAKA TE ATUA KARINEA TE UEA a v tuvalštině MATAKU I TE ATUA FAKAMAMALU KI TE TUPU ().\n\nZnak byl, jako vlajkový emblém (anglicky badge), umístěn ve vlající části koloniální vlajky. Oficiální vlajkou ostrovů se však tato vlajka stala až 28. srpna 1969.\n\n1. října 1975 vyhlásily Elliceovy ostrovy nezávislost a oddělily se pod názvem Tuvalu. Gilbertovy ostrovy se staly britským, administrativně odděleným závislým územím. 1. ledna 1977 získaly ostrovy vnitřní samosprávu. 12. července 1979 vyhlásily Gilbertovy ostrovy nezávislost pod názvem Republika Kiribati.\n\nStátní znak byl (spolu s vlajkou) potvrzen „Zákonem o národní identitě“ (National Identity Act) č. 2 z roku 1989. V zákoně je uveden popis znaku, závazné vyobrazení a pravidla užívání. Přesto se užívá v několika, mírně odlišných, variantách (velikost slunečního kotouče, kresba paprsků, tvar křídel a zobáku či prokreslenost detailů fregatky).\n\n"}
{"id": "1551527", "url": "https://cs.wikipedia.org/wiki?curid=1551527", "title": "Čestný titul Národní", "text": "Čestný titul Národní\n\nČestný titul Národní (: Почетното звание „Народен“) byl čestný titul Bulharské lidové republiky založený roku 1948. Udílen byl za zásluhy předním osobnostem Bulharska. Byl třetím nejvyšším čestným titulem v hierarchii vyznamenání Bulharské lidové republiky.\n\nČestný titul byl založen společně s Čestným titulem Zasloužilý, Hrdinou Bulharské lidové republiky a Hrdinou socialistické práce výnosem Národního shromáždění č. 960 ze dne 15. června 1948. Za zásluhy v kulturní a vědecké oblasti byl udílen předním osobnostem republiky, jako byli lékaři, umělci, vědci či učitelé.\n\nStatus řádu byl upraven vyhláškou Státní rady č. 1094 z roku 1974 a následně vyhláškou z roku 1975. Do roku 1971 jej udílelo prezidium Národního shromáždění a po roce 1971 Národní rada Bulharské lidové republiky. Mohli jím být oceněni pouze občané Bulharska a k jeho udělení se vázala i finanční odměna.\n\nTitul byl udílen vzácně a od svého založení v roce 1948 do zrušení vyhláškou č. 3520 ze dne 30. prosince 1987 byl udělen v 705 případech.\n\nČestný titul Národní byl udílen ve 14 kategoriích:\n\n\nPozlacená medaile měla pravidelný kulatý tvar o průměru 26 mm. Na přední straně byly po obvodu dvě vavřínové ratolesti, mezi nimiž byl ve spodní části nápis v cyrilici Народен. Uprostřed byl reliéf s vyobrazením planoucí pochodně na šedém pozadí. Medaile byla vyrobena z bílého kovu. Zadní strana byla hladká, bez smaltu. Medaile byla nošena na kovové destičce (kolodce) s barevně smaltovanou bulharskou vlajkou.\n\n"}
{"id": "1551530", "url": "https://cs.wikipedia.org/wiki?curid=1551530", "title": "Stephen W. Kearny", "text": "Stephen W. Kearny\n\nStephen Watts Kearny (/kɑːrni/, v některých historických pramenech Kearney, 30. srpna 1794 Newark – 31. října 1848 St. Louis) byl jedním z nejvýznamnějších hraničářských důstojníků armády Spojených států před občanskou válkou. Nejvýznamněji zasáhl do mexicko-americké války, během níž přispěl k dobytí Kalifornie. Kearnyho zákoník, vyhlášený 22. září 1846 v Santa Fe, ustanovil právní řád a vládu v nově získaném území Nového Mexika. Jeho synovcem byl generálmajor Philip Kearny aktivní během americké občanské války. \n\nKearny se narodil v Newarku v New Jersey jako syn Philipa Kearnyho seniora a Susanny Wattsové. Jeho mateřskými prarodiči byli bohatý obchodník Robert Watts z New Yorku a Mary Alexander, dcera generálmajora \"Lorda Stirlinga\" Williama Alexandera a Sarah \"Lady Stirling\" Livingstonové známých z americké války za nezávislost . Stephen Watts Kearny chodil na veřejné školy. Po střední škole studoval dva roky na Kolumbijské universitě v New Yorku. V roce 1812 vstoupil do newyorské milice jako praporčík. \n\nNa konci 20. let 19. století, na začátku své vojenské kariéry, se Kearny oženil s Mary Radfordovou, nevlastní dcerou Williama Clarka z Lewisovy a Clarkovy expedice. Měli spolu jedenáct dětí, z nichž šest zemřelo v dětství. Jeho synovcem byl Philip Kearny, který se stal generálem v americké občanské válce a zahynul v bitvě u Chantilly. \n\nV roce 1812 byl Kearny jmenován prvním poručíkem 13. pěšího pluku americké armády v britsko-americké válce. 13. října 1812 bojoval v Queenston Heights, kde byl zraněn a zajat. Několik měsíců strávil v zajetí, než byl propuštěn. 1. dubna 1813 byl povýšen na kapitána. Po válce se rozhodl zůstat v americké armádě (postupně byl povýšen na čestného majora v 1823; v roce 1829 na majora a v roce 1833 na podplukovníka). Byl přidělen na západní hranici pod vedením gen. Henryho Atkinsona a v roce 1819 byl členem expedice, která měla prozkoumat řeku Yellowstone v dnešní Montaně a Wyomingu. Expedice doputovala pouze do dnešní Nebrasky, kde založila vojenské městečko Missouri, později přejmenované na Fort Atkinson. Kearny se zúčastnil i výpravy, která v roce 1825 dosáhla ústí řeky Yellowstone. Během těchto cest si psal podrobné deníky, v nichž zachytil i četná setkání s domorodými Američany. \n\nV roce 1826 byl Kearny jmenován vrchním velitelem nových Jeffersonových kasáren v Missouri jižně od St. Louis (první americké vojenské základně na pravém břehu řeky Mississippi). Často pobýval ve nedaleké městě, centru obchodu s kožešinami, ekonomiky a politiky regionu. \n\nV roce 1833 byl Kearny jmenován druhým velitelem nově organizovaného 1. dragounského pluku (od roku 1861 1. kavalérie), což mu vysloužilo přezdívku „otec americké kavalérie“. Pluk byl v dnešním Kansasu umístěn ve Fort Leavenworth a Kearny byl v roce 1836 povýšen do hodnosti plukovníka. Rovněž byl velitelem 3. armádního oddělení, pověřeného ochranou hranic a udržováním míru mezi kmeny domorodých Američanů na Velké pláni. \n\nKdyž začali ve 40. letech američtí osadníci cestovat po Oregonské stezce, Kearny často pověřil své muže jako doprovod cestovatelů přes planiny, aby se vyhnuli útokům domorodých Američanů. Praxe ozbrojeného doprovodu osadnických dostavníků a vlaků se v následujících desetiletích stala oficiální vládní politikou. Aby chránil cestovatele, vytvořil Kearny novou základnu poblíž dnešního Nebraska City. Základna byla pojmenována Fort Kearny. Armáda si však uvědomila, že místo nebylo vybráno nejvhodněji a základna byla přesunuta do současného umístění na řece Platte ve střední Nebrasce. \n\nV květnu 1845 Kearny vypochodoval se svými dragouny čítajícími 15 důstojníků a 250 mužů ve dvojstupu z bran Fort Leavenworth na téměř čtyřměsíční průzkum do Skalistých hor a k Jižnímu průsmyku, „bráně do Oregonu“. Dragouni cestovali lehce a rychle, přepravovali 17 zásobovacích vozů, 50 ovcí a 25 kusů hovězího dobytka. Ušli tak téměř 30 kilometrů denně a když za čtyři týdny dorazili do Fort Laramie, měli za sebou 600 mil (více než 950 km). O necelé dva týdny později se Kearny a jeho vojáci dostali k Jižnímu průsmyku, kde se obrátili na cestu zpět. Pochodovali podél Skalistých hor, kolem pozdějšího umíéstění města Denveru v Coloradu, poté kolem pevnosti Bent‘s Fort na stezku do Santa Fe. Když dorazili zpět do Fort Leavenworth 24. srpna 1845 provedli úspěšný průzkum 2000 mil (přes 3200 km) za 99 dní. “Pochod 1. dragounského pluku byl opravdu \"vynikajícím příkladem mobility kavaleristů.\"” \n\n30. června 1846, na začátku mexicko-americké války byl Kearny povýšen na brigádního generála a přivedl do Santa Fe v Novém Mexiku vojsko o 2 500 mužích. Mexické vojenské síly v Novém Mexiku ustoupily bez boje do Mexika a Kearnyho síly snadno převzaly kontrolu nad Novým Mexikem. \n\nKearny založil společnou civilní a vojenskou vládu a ustanovil Charlesa Benta, prominentního obchodníka žijícího v Taosu v Novém Mexiku úřadujícím civilním guvernérem. Nové Mexiko bylo tehdy státem s demokraticky ustavenou vládou, kterou Kearny svrhl a na její místo podle Kearnyho kódu nainstaloval vojenskou diktaturu. O rok později, v roce 1847, podali tři muži návrh na obnovení státnosti Nového Mexika a jeho přijetí do americké unie: Zachary Taylor, Abraham Lincoln a Kearnyho soupeř John Charles Frémont. Toto úsilí však blokovali stoupenci otrokářství a sám Kearny, kteří chtěli, aby Nové Mexiko vstoupilo do Unie jako otrokářský stát, a kteří dokonce uvažovali o zotročení místních obyvatel. Nová mexická státnost a samospráva byla obnovena až v roce 1912. To vysvětluje, proč jsou Taylor, Lincoln a Frémont dnes v Novém Mexiku vnímáni pozitivně, zatímco vzpomínka na Kearnyho a jeho převzetí moci v Santa Fe jsou opovrhovány. \n\nKearny se vydal velmi brzy po převzetí vlády nad Novým Mexikem, 25. září 1846, vydal na výpravu do Kalifornie se jednotkou čítající 300 mužů. Na cestě narazil na Kita Carsona, zvěda kalifornského praporu Johna C. Frémonta, který přinášel zpět do Washingtonu zprávy o vojenských poměrech v Kalifornii. Kearny se dozvěděl, že Kalifornie byla v době Carsonových posledních informací pod kontrolou amerických námořních sil Roberta F. Stocktona a kalifornského praporu. Kearny požádal Carsona, aby ho dovedl zpět do Kalifornie a poslal Carsonovy zprávy na východ s jiným kurýrem. Kearny poslal 200 dragounůzpět do Santa Fe, protože věřil, že Kalifornie je již bezpečná. Po 2000 mil byli koně stovky jeho dragounů nahrazeny netrénovanými mezky zakoupenými od pastevce, který je vedl z Kalifornice do Santa Fe. Na cestě přes coloradskou poušť do San Diega se Kearny setkal s námořním majorem Archibaldem H. Gillespieem a asi 30 muži se zprávou o probíhající revoltě v v Los Angeles. \n\n6. prosince 1846 se Kearnyho dragouni setkali s Andrésem Picoem (bratrem guvernéra mexické Californie) se zhruba 150 jezdci. S většinou svých mužů na unavených nevycvičených mezcích provedl Kearny nekoordinovaný útok na Picoovu jízdu. Prach ve většině jejich pistolí však zvlhnul natolik, že nedokázali vystřelit. Mexičtí jezdci na vycvičených koních Kearnyho jednotku porazili, asi 18 mužů bylo zabito, zbylí jezdci ustoupili na vrchol kopce, aby vysušili svůj prách a ošetřili zraněné, stále v obklíčení. Kearny byl při tomto střetu, bitvě u San Pasqualu, lehce zraněn. Kit Carson si prorazil cestu mexickými silami a vrátil se do San Diega. Komodor Stockton poslal svou námořní pěchotu, aby ulevil Kearnyho jednotce. Americké síly pak rychle vyhnaly Mexičany. V lednu 1847 kombinované vojsko asi 600 mužů sestávající z Kearnyho dragounů, Stocktonových mariňáků a námořníků a dvou jednotek Frémontova kalifornského praporu zvítězilo v bitvách u San Gabriel a La Mesa a 10. ledna 1847 znovu získala kontrolu nad Los Angeles. Mexické síly v Kalifornii kapitulovaly 13. ledna. Smlouva z Cahuengy ukončila boje mexicko-americké války v Horní Kalifornii. \n\nJako armádní důstojník Kearny prohlásil, že přebírá vojenskou moc nad Kalifornií na konci vejenského konfliktu, přestože Kalifornie byla fakticky pod kontrolou komodora Stockton. Tím začalo nešťastné soupeření. Stockton a Kearny měli srovnatelnou hodnost (jedna hvězda) a ministerstvo války bohužel nazasáhlo v ničí prospěch. Stockton se chopil smlouvy o kapitulaci a jmenoval Frémonta vojenským guvernérem Kalifornie. \n\nNa jaře 1847 dorazila z New Yorku do San Francisca na čtyřech lodích posádka 648 mužů, kteří měli pomoci s obsazením Kalifornie vojenskou mocí. Jednotky byly poté rozmístěny v celé horní ( \"Alta\" ) a dolní ( \"Baja\" ) Kalifornii od San Francisca k La Paz v Mexiku. Tyto jednotky nakonec umožnily Kearnymu převzít velení Kalifornie. \n\nSe všemi těmito posilami Kearny převzal velení, jmenoval svého územního vojenského guvernéra, nařídil Frémontovi, aby rezignoval a doprovázel ho zpět do Fort Leavenworth v Kansasu, kde byl Frémont válečným soudem degradován a po opuštění armády se nakonec usadil v Kalifornii na úpatí pohoří Sierra Nevada poblíž Yosemite, kde bylo později objeveno zlato. Frémont byl později zvolen jedním z prvních amerických senátorů z Kalifornie a byl prvním prezidentským kandidátem nové republikánské strany v roce 1856. \n\nKearny zůstal vojenským guvernérem Kalifornie až do 31. května 1848, kdy vyrazil přes Kalifornskou stezku do Washingtonu, D.C., kde byl vítán jako hrdina. Byl jmenován guvernérem Veracruzu a později Mexico City a získal hodnost čestného generálmajora. \n\nPo nakažení žlutou zimnicí ve Veracruzu se Kearny musel vrátit do St. Louis. Zemřel tam v říjnu 1848 ve věku 54 let. Byl pohřben na Bellefontainském hřbitově v St. Louis (nyní národní kulturní památka). \n\nHistorik Allan Nevins uvádí, že Kearny: \n\nPo Kearnym jsou pojmenována dvě sídlaː Kearny, Arizona a Kearney, Nebraska a mnoho dalších lokalit, budov a škol. \n\nHerec Robert Anderson (1920–1996) hrál roli generála Kearnyho v epizodě The Firebrand westernového televizního seriálu \"Death Valley Days\" z roku 1966. Epizoda se odehrává v roce 1848 v Kalifornii a vystihuje napětí mezi odcházející mexickou vládou a nadcházejícím americkým guvernérem. \n\n\n"}
{"id": "1551548", "url": "https://cs.wikipedia.org/wiki?curid=1551548", "title": "Medaile 30. výročí vítězství nad Německem", "text": "Medaile 30. výročí vítězství nad Německem\n\nMedaile 30. výročí vítězství nad Německem (: Медал 30 Години От Победата Над Фашистка Германия) bylo vyznamenání Bulharské lidové republiky založené roku 1975.\n\nMedaile byla založena výnosem Národního shromáždění č. 4601 ze dne 5. března 1975 při příležitosti 30. výročí porážky fašistického Německa. Ač v druhé světové válce Bulharsko nejdříve bojovalo na straně Německa, nikdy nevyhlásilo válku Sovětskému svazu a po puči, který se odehrál 9. září 1944, se přidalo na stranu vítězných mocností.\n\nMedaile byla udílena občanům Bulharska, kteří byli součástí antifašistického odboje, účastníky vlastenecké války v Bulharsku 1944–1945, příbuznými padlých vojáků, vojáky a veliteli Bulharské lidové armády v aktivní službě v době 30. výročí, a také zahraničním občanům, například vojákům sovětské armády. Medaile se razily ve státní mincovně v Sofii podle návrhu R. Peeva.\n\nMedaile byla pravidelného kulatého tvaru a byla vyrobena ze žlutého kovu. Kolem vnějšího obvodu byl v horní části nápis 1945 • 9 май •1975. Ve spodní části byl mezi ratolestmi nápis v cyrilici НРҔ. Uprostřed medaile byli vyobrazeni dva vojáci se zbraní v ruce. Na zadní straně byl po celé délce vnějšího okraje věnec. Uprostřed byl v cyrilici uveden oficiální název medaile 30 Години От Победата Над Фашистка Германия.\n\nStuha pokrývala kovovou destičku ve tvaru pětiúhelníku, která byla k medaili připojena jednoduchým kroužkem. Stuha měla tmavě zelenou barvu se třemi úzkými pruhy v barvě bílé, zelené a červené při obou okrajích.\n\n"}
{"id": "1551549", "url": "https://cs.wikipedia.org/wiki?curid=1551549", "title": "Eduard Steffen", "text": "Eduard Steffen\n\nEduard Steffen (8. března 1839 Vrchlabí – 5. března 1893 Česká Lípa) byl český akademický malíř, středoškolský pedagog a veřejný činovník.\n\nNarodil se ve Vrchlabí v rodině obuvníka Johanna Steffena a jeho ženy Josefy roz. Erbenové. Po absolvování základního vzdělání odešel na počátku padesátých let 19. století studovat do Prahy na reálku patrně v Ječné ulici. Jelikož byl od mládí umělecky nadán, rozhodl se pro studium na pražské malířské akademii, na níž se školil v letech 1854–1863. Zprvu absolvoval přípravku a antický sál a od roku 1859 postoupil do nejvyššího stupně studia – ateliéru, který vedl ředitel akademie Eduard Engerth. Z finančních důvodů však byl nucen zároveň praktikovat jako asistent výuky kreslení. V roce 1860 se však rozhodl pro učitelskou dráhu. Nejprve vyučoval na soukromém učitelském ústavu a po ukončení malířské akademie od roku 1863 na první německé Vyšší státní reálce v Mikulandské ulici, kde získal od prosince tohoto roku místo asistenta. Začátkem roku 1864 uspěl v konkursu na uvolněné místo na českolipském vyšším reálném gymnáziu, kde také 1. února nastoupil jako profesor kreslení. Kromě reálky vedl výuku kreslení i na augustiánském gymnáziu. V roce 1865 se oženil s Justinou Mattauschovou, s níž měl sedm dětí (Justinu (*1867) , Terezii (*1868), Eduarda† (*1870), mrtvě narozené děvče (*1872), dvojčata Viktora† a Ernesta† (*1873) a Augustu (*1875).\n\nBěhem výkonu svého povolání středoškolského pedagoga se významně zapojil do společenského života v České Lípě. V roce 1872 společně se stavitelem a radním Ferdinandem Posseltem předložil návrh na zřízení českolipského městského parku, který byl přijat, realizován a v roce 1877 dokončen. Dalším důležitým Steffenovým počinem bylo založení \"\"Vysazovacího a okrašlovacího spolku\"\", k němuž došlo v březnu roku 1875. Eduard Steffen stál i u zrodu Severočeského výletního klubu \"(Nördböhmischer Excursions-Club)\" a výraznou měrou se zasloužil o stavbu rozhledny na Špičáku. Po dostavbě výletního hostince na Holém vrchu Eduard Steffen vyzdobil jeho stěny obrazy významných míst z českolipska a v roce 1883 byla pod jeho vedením obnovena sgrafita během rekonstrukce Červeného domu v České Lípě.\n\nPo dobu svého působení v České Lípě byl Steffen členem městského zastupitelstva, Spolku dobrovolných hasičů, Německého školního spolku, čestným členem Spolku válečných veteránů, agentem Uměleckého spolku Čech a rovněž působil v Německém spolku, který pomáhal chudým žákům a studentům.\n\nJeho výtvarná činnost byla poměrně různorodá, za svůj život vytvořil množství oltářních obrazů pro kostely v České Lípě a okolí, například v českolipském kostele Narození Panny Marie a kostelích v Dolní Krupé, Bezdědicích, Benešově nad Ploučnicí, Dubé a pro augustiánský klášter vytvořil křížovou cestu. Namaloval rovněž mnoho žánrových portrétů, rozličných krajin a množství městských zákoutí různými výtvarnými technikami. Steffen se rovněž zúčastňoval pravidelně uměleckých výstav v Pražském Rudolfinu, vystavoval i v Drážďanech, ve Vídni a v Liberci. Po roce 1890 navštívil Švábsko, Norimberk, Rothenburg ob der Tauber i Überlingen a odtud čerpal četné náměty pro své obrazy olejem i akvarelem\nEduard Steffen zemřel v České Lípě 8. března 1893 a o tři dny později byl pohřben do rodinného hrobu na místním hřbitově. \n\nPo jeho smrti byla 3. června 1894 odhalena v městském parku jeho busta od sochaře Richarda Kauffungena. Busta byla roku 1941 sňata v rámci sběru materiálu pro válečné účely, ale naštěstí byla uchráněna a předána místnímu muzeu. \n\n\n\n"}
{"id": "1551553", "url": "https://cs.wikipedia.org/wiki?curid=1551553", "title": "Skrad", "text": "Skrad\n\nSkrad je vesnice a správní středisko stejnojmenné opčiny v Chorvatsku v Přímořsko-gorskokotarské župě. Nachází se v horském regionu Gorski Kotar, asi 14 km severovýchodně od Delnice a asi 23 km severozápadně od Vrbovska. V roce 2011 žilo ve Skradu 694 obyvatel, v celé opčině pak 1 062 obyvatel. Počet obyvatel opčiny od roku 1961 pravidelně klesá.\n\nOpčina zahrnuje celkem 22 trvale obydlených vesnic, většina těchto sídel však nedosahuje ani deseti obyvatel. Jedinou vesnicí v opčině s více než 100 obyvateli je samotné středisko opčiny Skrad, v němž sídlí veškerá důležitá infrastruktura v opčině, jako je pošta, kostel, hřbitov, lékárna, škola, čerpací stanice, obchody, kavárny, restaurace nebo železniční stanice. Na potoku Curak je umístěna vodní elektrárna \"Zeleni Vir\".\n\nNachází se zde i deset zaniklých vesnic: Belski Ravan, Bukovac Podvrški, Gorani, Gramalj, Mala Dobra, Podslemeni Lazi, Raskrižje, Restanac, Trški Lazi a Vrh Brodski.\n\nNejdůležitější silnicí v opčině je silnice D3; blízko též prochází dálnice A6.\n"}
{"id": "1551554", "url": "https://cs.wikipedia.org/wiki?curid=1551554", "title": "Angiostrongylus cantonensis", "text": "Angiostrongylus cantonensis\n\nAngiostrongylus cantonensis (Chen, 1935) je hlístice, jež parazituje v plicních tepnách krys a potkanů. Mezihostitelem hlístice jsou suchozemští či vodní plži. Člověk se může zřídka nakazit pozřením infikovaného plže s larvami. Larvy mohou proniknout do mozku, kde způsobují eosinofilní meningitidu. Hlístice se vyskytuje především v jihovýchodní Asii a ostrovech v Tichomoří, včetně Havaje. V letech 2005–2010 stoupla prudce incidence tohoto onemocnění na Havaji. Případy meningitidy způsobené \"A. cantonensis\" byly hlášeny i na Floridě, v Kalifornii, Austrálii nebo v Egyptě.\n\n"}
{"id": "1551555", "url": "https://cs.wikipedia.org/wiki?curid=1551555", "title": "Pouštět draka", "text": "Pouštět draka\n\nPouštět draka (2019) je krátký česko-slovensko-polský animovaný film slovenského režiséra Martina Smatany, který vytvořil jako svůj absolventský film na FAMU. Film beze slov vypráví o chlapci, který se vyrovnává se smrtí dědečka. Loutky jsou vytvořeny z několika vrstev látky.\n\nFilm byl oceněn dětskou porotou jako nejlepší film pro děti na festivalu v Annecy a dostal se do semifinále studentských Oscarů spolu s dalším filmem z FAMU \"Dcera\", který cenu získal.\n\n"}
{"id": "1551556", "url": "https://cs.wikipedia.org/wiki?curid=1551556", "title": "Poprava Maximiliena Robespierra", "text": "Poprava Maximiliena Robespierra\n\nPoprava Maximiliena Robespierra se uskutečnila pomocí gilotiny dne 28. července 1794 (10. thermidoru roku II revolučního kalendáře) v Paříži na \"Place de la Révolution\". Poprava následovala den po thermidorském převratu. Spolu s Robespierrem bylo téhož dne popraveno 21 jeho spolupracovníků, následujícího dne pak dalších 71 osob a další den 12 osob, především členů Pařížské komuny.\n\nVozy se zatčenými dorazily na \"Place de la Révolution\" v 18.15. Jako první byl popraven člen Komuny Adrien-Nicolas Gobeau. Maximilien Robespierre byl popraven jako předposlední, poslední byl Jean-Baptiste Fleuriot-Lescot. Když jeden z katových pomocníků odtrhl Robespierrovi látku, kterou měl ovázanou svou rozbitou čelist, Robespierre vykřikl bolestí. Následně byl umístěn na gilotinu a popraven. Robespierrova hlava byla ukázána lidem, kteří zatleskali.\n\nDvacet dva hlav bylo uloženo do dřevěné truhly a spolu s těly naloženo na káru a odvezeno na hřbitov Errancis. Zde byly vhozeny do hromadného hrobu a zasypány hašeným vápnem, aby se nedaly identifikovat. Otisk Robespierrova obličeje, který měla pořídit Marie Tussaud, je považován za padělek.\n\nSpolu s Robespierrem bylo popraveno dalších 21 osob, z nichž byli např.:\n"}
{"id": "1551557", "url": "https://cs.wikipedia.org/wiki?curid=1551557", "title": "Letiště Panenský Týnec", "text": "Letiště Panenský Týnec\n\nLetiště Panenský Týnec je veřejné vnitrostátní civilní letiště ležící mezi obcemi Panenský Týnec a Telce v okrese Louny, které je určeno pro provoz letounů, vrtulníků, kluzáků, ultralehkých letadel, volných balónů a vzducholodí.\n\nLetiště disponuje jednou asfaltovou ranvejí o délce 2505 metrů, přičemž přistávání jsou koncipována tak, aby nedocházelo k leteckému provozu nad nedalekými obcemi Vrbno nad Lesy a Telce.\n\nLetiště, s původně travnatou ranvejí, vzniklo jako armádní v polovině padesátých let 20. století. K vybudování zpevněného povrchu přistávací dráhy došlo až v průběhu let sedmdesátých. Po celou dobu sloužilo s volacím znakem \"kravata\" jako záložní letiště pro 11. stíhací letecký pluk ze Žatce. Současný provozovatel (Aeroklub Panenský Týnec) na letišti působí od roku 2000, kdy došlo k jeho pronájmu od Ministerstva obrany.\n"}
{"id": "1551559", "url": "https://cs.wikipedia.org/wiki?curid=1551559", "title": "Tunel Vrmac", "text": "Tunel Vrmac\n\nTunel Vrmac je silniční tunel, který se nachází v Černé Hoře. Spojuje město Kotor s jaderským pobřežím. Svůj název má podle pohoří, pod kterým je veden. Dlouhý je 1637 m, má jeden jízdní pruh v každém směru.\n\nTunel byl budován v 80. letech 20. století, stavební práce byly zahájeny roku 1986. Vzhledem k problematické ekonomické situaci tehdejší Jugoslávie byl zprovozněn jako nedokončený v roce 1992 a dlouho zůstal ve stavu, kdy nedosahoval nezbytných standardů pro obdobné stavby tohoto typu v Evropě; jednalo se tehdy o hrubě vyražený tunel do skály, bez jakéhokoliv vybavení. Chyběla např. i zařízení na odvádění vody a díky tomu byl neosvětlený tunel s neustále mokrou vozovkou. Drobné úpravy (sanace) byly realizovány v roce 1997, nicméně opět z finančních důvodů nebyly realizovány všechny předvídané práce. \n\nV roce 2003 černohorské ministerstvo dopravy považovalo dokončení tunelu za svojí prioritu. Stavební práce byly obnoveny v roce 2004, podílela se na nich rakouská společnost Strabag. Během nich došlo v roce 2005 k závalu, kdy se nejprve zřítilo cca 30 m tunelu a později až 150. Práce byly ukončeny na začátku roku 2007, celkové náklady dosáhly sumy 8,25 mil eur. Tunel byl vybaven moderním osvětlením, ventilací a bezpečnostním systémem. Na konci 2. dekády 21. století byl nicméně tunel v neuspokojivém technickém stavu. Došlo k pádu jednoho ventilátoru a musela být zřízena komise pro rekonstrukci a obnovu tunelu.\n"}
{"id": "1551562", "url": "https://cs.wikipedia.org/wiki?curid=1551562", "title": "Velké Žernoseky (nádraží)", "text": "Velké Žernoseky (nádraží)\n\nŽelezniční stanice Velké Žernoseky (mezi lety 1939 a 1945 \"Groß Zernosek\") je osmikolejnou železniční stanicí, která leží na trati 072 v kilometru 412,47. Tato stanice leží na území obce Žalhostice, v její západní části. Ze stanice na litoměřickém zhlaví odbočuje spojka do železniční stanice Žalhostice a na sebuzínské straně se odpojovala vlečka do prostoru dnešní společnosti CS-BETON.\n\nProvoz stanice byl spuštěn v roce 1874 při zahájení provozu na Rakouské severozápadní dráze (Österreichische Nordwestbahn, ÖNWB).\n\nV roce 1958 došlo k elektrifikaci trati 072 a s tím i této stanice. Roku 2016 došlo k výměně staničního zabezpečovacího zařízení z elektromechanického na reléové, přičemž byla zrušena kolejová spojka mezi šestou a čtvrtou kolejí.\n\nStanice je vybavena čekárnou, bez prodeje jízdenek. Ze stanice v pracovní dny jezdí vlaky směrem do Ústí nad Labem a Štětí (potažmo Lysé nad Labem) na lince U32 v taktu jedné hodiny, o víkendech se takt prodlužuje na dvě hodiny. Stanicí také projíždí rychlíky Střekov (linka R23), ve stanici však nezastavují pro nástup a výstup cestujících.\n\nSŽDC v roce 2014 ohlásila přípravy na rekonstrukci trati v úseku Litoměřice dolní nádraží (včetně) – Ústí nad Labem-Střekov (mimo). V rámci této modernizace mělo dojít k zrušení nástupišť v této stanici a výstavbě železničních zastávek v blízkosti obecního úřadu v Žalhosticích a uvnitř obce Velké Žernoseky (v blízkosti přívozu). Proti tomu protestovalo vedení obcí Libochovany a Žalhostice, jelikož by díky tomu nemohly děti z Libochovan dojíždět vlakem do základní školy v Žalhosticích, která se nyní nachází v docházkové vzdálenosti od stanice, přičemž po rekonstrukci by tomu tak nebylo.\n\nSoučasný (přetvořený) plán modernizace trati je z března roku 2018 a zahrnuje přestavbu železniční stanice Velké Žernoseky do podoby s nástupišti.\n\n28. března 2015 v 8:38 se v traťovém úseku Velké Žernoseky – Litoměřice dolní nádraží čelně srazily nákladní vlaky Pn 53668 a Nex 148359. V čele obou vlaků stály lokomotivy řady 122. Příčinou nehody bylo projetí návěsti \"Stůj\" vlakem Nex 148359. Následně došlo ke srážce vlaků na 1. traťové koleji a jejich vykolejení. Škoda této události byla vyčíslena na hodnotu převyšující 24 milionů Kč, došlo k jednomu zranění (zranil se strojvedoucí, který projel návěst \"Stůj\"). U nehody byl přítomný tehdejší ministr dopravy Daniel Ťok.\n\nNehoda vyústila v zavedení funkce \"Generální stop\" do systému GSM-R.\n"}
{"id": "1551575", "url": "https://cs.wikipedia.org/wiki?curid=1551575", "title": "Cukrovar Ćuprija", "text": "Cukrovar Ćuprija\n\nCukrovar Ćuprija se nacházel v jižní části uvedeného města v střední části Srbska. \n\nJednalo se o historicky druhý cukrovar na území Srbska (první stál ve městě Čukarica). Prostředky na jeho výstavbu poskytla v zemi působící Pražská úvěrní banka, která měla v Bělehradě vlastní pobočku. Město bylo vybráno díky úrodné krajině srbského Pomoraví, která se ve zkouškách ukázala být pro tento průmysl nejvhodnější. Vhodnou byla i městem procházející železniční trať a dostupné uhlí pro provoz továrny. Stavba byla dokončena a provozována od roku 1911.\n\nTovárnu navrhl a vyprojektoval český architekt Matěj Blecha. Do továrny byly přivezeny stroje z Čech; provozovala ji společnost s názvem \"Srbsko-česká továrna cukru a rafinerie\" (srbsky \"Српско-чешка фабрика шећера и рафинерија\"). V továrně působili i pracovníci z Čech, kteří v Ćupriji založili českou kolonii, provozována byla i česká škola (po vzniku ČSR nesla jméno po T. G. Masarykovi). \n\nCukrovar úspěšně expandoval; podle tohoto projektu vznikl obdobný i v Gorné Orjachovici v sousedním Bulharsku. O expanzi se zasloužil tehdejší ředitel cukrovaru, Josef Pejcha. \n\nV roce 1947 byl cukrovar znárodněn. \n\nPo roce 1989 bylo rozhodnuto o privatizaci cukrovaru, vznikla společnost ŠELK, nicméně privatizace nebyla příliš úspěšná. V téže době byl cukrovar rozšířen o linku na výrobu kyseliny citronové. Továrna byla i přesto v provozu do roku 1998, poté společnost, která jej provozovala, zkrachovala. Objevily se problémy s nevyplácením mezd zaměstnancům a stávkami. V poslední době své existence továrna dokázala zpracovat 5200 tun cukrové řepy denně.\n\nV roce 2008 byl areál chátrajícího cukrovaru prodán. V současné době se jedná o brownfield.\n\n"}
{"id": "1551578", "url": "https://cs.wikipedia.org/wiki?curid=1551578", "title": "Ruské velkoknížectví (1432–1435)", "text": "Ruské velkoknížectví (1432–1435)\n\nRuské velkoknížectví (bělorusky Вялікае княства Рускае) byl v období středověku státní útvar vzniklý odtržením od Litevského velkoknížectví a zachovávající věrnost litevskému velkoknížeti Švitrigailovi z dynastie Gediminovců, sesazenému z litevského trůnu. Toho se s polskou pomocí zmocnil Sigismund Kęstutaitis z téže dynastie. Rozdělení velkoknížectví a rozpoutání občanské války, v níž byli Švitrigaila spolu se svými spojenci nakonec neúspěšní a poraženi, položilo základy k budoucímu spojení Litvy se sousedním Polskem, ale i oslabení Livonského řádu (větve Řádu německých rytířů), který během konfliktu stál na straně Švitrigaily.\n\nPoté, co roku 1430 zemřel litevský velkokníže Vytautas, vystřídal jej na trůnu další Gediminovec Švitrigaila, bratr Vladislava II. Jagella (Jogaily). Švitrigaila usiloval o titul krále a o válku proti Polsku. Proti Švitrigailovi bylo s podporou Polska (Jogaily) uspořádán atentát v Ašmeně (Ашмяны). Švitrigaila však stačil prchnout do Polocka.\n\nDne 1. září 1432 nastoupil s polskou podporou na velkoknížecí trůn Sigismund (česky Zikmund) Kęstutaitis, který se mimo jiné dříve zúčastnil po boku Polska bitvy u Grunwaldu (1410). Odstavený Švitrigaila se však nemínil vzdát a rozpoutal občanskou válku. Po útěku do Polocka ovládl knížectví Polocké, Vitebské, Smolenské, Novgorodu Severského, Černigovské a Kyjevské, a tak Zikmundovi zbylo jen vojvodství Podleské, Poleské, Minské a vlastní Litva. Zikmundovi nezbývalo, než se udobřit s Poláky a Jogailou, souhlasit se všemi jejich požadavky, především opět slíbit (jako předtím Vytautas roku 1401), že po jeho smrti Litva připadne Polsku (Jogailovi nebo jeho nástupcům). Zikmund také dne 6. května 1434 vydal privilegium, které zrovnoprávňovalo pravoslavné ruské bojary s katolickou litevskou šlechtou, čímž si je příznivě naklonil. \n\nŠvitrigaila mnohokrát útočil proti Zikmundovi, podařilo se mu dostat až k Vilniusu a Trakům, ale v těchto bitvách se mu stále nedařilo získat rozhodují převahu. Proto roku 1435 svolal všechny svoje spojence (Livonský řád, Tatary ze Zlaté hordy, ruská knížata...) a uspořádal velké tažení. Ale v bitvě u Pabaiska (Vilkoměře; 1. září 1435) proti Zikmundovým synem Mikulášem vedené litevsko-polské armádě byl na hlavu poražen, zahynul v ní mimo jiné sám mistr livonského řádu Franco Kerskorff, husitský hejtman a bývalý český zemský správce Zikmund Korybutovič a množství ruských knížat. \n\nSamotnému Švitrigailovi se podařilo uprchnout do Vitebska a i když shromáždil novou armádu, již se nemohl postavit na odpor. Zanedlouho se Zikmundovi vzdaly Polock, Smolensk, Vitebsk a Novgorod Severský a Švitrigailovi zbyly jen Kyjev, Volyň a Podolí (v roce 1438 byl vytlačen i odsud), po útěku do zahraničí se vrátil až po Zikmundově smrti (1440); opustil kališníky, kteří museli bojovat se Zikmundem Lucemburským. Ani poté se mu opětovně nepodařilo získat litevský trůn a zemřel ve Volyni. Po této bitvě se již Livonský řád nevzpamatoval a postupně ztratil vliv.\n\nJogaila navíc žádal, aby se Zikmund vzdal Litvy a úděl rozdělil mezi své syny, to se však nestalo. V roce 1440 byl v Trakai zavražděn velmoži, zanechal po sobě syna Michala Boleslava, který zemřel kolem roku 1452, nástupcem se nakonec stal Jagellův syn Kazimír IV. Jagellonský.\n"}
{"id": "1551580", "url": "https://cs.wikipedia.org/wiki?curid=1551580", "title": "Swedish Open 2019 – mužská dvouhra", "text": "Swedish Open 2019 – mužská dvouhra\n\nMužská dvouhra Swedish Open 2019 probíhala ve druhé polovině července 2019. Do singlové soutěže båstadského tenisového turnaje hraného na antuce nastoupilo dvacet osm hráčů. Obhájcem titulu byl italský tenista Fabio Fognini, který zvolil start na paralelně konaném turnaji Croatia Open Umag.\n\nVítězem se stal pátý nasazený Chilan Nicolás Jarry, jenž ve finále zdolal argentinskou turnajovou šestku Juana Ignacia Londera po dvousetovém průběhu 7–6 a 6–4. V 90minutovém utkání proměnil oba brejkboly, které si vypracoval a získal první singlový titul na okruhu ATP Tour ve třetím odehraném finále. Po skončení jeho průběžná zápasová bilance v sezóně 2019 činila 19–15. Jarry tak navázal na šest profesionálních titulů svého děda a světové čtrnáctky Jaimeho Fillola z let 1971 až 1982.\n\nČtyři nejvýše nasazení hráči obdrželi volný los do druhého kola.\n"}
{"id": "1551582", "url": "https://cs.wikipedia.org/wiki?curid=1551582", "title": "Ivan Hostaša", "text": "Ivan Hostaša\n\nIvan Hostaša (2. ledna 1948, Dvorce – 15. prosince 2007, Plzeň) byl český výtvarník, sochař-keramik, básník, bluesman, zakladatel Společnosti George Ohra.\nNarodil se ve Dvorcích na Moravě, vystudoval Střední průmyslovou školu keramickou v Karlových Varech, od roku 1970 pracoval v Chlumčanských keramických závodech, od roku 1973 jako technik vývoje, kde se zabýval zejména vývojem glazur a prací s různými keramickými hmotami a technikami tvarování.\nSpolupracoval s výtvarníky i sám realizoval díla pro architekturu, od roku 1985 byl členem Českého fondu výtvarných umění v sekci uměleckých řemesel.\nV roce 1990 získal stipendium na tříměsíční pracovní pobyt v European Ceramic Work Center v Heusdenu (Holandsko), který byl zásadní pro jeho pozdější uměleckou kariéru, mimo jiné díky setkání se sochařem Tony Craggem a jeho zásadě podřídit technologii myšlence a ne naopak. Hostaša od roku 1991 pracoval ve Starém Plzenci jako umělec ve svobodném povolání.</br>\n\nVe svém díle Hostaša využíval zkušeností nabytých během práce na vývoji glazur a keramických hmot, a nadále v této oblasti experimentoval, stejně jako se věnoval konstrukci pecí. To mu umožnilo například vyrobit v jednom kuse tenké keramické reliéfy velkých rozměrů nebo velké plné keramické objekty. Ve druhém případě mu to umožnila kombinace keramické hmoty a kuliček expandovaného jílu – Liaporu (keramzitu).</br>\n\nVyužití granulí z liaporu zmiňuje Mgr. Ivan Hostaša (synovec, kunsthistorik a středoškolský učitel) v textu pro katalog restrospektivní výstavy \"IVAN HOSTAŠA Keramika z období 1991–2007\" konané v r. 2018 u příležitosti výročí 70 let od narození a 10 let od úmrtí autora:\n\"Hostaša se s liaporem velmi rychle sžil a ověřil si na mnoha pokusech jeho fyzikální a mechanické vlastnosti a hranice jeho využití ve výtvarné tvorbě. Mohl tvořit objekty přímo v pecích před pálením, aniž by je musel sušit. Mohutné objekty nemusel komplikovaně řešit, tak aby zůstaly duté kvůli zamezení pnutí. Mohl je nechat plné hmoty. Vytvořil veliké masivní ryby, barevné rybí hřbety se vynořovaly uprostřed galerie z podlahy. Nad nimi kroužil ohromný žlutý pták v záři keramického slunce. Dalším objektem této výstavy byla tzv. „postel nebeská“. „Lože je na vzdušných vírech a matrace jsou proleželé, protože je v tom nebi velký nával.“\nInvenci pro díla načerpal na evropském severu: „Byl jsem na štikách na Ålandském souostroví, to je mezi Švédskem a Finskem. Byl to tak silný zážitek, že jsem si musel udělat ryby.“ Jednu rybu poslal v roce 2005 na světovou výstavu keramiky do japonského Mina a byl s tímto objektem zařazen do katalogu sta nejlepších keramiků světa.\"\n\nHostaša často spolupracoval s mladými umělci a později s několika založil v Plzni Společnost George Ohra, jejíž název inspiroval \"bláznivý hrnčíř z Biloxi\" Geroge Ohr. Hostaša organizoval či spolupořádal řadu happeningů jak v podobě keramických symposií a workshopů, vaření středověkých jídel ve vlastnoručně vyrobeném keramickém nádobí (replikách středověkých artefaktů, které dodával i do expozic v ČR a zahraničí), nebo překonávaní rekordů, např. vytočení nejvyššího keramického objektu na světě (\"Majáku\" o výšce 9,71 m) v Plzeňských Chvojkových lomech. Ivan Hostaša se věnoval umění nejen vizuálně, ale byl i velmi dobrým kytaristou, a hudba byla často součástí těchto happeningů, kterých se účastnili i jeho přátelé, mezi jinými hráč na didgeridoo Ondřej Smeykal, geolog a spisovatel Václav Cílek, bubeník Pavel Fajt, nebo básník Ivo Hucl. Odkazy na hudbu jsou i v jeho díle; např. socha Bridge over Troubled Waters inspirovaná písní amerických hudebníků Simona a Garfunkela, nebo socha britského bluesového kytaristy a zpěváka vystupujícho pod jménem Stan the Man.\n\nOd roku 2005 do svého úmrtí v r. 2007 byl předsedou Unie výtvarných umělců plzeňské oblasti. Po Hostašově úmrtí zorganizovali členové Keramické společnosti George Ohra spolu s přáteli výstavu s názvem Nesersestím, vystihujícím jeho přístup k tvorbě i k životu. \n\nV roce 2005 byl Hostaša vyzván k účasti v mezinárodní soutěži 7th International Ceramics Competition ve městě Mino v Japonsku, kde získal čestné uznání (Honorable Mention Presented for outstanding achievement) a jeho plastika s názvem \"Fish\" byla zařazena do katalogu výstavy. </br>\nIvan Hostaša se pravidelně účastnil keramických trhů v Berouně, a v r. 2000 zde získal ocenění Zlatá brána a v r. 2006 byl jeden ze tří vítězů v kategorii Zahradní keramika.\n\n"}
{"id": "1551585", "url": "https://cs.wikipedia.org/wiki?curid=1551585", "title": "Phai Phongsathon", "text": "Phai Phongsathon\n\nPhai Phongsathon (; * 12. června 1982, provincie Yasothon) je thajský zpěvák a herec, který je považován za průkopníka v hudebních žánrech \"elektronický luk thung\" a \"Mor lam\".\n\nPhai Phongsathon se narodil 12. června 1982. Vystudoval Raddhana Bandit. V roce 2005 je zpěvákem GMM Grammy.\n\n"}
{"id": "1551586", "url": "https://cs.wikipedia.org/wiki?curid=1551586", "title": "Silnice III/28626", "text": "Silnice III/28626\n\nSilnice III/28626 prochází obcí Benecko, místními částmi Horní Štěpanice, Štěpanická Lhota a Benecko.\n\nSilnice se odvětvuje doleva od silnice III/28624 v rozcestí Prakovice za mostem ev.č. 28624-3 a pokračuje výrazným stoupáním lesním úsekem kolem ČOV Benecko do místní části Štěpanická Lhota. Po zhruba 600 metrech je umístěna autobusová zastávka \"U Lomu\". Silnice pokračuje řídkou zástavbou kolem hotelů \"Top\", \"Orion\" a \"Stars\" k areálu bývalého beneckého koupaliště. Zde v levotočicé pravoúhlé zastávce míjí spodní stanici čtyřsedačkové lanové dráhy a sjezdovky Kejnos a kolem autobusové zastávky \"U Alfonsky\" a chaty \"Alfonska\" pokračuje do série tří navazujících vlásenek v poměrně strmém stoupání. Na jejich konci míjí zprava Rychtrovu boudu a dolní stanici lyžařského areálu HSK a pokračuje levotočivou zatáčkou do centra obce. Míjí \"Martinovu boudu\", hotel Sůva a rekreační centrum Skalka. V centru obce prochází kolem centrálního parkoviště, autobusové zastávky \"Skalka\" a víceúčelové budovy Obecního úřadu a dále pokračuje k Hančově boudě. Za ní zatáčí mírně vpravo do výrazného stoupání a poblíž hotelu \"Bellevue\" se ve vlásence stáčí do protisměru. Prochází lesním úsekem, intenzivně využívaným i pěšími turisty a cyklisty a protíná parkoviště nad sportovištěm HSK. Míjí hotel Kubát a již v mírném klesání horní stanice vleků HSK a lanovky \"Kejnos\". Kolem hotelů \"Zlatá vyhlídka\" a \"Diana\" se zanořuje do lesa \"Bátovka\" a táhlým úsekem se na křižovatce Křížovky napojuje zpět na silnici III/28624.\n\nCelková délka silnice činí 8550 metrů. Celý úsek má výrazné převýšení a především v zimních měsících klade zvýšené nároky na řidičské dovednosti. V zimním období je proto v tomto úseku předepsána pro motorová vozidla zimní výbava. V centru obce platí zákaz stání mimo vyhrazená parkoviště. Ve větrném počasí je zapotřebí zvýšená opatrnost kvůli možnosti pádu stromů do vozovky. Silný vítr vane především v lesem nechráněném úseky při příjezdu k sedlu na Křížovkách. V zimním období se zde intenzivně tvoří sněhové jazyky a závěje. V celé délce silnice je zvýšené riziko střetu se zvěří, a to i v intravilánu obce Benecko. \n\nTéměř celý úsek (až na jeho poslední část od hotelu Diana ke Křížovkám) byl v roce 2018 rekonstruován. Během rekonstrukce došlo k vykácení těsně sousedících stromů, opravě příkopů a propustků a osazení nových svodidel. Opraveno bylo i dopravní značení. Oprava příkopů ručním vydlážděním s sebou přinesla problémy v místech napojení místních komunikací a výjezdů od sousedících nemovitostí, vinou nevhodně určeného svislého úhlu napojení dochází i u vozidel s běžnou světlou výškou ke kolizi spoileru s vozovkou. \n"}
{"id": "1551591", "url": "https://cs.wikipedia.org/wiki?curid=1551591", "title": "1988 ve fotografii", "text": "1988 ve fotografii\n\nTento článek obsahuje významné fotografické události v roce 1988.\n\n\n\n\n\n\n\n\n\n\n\n"}
{"id": "1551592", "url": "https://cs.wikipedia.org/wiki?curid=1551592", "title": "1989 ve fotografii", "text": "1989 ve fotografii\n\nTento článek obsahuje významné fotografické události v roce 1989.\n\n\n\n\n\n\n\n\n\n\n\n"}
{"id": "1551594", "url": "https://cs.wikipedia.org/wiki?curid=1551594", "title": "1990 ve fotografii", "text": "1990 ve fotografii\n\nTento článek obsahuje významné fotografické události v roce 1990.\n\n\n\n\n\n\n\n\n\n\n\n"}
{"id": "1551596", "url": "https://cs.wikipedia.org/wiki?curid=1551596", "title": "Točál", "text": "Točál\n\nTočál (persky توچال) je hora o nadmořské výšce 3964 metrů a středisko zimních sportů, v pohoří Elbrus v severním Íránu. \n\nTočál se nalézá severně od hlavního města Teheránu, v jeho bezprostřední blízkosti. Od roku 1977 spojuje 12 kilometrů dlouhá kabinková lanovka Teherán s horní částí hory, které je známé jako středisko zimních sportů. V nadmořské výšce 3545 metrů se nachází hotel. Na vrcholu hory je hliníkové iglú na ochranu před povětrnostními vlivy. Hora leží v centrálním pohoří Elburs, západně od Damávandu, nejvyššího vrcholu v Íránu. \n\n"}
{"id": "1551597", "url": "https://cs.wikipedia.org/wiki?curid=1551597", "title": "Guangzhou International Women's Open 2019", "text": "Guangzhou International Women's Open 2019\n\nGuangzhou International Women's Open 2019 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem mezinárodního tenisového centra. Probíhal mezi 16. až 21. zářím 2019 v čínském Kantonu jako šestnáctý ročník turnaje.\n\nTurnaj s navýšeným rozpočtem o čtvrt milionu dolarů na 500 000 dolarů patřil do kategorie WTA International. Nejvýše nasazenou hráčkou ve dvouhře se stala třetí hráčka světa Elina Svitolinová z Ukrajiny, která ve druhém kole skrečovala Marii Bouzkové pro bolest v pravém kolenu. Jako poslední přímá účastnice do dvouhry nastoupila 99. hráčka žebříčku Srbka Aleksandra Krunićová.\n\nTřetí singlový titul na okruhu WTA Tour vybojovala 20letá Američanka Sofia Keninová, která se poprvé v kariéře pounula na 17. místo žebříčku WTA. Premiérový společný titul ve čtyřhře WTA vybojoval německo-čínský pár Laura Siegemundová a Pcheng Šuaj, jež v Kantonu získala čtvrtou trofej. \n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující pár obdržel divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1551598", "url": "https://cs.wikipedia.org/wiki?curid=1551598", "title": "Čert na koze jel (film)", "text": "Čert na koze jel (film)\n\nČert na koze jel je televizní film České televize, jedná se záznam koncertu skupiny Kabát, která 24. března 1998 vystoupila v brněnské hale Rondo v rámci turné Čert na koze jel Tour 98´.\n\n\nKabát\n\n"}
{"id": "1551599", "url": "https://cs.wikipedia.org/wiki?curid=1551599", "title": "1991 ve fotografii", "text": "1991 ve fotografii\n\nTento článek obsahuje významné fotografické události v roce 1991.\n\n\n\n\n\n\n\n\n\n\n\n"}
{"id": "1551603", "url": "https://cs.wikipedia.org/wiki?curid=1551603", "title": "1992 ve fotografii", "text": "1992 ve fotografii\n\nTento článek obsahuje významné fotografické události v roce 1992.\n\n\n\n\n\n\n\n\n\n\n"}
{"id": "1551617", "url": "https://cs.wikipedia.org/wiki?curid=1551617", "title": "Stanislava Lekešová", "text": "Stanislava Lekešová\n\nStanislava Lekešová (29. května 1956 Praha – 26. prosince 2019) byla česká televizní hlasatelka, moderátorka a konferenciérka.\n\nVystudovala práva na Právnické fakultě Univerzity Karlovy, která zakončila ziskem akademického titulu doktorky práv. Když po absolvování vysoké školy pro ni jako zaměstnankyně pracovala, objevila inzerát, jenž hledal televizní hlasatelky. Jejich úkolem bylo během televizního vysílání ohlásit následující pořad a případně jej i krátce popisem divákům přiblížit. Na inzerát se Lekešová přihlásila, absolvovala konkurz, na jehož základě byla vybrána mezi televizní hlasatelky. Prvně v televizním vysílání vystoupila 15. října 1985 během dopoledního bloku vysílání pro mateřské školy. Uváděla tehdy pořad \"Zadními vrátky do zoologické zahrady za zvířátky\". V zaměstnání hlasatelky nakonec vydržela do roku 1998, dle jiných zdrojů o rok déle. Počínaje rokem 1998 uváděla v České televizi pořad \"Sama doma\".\n\nVedle televizního působení moderovala rovněž rozhlasové pořady, a to jak v komerčních rozhlasových stanicích, tak také ve veřejnoprávním Českém rozhlase. Působila v rádiu City, pak spolu s dalšími někdejšími televizními hlasatelkami Hanou Heřmánkovou, Marií Tomsovou, Marií Retkovou a Milenou Vostřákovu provázela posluchače pořadem \"Dámský klub\" vysílaném stanicí Frekvence 1. Roku 2011 přešla do Českého rozhlasu, kde na stanici Dvojka vysílala pořady \"Host do domu\", \"Sobotní Dobré ráno s Dvojkou\", \"Je jaká je\" nebo \"Blízká setkání\". U rozhlasu oceňovala jeho nezávislost na vzezření moderátora, který se tak nemusí starat, zda je vhodně módně upraven či nikoliv.\n\nByla vdaná a z manželství vzešly dvě děti, a sice syn Filip a dcera Kristýna.\n"}
{"id": "1551618", "url": "https://cs.wikipedia.org/wiki?curid=1551618", "title": "Zhengzhou Open 2019", "text": "Zhengzhou Open 2019\n\nZhengzhou Open 2019, oficiálně ICBC Credit Card Zhengzhou Open 2019, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v Čengčouském tenisovém centru. Událost probíhala mezi 16. až 22. zářím 2019 v japonské Ósace jako šestý ročník turnaje. Premiérově se hrál v rámci WTA Tour, kam byl povýšen z nižší série WTA 125K po odhlášení newhavenského Connecticut Open. \n\nTurnaj s rozpočtem 1 500 000 dolarů se řadil do kategorie WTA Premier. Nejvýše nasazenou hráčkou ve dvouhře se stala česká světová dvojka Karolína Plíšková. Jako poslední přímá účastnice do dvouhry nastoupila 156. hráčka žebříčku Nizozemka Bibiane Schoofsová.\n\nPatnáctý singlový titul na okruhu WTA Tour vybojovala Češka Karolína Plíšková, která po skončení na pozici světové dvojky ztrácela méně než sto bodů na vedoucí Bartyovou. Deblovou soutěž ovládl americko-český pár Nicole Melicharová a Květa Peschkeová, jehož členky získaly pátou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující pár obdržel divokou kartu do hlavní soutěže:\n\n\n"}
{"id": "1551623", "url": "https://cs.wikipedia.org/wiki?curid=1551623", "title": "Willi Schlamm", "text": "Willi Schlamm\n\nWilliam S. (Willi) Schlamm (10. června 1904 Přemyšl – 1. září 1978 Salzburg) byl rakousko-americký novinář a publicista. \n\nWilli Schlamm se narodil do rodiny majetného židovského obchodníka ve městě Przemyśl, které bylo tehdy součástí Rakousko-Uherska. Jeho sestrou byla pozdější izraelská spisovatelka Rusia Lampel. Už za svých gymnaziálních studií se zapojil do mládežnické komunistické organizace Komunistické strany Rakouska. Po dokončení střední školy se jako student státovědy stal redaktorem vídeňských komunistickýh novin Die Rote Fahne.\n\nV roce 1933 se stal Schlamm redaktorem německého politického časopisu Die Weltbühne, který byl od roku 1934 vydávaný v Praze pod jménem Neue Weltbühne. Z redakce tohoto časopisu ho ale vyštval Hermann Budzilawski. Během svého pražského exilu navázal Schlamm blízký vztah s Milenou Jesenskou. Byla to právě Jesenská, která pomohla v roce 1938 opustit Československo a emigrovat do USA. Známým se stal jeho nekrolog k úmrtí Karla Čapka, který vyšel v lednu 1939 v časopise Přítomnost a píše zde, že „Karel Čapek zemřel, protože jeho srdce neuneslo temnoty roku 1938. Zemřel nešťastnou láskou ke své vlasti, k myšlenkovému světu svého učitele Masaryka, k ideji humanistické Evropy.“\n\nZa války přispíval Schlamm do amerických čsopisů Time a Life. V té době se také začal postupně vzdalovat svým původně zastávaným levicovým názorům a stal se konzervativcem. William Schlamm také předsvědčil Williama F. Buckleyho k založení konzervativního časopisu National Review, kde se stal hlavním redaktorem, nicméně později jej Buckley z redakce vyhodil. \nPoté se stal redaktorem časopisu American Opinion, vydávaného organizací John Birch Society. V roce 1972 se vrátil do Rakouska, kde vydával časopis Zeitbühne. Zemřel v roce 1978 v Salcburku.\n"}
{"id": "1551632", "url": "https://cs.wikipedia.org/wiki?curid=1551632", "title": "Katedrála v Orvietu", "text": "Katedrála v Orvietu\n\nKatedrála v Orvietu, italsky \"Duomo di Orvieto\", oficiálním názvem Katedrála nanebevzetí Panny Marie, italsky \"Cattedrale di Santa Maria Assunta\", je gotický chrám v italském městě Orvieto v Umbrii. Jeho výstavba začala roku 1290, dokončen byl okolo roku 1591. Užívá ho katolická církev. Chrám nechal vystavět papež Urban IV. jako schránku pro relikvii zvanou Plátno z Bolseny, s nímž měl být spjat zázrak z roku 1263. Architektem byl Arnolfo di Cambio (mj. tvůrce florentské katedrály Santa Maria del Fiore), stavba však pokračovala pomalu a původní návrh se značně měnil, na jeho vrcholně gotické podobě, zvláště slavné fasády, měl posléze značný podíl Lorenzo Maitani. Vzorem se mu stala zejména katedrála v Sieně, podoba obou chrámů je skutečně značná. Po Maitanim převzal štafetu Andrea Pisano a Orcagna, jemuž jsou připisovány mozaika a rozety. V 15. století byla přistavěna významná kaple \"Cappella Nuova,\" později zasvěcená sv. Briziovi. V 16. století podobu katedrály, zejména vnitřních prostor, ovlivnil zejména Michele Sanmicheli. Ceněná freska Panny Marie uvnitř chrámu je dílem malíře Gentile da Fabriana (1425). Na výzdobě Cappella Nuovo se podíleli malíři Fra Angelico a Benozzo Gozzoli, ale svou práci nedokončili. O mnoho let později na ně navázal Luca Signorelli, který zde vytvořil jedno ze svých nejslavnějších děl, fresku \"Poslední soud\", která pokrývá 305 čtverečních metrů stropu a stěn. Papež Lev XIII. chrám označil za „zlatou lilii italských katedrál“. \n"}
{"id": "1551633", "url": "https://cs.wikipedia.org/wiki?curid=1551633", "title": "1993 ve fotografii", "text": "1993 ve fotografii\n\nTento článek obsahuje významné fotografické události v roce 1993.\n\n\n\n\n\n\n\n\n\n\n\n"}
{"id": "1551634", "url": "https://cs.wikipedia.org/wiki?curid=1551634", "title": "Mrkopalj", "text": "Mrkopalj\n\nMrkopalj je vesnice a správní středisko stejnojmenné opčiny v Chorvatsku v Přímořsko-gorskokotarské župě. Nachází se v horském regionu Gorski Kotar, asi 11 km jihovýchodně od Delnice a asi 30 km jihozápadně od Vrbovska. V roce 2011 žilo v Mrkopalji 755 obyvatel, v celé opčině pak 1 214 obyvatel. Počet obyvatel opčiny od roku 1953 pravidelně klesá.\n\nOpčina zahrnuje celkem 6 trvale obydlených vesnic, pouze ve dvou z nich však žije více než sto obyvatel.\n\nNejdůležitějšími silnicemi v opčině jsou 5069 a 5191; blízko též prochází dálnice A6.\n"}
{"id": "1551635", "url": "https://cs.wikipedia.org/wiki?curid=1551635", "title": "Jiangxi Open 2019", "text": "Jiangxi Open 2019\n\nJiangxi Open 2019 byl tenisový turnaj pořádaný jako součást ženského okruhu WTA Tour, který se odehrával v areálu městského Mezinárodní tenisového centra na otevřených dvorcích s tvrdým povrchem DecoTurf. Konal se mezi 9. až 15. zářím 2019 v jihočínském Nan-čchangu jako šestý ročník turnaje.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou hráčkou ve dvouhře se opět stala čínská třicátá čtvrtá tenistka světa Čang Šuaj, která ve druhém kole skrečovala krajance Ču Lin. Ta ji tak vyřadila druhý ročník v řadě. Jako poslední přímá účastnice do dvouhry nastoupila 241. hráčka žebříčku Italka Sara Erraniová.\n\nPremiérový singlový titul na okruhu WTA Tour vybojovala 24letá Švédka Rebecca Petersonová. Deblovou trofej si odvezla čínská dvojice Wang Sin-jü a Ču Lin, jejíž členky vyhrály první trofeje na okruhu WTA Tour.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1551638", "url": "https://cs.wikipedia.org/wiki?curid=1551638", "title": "Baldy Peak", "text": "Baldy Peak\n\nBaldy Peak, také Mount Baldy je s nadmořskou výškou 3 476 metrů jedna z nejvyšších hor ve státě Arizona. Současně je také nejvyšší horou pohoří White Mountains.\nNachází se v jižní části Apache County, na východě Arizony.\n"}
{"id": "1551640", "url": "https://cs.wikipedia.org/wiki?curid=1551640", "title": "Milčetići", "text": "Milčetići\n\nMilčetići () je vesnice a přímořské letovisko v Chorvatsku v Přímořsko-gorskokotarské župě. Je jednou z mnoha vesnic, tvořících dohromady sídlo Dubašnica. Nachází se na ostrově Krku, asi 41 km od Rijeky. V roce 2011 zde žilo celkem 245 obyvatel.\n\nSousedními letovisky jsou Malinska a Zidarići.\n"}
{"id": "1551641", "url": "https://cs.wikipedia.org/wiki?curid=1551641", "title": "Zidarići", "text": "Zidarići\n\nZidarići () je vesnice a přímořské letovisko v Chorvatsku v Přímořsko-gorskokotarské župě. Je jednou z mnoha vesnic, tvořících dohromady sídlo Dubašnica. Nachází se na ostrově Krku, asi 41 km od Rijeky. V roce 2011 zde žilo celkem 110 obyvatel.\n\nSousedními letovisky jsou Milčetići a Vantačići.\n"}
{"id": "1551643", "url": "https://cs.wikipedia.org/wiki?curid=1551643", "title": "Gothards Frīdrihs Stenders", "text": "Gothards Frīdrihs Stenders\n\nGothards Frīdrihs Stenders nebo také Ģederts Fridriks Štenders \"(Gotthard Friedrich Stender)\", znám také pod jménem Stenders Starší (27. srpna 1714 – 17. května 1796), byl osvícenský balto-německý luteránský teolog a vynálezce, pastor, zakladatel lotyšské světské literatury a autor lotyšského slovníku \"(Lettisches Lexikon,\" 1789). \n\nGothards Frīdrihs Stenders pocházel ze staré rodiny pastorů-luteránů, jehož předek Johans Stenders (1608–1696) přišel do Lotyšska po skončení polsko-švédské války v roce 1633. Johans Stenders byl děkanem, tento post později převzal jeho syn Konrāds Stenders (1650–1711). \n\nNarodil se 27. srpna 1714 v rodině faráře Hermana Konrāda Stenderse. Gothards Frīdrihs získal první vzdělání pod vedením svého otce, faráře, poté pokračoval ve studiu na německé škole, kde se zvláště zajímal o latinu. Mezi lety 1736–1739 studoval teologii, staré jazyky a rétoriku na univerzitě v Jeně a Halle v Německu. Po návratu do Lotyšska pracoval Stenders jako domácí učitel v Lielbērstelē a věnoval se studiu matematiky. \n\nV letech 1744–1752 působil jako farář ve farnosti Linde – Birzgale, v tu dobu se také začal se zajímat o lotyšský jazyk. V roce 1752 jeho dům vyhořel, ve stejném roce také ztratil své blízké v morové epidemii. Mezi lety 1753–1759 působil v luteránském kostele Žeim na hranici s Litvou a Kurzemského vévodství. Zde onemocněl a na základě této skutečnosti se rozhodl opustit farnost. V roce 1759 se Stender podruhé s rodinou vydává na cestu do Německa a v roce 1761 v Braunschweigu vydal „Jauno pilnīgāko latviešu gramatiku“ \"(Neue vollständigere lettische Grammatik),\" kterou používal i Herders \"a\" později byla doporučovaná i Goethemu. \n\nAž do roku 1763 působil jako učitel v Helmstadtu a jako rektor školy v Königslutter, odtamtud ale poměrně brzy odešel kvůli konfliktu s vedením instituce a odešel do Kodaně, kde působil jako profesor zeměpisu. Zde vyhotovil pro dánského krále glóbus. Dodnes jsou v Kodani uchovány dva Stendersovy glóby. Během této doby byly názory Stendera silně ovlivněny filozofií svobodných zednářů. Do kruhů tohoto uskupení ho uvedl baron Johann Albrecht von Corf . \n\nRoku 1765 se Stenders vrátil do Kurzeme. V letech 1765 a 1766 v Jelgavě a Rize zveřejnil svůj popis pračky, který načrtl. Po zbytek života pracoval jako farář ve farnostech Sunakste a Sērpils, věnoval se vědě a dopisoval si s Petrohradskou akademií věd. Během tohoto období 30 let (1766–1796) sepsal Stenders většinu svých knih. Úzce spolupracoval s Jakobem F. Hincem (1743–1787), majitelem a vydavatelem knihkupectví v Jelgavě a Aizpute, který dříve působil jako učitel v Rīgas Domskola, po roce 1780 působil jako právník a notář. Byl také členem zednářů, vášnivým zastáncem osvícenských myšlenek, mimo jiné tiskl v zahraničí a nelegálně distribuoval lotyšské zpěvníky v Kurzeme. \n\nV roce 1789 byl v Jelgavě vytištěn Stendersův „Slovník lotyšského jazyka“ (\"Lettisches Lexikon\"). Ten vyšel ve dvou částech, s přibližně 7 000 slovy přeloženými z lotyštiny do němčiny a s asi 14 000 slovy přeloženými z němčiny do lotyštiny. \n\nZemřel 17. května 1796. \n\nOsvícenští představitelé v Německu považovaly etiku a lidskost za nejvyšší hodnoty. Během studií na Univerzitě v Halle K. Wolf (1679–1754), matematik a racionalistický filozof populární v Německu v první polovině 18. století, zdůraznil, že zlo v životě pramení z vady mysli, jedná se o chyby v uvažování. Stenders se nejen během studií, ale i později, seznamoval s Wolfovými názory čtením jeho článků. Wolfův racionalismus a Gottschův normativismus, je patrný ve Stendersově beletrii. \n\nSoučasní historici píší, že Stenders pozorně sledoval vývoj vědy, stejně jako dával pozor na prvky dialektického myšlení, které vstoupily do jeho nábožensky racionálního pojetí světa. Stenders se obecně považuje za konzervativního myslitele. Stenders psal také v němčině a latině. \n"}
{"id": "1551644", "url": "https://cs.wikipedia.org/wiki?curid=1551644", "title": "1994 ve fotografii", "text": "1994 ve fotografii\n\nTento článek obsahuje významné fotografické události v roce 1994.\n\n\n\n\n\n\n\n\n\n\n\n"}
{"id": "1551645", "url": "https://cs.wikipedia.org/wiki?curid=1551645", "title": "Vantačići", "text": "Vantačići\n\nVantačići () je vesnice a přímořské letovisko v Chorvatsku v Přímořsko-gorskokotarské župě. Je jednou z mnoha vesnic, tvořících dohromady sídlo Dubašnica. Nachází se na ostrově Krku, asi 43 km od Rijeky. V roce 2011 zde žilo celkem 214 obyvatel.\n\nSousedními letovisky jsou Porat a Zidarići.\n"}
{"id": "1551646", "url": "https://cs.wikipedia.org/wiki?curid=1551646", "title": "Pucheřský rybník", "text": "Pucheřský rybník\n\nPucheřský (Puchárenský) rybník je splavovací nádrž, která sloužila ke zlepšení stavu vody na Puchéřském potoce. Nachází se ve vojenském újezdu Boletice, 3,5 km od vesnice Arnoštov v nadmořské výšce 895 m.\n\nPřítok i odtok vody zajišťuje Puchéřský potok v povodí Blanice.\n\nPřístup není možný, nádrž se nachází ve vojenském výcvikovém prostoru. Nejblíže vede modrá turistická stezka, která je přístupná o víkendech a svátcích, u zaniklé osady Vlčí Jámy prochází 1 km severně od Pucheřského rybníka.\n\nRybník byl vybudován schwarzenberskou lesní správou na začátku 20. století po lesní kalamitě způsobené orkánem 25. listopadu 1917. V roce 1948 knížecí schwarzenberské revíry převzala tehdejší krajská správa lesů a s účinností od 1. ledna 1953 národní podnik Vojenské lesy a statky Horní Planá. Od 50. let nádrž nebyla udržována, hráz postupně chátrala. V roce 2019 Vojenské lesy a statky nádrž na Puchéřském potoce obnovily. Investice do Puchárenského rybníka je součástí programu Živá voda VLS, který VLS spustil v roce 2015 a snaží se jím zvýšit objem vody zadržované v krajině, a také podpořit druhovou rozmanitost přírody v daném místě. Obnovou Puchárenského rybníka má také dojít k posílení výskytu perlorodku říční na Puchéřském potoce.\n"}
{"id": "1551647", "url": "https://cs.wikipedia.org/wiki?curid=1551647", "title": "Dálnice A2 (Srbsko)", "text": "Dálnice A2 (Srbsko)\n\nDálnice A2 (srbsky v cyrilici Ауто-пут А2, v latince Auto-put A2) je budovaná dálnice v západní části Srbska. Její oficiální název zní Auto-put Miloš Veliki po Miloši Obrenovićovi, srbském vůdci povstání z 19. století. Pracovní název stavby byl \"Koridor 11\", odkazující na jedenáctý panevropský koridor.\n\nK roku 2020 je dokončena v délce 120 km, budováno je 31,7 km. Její celková délka má činit přes 250 km. Dálnice vede z Bělehradu v trase Ibarské magistrály směrem na jihovýchod k hranici s Černou Horou. Představuje pro tuto balkánskou zemi hlavní spojení s černohorským pobřežím i jejími přístavy. Kromě toho tvoří druhý, západní dálniční tah ve směru sever – jih, a spolu s dálnicí A5 tak tvoří alternativu k dálnici A1 v jejím centrálním úseku. Po dálnici také bude vedena evropská silnice E 763.\n\nDálnice bude začínat u obce Surčin na okraji Bělehradu na mimoúrovňové křižovatce s dálnicí A 1. Odtud povede jihozápadním směrem okolo města Obrenovac, obce Ub, města Lajkovac až k obci Preljina, kde se na ni bude napojovat dálnice A 5. Od Preljiny bude dálnice pokračovat západním směrem okolo města Čačak, jemuž vytvoří severní dálniční obchvat, až k městu Požega, kde má být dálnice podle současných plánů ukončena. Výhledově by však dálnice měla pokračovat dále jihozápadním směrem až k hranici s Černou Horou. Na černohorské straně je budována dálnice z města Bar.\n\nVýstavba dálnice je rozdělena do jednotlivých etap které jsou budovány postupně.\n\nNejsevernější část dálnice A2 od předměstí Bělehradu Surčinu až k městu Obrenovaci byla paradoxně poslední připravenou v úseku z Bělehradu do města Požega. Stavební práce na úseku o délce 17,6 km byly zahájeny na jaře 2017 a dokončeny v závěru roku 2019. Slavnostní otevření stavby se uskutečnilo dne 19. prosince 2019. Společností, která byla najata na jejich realizaci byla China Communications Construction Company (CCCC), která uskutečnila 51 % stavebních prací, zbývajících 49 % připadlo na domácí společnosti. Realizace stavby stála 234 milionů amerických dolarů, financována byla prostřednictvím půjčky z čínské Exim banky. Úsek dálnice začíná na Mimoúrovňové křižovatce Surčin, na obchvatu Bělehradu, dále pokračuje přes území historického regionu Srem a u Obrenovace překonává řeku Sávu a Kolubaru u jejich soutoku mostem dlouhým 1766 m. \n\nDálnice měla být dokončena v lednu 2020 ale podařilo se ji otevřít ještě v předchozím roce. Slavnostní otevření se uskutečnilo za přítomnosti srbského prezidenta Vučiće.\n\nÚsek o délce 26,2 m byl budován od roku 2014 a zprovozněn v srpnu 2019. Realizovala jej čínská společnost Shandong Hi-speed Group. Na tomto úseku bylo vybudováno 14 mostů, jedno odpočívadlo a mimoúrovňová křižovatka u města Ub. Dálnice je vedena rovinatou krajinou okolo řeky Kolubary. \n\nTento úsek o délce 12,5 km je prvním dokončeným úsekem na dálnici A2. Budován byl mezi lety 2011 až 2014. Stavební práce zde provedly společnosti Putevi Užice a Planum. Celkové náklady na tento úsek dosáhly výše 73 milionů EUR a financovány byly ze státního rozpočtu. Na tomto úseku dálnice se nachází 13 mostů, jedno odpočívadlo a mimoúrovňová křižovatka u města Lajkovac. Ačkoliv byl úsek dokončen již v roce 2014, zprovozněn byl o pět let později, neboť nebyly realizovány navazující úseky a dálnice byla izolovaná stojící sama v poli. Během pěti let bylo nezbytné dálnici udržovat i opravovat; na jednom úseku bylo nezbytné kompletně vyměnit asfalt, aniž po ní projelo jediné auto.\n\nÚsek v délce 24 km byl budován od roku 2014 a zprovozněn byl v srpnu 2019. Vystavěla je čínská společnost Shandong Hi-speed Group ve spolupráci s bělehradskou společností Energoprojekt Niskogradnja. Na tomto úseku se nachází celkem 16 mostů, tunel Brančić o délce 956 m, jedno odpočívadlo a mimoúrovňová křižovatka u města Ljig. Částečně je vedena v údolí řeky Kolubary a Ljig, poté vstupuje do zvlněného terénu. Úsek byl financován 10 % ze státního rozpočtu a zbytek půjčkou z Exim banky. \n\nNejdelší souvislý úsek (40,3 km) byl na této dálnici první dokončený, budován byl již od roku 2012. Vystavěla jej ázerbájdžánská společnost AzVirt a slavnostně byl zprovozněn dne 7. listopadu 2016. Náklady na stavbu dálnice dosáhly 308 milionů EUR, financovány byly z půjčky, kterou poskytla ázerbájdžánská vláda. Na stavbě pracovalo přes tisíc lidí a okolo 350 strojů. Úsek začíná v blízkosti města Dići nedaleko Ibarské magistrály, končí u města Preljina v blízkosti Čačaku, kde bude směrem na východ vybudována dálnice A5 (tzv. Moravský koridor). Na tomto úseku bylo vybudováno 66 mostů, 12 nájezdů a 4 tunely (Veliki Kik – 200 m, Savinac – 2070 m, Šarani – 1040 m a Brđani – 438 m. Jsou zde rovněž i tři odpočívadla a v svažitých úsecích jsou pruhy pro pomalá vozidla. \n\nVýstavba tohoto úseku byla zahájena dne 1. července 2019. Úsek má celkovou délku 30,9 km a buduje jej čínská společnost China Communications Construction Company (CCCC) na základě smlouvy, která byla podepsána v roce 2017. Očkáváno je zprovoznění úseku v roce 2022. Mají zde být tři mimoúrovňové křižovatky, tři tunely (Trbušani – 360 m, Laz – 2565 m a Munjino Brdo – 2861 m). Dálnice je budována v náročném horském terénu v blízkosti Ovčarsko-kablarské soutěsky. Na tomto úseku by se měla odpojovat i další navazující dálnice, která má pokračovat na území Bosny a Hercegoviny do Sarajeva.\n\nPoslední úsek dálnice A2 má vést z města Požega na černohorskou hranici u vesnice Boljare blízko města Sjenica. Jedná se o úsek o délce cca 100 km a v současné době je diskutován výběr trasy pro úsek dálnice; diskutovány jsou tři varianty, střední, východ-1 a východ-2. Výstavba úseku ve velmi náročném terénu horských údolí a pohoří o nadmořské výšce cca 1200 m má stát zhruba 1 miliardu eur. Očekávány jsou velmi náročné stavební práce, značný počet mostů a tunelů. Dálnice má z Požegy pokračovat přes města Arilje a Ivanjica, vedena být po Pešterské náhorní plošině.\n\nTento seznam zahrnuje pouze známé a již navržené stavby na úsecích dálnice z Bělehradu do města Požega. \n"}
{"id": "1551648", "url": "https://cs.wikipedia.org/wiki?curid=1551648", "title": "Porat (Chorvatsko)", "text": "Porat (Chorvatsko)\n\nPorat () je vesnice a přímořské letovisko v Chorvatsku v Přímořsko-gorskokotarské župě. Je nejzápadnější vesnic tvořících sídlo Dubašnica. Nachází se na ostrově Krku, asi 44 km od Rijeky. V roce 2011 zde žilo celkem 192 obyvatel.\n\nSousedními letovisky jsou Pinezići a Vantačići.\n"}
{"id": "1551649", "url": "https://cs.wikipedia.org/wiki?curid=1551649", "title": "Olma", "text": "Olma\n\nOLMA, a.s. je česká mlékárenská firma, jejímž výhradním vlastníkem je holding Agrofert. Je třetím největším zpracovatelem mléka v České republice.\n\nMlékárna zahájila provoz jako státní podnik v roce 1970. Do roku 1993 byla jednou z devíti závodů Severomoravských mlékáren NP Ostrava – Martinov. V roce 1994 mlékárna podstoupila privatizaci a stala se akciovou společností OLMA, a.s. Jejím prvním většinovým vlastníkem byla firma Milkagro, vlastnící 51 % akcií mlékárny. V roce 2008 Agrofert odkoupil akcie Milkagra a stal se tak výhradním vlastníkem Olmy.\n"}
{"id": "1551650", "url": "https://cs.wikipedia.org/wiki?curid=1551650", "title": "Henry Stafford Northcote", "text": "Henry Stafford Northcote\n\nHenry Stafford Northcote, 1. baron Northcote (\"Henry Stafford Northcote, 1st Baron Northcote, 1st Baronet Northcote of Exeter\") (18. listopadu 1846, Londýn, Anglie – 29. září 1911, Ashford, Anglie) byl britský státník, diplomat a koloniální administrátor, mladší syn ministra Stafforda Northcota. V mládí působil v diplomacii, poté byl dlouholetým poslancem Dolní sněmovny a zastával nižší funkce v konzervativních vládách. Byl guvernérem v Bombaji (1899–1903) a od roku 1900 s titulem barona členem Sněmovny lordů. Vrcholem jeho kariéry byl úřad generálního guvernéra v Austrálii (1904–1908). \n\nPocházel ze starobylé šlechtické rodiny připomínané v Devonu od 12. století, narodil se v Londýně jako mladší syn pozdějšího ministra financí a zahraničí Stafforda Northcota. Studoval v Etonu a Oxfordu, poté působil v diplomacii jako nižší úředník na ministerstvu zahraničí. V roce 1871 doprovázel svého otce do Spojených států, v roce 1876 byl tajemníkem markýze ze Salisbury v Istanbulu. V letech 1877–1880 byl tajemníkem svého otce, který byl tehdy ministrem financí. V roce 1880 obdržel Řád lázně a v letech 1880–1899 byl členem Dolní sněmovny za Konzervativní stranu, v parlamentu zastupoval město Exeter. Po otcově smrti byl povýšen na baroneta (1887), v Salisburyho vládách zastával nižší funkce finančního tajemníka na ministerstvu války (1885–1886) a generálního inspektora armády (1886–1888). V letech 1899–1903 byl guvernérem v Bombaji. V roce 1900 získal titul barona a stal se členem Sněmovny lordů, téhož roku obdržel Řád Indické říše. Ještě v Bombaji obdržel v roce 1903 od ministra kolonií Josepha Chamberlaina nabídku na post generálního guvernéra v Austrálii. \n\nFunkce generálního guvernéra v Austrálii se ujal v lednu 1904. Jeho dva předchůdci na tomto postu (1. markýz z Linlithgow a Hallam Tennyson) působili v úřadu jen ve zkrácených obdobích a požadavek po stabilizaci poměrů z britské i australské strany vedl k tomu, že Northcote byl jmenován na pětileté funkční období. V Austrálii zúročil své zkušenosti z diplomacie, politiky i svého předchozího působení v Bombaji. Získal značnou popularitu a byl uznáván jako prozíravý politik, mimo jiné proslul tím, že Austrálii aktivně procestoval. Zhoršení vztahů mezi Británií a Austrálií však nakonec vedlo k tomu, že nezůstal do konce funkčního období a rezignoval v únoru 1908. V roce 1904 získal Řád sv. Michala a sv. Jiří.\n\nPo návratu do Anglie se kvůli špatnému zdravotnímu stavu veřejného dění stranil, v roce 1909 byl jmenován členem Tajné rady. Při korunovaci Jiřího V. v červnu 1911 nesl vlajku Australského svazu. Zemřel krátce poté v září 1911. Jeho manželství s Alicí Stephen zůstalo bez potomstva a titul barona zanikl. \n\n"}
{"id": "1551651", "url": "https://cs.wikipedia.org/wiki?curid=1551651", "title": "John Adrian Hope, 1. markýz z Linlithgow", "text": "John Adrian Hope, 1. markýz z Linlithgow\n\nJohn Adrian Louis Hope, 1. markýz z Linlithgow (\"John Adrian Louis Hope, 1st Marquess of Linlithgow, 7th Earl of Hopetoun, 7th Viscount Aithrie, 7th Baron Hope, 5th Baron Hopetoun, 4th Baron Niddry\") (25. září 1860, Hopetoun House, Skotsko – 29. února 1908, Pau, Francie) byl britský státník ze starobylé skotské šlechty. Od mládí zasedal ve Sněmovně lordů, jako člen Konzervativní strany zastával nižší funkce ve vládě a u dvora, uplatnil se také ve správě kolonií. Po vyhlášení Australského svazu byl prvním generálním guvernérem v Austrálii (1901–1902). V roce 1902 získal titul markýze. Jeho syn Victor Hope, 2. markýz z Linlithgow (1887–1952) byl místokrálem v Indii.\n\nPocházel ze starého skotského šlechtického rodu, který od roku 1703 užíval titulu hraběte z Hopetounu. Narodil se rodovém sídle \"Hopetoun House\" poblíž Edinburghu jako starší syna Johna Alexandera Hope, 6. hraběte z Hopetounu (1831–1873). Po otci zdědil rodové tituly v roce 1873 a po dosažení zletilosti se stal členem Sněmovny lordů (v Horní sněmovně zasedal jako 5. baron Hopetoun, protože vyšší titul hraběte platil pouze pro Skotsko). Studoval v Etonu a na vojenské škole v Sandhurstu, ale v armádě nikdy nesloužil, věnoval se správě rodových statků. Jako člen Konzervativní strany byl v letech 1885–1886 a 1886–1889 lordem komořím královny Viktorie, častěji se v té době ale zdržoval ve Skotsku, kde byl v letech 1887–1889 lordem komisařem církevního shromáždění. V roce 1889 obdržel Řád sv. Michala a sv. Jiří a v letech 1889–1895 byl guvernérem v australské provincii Victoria. Po návratu do Anglie byl jmenován členem Tajné rady (1895) a stal se členem Salisburyho vlády jako generální intendant armády (\"Paymaster General\", 1895–1898), poté byl lordem nejvyšším komořím (1898–1900). \n\nDo funkce australského generálního guvernéra byl jmenován v červenci 1900, do Austrálie přijel v prosinci a oficiálně se funkce ujal 1. ledna 1900. V souvislosti se jmenováním do funkce generálního guvernéra získal Bodlákový řád a Viktoriin řád. Oproti svému předchozímu působení v provincii Victoria tentokrát neodhadl citlivé poměry, ignoroval systém politických stran a jeho popularitě nepřidalo ani povýšené aristokratické vystupování. Nakonec odstoupil z poměrně malicherného důvodu, kdy požadoval vydržování dvou guvernérských rezidencí – v Sydney (jako největším městě) a v Melbourne (tehdejším hlavním městě). Australský parlament to pro finanční nákladnost odmítl odsouhlasit a Hope neočekávaně v květnu 1902 na funkci rezignoval. Formálně ale zůstal v úřadu zůstal do ledna následujícího roku, dočasně jej zastupoval Hallam Tennyson. \n\nHope si byl vědom toho, že jako státník v Austrálii selhal, což těžce nesl zvláště s ohledem na fakt, že usiloval o nejprestižnější post v koloniální správě, úřad indického místokrále (tuto funkci později zastával jeho syn). V roce 1902 byl nicméně povýšen na markýze z Linlithgow a od února do prosince 1905 zastával v Balfourově vládě úřad ministra pro Skotsko. Ze zdravotních důvodů se poté již dále veřejně neangažoval a zemřel ve věku 47 let v jižní Francii.\n\nZastával řadu čestných postů ve Skotsku, kde byl například zástupcem místodržitele v hrabstvích Lanarkshire, Haddingtonshire a Linlithgow. Po návratu z Austrálie byl v letech 1904–1908 zástupcem guvernéra Royal Bank of Scotland.\n\nJe po něm pojmenována ulice Linlithgow Avenue v Melbourne, kde také stojí jeho jezdecká socha. \n\nV roce 1886 se oženil s irskou šlechtičnou Hersey Eveleigh-de Moleyns (1867–1937), která byla švagrovou konzervativních politiků 1. barona Grettona a 1. barona St Audries. Měli spolu čtyři děti, starší syn Victor (1887–1952) byl dědicem titulů a později místokrálem v Indii. Mladší syn lord Charles Hope (1892–1962) sloužil v armádě a dosáhl hodnosti majora. Dcera Mary Dorothea Hope (1903–1995) byla manželkou 16. hraběte z Pembroke. \n\n"}
{"id": "1551653", "url": "https://cs.wikipedia.org/wiki?curid=1551653", "title": "Slyšící dítě neslyšících rodičů", "text": "Slyšící dítě neslyšících rodičů\n\nSlyšící dítě neslyšících rodičů, známé pod anglickou zkratkou coda (child of deaf adult), je osoba, která vyrůstala v rodině, kde je jeden z rodičů (případně oba) neslyšící. S tímto termínem přišel Millie Brother a založil organizaci CODA, která slouží jako centrum pro děti neslyšících rodičů. Organizace také pomáhá orientovat se a existovat bikulturně v obou světech – slyšících i neslyšících. Coda pro své rodiče slouží jako most mezi slyšící a jejich neslyšící komunitou.\n\nAž 90 procent dětí, které se narodí neslyšícím rodičům, jsou slyšící. To vede ke značné rozšířenosti coda komunity po celém světě. Zkratka koda (Kid of Deaf Adult) je někdy využívána pro děti neslyšících rodičů, které jsou mladší 18 let. \n\nMillie Brother založil organizaci CODA (Děti neslyšících dospělých) v roce 1983 jako neziskovou organizaci pro slyšící syny a dcery neslyšících rodičů. První výroční konference se konala v roce 1986 ve Fremontu v Kalifornii. O konference začal být větší zájem i v mezinárodním měřítku a začali na ní přijíždět účastníci z celého světa. CODA organizace si klade za cíl zvýšit povědomí o jedinečných zkušenostech a řeší otázky vyrůstání mezi těmito dvěma kulturami. Poskytuje fórum pro coda osoby, aby mohli diskutovat o problémech a zkušenostech s ostatními coda.\n\nBez ohledu na mluvený nebo znakový jazyk, CODA organizace věří, že pocity a zkušenosti , které coda osoby prožívají přináší právě dvojitý vztah těchto dvou rozdílných kultur. CODA organizace poskytuje vzdělávací příležitosti a propaguje svépomoc. Také slouží jako útočiště pro coda osoby, které vyrůstají ve dvou prostředích. V tom, ve kterém se znakuje a v tom, ve kterém se neznakuje. \n\nExistují různé podpůrné skupiny pro neslyšící rodiče, kteří se zajímají o výchovu svých slyšících dětí a také podpůrné skupiny pro dospělé coda osoby. Organizace KODAheart poskytuje vzdělávací a rekreační zdroje pro neslyšící rodiče a slyšící děti prostřednictvím vzdělávací webové stránky a vyskakovacích táborů. Pro koda bylo zřízeno několik táborů\n\n\nK dispozici je také organizace CODA v UK, Irsku, Hongkongu, Německu, Itálii a Francii.\n\nOddělení, které se zabývá výzkumem coda je i na Gallaudetově univerzitě.\n\nPrvní setkání coda v České republiky proběhlo dne 3. 5. 2008 v Praze. Zúčastnilo se ho celkem 14 osob a cílem tohoto setkání bylo seznámit přítomné s plánem Karla Redlicha založit občanské sdružení slyšících potomků neslyšících rodičů v České republice. Všichni přítomní myšlenku podpořili a postupně se začaly ujasňovat cíle a aktivity tohoto sdružení. \n\nV České republice tedy existuje občanské sdružení CODA – slyšící potomci neslyšících rodičů, o.s. (zkratka CODA, o. s.). Toto sdružení je registrováno na Ministerstvu vnitra České republiky ode dne 13.6.2008. Organizaci založil Karel Redlich, který má také neslyšící rodiče. Hlavní aktivity tohoto sdružení jsou: \"organizovat a pořádat setkání dospělých slyšících potomků neslyšících rodičů za účelem vzájemného sdílení svých zkušeností a „objevování“sebe samých; umožnit slyšícím dětem neslyšících rodičů, aby mohly poznat někoho, kdo je „stejný“ jako ony, kdo by jim sdělil, že jejich rodiče„jsou v pořádku“ a přiblížil jim i jejich jinakost; pořádat besedy s neslyšícími rodiči, kde by dospělí coda, na základě vlastní zkušenosti mohli přiblížit neslyšícím rodičům postavení jejich slyšících dětí v rodině; pořádat semináře a tematická setkání pro tlumočníky, příp.pořádat besedy se slyšícími rodiči neslyšících dětí, kde by coda mohli slyšícím rodičům pomoci uvědomit si, že hluchota nebrání člověku vést plnohodnotný život; apod.\" (Redlich, 2008).\n\nMezi slyšícími dětmi neslyšících rodičů existuje určitý způsob komunikace. Jedná se o nějaké mísení mluveného a znakového jazyka, které používají pouze mezi sebou. Tato směs nemá pevně stanovenou jazykovou strukturu, ale mezi jejími uživateli existuje vysoká shoda v jejím užívání a srozumitelnost při jejím používání v komunikaci\n\nNázev tohoto způsobu komunikace coda-talk (v překladu coda-hovořit) je odvozen od jeho uživatelů. Tento název tedy nepoukazuje na to, že by se jednalo o oficiálně stanovený způsob komunikace ve sdružení CODA ani na to, že tímto způsobem komunikuje většina jeho členů.\n\nTento způsob komunikace se ale setkává i s kritikou členů sdružení CODA. Říkají, že tato směs hyzdí znakový jazyk.\n\n\nČástečně přeloženo z anglické wikipedie. \n"}
{"id": "1551654", "url": "https://cs.wikipedia.org/wiki?curid=1551654", "title": "Mychajlo Kocjubynskyj", "text": "Mychajlo Kocjubynskyj\n\nMychajlo Mychajlovyč Kocjubynskyj ( Михайло Михайлович Коцюбинський, 17. září 1864 Vinnycja – 25. dubna 1913 Černihiv) byl ukrajinský spisovatel a veřejný činitel.\n\nByl synem úředníka, studoval kněžský seminář v Kamenci Podolském, z něhož byl vyloučen kvůli svým aktivitám v organizaci Narodnaja volja. Byl učitelem, novinovým redaktorem a od roku 1898 pracoval jako statistik na zemském úřadě v Černihivě. Byl také členem komise pro boj s révokazem a působil ve vlastivědné společnosti Prosvita. Trpěl astmatem a tuberkulózou, léčil se na Capri, v roce 1911 odešel ze zaměstnání a žil z podpory vyplácené Nadací ukrajinské vědy a umění. Zemřel roku 1913 ve věku 48 let.\n\nS manželkou Virou měl čtyři děti. Jeho syn Jurij Kocjubynskyj i zeť Vitalij Primakov byli bolševickými aktivisty a oba byli popraveni během Velké čistky.\n\nJeho raná tvorba byla ovlivněna kritickým realismem, toto období vyvrcholilo knihou \"Fata morgana\". Události revoluce ho inspirovaly k novelám \"On jde\" a \"Persona grata\". Později se zaměřil na impresionistické a neoromantické texty s výraznou psychologickou introspekcí. Pod vlivem pobytu v karpatské vesnici Kryvorivňa vzniklo jeho nejznámější dílo \"Stíny zapomenutých předků\", v němž baladický příběh lásky mezi potomky znesvářených rodů spojil s popisem archaického způsobu života místních Huculů i lyrickými popisy horské krajiny. \n\n\"Stíny zapomenutých předků\" zfilmoval v roce 1965 Sergej Paradžanov. Režisér Timofej Levčuk natočil v roce 1970 životopisný film \"Rodina Kocjubynských\". Kocjubynského životu jsou zasvěcena muzea v jeho rodném domě ve Vinnycji i v domech v Simeizu a Černihivě, kde pobýval. Byly po něm pojmenovány vesnice Kocjubynskoje a Mychajlo-Kocjubynskoje a Kocjubynského ulice v centru Kyjeva. Od roku 1981 je udělována Celoukrajinská literární cena Mychajla Kocjubynského.\n\n\n"}
{"id": "1551656", "url": "https://cs.wikipedia.org/wiki?curid=1551656", "title": "Tunel Zlatibor", "text": "Tunel Zlatibor\n\nTunel Zlatibor (v srbské cyrilici Тунел Златибор se nachází na elektrifikované železniční trati Bělehrad–Bar. Jednokolejný tunel z let 1961-1974 je dlouhý 6 169,3 m. \n\nJedná se o třetí nejdelší železniční tunel na území bývalé Jugoslávie, a to po tunelu Bukoviḱ a tunelu Sozina, na této trati je druhým nejdelším. Nachází se v blízkosti stejnojmenného pohoří, resp. města, jižně od obce Saimovina. Podchází pod vrcholy s nadmořskou výškou okolo 1000 m n. m., je na svém severním portálu v nadmořské výšce 775 m n. m, a stoupání v něm dosahuje 8 ‰. \n\nTunel byl budován jako součást železniční tratě Bělehrad–Bar, stavební práce byly zahájeny v roce 1961. Na tunelu se pracovalo přerušovaně, neboť občas chyběly finanční prostředky. Během stavby bylo vytěženo okolo 271,5 m kamene. Stavbu provedla tehdejší jugoslávská společnost Planum. \n\nO výstavbě tunelu byl v roce 1974, kdy byla stavba po dlouhých letech dokončena, natočen i film. \n"}
{"id": "1551660", "url": "https://cs.wikipedia.org/wiki?curid=1551660", "title": "⊿", "text": "⊿\n\n„ ⊿ “ () je druhé studiové (a třetí celkově) album japonské dívčí skupiny Perfume. Bylo nahráno v letech 2008–2009 a vydáno 8. července 2009.\n\n\nAlbum ⊿ zaznamenalo menší prodej než jejich předchozí deska \"Game\". I přes to ale bylo prodáno přes 250 000 nosičů a japonským žebříčkem RIAJ bylo album certifikováno jako \"platinové\".\n"}
{"id": "1551661", "url": "https://cs.wikipedia.org/wiki?curid=1551661", "title": "JPN", "text": "JPN\n\nJPN je třetí studiové a celkově čtvrté album japonské dívčí skupiny Perfume. Vydané bylo 30. listopadu 2011, téměř dva a půl roku po druhém studiovém albu \"„⊿”\" . Po dvou týdnech vydání se prodalo celkem 268 414 kopií, což je podle žebříčku Oricon 24. nejprodávanější album roku 2011.\n\nAlbum debutovalo na 1. příčce v týdenním žebříčku Oricon. S 227 000 prodanými kopiemi hned v prvním týdnu vydání je album z diskografie Perfume nejprodávanější v prvním týdnu od vydání. To z nich také učinilo druhou ženskou japonskou skupinu, která dosáhla tří po sobě jdoucích alb, která se umístila na prvním místě nějakého žebříčku, což se zatím povedlo jenom japonské popové skupině Speed. Po dvou týdnech od vydání se celkem prodalo 268 000 nosičů, což z alba dle žebříčku Oricon činilo 24. nejprodávanější album roku 2011.\n\nV Jižní Koreji se album v žebříčku \"Gaon Monthly International Albums\" uchytilo na 39. místě a prodalo se 358 kopií.\n\n\n"}
{"id": "1551662", "url": "https://cs.wikipedia.org/wiki?curid=1551662", "title": "Jaroslav Vodrážka (grafik)", "text": "Jaroslav Vodrážka (grafik)\n\nJaroslav Vodrážka (29. listopadu 1894 Praha – 9. května 1984 Praha) byl český malíř, ilustrátor, pedagog, grafik, typograf a spisovatel. Studoval na Střední uměleckoprůmyslové škole v Praze u prof. Františka Kysely (1913–1919) a na Akademii výtvarných umění u prof. Maxe Švabinského. Zabýval se volnou grafikou všech technik a soustavně i knižní ilustrací. Tvořil diplomy, ex libris, výzdoby knížek pro mládež, plakáty. Věnoval se převážně technice leptu.\n\nV roce 1921 podnikl první studijní cestu na Slovensko. V letech 1923–1939 žil v Martině. Vyučoval na Reformním gymnasiu v Turčianském Martině kreslení a organizoval typografické kurzy. Podílel se na vzniku slovenské dětské knihy a časopisu, jako ilustrátor, úpravce, často také jako autor. Na podnět matičního tajemníka Štefana Krčméryho začal spolupracovat s Maticou slovenskou na úpravě knih a dětských časopisů Včelka a Slniečko. Ilustroval také Hronského pohádky o zvířátkách Smelý zajko, Budkáčik a Dubkáčik a další. To ho podnítilo k vlastní literární tvorbě. Psal svěží humorné básničky, drobné příběhy a autobiografické texty. Jeho obálky a ilustrace jsou veselé. Přispěl k výstavbě města Martin. Jako zakladatel místního Okrašlovacího spolku navrhl situování evangelické fary. Pomáhal při zakládání loutkového divadla a sbíral etnografický materiál. Po válce se každoročně v létě vracel do Martina (1956–1973).\n\nV roce 1939 musel jako Čech opustit Slovensko a přesídlil do Prahy. V letech 1945–1955 působil na Státní grafické škole v Praze, v letech 1955–1958 na Střední uměleckoprůmyslové škole v Praze.\n\nJaroslav Vodrážka vystavoval na členských výstavách Umělecké besedy a Sdružení českých umělců grafiků Hollar. Podal návrh státních bankovek v roce 1947. V soutěži na výzdobu malého foyeru Národního divadla v Praze získal roku 1953 čestnou cenu. \n\nManželka Gabriela Vodrážková – Vanovičová (1909 – 1992) se narodila v Martině. Svatbu měli v roce 1929. V nově postaveném domě se jim roku 1930 narodil syn Jaroslav (varhaník, 1930–2019).\n\n\n\n\n\n"}
{"id": "1551663", "url": "https://cs.wikipedia.org/wiki?curid=1551663", "title": "Lover (album)", "text": "Lover (album)\n\nLover je sedmé studiové album americké zpěvačka Taylor Swift. Vyšlo 23. srpna 2019 pod vydavatelstvím Republic Records. Zpěvačka album popsala jako \"milostný dopis lásce samotné\". Album oslavuje vzestupy a pády lásky a zahrnuje jasnější, veselejší tóny, které se odchylují od temných zvuků předchozího alba, \"Reputation\" (2017).\n\nNěkolik týdnů před očekávaným vydáním alba Swift pozvala vybrané fanoušky na soukromé večírky pojmenované Secret Sessions, kde jim album pouštěla. Tradice se Secret Sessions počala již s albem \"1989\". Večírky se konaly v Londýně, Nashvillu a Los Angeles. Audionahrávky ze Secret Sessions byly přehrávány na iHeartRadio. 20. srpna 2019 Swift na Spotify uveřejnila speciální playlist, kde postupně odhalovala texty písní. O den později zpěvačka ve spolupráci se Stellou McCartney odhalily kolekci oblečení a doplňků.\n\n17. září 2019 Swift oznámila festivalové turné Lover Fest, které má začít v červnu 2020. Swift zahraje na dvou koncertech v SoFi Stadium, Los Angeles, jenž jsou součástí Lover Fest West a dva další koncerty v Gillette Stadium, Foxborough jako součást Lover Fest East. K tomu další koncerty v Evropě a dva v Brazílii. Swift na sociálních sítích konstatovala: \"Album \"Lover\" jsou otevřená místa, západy slunce + LÉTO. Chci ho prezentovat tím způsobem, který je pro to autentický. Chci jít na místa, kde jsem nikdy nebyla a hrát na festivalech. Tam kde nebyly festivaly, tam jsme si nějaké vytvořili.\"\n"}
{"id": "1551665", "url": "https://cs.wikipedia.org/wiki?curid=1551665", "title": "Silnice III/28624", "text": "Silnice III/28624\n\nSilnice III/28624 prochází obcí Benecko, konkrétně místními částmi Dolní Štěpanice, Štěpanická Lhota a Mrklov. \n\nSilnice začíná na mostě ev.č. 28624-1 přes Jizerku v Dolních Štěpanicích pravým odvětvením od silnice II/286 a pokračuje dopravně náročným klikatým průtahem zástavbou. Trasa ve zhruba kilometrové délce kopíruje tok potoka Cedronu. Silnice přitom míjí provozovnu firmy Delfi, hasičskou zdrojnici a budovy základní školy s pamětní deskou Josefa Šíra. Po zhruba dvou stovkách metrů se vyhýbá zprava stojící budově sokolovny a pokračuje přehlednějším a prakticky rovným úsekem, vedeným řídkou zástavbou horní části obce. V místě, zvaném \"U ručiček\" Dolní Štěpanice opouští a pokračuje otevřeným, ve svahu vedeným úsekem, částečně obkružujícím zříceninu štěpanického hradu. Zhruba v polovině tohoto úseku se nachází nově vybudovaný jímací objekt vodovodu Bátovka, zásobujícího Jilemnice. Silnice míjí autobusovou zastávku Pod hradem a prochází lesním úsekem. Po přibližně třech stech metrech se z ní doleva odvětvuje místní komunikace do Horních Štěpanic a po dalších dvou stech metrech v rozcestí Prakovice silnice III/28626, směřující na Benecko. Silnice 28264 pokračuje doprava úsekem, obepínajícím skalní ostroh a pokračuje směrem k místní části Mrklov. Míjí vlevo zbořeniště kdysi velmi populárního hostince U Bubeníků a po dvou stech metrech uhýbá ostře vpravo. Po levé straně je v tomto místě vyústění místní komunikace na Machův kopec a opuštěná chátrající budova kulturního domu Žalý. Silnice se proplétá zástavbou Mrklova a po cca třech stech metrech vlásenkou obíhá budovu bývalé mrklovské základní školy, nyní sloužící jako dům s pečovatelskou službou. Dlouhou táhlou partií opouští území Mrklova a vstupuje do lesa nad Mrklovem, který opouští těsně před rozcestím Křížovky. Míjí přitom po pravé straně ležící fotbalové hřiště beneckého sportovního klubu HSK. Na vrcholu sedla prochází silnice hranicí mezi Libereckým a Královéhradeckým krajem. \n\nHned za sedlem začíná silnice sestupovat táhlými pasážemi směrem k Hořenímu Vrchlabí. Míjí přitom zastávku Kněžice, prochází nebezpečnou vracečkou a po dvou stech metrech pravou zatáčkou vstupuje do zalesněného a velmi často i namrzlého lesního úseku. Ten končí pravoúhlou levou zatáčkou, na kterou po třech stech metrech navazuje pravá vlásenka. Následuje víceméně rovná pasáž a návazná vracečka vlevo, za kterou silnice vstupuje do zástavby Hořeního Vrchlabí. Silnice míjí zastávku U Tesly a končí za mostem ev.č. 28624-6 přes Labe v místě napojení ulice Horská na komunikaci II/295. Od zastávky Kněžice je silnice označena jako Bucharova ulice. \n\nCelková délka silnice činí 10535 metrů, na trase leží celkem šest převážně krátkých mostů. Celý úsek má výrazné převýšení a především v zimních měsících klade zvýšené nároky na řidičské dovednosti. V zimním období je proto v tomto úseku předepsána pro motorová vozidla zimní výbava. Ve větrném počasí je zapotřebí zvýšená opatrnost kvůli možnosti pádu stromů do vozovky. Část komunikace, ležící na území Libereckého kraje, je v úseku Prakovice-Křížovky v mimořádně špatné stavebně-technickém stavu, úsek z Dolních Štěpanic pod hrad je nově zrekonstruován. V lesních úsecích panuje zvýšené riziko střetu se zvěří. \n"}
{"id": "1551666", "url": "https://cs.wikipedia.org/wiki?curid=1551666", "title": "LEVEL3", "text": "LEVEL3\n\nLevel3 (stylizováno jako LEVEL3) je čtvrté studiové a celkově šesté album japonské dívčí skupiny Perfume. Bylo vydáno 2. října 2013. Oficiálně vyšlo v pěti státech, nejčastěji jako CD, nebo DVD. Na internetu bylo vydáno i v digitální formě. \n\nAlbum od odborné kritiky získávalo velmi pozitivní hodnocení a stalo se tak třetím pozitivně hodnoceným studiovým albem Perfume v řadě.\n\n\n\"Level3\" debutovalo na prvním místě v japonském denním žebříčku Oricon. Hned v prvním týdnu od vydání se podle žebříčku Oricon prodalo přibližně 165 000 nosičů. \"Level3\" se stalo čtvrtým po sobě jdoucím studiovým albem skupiny Perfume, které debutovalo na první příčce žebříčku Oricon pro denní i týdenní hodnocení. Následující týden se album propadlo na druhé místo a ve druhém týdnu prodeje se prodalo dalších 27 000 kopií. Ve třetím týdnu od vydání se album opět propadlo, tentokrát na šestou příčku a bylo prodáno dalších 14 000 kopií. Album se ale udrželo v Top 10 po dobu tří týdnů, a v Top 300 11 týdnů.\n\n\"Level3\" se objevilo na prvním místě žebříčku \"Billboard\" nejlépe prodávaných alb. V listopadu 2013 bylo album za přesáhnutí hranice 250 000 prodaných nosičů certifikováno jako \"platinové\" japonskou hudební asociací RIAJ (Recording Industry Association of Japan). Album se tak stalo třetím po sobě jdoucím studiovým albem Perfume, které přesáhlo hranici 250 000 prodaných nosičů a tudíž bylo certifikováno jako platinové. Na konci roku 2013 bylo prodáno 234 294 kopií alba \"Level3\" a v Japonsku se stalo 23. nejprodávanějším albem.\n"}
{"id": "1551667", "url": "https://cs.wikipedia.org/wiki?curid=1551667", "title": "Divadelní Flora Olomouc", "text": "Divadelní Flora Olomouc\n\nFestival Divadelní Flora Olomouc je mezinárodní nesoutěžní divadelní přehlídka, která se v Olomouci koná pravidelně od roku 1997. V průběhu let se Divadelní Flora vyprofilovala jako žánrově otevřená kulturní událost, již pravidelně doplňuje bohatý doprovodný program. Jedná se o přehlídku, která propojuje různé žánry a formy (činohra, tanec, performance) ale i tvůrce s publikem. Současným ředitelem festivalu je Petr Nerušil.\n\nSvým názvem odkazuje Divadelní Flora na mezinárodní zahradnickou výstavu Flora Olomouc, která se koná ve městě každoročně od roku 1967. Dramaturgie festivalu se orientuje na aktuální divadelní trendy, se zaměřením na německojazyčné inscenace. Nabídka Off programu se liší ročník od ročníku, zpravidla ale návštěvníkům nabízí divadlo pro děti, filmové projekce, koncerty, DJ sety, konference, debaty, besedy, výstavy nebo různé tvůrčí workshopy. Během festivalu vychází festivalový zpravodaj, který každý den reflektuje festivalové dění.\n\nFestival Divadelní Flora začínal jako přehlídka čtyř vícesouborových divadel z Moravy a Slezska. Prvního ročníku se účastnila následující divadla: Moravské divadlo Olomouc, Národní divadlo Brno, Národní divadlo moravskoslezské Ostrava a Slezské divadlo Opava. V počátcích bylo pořadatelem festivalu Moravské divadlo a společnost SPT Telecom. Od roku 1999 tvořila dramaturgii Divadelní Flory dramaturgyně Věra Mašková společně s šéfem činohry Moravského divadla Olomouc Peterem Gáborem. Ti také začali každému ročníku přiřazovat charakteristické motto, a to až do roku 2010. Od roku 2017 je každému ročníku opět přiřazeno charakteristické motto. Na podzim roku 2008 se organizátor festivalu změnil. Úlohu pořadatele po Moravském divadle Olomouc přebralo sdružení Divadlo Konvikt. Aktuálně je pořadatelem obecně prospěšná společnost DW7, která se transformovala ze sdružení Divadlo Konvikt.\n\nPrvní ročník Divadelní Flory zahájilo Slezské divadlo v Opavě operou \"Bohéma\" od Giacoma Puccinoho. Ta byla diváky přijata pozitivně. Kromě výkonů sólistů Sylvy Pivovarčikové, Beaty Zádrapové a Pavla Kamase byly oceněny výkony dirigenta Petra Šumníka a režie Bedřicha Jansy. Dále se představilo Národní divadlo v Brně inscenací \"Zkrocení zlé ženy.\" Národní divadlo moravskoslezské v Ostravě přivezlo na Divadelní Floru muzikál \"Baladu pro banditu.\" Festival zakončilo Moravské divadlo Olomouc Mozartovým baletem \"Hoffmannovy povídky\" a operou \"Idomeneo\" s hostující americkou sopranistkou Paulette de Vaughn v roli Elektry. \n\nDruhý ročník festivalu měl dokonce dvě zahajovací představení. Prvním z nich byla \"Pohádka o líných strašidlech\" Divadla Šumperk určená dětem s postižením. Slavnostním večerním představením byl \"Sen noci svatojánské\" Moravského divadla Olomouc. Národní divadlo moravskoslezské představilo operu Wolfganga Amadea Mozarta \"Únos ze serailu\" a balet Adolpha Charlese Adama, \"Giselle\". Slezské divadlo v Opavě přivezlo inscenaci \"Když tančila…\" Martina Shermana. Polský Teatr Zaglebia w Sosnowcu zakončilo druhý ročník Divadelní Flory představením \"Iwona, princezna burgundská\". \n\nFestival zahájilo pražské Studio Ypsilon s \"Prodanou nevěstou\". V hlavních rolích se představili Marek Eben, Jaroslava Kretschmerová, Petr Vacek a Jiří Lábus. Jednalo se o netradiční pojetí opery Bedřicha Smetany. Teatro Tatro z Nitry odehrálo pod cirkusovým stanem inscenaci nazvanou \"Bianka Braselli – Dáma s dvoma hlavami\". Představení \"Snu noci svatojánské\" studentů Vysokej školy múzických umění se odehrálo pod širým nebem na nádvoří Zbrojnice. Dále se představilo Klicperovo divadlo, Divadlo Komedie či pražský Divadelní spolek Kašpar. V rámci Divadelní Flory se kromě divadla promítaly dva filmy Ingmara Bergmana a konal se koncert duchovní hudby. \n\nZastoupena byla české divadla z Brna, Českých Budějovic, Karlových Varů, Kladna, Olomouce, Ostravy, Pardubic a Prahy. Mezi zahraničními hosty bylo divadlo Teatr A Gliwice z Polska a slovenská divadla Astorka Korzo ´90, Divadlo Slovenského národného povstania dnes Slovenské komorné divadlo a Divadlo Romathan Košice. Kritika nejvíce ocenila baletní triptych Stravinskij, Dvořák a Mozart Pražského komorního baletu, koncertní produkci \"Orchestru\" divadla Romathan, pardubickou inscenaci \"Maria Callas\", českobudějovickou \"Krvavou svatbu\" a domácí \"Stříbrný vítr\" a finálovou \"Kouzelnou flétnu\". Kromě divadel byly v rámci filmového programu promítány filmy z Francie, Polska, Ruska, SSSR a Velké Británie.\n\nHosty festivalu z českých divadel byly Činoherní studio Ústí nad Labem, Divadelní spolek Kašpar, Divadlo Neslyším, Divadlo v 7 a půl, Divadlo Petra Bezruče, Divadlo v Řeznické, Divadlo pod Palmovkou, Divadlo Kvelb a Moravské divadlo Olomouc, ze Slovenska divadlo Andreja Bagara a Divadlo Slovenského národního povstání, z Polska se přijelo představit divadlo Teatr A Gliwice.\n\nHosty festivalu z českých divadel byly Moravské divadlo Olomouc, Divadlo 7 a půl, Divadlo buchty a loutky, A studio Rubín, Dejvické divadlo, Alfred ve dvoře, Divadlo Kvelb a Divadlo Continuo a ze Slovenska Divadlo Stromy (Bratislava), Teatr Stara Prochoffnia (Warszawa) z Polska a Teatr Novogo Fronta z Ruska.\n\nV tomto ročníku z českých divadel byly hosty festivalu Moravské divadlo Olomouc, Slovácké divadlo, Divadlo na Vinohradech, Divadlo Ungelt, Divadlo Nablízko, Divadlo pod Palmovkou, Komorní činohra a Klicperovo divadlo. Ze Slovenska pak přijela divadla Divadlo Aha a Divadlo Astorka ´90.\n\nHosty festivalu z českých divadel byly Moravské divadlo Olomouc, Divadlo 7 a půl, Městské divadlo Brno, Divadlo Continuo, Divadlo Viola, HaDivadlo, Divadlo Na zábradlí, A studio Rubín a Divadlo Petra Bezruče. Ze zahraničních hostů byla přítomna divadla ze Slovenska, a to Divadlo Alexandra Duchnoviča, Slovenské národné divadlo a Divadlo Andreja Bagara a Teatr Novogo Fronta z Ruska.\n\nDivadla Moravské divadlo Olomouc, Divadlo v Řeznické, Slovácké divadlo, Divadlo Komedie, Činoherní studio Ústí nad Labem, Dejvické divadlo, HaDivadlo, Divadlo Petra Bezruče a Národní divadlo moravskoslezské byla hosty 11. ročníku festivalu. Zahraniční hosté přijeli ze Slovenska, a to Slovenské komorné divadlo, Divadlo Alexandra Duchnoviča a z Polska Teatr Provisorium & Kompania Teatr (Lublin).\n\nZahraničními hosty byla dvě divadla ze Slovenska a jedno z Polska, jmenovitě Divadlo Andreja Bagara a Slovenské národné divadlo a Scena Prapremier InVitro (Lublin). Z českých divadel byly hosty festivalu Moravské divadlo Olomouc, Městské divadlo Brno, Činoherní klub, Divadla Continuo, Divadlo T.E.J.P., Divadlo Petra Bezruče, Divadlo DISK a Divadlo Komedie.\n\nTřináctého ročníku se účastnila následující divadla: Moravské divadlo Olomouc, Divadlo Husa na provázku, Studio DAMÚZA, Divadlo Feste, Klicperovo divadlo, Národní divadlo, Divadlo Petra Bezruče, Divadlo v Dlouhé, skupina Boca Loca Lab, Divadlo Andreja Bagara ze Slovenska a Teatr Provisorium & Kompania Teatr (Lublin) z Polska.\n\nZahraničním hostem bylo divadlo ze Slovenska Štátné divadlo Košice. Hosty festivalu z českých divadel byly Moravské divadlo Olomouc, Divadlo DNO, Divadlo na Vinohradech, Divadlo v Dlouhé, Vosto5, Slovácké divadlo a Divadlo Petra Bezruče.\n\nMoravské divadlo Olomouc, Divadlo Reduta, A studio Rubín, Divadlo Komedie, Divadlo v Dlouhé, Divadlo Husa na provázku, Studio DAMÚZA, Vosto5, Městské divadlo Kladno, Divadlo DNO a Dejvické divadlo byly hosty patnáctého ročníku festivalu.\n\nTento ročník festivalu představil tři programové sekce: Power of the Visegrad Dance, Režie: Jan Mikulášek a Žádná komedie!\n\nI tento ročník měl festival tři programové sekce. První z nich nesla název Scéna Moravského divadla, kde se představila následujících česká divadla: Moravské divadlo Olomouc, Národní divadlo Brno / Divadlo Reduta, Slovácké divadlo a Divadlo v Dlouhé. Druhá programová sekce se jmenovala Činohra v S-Cube, kde byly uvedeny inscenace Studia Hrdinů, Pražského komorního divadla, Divadla Husa na provázku a Divadla Petra Bezruče. Poslední programou sekcí tvořil tanec a performing arts.\n\nV tomto ročníku představila Divadelní Flora celkem sedm programových sekcí: Jak je důležité míti Havla, Visegrad Performing Arts, Fokus: Bezruči, Režie: Daniel Špinar, Přesahy, Vosto5 a Best od MDO (Moravské divadlo Olomouc). \n\nDevatenáctý ročník festivalu měl celkem pět programových sekcí: Fokus: Slovensko, Divadlo na Zábradlí, Režie: Jiří Havelka, Visegrad Performing Arts a Spitfire Company.\n\nHlavní tváří tohoto ročníku festivalu se stala rakouská herečka Stefanie Reinsperger. Divadelní Flora představila celkem šest programových sekcí: Regie: Dušan D. Pařízek, Wien; Studio Hrdinů Praha, Divadlo Na zábradlí Praha, Moravské divadlo Olomouc, Tanec a hudba a Visegrad Performing Arts. \n\nHerec Stanislav Majer se stal hlavní tváří 21. ročníku festivalu. Celkem byly představeny čtyři programové sekce: Tekutá Evropa, Pestré Nizozemsko, Visegrad Performing Arts a Studio Hrdinů. \n\nHlavní tváří 22. ročníku byl herec Miloslav König. Byly představeny dvě programové sekce: Proti zdi (Gegen die Wand) a Visegrad Performing Arts.\n\nHerečka Lucie Trmíková se stala hlavní tváří 23. ročníku. Celkem byly představeny dvě programové sekce: Proti zdi (Schreie und Flüstern) a Fokus: Korea. Program filmové sekce pod názvem Režie: Ingmar Bergman se soustředil na díla tohoto režiséra.\n\nFestival Divadelní Flora nabízí edukativní program FloraLab, který si klade za cíl vzdělávat účastníky za pomocí besed, seminářů a workshopů a úzce propojovat publikum s tvůrci. Program je určen studentům vysokých divadelních škol uměleckých a uměnovědných oborů. Jmenovitě se účastní studenti Univerzity Palackého v Olomouci, Masarykovy univerzity, Janáčkovy Akademie múzických umění v Brně, Divadelní fakulty Akademie múzických umění a Vysoké školy múzických umění v Bratislavě.\n\nDne 29. 9. 2019 získal Festival Divadelní Flora ocenění EFFE LABEL, která je evropskou značkou kvality udělovanou evropským festivalům. \n\nOficiální stránky festivalu\n\nYoutube Divadelní Flory Olomouc\n\nZpravodaj DFO 2003\n\nZpravodaj DFO 2004\n\nZpravodaj DFO 2005\n\nZpravodaj DFO 2006\n\nZpravodaj DFO 2007\n\nZpravodaj DFO 2008\n\nZpravodaj DFO 2009\n\nZpravodaj DFO 2011\n\nZpravodaj DFO 2012\n\nZpravodaj DFO 2013\n\nZpravodaj DFO 2014\n\nZpravodaj DFO 2015\n\nZpravodaj DFO 2016\n\nZpravodaj DFO 2017\n\nZpravodaj DFO 2019\n"}
{"id": "1551671", "url": "https://cs.wikipedia.org/wiki?curid=1551671", "title": "Madona z Dolní Kalné", "text": "Madona z Dolní Kalné\n\nMadona z Dolní Kalné (1340–1350) je gotická dřevěná socha pocházející z kostela Navštívení Panny Marie a sv. Václava v Dolní Kalné. Původně byla patrně určena pro klášter v Klášterské Lhotě na Vrchlabsku, zničený husity roku 1424. Je vystavena v expozici českého středověkého umění Národní galerie v Praze.\nPlně plastická socha z lipového dřeva, záda vyhloubena, výška 130 cm. Polychromie je novější. \n\nNeobvyklá kompozice s dítětem na levém boku, typika tváří i další znaky spojují madonu z Kalné s Madonou ze Seče. Postavy obou madon se od starších děl odlišují výrazným kontrapostem. Pravá volná noha spočívá na zaobleném podstavci a špička nohy proto směřuje dolů. Skladba záhybů drapérie obou madon je nápadně shodná, se svrchním pláštěm ukončeným pod koleny a přehozeným přes pravou ruku, pod níž vytváří plaménkový útvar. Oproti sečské madoně je však patrná tendence k sjednocení sochařského tvaru. Proporce postavy se zkrátily, hlava krk a ramena jsou mohutnější a Ježíšek je posazen nízko k levému boku a tvoří s tělem jednolitou hmotu. Jeho nohy jsou zahaleny do záhybu matčina pláště, který pod nimi vytváří vertikální trubicové záhyby. \n\nAbstraktní linearismus záhybů drapérie sečské madony, které oddělovaly jednotlivé vrstvy a členily tvar sochy horizontálně, je u Madony z Dolní Kalné potlačen. Záhyby drapérie jsou měkčí a jednodušší a jejich systém je podřízen celkovému optickému sjednocení. To je patrné např. v navazujícím dlouhém diagonálním záhybu pláště a spodního šatu, který spadá od levé ruky k podstavci. \n\nJežíšek je znázorněn jako dítě hrající si s holubem (?) a vzhlížející k matce. Madona z Dolní Kalné představuje novou interpretaci tématu, která klade do popředí intimně lidský vztah matky a dítěte a zbavuje sochu funkce, podřízené reprezentaci abstraktní náboženské ideje. Madona z Dolní Kalné je stejně jako Madona ze Seče ovlivněna moravským sochařstvím a typem tváří i těsným přimknutím dítěte k matce má zřetelný vztah ke slohu Madon na lvu. \n\n"}
{"id": "1551675", "url": "https://cs.wikipedia.org/wiki?curid=1551675", "title": "Krystalová hora", "text": "Krystalová hora\n\nKrystalová hora (anglicky: \"Crystal Mountain\", arabsky: \"Gebel el-Izaz)\" je hřeben mezi oázami Bahríja a Farafra v Egyptě, v severní části národního parku Bílá poušť. V něm je skalní průlom orámovaný krystaly. \n\nSkalní útvar byl objeven náhodou při silničních pracích na silnici z Farafry do Bahríji, během níž byla otevřena a částečně zničena subvulkanická kupole.\n\nKrystaly barytu (BaSO) a/nebo kalcitu (CaCO), které daly hoře název, dosahují délky od několika centimetrů do několika decimetrů. Jsou obvykle velmi dobře vyvinuty. Jsou bezbarvé až průsvitné bílé. \n\nDíky výjimečné formaci krystalů se Krystalová hora stala turistickou atrakcí. \n\nSubvulkanická klenba byla pravděpodobně vytvořena během oligocénu. Viditelné vrstvy jsou z bílého pouštního vápence, který vznikl pravděpodobně na konci křídy, z mladší uhelné sloje přeměněné v antracit a z hydrotermálně impregnovaných, načervenalých až hnědavě zbarvených hornin s obsahem železa. \n\nKrystaly se vytvořily z vystupujících hydrotermálních roztoků, které rozpustily síran barnatý (BaSO) a uhličitan vápenatý (CaCO ) ve vysoké koncentraci z okolní sedimentární horniny. Roztoky se pomalu ochladily v dutinách (geodách) a kopulích tvořených plyny, což způsobilo vysrážení velkých sloupcových krystalů. \n\n"}
{"id": "1551679", "url": "https://cs.wikipedia.org/wiki?curid=1551679", "title": "Kaple Nanebevzetí Panny Marie (Vrchovany)", "text": "Kaple Nanebevzetí Panny Marie (Vrchovany)\n\nKaple Nanebevzetí Panny Marie ve Vrchovanech je sakrální stavba, která se nachází uprostřed obce Vrchovany v okrese Česká Lípa v Libereckém kraji. Duchovní správou spadá pod Římskokatolickou farnost – děkanství Dubá. Kaple je chráněna jako kulturní památka České republiky.\n\nPůvodní kaple se v místě nacházela snad již v 17. století. Znovu vystavěna nebo rozšířena byla v roce 1801.\n\nJedná se o jednolodní, obdélnou stavbu s půlkruhově uzavřeným presbytářem se sakristií po jižní straně. Průčelí je se štítem, který byl upraven začátkem 19. století v stylu lidového baroka. Stěny kaple jsou členěny lizénami. Stavba má uvnitř plochý strop.\n\nV 80. letech 20. století patřil k zařízení raně barokní oltář ze 2. poloviny 17. století. Tento oltář je portálový, s boltcovým ornamentem s obrazy z 19. století. Na stěnách jsou obrazy světců – českých patronů. Další vybavení je ve stylu lidového baroka ze 2. poloviny 18. století.\n\n"}
{"id": "1551680", "url": "https://cs.wikipedia.org/wiki?curid=1551680", "title": "Lois Abbinghová", "text": "Lois Abbinghová\n\nLois Abbinghová (* 13. srpna 1992 Groningen) je nizozemská házenkářka, která hraje ruskou nejvyšší soutěž za klub Rostov-Don. Nastupuje nejčastěji na pozici levé spojky. \n\n\nV roce 2019 získala s Rostovem ruský titul a byla finalistkou Ligy mistryň.\n\nV mládežnických kategoriích získala třetí místo na mistrovství světa v házené žen do 18 let 2010 a druhé místo na mistrovství Evropy v házené žen do 19 let. Na MEJ 2011 byla královnou střelců. \n\nV seniorské nizozemské reprezentaci hraje od roku 2010. Startovala na pěti světových šampionátech, v roce 2019 se zasloužila o premiérový titul nizozemského týmu, když v závěru finálového zápasu proti Španělsku proměnila sedmimetrový hod a stanovila konečné skóre na 30:29. Na MS 2017 byla vybrána do all-stars týmu a na MS 2019 se stala se 71 brankami nejlepší střelkyní. Také se zúčastnila tří mistrovství Evropy a jedněch olympijských her.\n\n\n"}
{"id": "1551683", "url": "https://cs.wikipedia.org/wiki?curid=1551683", "title": "Pamětní medaile 25. výročí vlády lidu", "text": "Pamětní medaile 25. výročí vlády lidu\n\nPamětní medaile 25. výročí vlády lidu (: Медал 25 Години Народна Власт) bylo vyznamenání Bulharské lidové republiky založené roku 1969. Udílena byla občanům Bulharska i cizím státním příslušníkům za účast na protifašistickém boji během druhé světové války.\n\nMedaile byla založena dne 10. července 1969 výnosem Národního shromáždění. Byla udílena jako pamětní medaile za účast na antifašistickém boji a za podíl na osvobození Bulharska od fašismu za druhé světové války. Oceněnými mohli být jak občané Bulharska tak cizí státní příslušníci.\n\nMedaile měla pravidelný kulatý tvar a byla vyrobena ze žlutého kovu. Na přední straně byla stylizovaná postava ženy s rukami zvednutými nad hlavou v nichž držela obilné klasy. Obilný klas se také nacházel vlevo od ženské postavy, vpravo byla část ozubeného kola. Na zadní straně byl uprostřed medaile nápis v cyrilici 25 Години Народна Власт umístěný mezi dvěma obilnými klasy. Pod nápisem byla drobná pěticípá hvězda.\n\nStuha byla červené barvy s úzkým pruhem bílé barvy při levém okraji. Stuha pokrývala hliníkovou destičku ve tvaru pětiúhelníku, která byla k medaili připojena jednoduchým očkem.\n\n"}
{"id": "1551684", "url": "https://cs.wikipedia.org/wiki?curid=1551684", "title": "Nigerská kuchyně", "text": "Nigerská kuchyně\n\nNigerská kuchyně je tradiční kuchyní západoafrického státu Niger. Tato kuchyně používá velké množství koření, grilovaného masa, salátů nebo omáček. Mezi základní potraviny v Nigeru patří jáhly, rýže, maniok, čirok, kukuřice nebo fazole. V menší míře je rozšířen též kuskus. Používá se také maso nebo moringa.\n\nNigerská kuchyně převzala mnoho koření z arabské kuchyně, například zázvor, muškátový oříšek, skořice, šafrán nebo hřebíček. Běžně se také používají různá pálivá koření.\n\nMarinování masa je v Nigeru též rozšířeno.\n\n"}
{"id": "1551685", "url": "https://cs.wikipedia.org/wiki?curid=1551685", "title": "Mount Graham", "text": "Mount Graham\n\nMount Graham je nejvyšší hora pohoří Pinaleno Mountains, jedna z nejvyšších hor ve státě Arizona a hora s nejvyšší prominencí v Arizoně. Má nadmořskou výšku 3 267 metrů a prominenci 1 926 metrů. Mount Graham leží na jihovýchodě státu, v Graham County, okolo 110 kilometrů severovýchodně od Tucsonu a 210 kilometrů jihovýchodně od Phoenixu.\nZápadně od vrcholu se nachází mezinárodní observatoř Mount Graham International Observatory.\n"}
{"id": "1551689", "url": "https://cs.wikipedia.org/wiki?curid=1551689", "title": "Srdečník", "text": "Srdečník\n\nSrdečník (\"Leonurus\") je rod rostlin z čeledi hluchavkovitých, rozšířený ve většině Eurasie, v Indonésii a na severovýchodě Austrálie. Zahrnuje asi 24 druhů, některé z nich jsou využívané jako léčivky.\n\nJsou to jednoleté, dvouleté nebo vytrvalé byliny se vzpřímenou čtyřhrannou lodyhou a obvykle hluboce dlanitě dělenými řapíkatými listy se 3–7 laloky; u některých druhů jsou horní listy pouze úzce kopinaté. Květy jsou oboupohlavné, uspořádané v mnohokvětých, vzájemně oddálených lichopřeslenech podepřených listeny. Kalich je zvonkovitý, přibližně pravidelný nebo nevýrazně dvoupyský, s pěti špičatými cípy; koruna výrazně dvoupyská, s horním pyskem pýřitým. Tyčinky z korunní trubky nevyčnívají. Květy jsou opylovány hmyzm, plodem jsou trojboké tvrdky na bázi zúžené a na vrcholu krátce chlupaté.\n\nAreál rozšíření rodu zahrnuje většinu Eurasie s výjimkou arktických a pouštních oblastí, přirozeně chybí též na Britských ostrovech, na Iberském poloostrově nebo na Kavkaze. Vyskytuje se též na většině ostrovů Indonésie a v severovýchodní Austrálii (Queensland). Sekundárně se jeho zástupci rozšířili do mnoha dalších oblastí světa, včetně obou Amerik. Vyskytují se na otevřených stanovištích i v lesích, podél vodních toků, na travnatých, kamenitých nebo písčitých plochách a mezích, s oblibou také na narušených a ruderálních stanovištích, na skládkách, v příkopech a podél cest. Vyrůstají v nadmořských výškách od pobřeží až do více než 3000 m.\n\nV rámci hluchavkovitých patří rod do podčeledi \"Lamioideae\" a tribu \"Leonureae\" společně s několika dalšími rody jako \"Lagochilus\", \"Panzerina\" nebo \"Lagopsis\". Typovým druhem je srdečník obecný (\"Leonurus cardiaca\"). Někdy sem bývá zahrnován též monotypický rod buřina (\"Chaiturus\") s jediným zástupcem buřinou jablečníkovou (v takovém případě jako \"Leonurus marrubiastrum\").\n\nNěkteré srdečníky mají vyžití jako léčivé rostliny. Srdečník japonský je jednou z 50 základních bylin využívaných v tradiční čínské medicíně, a to hlavně při ženských problémech, nepravidelné menstruaci a proti otokům. Srdečníková droga obsahuje glykosidy, třísloviny, hořčiny, flavonoidy a také alkaloidy jako leonurin a další. Srdečník sibiřský je užíván narkomany jako náhražka nebo doplněk marihuany („marihuanilla“), s mírnými relaxačními a narkotickými účinky. Významnou léčivkou je srdečník obecný, používaný v lidové medicíně při srdečních chorobách nervového původu, při úzkostných stavech, stresu a rozčilení a rovněž k lepšímu trávení. Vzhledem k vysoké cukernatosti nektaru patří též k dobrým medonosným rostlinám.\n\n\n"}
{"id": "1551692", "url": "https://cs.wikipedia.org/wiki?curid=1551692", "title": "Cosmic Explorer", "text": "Cosmic Explorer\n\nCosmic Explorer je páté studiové a celkově sedmé album japonské dívčí skupiny Perfume. Vydáno bylo 6. dubna 2016. V roce 2016 se k němu konalo i turné.\n\n\nPrvní den po vydání album debutovalo na prvním místě v japonském denním žebříčku Oricon a hned se prodalo 60 858 nosičů. V prvním týdnu prodeje v týdenní verzi žebříčku Oricon album opět obsadilo první příčku a prodáno bylo 122 732 kopií. Deska se stala pátým po sobě jdoucím studiovým albem, které se umístilo na předních pozicích japonského žebříčku Oricon, ale zaznamenala dosud nejnižší prodej v prvním týdnu od vydání, částečně také kvůli rostoucímu prodeji v digitální formě. Album se rovněž objevilo na prvních pozicích v žebříčku iTunes Electronic Album Chart v jedenácti zemích: USA, Kanada, Mexiko, Brazílie, Taiwan, Čína, Singapur, Thajsko, Indonésie, Vietnam, Nový Zéland.\n\n"}
{"id": "1551694", "url": "https://cs.wikipedia.org/wiki?curid=1551694", "title": "Future Pop", "text": "Future Pop\n\nFuture Pop je šesté studiové album od skupiny Perfume.\n\n"}
{"id": "1551696", "url": "https://cs.wikipedia.org/wiki?curid=1551696", "title": "PyPI", "text": "PyPI\n\nPython Package Index (zkracováno PyPI) je oficiální softwarový repozitář pro Python, podobný například CPANu pro Perl. Využít jej lze například pomocí správce balíčků zvaného pip, který má PyPI jako přednastavený repozitář. K lednu 2020 obsahoval přes 211 tisíc balíčků. K balíčkům obsahuje i metadata, podle kterých je možno vyhledávat. Například je možno při hledání specifikovat, že má být balíček kompatibilní s POSIXem, nebo že má mít svobodnou softwarovou licenci.\n\nV roce 2017 bylo v PyPI odhaleno několik falešných softwarových balíčků obsahujících škodlivý kód.\n\nOd dubna 2018 sídlí repozitář na adrese pypi.org, předtím fungoval na adrese pypi.python.org.\n\n"}
{"id": "1551697", "url": "https://cs.wikipedia.org/wiki?curid=1551697", "title": "Jiří Uhlík", "text": "Jiří Uhlík\n\nJiří Uhlík (* 20. srpna 1995, Klatovy) je český hokejový útočník, aktuálně působící v HC Klatovy.\n\nOdchovanec klatovského hokeje prošel mládežnickými kategoriemi týmu HC Škoda Plzeň. V sezóně 2013/2014 působil ve formě střídavých startů ve 2. lize v dresu rodných Klatov. V sezóně 2014/2015 oblékal dres Mountfieldu HK, kde okusil českou extraligu. V této sezóně také oblékl dres Nymburku, který působil ve 2. lize. Sezónu 2015/2016 zahájil v dresu Klatov, odkud po jednom zápase zamířil do Břeclavi. Od sezóny 2016/2017 působí v domovských Klatovech. \n\n"}
{"id": "1551703", "url": "https://cs.wikipedia.org/wiki?curid=1551703", "title": "Perfume: Complete Best", "text": "Perfume: Complete Best\n\nPerfume: Complete Best (stylizováno jako Perfume: ~Complete Best~) je kompilační (typu Greatest Hits) debutové album japonské dívčí skupiny Perfume. Vydáno bylo 2. dubna 2006. Album obsahuje kompilaci největších hitů, od počátku působení skupiny až po rok 2006.\n\nAlbum bylo odbornou hudební kritikou hodnoceno relativně kladně. V japonských žebříčcích album vždy obsadilo místo v první čtyřicítce.\n\n\n\nAlbum debutovalo na 53. pozici v japonském denním žebříčku Oricon. V týdenním žebříčku Oricon obsadilo 66. pozici. Album se rovněž udrželo čtyři týdny v žebříčku Top 300 a k roku 2006 se prodalo přibližně 6 672 nosičů. V roce 2008 při příležitosti vydání dalšího alba \"„Game“\" bylo album opět hodnoceno žebříčkem Oricon, kde dosáhlo na 25. místo. Album opět strávilo více než 100 týdnů v žebříčku \"Top 300\" a do roku 2008 se prodalo přes 170 000 kopií.\n\n"}
{"id": "1551704", "url": "https://cs.wikipedia.org/wiki?curid=1551704", "title": "Metro v Atlantě", "text": "Metro v Atlantě\n\nMetro v Atlantě (anglicky: \"Metropolitan Atlanta Rapid Transit Authority\", zkratka \"MARTA\") je systém metra obsluhující město Atlanta v USA (stát Georgia). Bylo otevřeno 30. června 1979, má 4 linky (které jsou ale na mnoha úsecích souběžné), má 38 stanic a jeho celková délka je 77 kilometrů. Pod systém MARTA se též řadí mnoho linek autobusů, co v Atlantě jezdí.\n\nZlatá linka má 18 stanic. Stanice zlaté linky:\n\n\nČervená linka má 19 stanic. Stanice červené linky:\n\n\nModrá linka má 15 stanic. Stanice modré linky:\n\n\nZelená linka má 9 stanic. Stanice zelené linky:\n\n"}
{"id": "1551705", "url": "https://cs.wikipedia.org/wiki?curid=1551705", "title": "Medaile za zásluhy o bezpečnost a veřejný pořádek", "text": "Medaile za zásluhy o bezpečnost a veřejný pořádek\n\nMedaile za zásluhy o bezpečnost a veřejný pořádek (: Медал за заслуги сигурността и обществения ред) bylo vyznamenání Bulharské lidové republiky založené roku 1969. \n\nMedaile byla založena výnosem Národního shromáždění ze dne 10. dubna 1969. Udílena byla občanům Bulharska i cizím státním příslušníkům za aktivní pomoc orgánům Ministerstva vnitra Bulharské lidové republiky v boji proti vnějším i vnitřním nepřátelům země, proti narušitelům pořádku a práva stejně jako zaměstnancům ministerstva vnitra za vynikající výkon při výkonu služby. Medaile byla ražena ve státní mincovně v Sofii podle návrhu R. Peeva.\n\nMedaile měla pravidelný kulatý tvar o průměru 34 mm a byla vyrobena ze světle žlutého kovu. Na přední straně uprostřed byl kulatý medailon s barevně smaltovaným znakem Ministerstva vnitra Bulharské lidové republiky. Znak byl položen na pozadí smaltovaném v barvách bulharské vlajky. Po obvodu medailonu byl bíle smaltovaný kruh se zlatým nápisem v cyrilici ЗА ЗАСЛУГИ ЗА СИГУРНОСТТА И ОБЩЕСТВЕНИЯ РЕД. Při vnějším okraji byl po celém obvodu medaile zlatý vavřínový věnec.\n\n"}
{"id": "1551706", "url": "https://cs.wikipedia.org/wiki?curid=1551706", "title": "Panorama (rozhledna)", "text": "Panorama (rozhledna)\n\nRozhledna Panorama není jen jedna:\n\n"}
{"id": "1551712", "url": "https://cs.wikipedia.org/wiki?curid=1551712", "title": "Atletika na Letních olympijských hrách 2020", "text": "Atletika na Letních olympijských hrách 2020\n\nAtletické disciplíny na Letních olympijských hrách 2020 v Tokiu proběhnou od 31. do 9. srpna na olympijském stadiónu. Na programu bylo celkově 48 disciplín (24 mužských a 23 ženských a 1 smíšená štafeta).\n"}
{"id": "1551713", "url": "https://cs.wikipedia.org/wiki?curid=1551713", "title": "Seznam kulturních památek v Rančířově", "text": "Seznam kulturních památek v Rančířově\n\n"}
{"id": "1551715", "url": "https://cs.wikipedia.org/wiki?curid=1551715", "title": "Seznam kulturních památek v Puklicích", "text": "Seznam kulturních památek v Puklicích\n\n"}
{"id": "1551716", "url": "https://cs.wikipedia.org/wiki?curid=1551716", "title": "Apollo 18 (mise)", "text": "Apollo 18 (mise)\n\nApollo 18 je neuskutečněná vesmírná mise programu Apollo, plánované přistání na Měsíci v červenci 1973. V roce 2011 byl natočen sci-fi film z alternativní historie \"Apollo 18\".\n\nApollo 18 je jedna ze zrušených misí amerického lunárního programu Apollo. Její přistání na Měsíci bylo plánováno v místě zvané Schroter's Valley. NASA misi Apollo 18 nakonec zrušila. Stalo se tak 2. září 1970 kvůli členům Kongresu Spojených států amerických.\n\nPřed zrušení této mise nebyla stanovena žádná posádka. Na základě rotace posádek předchozích misí by jako základní posádka možná byla určena sestava, která tvořila záložní posádku pro Apollo 15:\n\nVzhledem ke zrušení mise se Harrison Schmitt stal členem posádky Apolla 17.\n"}
{"id": "1551717", "url": "https://cs.wikipedia.org/wiki?curid=1551717", "title": "Seznam kulturních památek ve Staré Říši", "text": "Seznam kulturních památek ve Staré Říši\n\n"}
{"id": "1551718", "url": "https://cs.wikipedia.org/wiki?curid=1551718", "title": "Seznam kulturních památek ve Vyskytné nad Jihlavou", "text": "Seznam kulturních památek ve Vyskytné nad Jihlavou\n\n"}
{"id": "1551719", "url": "https://cs.wikipedia.org/wiki?curid=1551719", "title": "Badminton na Letních olympijských hrách 2020", "text": "Badminton na Letních olympijských hrách 2020\n\nBadminton na Letních olympijských hrách 2020 v Tokiu se bude konat od 25. července – 3. srpna 2020. \n"}
{"id": "1551720", "url": "https://cs.wikipedia.org/wiki?curid=1551720", "title": "IK Oskarshamn", "text": "IK Oskarshamn\n\nIK Oskarshamn je profesionální švédský hokejový klub, který sídlí ve městě Oskarshamn (kraj Kalmar). Byl založen v roce 1970 spojením místních konkurentů Oskarshamns AIK a IFK Oskarshamn. V roce 1996 klub poprvé v historii postoupil do druhé nejvyšší soutěže. V letech 2001 a 2005 se neúspěšně zúčastnil kvalifikace o Svenska hockeyligan. Teprve v roce 2019 se týmu podařilo poprvé si vybojovat účast ve švédské nejvyšší soutěži. \n\nAktuální k 5. lednu 2020, zdroj Elite Prospects\n\n"}
{"id": "1551721", "url": "https://cs.wikipedia.org/wiki?curid=1551721", "title": "Apollo 19", "text": "Apollo 19\n\nApollo 19 je neuskutečněná vesmírná mise programu Apollo, plánované přistání na Měsíci v prosinci 1973.\n\nApollo 19 je jedna ze zrušených misí amerického lunárního programu Apollo. Její přistání na Měsíci bylo plánováno v místě zvané Hyginus Rille. NASA misi Apollo 19 nakonec zrušila. Stalo se tak 2. září 1970 kvůli kongresovým škrtům.\n\nPřed zrušení této mise nebyla stanovena žádná posádka. Na základě rotace posádek předchozích misí by jako základní posádka možná byla určena sestava:\n"}
{"id": "1551723", "url": "https://cs.wikipedia.org/wiki?curid=1551723", "title": "Apollo 20", "text": "Apollo 20\n\nApollo 20 je neuskutečněná vesmírná mise programu Apollo, plánované přistání na Měsíci v červenci 1974.\n\nApollo 20 je jedna ze zrušených misí amerického lunárního programu Apollo. Její přistání na Měsíci bylo plánováno v místě zvané Crater Copernicus. NASA misi Apollo 20 nakonec zrušila kvůli kongresovým škrtům.\n\nPřed zrušení této mise nebyla stanovena žádná posádka. Na základě rotace posádek předchozích misí by jako základní posádka možná byla určena sestava:\n"}
{"id": "1551727", "url": "https://cs.wikipedia.org/wiki?curid=1551727", "title": "1995 ve fotografii", "text": "1995 ve fotografii\n\nTento článek obsahuje významné fotografické události v roce 1995.\n\n\n\n\n\n\n\n\n\n\n\n\n"}
{"id": "1551729", "url": "https://cs.wikipedia.org/wiki?curid=1551729", "title": "Medaile Za upevňování přátelství ve zbrani (Bulharsko)", "text": "Medaile Za upevňování přátelství ve zbrani (Bulharsko)\n\nMedaile Za upevňování přátelství ve zbrani (: Медал «За укрепване братството по оръжие») bylo vyznamenání Bulharské lidové republiky založené roku 1975.\n\nMedaile byla založena výnosem Národního shromáždění č. 455 ze dne 3. března 1975. Medaile byla udílena generálům, důstojníkům a poddůstojníkům armád Varšavské smlouvy za jejich přínos k posílení bojové efektivnosti Bulharské lidové armády a za posilování přátelství a spolupráce mezi spojeneckými armádami.\n\nPo pádu komunistického režimu přestala být medaile v roce 1991 udílena.\n\nMedaile měla pravidelný kulatý tvar o průměru 34 mm. Vyrobena byla z tombaku. Na přední straně bylo stylizované vyobrazení širokého meče s hrotem směřujícím vzhůru. Na čepeli meče byl položen srp a kladivo. Meč byl položen na vlajících vlajkách zemí Varšavské smlouvy. Po obou stranách byla vavřínová ratolest, kterou ve spodní části překrývala stuha s nápisem 14 МАЙ 1955. V horní části byl půlkruhový nápis v cyrilici ЗА УКРЕПВАНЕ БРАТСТВОТО ПО ОРЪЖИЕ \"(za upevňování přátelství ve zbrani)\". Existovaly dvě verze medailí, u jedné byly vlajky bez smaltu a u druhé pokryté barevným smaltem.\n\nNa zadní straně byl heraldický šít s bulharským lvem. V horní části štítu byla pěticípá hvězda. Při obvodu medaile byl v horní části nápis v cyrilici БЪЛГАРСКА НАРОДНА АРМИЯ \"(Bulharská lidová armáda)\". Ve spodní části byly dvě vavřínové větve mezi nimiž byl nápis НРБ.\n\nMedaile byla připojena ke stuhou pokryté kovové destičce ve tvaru pětiúhelníku pomocí jednoduchého očka. Stuha měla světle modrou barvou s třemi úzkými pruhy v barvách bílé, zelené a červené uprostřed. Při obou okrajích byla lemována úzkým červeným pruhem.\n\n"}
{"id": "1551730", "url": "https://cs.wikipedia.org/wiki?curid=1551730", "title": "Champaquí", "text": "Champaquí\n\nChampaquí je hora v pohoří Sierras de Córdoba v Argentině. Její vrchol dosahuje výšky 2790 metrů a je nejvyšším bodem provincie Córdoba. Hora tvoří jižní hranici regionu Pampa de Achala. Byla zařazena na seznam sedmi přírodních divů provincie. \n\nNejpoužívanější cesta na vrchol vede z města Santa Rosa de Calamuchita. Západní svahy jsou příkřejší než východní. Nedaleko vrcholu se nachází jezírko, které je od dubna do srpna zamrzlé. Jezírko také dalo hoře název – „Champaquí“ znamená v jazyce domorodých Comechingónů „voda na temeni“.\n\n"}
{"id": "1551733", "url": "https://cs.wikipedia.org/wiki?curid=1551733", "title": "Moravská mládež", "text": "Moravská mládež\n\nMoravská mládež bylo nezávislé protikomunistické hnutí založené v roce 1988 v Brně, které pořádalo protestní akce na podporu stíhaných disidentů, usilovalo o navazování kontaktů s mladými lidmi včetně středoškoláků s úmyslem informovat je o smyslu činnosti politického disentu. Moravská mládež spolupracovala s představiteli Hnutí za občanskou svobodu – hlavně s Jaroslavem Šabatou a některé akce koordinovala s moravskými a pražskými zástupci Charty 77. \n\nMezi zakladateli a členy byli kreslíř a dnes tv producent Jan Honner, Vladimír Veselský, herečka Eva Vidlařová, spisovatel Jaroslav Novák Večerníček, Dalibor Havlík, Lubomír Khýr. \n\n"}
{"id": "1551734", "url": "https://cs.wikipedia.org/wiki?curid=1551734", "title": "Alfred Chester Beatty", "text": "Alfred Chester Beatty\n\nAlfred Chester Beatty (7. února 1875, New York – 19. ledna 1968, Monte Carlo, Monako) byl americký důlní magnát, jeden z nejúspěšnějších podnikatelů své doby, filantrop a sběratel. Hlavní část jeho sbírek je uložena v \"Chester Beatty Library\" v Dublinu a v řadě velkých muzeí a galerií. \n\nNarodil se do zámožné rodiny v New Yorku jako nejmladší ze tří synů, v roce 1898 absolvoval důlní fakultu Kolumbijské univerzity a odjel do Denveru, kde pracoval jako dělník v dolech. Brzy se však vypracoval na vedoucí místa v Guggenheimově důlním impériu, které se zabývalo hlavně těžbou mědi a stříbra. Pracoval tam s nejlepšími důlními techniky své doby a v roce 1908 se osamostatnil jako nezávislý důlní konzultant. Roku 1900 se oženil s Grace Rickard, dcerou slavného důlního inženýra a měl s ní dvě děti. Roku 1911 však Grace náhle zemřela a A. Chester Beatty se s dětmi odstěhoval do Londýna. Roku 1914 tam založil těžařskou společnost \"Selection Trust\", která měla po válce velký úspěch a působila mj. v Rusku, v Belgickém Kongu, v současné Zambii a Ghaně, což mu vyneslo přezdívku „měděný král“.\n\nV rodině se tradovalo, že sběratelství ho přitahovalo už od dětství: sbíral minerály, poštovní známky a později stále víc umělecké předměty a starožitnosti, zejména afrického a asijského původu. Shromáždil jedinečnou sbírku starých rukopisů, zejména iluminovaných rukopisů Koránu, vzácných knih a tisků, uměleckých předmětů i sbírku obrazů předních malířů 19. století, zejména francouzských. \n\nProtože ze svých důlních začátků trpěl silikózou, trávil zimy v Egyptě a za války v jižní Francii. V roce 1931 mu patrně egyptský ilegální obchodník nabídl asi 20 rukopisů a zlomků na papyru ze 3. století, které ho jako „Biblické papyry Chester Beattyho“ trvale proslavily. Rukopisy řecké Bible patřily totiž mezi nejstarší zachované biblické rukopisy a datování knih Nový zákonNového zákona tak posunuly o víc než století nazpět. Sláva tohoto objevu zastínila několik dalších papyrů jiného obsahu, které jsou neocenitelným svědectvím o staroegyptské mytologii a kultuře vůbec.\n\nZa druhé světové války Chester Beatty významně podporoval Spojence, zejména dodávkami mědi i hospodářskou expertízou pro vládu, a roku 1954 ho za to královna povýšila do šlechtického stavu. Uvažoval o tom, že své sbírky odkáže Britskému muzeu, to mu však nechtělo zaručit, že zůstanou pohromadě. Kromě toho byl Chester Beatty zklamán poválečnou britskou politikou a roku 1950 předal svoji firmu synovi a odstěhoval se do irského Dublinu. Pro podstatnou část svých sbírek (včetně biblických papyrů) tam postavil samostatnou budovu, která se jako Knihovna Chester Beattyho otevřela v roce 1954. Od roku 2000 je sbírka umístěna ve zvonici dublinského hradu. Mimobiblické papyry (například papyrus Chester Beatty I.), věnoval Britskému muzeu, sbírku osobních věcí popravené francouzské královny Marie Antoinetty, kterou shromáždila jeho druhá žena, věnoval pařížskému Louvru a obrazy různým světovým galeriím. V Londýně založil také nadaci proti rakovině, pozdější „The Cancer Research Institute“.\n\nZbytek života trávil mezi Dublinem a jižní Francií a do smrti se věnoval svým sbírkám. Roku 1967 ho irská vláda jmenovala (jako dosud jediného člověka) čestným občanem Irska a když zemřel, uspořádala mu státní pohřeb.\n\n\n"}
{"id": "1551735", "url": "https://cs.wikipedia.org/wiki?curid=1551735", "title": "Novo Sarajevo", "text": "Novo Sarajevo\n\nNovo Sarajevo (v srbské cyrilici Ново Сарајево) je jednou z administrativních oblastí hlavního města Bosny a Hercegoviny, Sarajeva. \n\nNové Sarajevo (jak zní jeho oficiální název) je vymezeno na západě místními částmi Čengić vila, řekou Miljackou, svahy Hrasna, na jihu hranicí s Republikou srbskou a místní částí Vraca; na východě židovským hřbitovem, lokalitou Marijin dvor, nádražím a místní částí Koševo brdo. Severní hranici tvoří přirozený okraj města Sarajeva u vrcholu Hum. Nové Sarajevo protíná bosenskou metropoli od severu k jihu. \n\nTato místní část vznikla v období prudkého rozvoje bosenské metropole v 50. až 70. letech 20. století. Město sevřené hlubokým údolím řeky Miljacky mohlo růst pouze směrem na západ do jejího údolí. Od Marijinog dvora, kde se růst města zastavil v období Rakousko-uherské nadvlády a meziválečné Jugoslávie, byly vybudovány čtyřproudé třídy a nově navržené bloky vyplněny panelovými domy. Místní část Grbavica, která je rovněž součástí Nového Sarajeva, však byla vybudována již v 50. letech 20. století. Panelová výstavba v podobě výškových budov byla nakonec realizována na obou březích řeky Miljacky a na obou stranách od hlavní osy, kterou tvoří ulice \"Zmaja od Bosne\". Do vypuknutí války v 90. letech 20. století byla celá oblast současného Nového Sarajeva prakticky zastavěna. Nové Sarajevo se tak zařadilo vedle Nového Bělehradu a Nového Záhřebu mezi mamutí sídliště tehdejších největších měst socialistické Jugoslávie.\n\nZe správního hlediska se Nové Sarajevo stalo samostatnou općinou v roce 1977 v souvislosti s administrativní reorganizací města.\n\nKromě rozsáhlých obytných souborů se na území Nového Sarajeva nacházely i různé průmyslové podniky, které patřily k hlavním zaměstnavatelům na území města. Po válce však byly do značné míry zničeny. Mezi úřední budovy, které byly v této části města zřízeny, patřila např. i centrála pošty a telekomunikací (PTT).\n\nDo vypuknutí války bylo území místní části općiny Novo Sarajevo o celkové rozloze 47.6 km². Po skončení války bylo 75 % méně osídlené části Nového Sarajeva dáno v souladu s Daytonskou dohodou Republice srbské, kde byla ustanovena nová opština s názvem Nové Východní Sarajevo (srbsky \"Novo Istočno Sarajevo\". Díky tomu se tak původní část města v údolí řeky Miljacky stala nejhustěji osídlenou správní jednotkou na území Bosny a Hercegoviny. Během konfliktu právě skrz Nové Sarajevo vstoupila Vojska Republiky srbské nejblíže k centrální části města a k řece Miljacce; ještě před tím zde docházelo k častému přepadání policejních stanic maskovanými milicemi a vláda republiky Bosny a Hercegoviny zde rychle ztratila kontrolu nad bezpečnostním aparátem.\n\nNa území Nového Sarajeva se nachází řada zajímavých staveb, resp. kulturních památek:\n\n\nV roce 2013 bylo v rámci sčítání lidu napočítáno na území općiny Novo Sarajevo celkem 64 814 lidí, z nichž 74,34 % se přihlásilo k bosňácké národnosti, 7,15 % k chorvatské a 5,24 % k srbské. 13,24 % se přihlásilo k ostatním národnostem. \n\n"}
{"id": "1551736", "url": "https://cs.wikipedia.org/wiki?curid=1551736", "title": "1996 ve fotografii", "text": "1996 ve fotografii\n\nTento článek obsahuje významné fotografické události v roce 1996.\n\n\n\n\n\n\n\n\n\n\n\n"}
{"id": "1551737", "url": "https://cs.wikipedia.org/wiki?curid=1551737", "title": "1997 ve fotografii", "text": "1997 ve fotografii\n\nTento článek obsahuje významné fotografické události v roce 1997.\n\n\n\n\n\n\n\n\n\n\n\n\n\n"}
{"id": "1551738", "url": "https://cs.wikipedia.org/wiki?curid=1551738", "title": "1998 ve fotografii", "text": "1998 ve fotografii\n\nTento článek obsahuje významné fotografické události v roce 1998.\n\n\n\n\n\n\n\n\n\n\n\n\n"}
{"id": "1551739", "url": "https://cs.wikipedia.org/wiki?curid=1551739", "title": "1999 ve fotografii", "text": "1999 ve fotografii\n\nTento článek obsahuje významné fotografické události v roce 1999.\n\n\n\n\n\n\n\n\n\n\n\n\n\n"}
{"id": "1551743", "url": "https://cs.wikipedia.org/wiki?curid=1551743", "title": "Olmer ad", "text": "Olmer ad\n\nOlmer ad s.r.o. je česká fullservicová komunikační agentura se sídlem v Praze fungující od roku 1994. Od té doby pracovala pro mnoho českých i mezinárodních společností všech velikostí i oborů. Do začátku roku 2016, kdy provedla kompletní rebranding, firma fungovala pod názvem IMDZ s.r.o. Jejím majitelem a jednatelem je Zbyněk Olmer, spolumajitelkou je Jarmila Olmerová, v minulosti pak na pozici ředitelky agentury působila bývalá manželka Zbyňka Olmera Marcela Olmerová. Sesterskou společností agentury je společnost TALK, s.r.o.\n\nV letech 2004-2006 pravidelně vyhrávala v soutěži Zlatý štoček, která oceňovala nejlepší reklamní kampaně. V roce 2004 zvítězila díky inzerátu Citylight pro společnost Wienerberger Cihlářský průmysl a v roce 2006 obdržela cenu za práci pro Kliniku oční a estetické chirurgie ve Zlíně, konkrétně inzerát \"Jak dlouho jste neviděli přátele?\". V roce 2003 zabodovala i v soutěži Duhová kulička, když převzala 2. místo za nejlepší spot s dětským hercem pro SOS dětské vesničky Brno-Medlánky.\n\nMezi další ocenění patří Zlatá pecka za kampaně pro klienty Radegast (pivo), Rudolf Jelínek a SYNOT a Taška roku za eko tašku pro společnost Kronospan. Za nejlepší reklamu na pivo pro Radegast (pivo) obdržela agentura cenu na Mezinárodním festivalu ve Štrasburku. V novodobé historii vyhrála sesterská společnost TALK první cenu za nejlepší firemní časopis Sedmý proud pro klienta Severní energetická v soutěži Česká cena za PR v kategorii \"komunikační nástroje\".\n\nAgentura Olmer ad v minulosti spolupracovala s desítkami významných českých i zahraničních společností. Mezi soukromé společnosti, které využily služeb agentury patří Reiffeisenbank, Kooperativa, obchodní dům Quadrio, ČSOB banka, Metrostav, DHL či CCS.\n\nV jejím portfoliu bylo či je také několik státních a pražských organizací, například Ministerstvo zemědělství ČR, ZOO Praha, Správa železnic, Česká pošta, CzechInvest či Pražská informační služba.\n\nV souvislosti s některými veřejnými zakázkami některá média spekulovala o možnosti ovlivnění některých výběrových řízení v organizacích spojených se stranou ANO ze strany Jaroslava Faltýnka, který se s majiteli agentury zná. Jak manželé Olmerovi, tak i Jaroslav Faltýnek nicméně tuto možnost odmítají.\n\nSesterská společnost TALK v roce 2013 realizovala rebranding transformující se skupiny Czech Coal podnikatele Pavla Tykače a Jana Dienstla na značku Severní energetická (či SevEn), která je veřejnou tváří velké části skupiny firem pod kontrolou Pavla Tykače. Součástí bylo zpracování brandu, nové grafické identity a dalších navazujících služeb. Na Mezinárodním strojírenském veletrhu v Brně získal klient za tento projekt ocenění Počin roku od Svazu průmyslu a dopravy. Sám Zbyněk Olmer pak působil v roce 2015 přímo na pozici ředitele pro strategickou komunikaci pro společnost Severní energetická a.s. a vystupoval na veřejnosti v souvislosti s diskuzemi o možnosti prolomení limitů těžby na dolech Bílina a ČSA. V současnosti pak přímo na pozici mluvčího jedné z elektráren skupiny Severní energetická působí zaměstnanec agentury Olmer ad Petr Dušek, který v minulosti působil mimo jiné i na pozici šéfredaktora firemního časopisu Severní energetické Sedmý proud. Tento časopis byl v roce 2015 vyhlášen nejlepším firemním časopisem - v kategorii Klasická firemní média zvítězil nad časopisy Rodinného pivovaru Bernard a Škoda Auto.\n\nV rámci spolupráce se Severní energetickou spekulovaly webové stránky aktivistů a následně i některá média o údajném guerillovém marketingu. Jde především o nepotvrzené obvinění ze spojení se stránkou a facebookovou skupinou Greenpiss. Jako jeden z nepřímých důkazů se uvádí především to, že doména greenpiss.cz byla ve vlastnictví agentury Olmer ad (resp. její předchůdkyně IMDZ) a následně přešla do rukou Michaely Kuřátkové, což je bývalá zaměstnankyně agentury. Od ledna 2020 je nicméně stránka neaktivní a v rukou aktivisty ze spolku Limity jsme my Matěje Diveckého. V lednu 2020 pak vedla k dalším spekulacím bezpečnostní chyba Facebooku, která odhalila autory příspěvků několika stránek. V tomto kontextu se stal centrem pozornosti především novinář Radek Kovanda píšící jak příspěvky na stránky elektrárny Chvaletice z portfolia Severní energetické, tak i na kontroverzní stránku Greenpiss. Metody vedení kampaně, o nichž se spekuluje, se následně staly předmětem diskuze i uvnitř odborné komunity public relations., kdy se k tématu vyjadřovali experti na danou oblast včetně veřejně známého marketéra Jakuba Horáka. Sama agentura však propojení s aktivitami stránky Greenpiss dlouhodobě odmítá.\n\nAgentura Olmer ad se objevuje v souvislosti s financováním volební kampaně Miloše Zemana před prezidentskými volbami v roce 2018. 885 tisíc korun z milionu, který agentuře Olmer ad v prosinci 2017 naúčtovala ztrátová firma Contradiction bylo ještě v témže měsící odesláno na účet spolku Přátelé Miloše Zemana, který financování této kampaně zajišťoval. Společnosti Contradiction i agentura Olmer ad nicméně popírají, že by transakce přímo souvisely a současně popírají, že by financování mělo spojení s obchodními aktivitami některé z firem. Úřad pro dohled nad hospodařením politických stran a hnutí financování volební kampaně prověřoval, nicméně transakce typu převodu mezi společností Contradiction a Olmer ad jsou mimo záběr tohoto prověření.\n\nV roce 2017 firma poskytla dar 13000 Kč straně ANO 2011.\n\n"}
{"id": "1551744", "url": "https://cs.wikipedia.org/wiki?curid=1551744", "title": "Vladimír Drápal", "text": "Vladimír Drápal\n\nVladimír Drápal může být:\n\n"}
{"id": "1551745", "url": "https://cs.wikipedia.org/wiki?curid=1551745", "title": "Knihovna Chestera Beattyho", "text": "Knihovna Chestera Beattyho\n\nKnihovna Chestera Beattyho (Chester Beatty Library) je knihovna a zároveň muzeum, které se nachází v hlavním a zároveň největším městě Irska. Knihovna byla založena roku 1950 v Dublinu a je pojmenována podle amerického důlního magnáta Sira Alfreda Chestera Beattyho.\n"}
{"id": "1551746", "url": "https://cs.wikipedia.org/wiki?curid=1551746", "title": "Jaroslav Just", "text": "Jaroslav Just\n\nJaroslav Just (14. listopadu 1908 Věstínek – 5. března 1983 Olomouc) byl český pedagog, komunista a protifašistický bojovník.\n\nPocházel z Věstínku na Českomoravské vrchovině. Vystudoval českou státní reálku v Novém Městě na Moravě, dále v letech 1926 – 1930 absolvoval studium učitelství v Olomouci a následně nastoupil jako učitel obecné školy ve svém rodném kraji v Prosetíně. \n\nZa svou účast v protifaštickém odboji ve druhé světové válce byl internován v koncentračním táboře v Mirošově; tento pobyt jej přivedl do řad KSČ. \n\nPo skončení 2. světové války se stal okresním školním inspektorem v Novém Městě na Moravě a dalších městech. V roce 1946 začal rovněž vyučovat na Pedagogické fakultě Univerzity Palackého, kde v roce 1950 obhájil dizertační práci na téma Výchovné principy venkovské školy. Následně stál u zrodu pedagogického gymnázia v roce 1950 a v roce 1960 se stal ředitelem nově vznikajícího Pedagogického institutu v Olomouci, který se následně přeměnil na pedagogickou fakultu UP. V témže roce se rovněž stal docentem pedagogiky a na přelomu let 1967/1968 kandidátem věd (CSc.). Byl rovněž hlavním editorem prvních dvou čísel recenzovaného odborného časopisu \"Pedagogická orientace\". \n\nOd roku 1965 vedl katedru pedagogiky a pro svůj kádrový profil byl jmenován děkanem Pedagogické fakulty Univerzity Palackého v Olomouci. Po roce 1969 měl konflikty s novým režimem a v roce 1974 byl nuceně ve věku 65 let penzionován. \n"}
{"id": "1551748", "url": "https://cs.wikipedia.org/wiki?curid=1551748", "title": "Bazilika San Vitale", "text": "Bazilika San Vitale\n\nBazilika San Vitale, italsky \"Basilica di San Vitale\", je kostel v italském městě Ravenna. Jde o jeden z nejvzácnějších příkladů byzantské architektury v západní Evropě, s typickým oktagonálním půdorysem. Spolu s dalšími osmi ravennskými památkami byl zapsán na seznam Světového dědictví UNESCO, v rámci položky Raně křesťanské památky Ravenny. Kostel užívá katolická církev a její papež mu přidělil čestný titul bazilika. Kostel byl postaven již roku 547, za vlády Ostrogótů, nicméně předznamenal zvýšený zájem Byzance o tuto oblast, jež vyvrcholil krátce na to zřízením tzv. Ravennského exarchátu, panství Byzance v Itálii, jež chtělo bránit rozpínavosti Langobardů. Slavné jsou tamní mozaiky, největší mozaiky byzantského typu mimo Konstantinopol. Fresky uvnitř chrámu pocházejí až z barokní éry, vytvořeny byly v letech 1778 až 1782.\n"}
{"id": "1551749", "url": "https://cs.wikipedia.org/wiki?curid=1551749", "title": "Žalhostice (nádraží)", "text": "Žalhostice (nádraží)\n\nŽelezniční stanice Žalhostice je tříkolejným nádražím na trati 087. Ze stanice v lovosickém zhlaví odbočuje traťová spojka Velké Žernoseky – Žalhostice, díky které je možné přejíždět z trati 087 na trať 072 a obráceně.\n\nŽelezniční stanice byla otevřena provozu k 18. říjnu 1898, kdy byl zprovozněn úsek Ústecko-Teplické dráhy z Lovosic do Litoměřic. Stavba nového nádraží v Žalhosticích (od roku 1874 zde již fungovaly dnešní Velké Žernoseky na Rakouské severozápadní dráze) byla způsobena neochotou právě společnosti Rakouská severozápadní dráha vést trať konkurenční společnosti v již zbudovaném kolejišti mezi Litoměřicemi (dnes dolním nádražím) a Velkými Žernosekami. Hlavním důvodem bylo plánované vedení trati skrz litoměřický tunel.\n\nKolejová spojka mezi dvěma žalhostickými nádražími byla uvedena do provozu 29. prosince 1898, společně s dokončením trati mezi Úštěkem a Českou Lípou.\n\nStanice původně obsahovala 4 dopravní a 1 manipulační kolej, avšak s postupem času došlo u 5. staniční koleje (dopravní) postupně k omezení provozu převedením na kusou (byla zrušena výhybka na litoměřickém zhlaví), později byla odpojena od provozu odstraněním výhybky na lovosickém zhlaví.\n\nV roce 2015 došlo mezi Lovosicemi a Žalhosticemi k rekonstrukci trati a s tím i mostu, který přechází řeku Labe. V traťovém úseku byla před rekonstrukcí nejvyšší rychlost 30 kilometrů za hodinu z důvodu havarijního stavu mostu. Rekonstrukce trvala od srpna do konce října 2015, poté byla rychlost zvýšena na 80 (místy 85 a 90) km/h.\nŽelezniční stanice je osazena zabezpečovacím zařízením 1. kategorie, k provozu stanice jsou potřeba tři zaměstnanci (výpravčí a dva výhybkáři).\n\nVe stanici zastavují osobní vlaky ve směru Litoměřice a Lovosice, v obou směrech v půlhodinovém taktu. Některé vlaky v Litoměřicích pokračují do Úštěka (základní takt hodina) a České Lípy (základní takt 2 hodiny), v opačném směru (do Lovosic) vlaky pokračují do Libochovic a Loun (základní takt 1 hodina), případně do Mostu (základní takt 1 hodina). Po spojce do Velkých Žernosek není vedena pravidelná osobní doprava.\n\nOd 15. prosince 2019 stanicí prochází linka U10 vedoucí přes Švestkovou dráhu do Mostu. Na této lince sem zajíždí RegioSprintery společnosti AŽD Praha.\n\nV prosinci 2018 oznámila SŽDC plán rekonstruovat trať mezi Litoměřicemi horním nádražím a Lovosicemi na trať provozovanou z dispečerského pracoviště v Lovosicích. S tím souvisí nutnost rekonstrukce samotné stanice Žalhostice tak, aby splňovala současné normy pro bezbariérovost (nástupiště v úrovni 550 mm nad temenem kolejnice, zabezpečený přístup k nástupišti) a úpravy samotného kolejiště a zabezpečovacího zařízení na možnost obsluhy dálkově. V lednu 2019 byla provedena soutěž na přípravu projektové dokumentace k této stavbě. Soutěž vyhrála společnost STRABAG Rail.\n\nV rámci rekonstrukce by mělo vzniknout jedno nástupiště, měly by být zanechány dvě dopravní a jedna manipulační kolej, předpokládaná realizace stavby je mezi roky 2020 a 2022.\n"}
{"id": "1551751", "url": "https://cs.wikipedia.org/wiki?curid=1551751", "title": "Jakovlev AIR-3", "text": "Jakovlev AIR-3\n\nJakovlev AIR-3 Pionýrská pravda (rusky: АИР-3 Пионерская правда) byl sportovní, dvoumístný vzpěrový hornoplošník navržený Alexandrem Sergejevičem Jakovlevem koncem 20. let 20. století. \n\nV roce 1927 A.S. Jakovlev navrhl ultralehký letoun AIR-1. To bylo první ze série deseti letadel, které navrhl v letech 1927-1933. Třetí stroj v této řadě AIR-3 (1929) vycházel z předchozího AIR-2 Pionýr (АИР-2 \"Пионер\"). Až návrhy AIR-1 a AIR-2 mu zajistily v roce 1927 přijetí na Vojenskou akademii vzdušného inženýrství Nikolaje Žukovského (VVA), kam se předtím pro chybějící dělnický původ nemohl dostat. Promoval v roce 1931.\n\nHistorie lehkého letounu AIR-3 začala tím, že Komise pro velké sovětské lety Ústřední rady SSSR společnosti \"Osoaviachim\" \"(Осоавиахим)\" vyzvala Akademii VVA, aby byla stavěna nízkovýkonová letadla s maximálním možným doletem a délkou letu. Letouny by byly určeny pro dálkové a propagandistické lety. Design a konstrukce takového letounu byly v roce 1928 svěřeny A.S. Jakovlevovi, studentu druhého ročníku VVA. Stavba AIR-3 začala v dubnu 1929 a byla provedena částečně v továrně Menžinsky č. 39 a částečně v dílnách VVA s podporou novin Pionýrská pravda a společnost Osoaviachim (pozdější DOSAAF). Letoun byl dokončen v červnu 1929 díky tomu, že několik konstrukčních detailů bylo použito z prvního letounu AIR-1, zejména zadní ocasní plochy a část trupu. AIR-3 úspěšně absolvoval v roce 1929 letové testy prováděné sovětským Inspektorátem civilního letectví a následně mu bylo uděleno osvědčení letové způsobilosti. \n\nAIR-3 byl zapsán do leteckého rejstříku s imatrikulací CCCP-310. Na tuto konstrukci navázal A.S. Jakovlev o rok později letounem Jakovlev AIR-4. \n\nAIR-3 byl sportovní hornoplošník typu parasol povětšinou z masivního dřeva. Horní část křídla, od zadního nosníku po spodní část předního nosníku, byla chráněna překližkou. Překližka s postranními členy a žebry dávala konstrukci tuhý vzhled, což výrazně snižovalo odpor vzduchu. Celá spodní část křídla i zadní část jeho horního povrchu byly pokryty plátnem. Křídlo typu „Prandtl“ s profilem Göttingen 387 bylo třídílné. Střední část křídla byla k trupu připevněna čtyřmi vzpěrami a výztuhami (baldachýn). Levá a pravá konzolová část křídla (vždy ze dvou nosníků a sady žeber) byla připevněna ke spodní části trupu dvěma dvojicemi šikmých vzpěr. To poskytovalo dobrou stabilitu za letu, optimální viditelnost, přítok paliva gravitací a snadný přístup ke kokpitům. V křídle byly celkem tři palivové nádrže o celkové kapacitě 176 litrů.\n\nTrup byl smíšené konstrukce. Trup byl ze dřeva (borovice) se čtyřmi nosníky průřezu 27x27 mm a u ocasní části 20x20 mm. Trup obdélníkového průřezu byl na vrchním povrchu zaoblen. \n\nPodvozek se skládal z profilovaných ocelových trubek s dřevěnými kapotážemi. Kola byla spojena nápravou ze speciální trubky 44x41 mm. Zadní ostruha na trupu s tlumením nárazů gumovou šňůrou byla výkyvná o 15° doprava a doleva. Rám motoru byl svařen z ocelových trubek 25x27 mm a je připevněn k trupu čtyřmi šrouby, což umožňovalo snadnou výměnu motoru a snadný přístup k motoru. Rám motoru a samotný motor byly opláštěny hliníkovými kryty.\n\nLetoun byl osazen československým vzduchem chlazeným pětiválcovým hvězdicovým motorem Walter NZ-60. Byl postaven pouze jeden letoun.\n\nS letadlem AIR-3 pilot A.I. Filin a pozorovatel pilot A. F. Korolkov (tehdy studenti VVA) absolvovali 31. srpna 1929 první delší let na trase Moskva - Miněralnyje Vody. Cestu z Předkavkazska zpět 6. září 1929 nonstop letem na trase Miněralnyje Vody - Moskva v délce 1750 km zvládli průměrnou rychlostí 166,8 km/h, čímž nastavili dva \"světové rekordy\" pro lehká letadla. Podle tehdejší klasifikace Mezinárodní letecké federace (FAI) zahrnovala tato kategorie dvoumístná letadla s prázdnou hmotností do 400 kg. Dosažená délka letu výrazně překročila oficiální rekord 1305,5 km, který 16. října 1928 vytvořili švýcarští piloti Hans Wirth a Erica Naumann na jednoplošníku Klemm-Daimler. Úspěchy AIR-3 nebyly uznány za oficiální rekordy, protože SSSR dosud nebyl členem FAI.\n\nPo důkladné prohlídce letadla a motoru již 29. září 1929 odletěl AIR-3 na Krym, aby se zúčastnil 6. všesvazové soutěže kluzáků. Navzdory extrémně nepříznivým větrným podmínkám pilot Dmitrij A. Košic a mechanik B. N. Podlesnij s jedním mezipřistáním zvládli 1420 km v čase 10 hodin 51 minut a přistáli v Zaporoží, aby 30. září let dokončili let a přistáli v Koktebelu na pobřeží Černého moře. Po soutěži a několika předváděcích letech koncem října byl vykonán zpáteční let do Moskvy přes Sevastopol. V krátkém časovém období 2 měsíců nalétal AIR-3 asi 10 000 km za 70 letových hodin.\n\nÚdaje dle\n\n\n\n\n\n"}
{"id": "1551752", "url": "https://cs.wikipedia.org/wiki?curid=1551752", "title": "Země Moravskoslezská (1782–1849)", "text": "Země Moravskoslezská (1782–1849)\n\nZemě Moravskoslezská byla původně vytvořena v roce 1782 sloučením Moravy a Rakouského Slezska v jednu správní jednotku v rámci habsburské monarchie. Správní institucí Země moravskoslezské bylo Moravskoslezské gubernium se sídlem v Brně. Morava a Slezsko však i nadále měly samostatné stavovské orgány.\n\nZemě Moravskoslezská byla rozčleněna na osm krajů: Brněnský, Olomoucký, Znojemský, Jihlavský, Hradišťský, Přerovský, Opavský a Těšínský kraj. Správním střediskem bylo Brno. V roce 1850 byla tato země zrušena a rozdělena na korunní země Moravské markrabství a Slezsko („Vévodství Horní a Dolní Slezsko“). Ty pak byly na krátký čas (od 5. listopadu 1860 do 29. března 1861) opětovně spojeny v jeden celek.\n"}
{"id": "1551753", "url": "https://cs.wikipedia.org/wiki?curid=1551753", "title": "Escudilla Mountain", "text": "Escudilla Mountain\n\nEscudilla Mountain je s nadmořskou výškou 3 326 metrů třetí nejvyšší horou Arizony. Leží na východě státu, v těsné blízkosti hranice s Novým Mexikem, na jihovýchodě Apache County. Escudilla Mountain je součástí pohoří White Mountains, nejvyšší vrchol pohoří Baldy Peak leží přibližně 40 kilometrů západně. Hora je rovněž součástí jižní části Koloradské plošiny.\n\nNázev hory \"Escudilla\" pochází ze španělštiny a značí menší mísu. Hora tak byla pojmenovaná pravděpodobně prvními španělsky mluvícími osadníky v oblasti.\n\nHlavními stromy v oblasti hory jsou topoly a řada jehličnanů, především smrk Engelmannův, douglaska tisolistá a jedle ojíněná.\n"}
{"id": "1551754", "url": "https://cs.wikipedia.org/wiki?curid=1551754", "title": "Kraan", "text": "Kraan\n\nKraan je německá krautrocková hudební skupina. Vznikla v Ulmu, kde měli bratři Peter Wolbrandt a Jan Fride Wolbrandt od roku 1968 amatérskou kapelu \"Inzest\", k níž se přidal baskytyrista Hellmut Hattler a spolu se saxofonistou Johannesem Pappertem v roce 1970 založili Kraan. V sedmdesátých letech žili členové skupiny v komunitě hippies ve Wintrupu v Teutoburském lese, kterou podporoval hrabě Peter Wolff Metternich zur Gracht. V roce 1990 Kraan přerušil činnost a znovu začal vystupovat v roce 2000. \n\nPůvodně skupina patřila k představitelům psychedelického rocku ovlivněného Frankem Zappou, později se zaměřila na jazz fusion obohacený o vlivy orientální hudby. Nejúspěšnějším albem bylo \"Andy Nogger\", které vyšlo v roce 1974 v produkci Connyho Planka.\n\n\n\n\n"}
{"id": "1551757", "url": "https://cs.wikipedia.org/wiki?curid=1551757", "title": "Země Moravskoslezská (rozcestník)", "text": "Země Moravskoslezská (rozcestník)\n\nZemě Moravskoslezská může znamenat:\n\n"}
{"id": "1551760", "url": "https://cs.wikipedia.org/wiki?curid=1551760", "title": "Benjamin Harrison V. (politik)", "text": "Benjamin Harrison V. (politik)\n\nBenjamin Harrison V. (5. dubna 1726, Virginie – 24. dubna 1791, Virginie) byl americký farmář a obchodník. Stal se jedním z revolučních vůdců. Byl jedním z Otců zakladatelů USA. Vysokoškolské vzdělání získal na College of William and Mary ve Williamsburgu ve Virginii. Stal se zástupcem Virginie v House of Burgesses pro kraj Surry County ve Virginii (1756–1758, 1785–1786) a Charles City County (1766–1776, 1787–1790). Od roku 1774 do roku 1777 byl delegátem za stát Virginie na kontinentálním kongresu, působil ve výboru, který vypracoval vzorovou smlouvu – Model Treaty – (také známá jako plán z roku 1776), jenž byl vytvořen během americké revoluce. Spolunavrhoval modelové vzory smluv pro budoucí zahraniční vztahy mezi novou americkou vládou a ostatními národy. Během druhého kontinentálního kongresu podepsal Deklaraci nezávislosti.\n\nBenjamin Harrison V. byl pátým guvernérem Virginie a to od roku 1781 do roku 1784. \n\nMezi jeho přímé potomky patří dva prezidenti: jeho syn William Henry Harrison, 9. prezident USA, a jeho pravnuk Benjamin Harrison (20. srpna 1833 – 13. března 1901) jenž se stal 23. prezidentem USA. Harrisonovi patří mezi čtyři rodiny, ze kterých vyšli dva prezidenti se stejným příjmením; další jsou rodiny Adamsovi, Rooseveltovi a Bushovi. Rodina zahrnuje také guvernéry státu, zákonodárce, starosty a významné osobnosti. \n\nHarrison byl nejstarší z deseti dětí narozených Benjaminovi Harrisonovi IV. a Anne Carter, která byla dcerou Roberta Cartera I. První Benjamin Harrison dorazil do kolonií kolem roku 1630. Britský historik F.A. Inderwick tvrdí, že Benjamin Harrison IV. odvozuje svůj původ od anglického generálmajora Thomase Harrisona (1616 – 13. října 1660). Anglická občanská válka vedla k popravě krále Karla I. Rozkaz k popravě v roce 1649 podepsal právě Thomas Harrison. V roce 1660, krátce po restauraci, byl Thomas Harrison shledán vinným z vraždy a oběšen a jeho tělo bylo rozčtvrceno. Ovšem tento původ rodiny je sporný. Benjamin Harrison IV. a Anne postavili panský dům na plantáži Berkeley Plantation ve Virginii. Působil jako smírčí soudce a zastupoval kraj Charles City ve Virginia House of Burgesses.\n\nJako mladý byl Benjamin Harrison V. popisován jako „vysoký a dobře stavěný“, s „pěknými rysy a dobře tvarovanými ústy nad výraznou bradou“. Jeho bratr Carter Henry se stal leadrem v kraji Cumberland; bratři Henry a Robert zemřeli mladí. Bratr Nathaniel se usadil v kraji Prince George County, stal se šerifem a později byl zvolen do House of Burgesses. Bratr Henry bojoval ve francouzsko-indiánské válce a později se usadil v Hunting Quarter v Sussex County ve Virginii. Bratr Charles se připojil ke kontinentální armádě a byl povýšen do hodnosti brigádního generála.\n\nHarrisonův otec byl zasažen bleskem při zavírání horního okna 12. července 1745 ve věku 51 let a on a dcera Hannah byli zabiti. Benjamin zdědil většinu majetku svého otce, včetně rodinného domu v Berkeley a řady okolních plantáží. Rovněž převzal vlastnictví a odpovědnost za vybavení, statek a četné otroky panského domu. Jeho sourozenci zdědili dalších šest plantáží, majetků a otroků, protože se otec rozhodl odchýlit se od tradice ponechávání celého panství nejstaršímu synovi. Harrisonův otec rozhodně zakázal jakékoli rozdělování rodin otroků při dělení majetku.\n\nHarrison následoval otce ve funkci zástupce krajů Charlese City a Surry v House of Burgesses a také pracoval jako okresní soudce. V roce 1770 byl mezi prvními signatáři dohody mezi zákonodárci Virginie a obchodníky bojkotujícími britské dovozy, dokud britský parlament nezrušil zákon o dani z čaje. Také se připojil k prohlášení, že zákony britského parlamentu jsou neplatné, pokud je britský parlament schválil bez souhlasu amerických kolonistů. Důsledkem tzv. bostonské čajové párty, revolty z roku 1773, byla represivní opatření britského parlamentu, která kolonisté nazvali nepřijatelnými akty (Intolerable Acts). Harrison a 88 členů Virginia House of Burgesses podepsali 24. května 1774 prohlášení ve kterém odsoudili tyto zákony britského parlamentu, a vyzvali další kolonie ke svolání kontinentálního kongresu. Harrison byl 5. srpna 1774 vybrán jako jeden ze sedmi delegátů za stát Virginie. Poprvé opustil svůj domovský stát, odcestoval do Filadelfie, kam dorazil 2. září 1774.\n\nHarrison se shodl se staršími a konzervativnějšími kolegy delegáty Kongresu a nebyl příliš nakloněn politice mladých a radikálnějších delegátů, nerozuměl si zejména s Johnem a Samuelem Adamsem. John Adams ve svém deníku popsal Harrisona jako „dalšího sira Johna Falstaffa“, „obscénního“, „profánního“ a „bezbožného“, a také nezapomněl připomenout, že Harrison... je tak dychtivý účastnit se kontinentálního kongresu, že „zde bude, i kdyby měl jít pěšky. “ Jejich vzájemná nechuť byla způsobena především rozdíly v osobnosti a stranickém frakcionismu; Harrison se spojil s Johnem Hancockem a Adams s Richardem Henrym Leeem, jemuž Harrison neústupně oponoval v House of Burgesses\n\nPrvní kontinentální kongres byl ukončen v říjnu finalizací \"Petition to the King\" peticí pro krále, která byla podepsána všemi delegáty včetně Harrisona. Podepsaná petice byla v roce 1774 zaslána králi Jiřímu III. s požadavkem na zrušení Intolerable Acts a návratu k dobrým vztahům s korunou.\n\nDruhý kontinentální kongres byl svolán v květnu 1775. Harrison bydlel během kongresu ve Filadelfii v domě spolu s Peytonem Randolphem a Georgem Washingtonem. Zůstal tam sám poté, co Washington převzal velení kontinentální armády a Randolph zemřel. Harrison zůstal na kongresu do konce zasedání v červenci 1776, na kongresu pracoval jako předseda Committee of the Whole. Předsedal závěrečným debatám o \"Lee Resolution\", dokumentu delegáta Virginie Richarda Henryho Lee, a předsedal také debatám o změnách závěrečného znění Deklarace nezávislosti.\n\nVýbor pěti (Committee of Five) předložil návrh deklarace 28. června 1776 Jeffersonovi a Kongres dne 1. července rozhodl, že o jeho obsahu by měl jednat Committee of the Whole, kterému předsedá Harrison. Výbor jej ve dnech 2. a 3. července pozměnil a ve čtvrtek 4. července jej ve finální podobě přijal. Harrison to řádně ohlásil Kongresu a po závěrečném čtení prohlášení kongres jednomyslně rozhodl, že deklarace bude přítomnými podepsána.\n\nHarrison byl známý pro svůj smysl pro humor; dokonce i odpůrce John Adams ve svém deníku připustil, že „Harrisonovy příspěvky a způsobily mnohé osvěžení v jinak drsném jednání.“ Elbridge Gerry se posadil na Harrisonovo místo u stolu, aby podepsal Deklaraci, a mohutný Harrison to okomentoval: „Budu mít před vámi velkou výhodu pane Gerry, až budeme všichni pověšeni za to, co nyní děláme. Pro velikost a hmotnost mého těla umřu za pár minut a budu s anděly, ale pro lehkost vašeho těla budete tančit ve vzduchu hodinu nebo dvě než zemřete.\"\n\nHarrison se v listopadu vrátil na znovu svolaný kongres do Filadelfie a převzal povinnosti související s vedením války. Odcestoval do Cambridge s Georgem Washingtonem a několika dalšími delegáty, aby naplánovali podporu a ustanovení kontinentální armády. Také úzce spolupracoval s kolegy delegáty na obraně Jižní Karolíny, New Yorku, a Massachusetts. Od prosince 1776 až do března 1777 byl Kongres ohrožen britskými silami, proto se přemístil do Baltimoru, což Harrisona netěšilo. Další stěhování následovalo podle výsledků války. Harrisonova práce v kongresu jako člena Committee of Secret Correspondence, výboru pro tajnou korespondenci a také jako předsedy válečné rady během revoluce vyžadovala jeho stálou přítomnost.\n\nHarrison se ocitl ve sporu s Washingtonem kvůli odměně pro Gilberta du Motier, markýze de La Fayette. Harrison trval na tom, že jeho účast je čestná a měla by být bez odměny. Další spor se týkal jeho podpory práva Kvakerů nosit zbraně v souladu s jejich náboženstvím. Neúspěšně tvrdil v průběhu vytváření Articles of Confederation (ústavy Konfederace), že Virginii by mělo být dáno větší zastoupení než jiným států, argumentoval větší populací a rozlohou. Jeho členství v Kongresu skončilo v říjnu 1777 a on se vrátil do Virginie, kde rychle obnovil své postavení v House of Burgesses. Byl mluvčím až do roku 1780.\n\nV lednu 1781 zakotvila u ústí řeky James River britská flotila v počtu 1600 mužů, vedená přeběhlíkem Benediktem Arnoldem. Harrison byl vyzván, aby se okamžitě vrátil do Filadelfie a požádal o vojenskou podporu ve svém státě. Věděl, že Berkeley je jedním z Arnoldových hlavních cílů, a tak svou rodinu přestěhoval. Ve Filadelfii byly jeho prosby vyslyšeny a on získal zvýšené množství střelného prachu, zásob a vojáky, bohužel pozdě. Mezitím Arnold postoupil po James River a způsobil zmatek na obou stranách řeky. Rodina Harrisona se vyhnula zajetí během Arnoldova lednového útoku na Berkeley, ale Arnold přísahal, že po této rodině nezůstane nic. Spálil všechny rodinné portréty, zničil většinu rodinného majetku spolu s velkou částí domu. Podobně bylo zacházeno i s dalšími signatáři, někteří dopadli daleko hůře. Harrison zahájil opravu svého domu, pak se vrátil ke své korespondenci s Washingtonem a pokračoval v úsilí získat zbroj, vojáky, zásoby a oblečení pro další jižní státy.\n\nVítězství v Yorktownu v říjnu 1781 umožnilo Harrisonovi pouze krátký oddech. Ve věku 55 let začal 30. listopadu pracovat jako pátý guvernér Virginie, ve funkci byl až do roku 1784. Peníze byly hlavním problémem, kterému jako guvernér čelil, protože státní pokladna Virginie byla vyčerpána válkou. Vláda byla sužována věřiteli, domácími i zahraničními. Bylo jasné, že stát nemá kapacity pro vojenskou akci, takže Harrison vytrvale oponoval návrhům útoků proti Indiánům v Kentucky a Illinois. Podporoval politiku soužití s indiánskými kmeny Cherokee a ostatními, což umožnilo udržet mír mezi Indiány a osadníky po dobu jeho setrvání ve funkci guvernéra.\n\nV roce 1788 se Harrison zúčastnil sjezdu 168 delegátů z Virginie, kteří měli ratifikovat či odmítnout Ústavu Spojených států, která byla v předchozím roce vypracována ve Filadelfii. Virginia Ratifying Convention (Virginská ratifikační úmluva, také označovaná jako „Virginská federální konvence“) byla státem Virgínia ratifikována, nicméně Harrison zůstával skeptický vůči ústřední vládě a oponoval ústavě spolu s Patrickem Henrym, Georgem Masonem a jinými, neboť neobsahovala Bill of Rights.\n\nPokračoval v práci v House of Burgesses až do své smrti v dubnu 1791. Zemřel ve svém domě během oslavy svého volebního vítězství. Jeho jméno nese kolej vysoké školy College of William and Mary ve Virgínii a most přes řeku James River.\n\n\n"}
{"id": "1551762", "url": "https://cs.wikipedia.org/wiki?curid=1551762", "title": "Pražské nakladatelství V. Poláčka", "text": "Pražské nakladatelství V. Poláčka\n\nPražské nakladatelství V. Poláčka bylo nakladatelství, které založil Václav Poláček v roce 1942 a které se orientovalo na vydávání publikací o dějinách umění a o uměleckých památkách. jednalo se o první nakladatelství, které se specializovalo na vydávání pragensií. Nakladatelství bylo zrušeno na základě komunistického nakladatelského zákona z roku 1949. Nejprve bylo přičleněno k Náborovému podniku hl. m. Prahy jako komunální nakladatelství. Jeho činnost však nepokračovala, po vydání dvou titulů byla utlumena, rozpracované projekty (například \"Osmero knih o Praze\") přerušeny a nakladatelství zlikvidováno.\nVáclav Poláček byl začátkem května 1942 propuštěn z arizovaných podniků Jaroslava Stránského. Důvodem byla organizace výstavy \"Opuštěná paleta\" v Topičově salonu, kde byl připomenut i Herbert Masaryk, a za nevhodnou výzdobu výkladních skříní při příležitosti narozenin Adolfa Hitlera.\n\nPoláček se rozhodl založit vlastní nakladatelství na základě koncese z roku 1940. Nejvrve knihy vydával pod svým vlastním jménem. Se souhlasem Milady Topičové navázal na Topičovské edice \"Umělecké památky\" a \"Doby, postavy a díla\", kde některá díla vydal v reedici. Pro první řadu \"Uměleckých památek\" převzal i původní číslování, takže na 17. svazek původní Topičovy edice navázal 18. svazkem vlastního pokračování. \n\nZaložil další edici \"Škola umění a řemesel\". Součástí edice \"Umělecké památky\" byl i cyklus \"Zmizelá Praha\".\n\nZačátkem roku 1946 přejmenoval nakladatelstvi na nový název \"Pražské nakladatelství V. Poláčka.\"\n\nV březnu 1949 vešel v platnost nový nakladatelský zákon, který prakticky zlikvidoval soukromé podnikání v tomto oboru. Václav Poláček předal své nakladatelství městu Praze. Domníval se, že pod touto institucí bude moci pokračovat ve svém vydavatelském programu. Po několika vydaných knihách bylo ale nakladatelství zlikvidováno. Poláček se pokusil některé tituly uplatnit u jiných nakladatelství, ale většinou neúspěšně.\n\nO distribuci produkce nakladatelství se staral Václav Poláček sám. Od roku 1944 vydával informační leták \"Zprávy Ofininy Babensis,\" ve kterém informoval o vydaných i plánovaných titulech.\n\nJako sídlo nakladatelství jsou uváděny adresy:\n\n\nTato edice navazovala na stejnojmennou edici vydávanou Topičovým nakladatelstvím, kde vyšlo v letech 1916–1924 celkem 17 svazků. Poláček převzal nejen formát svazků (8°, několik stran úvodního textu a 32 stran obrazové přílohy), ale i jejich číslování. Rozsah publikace byl ale pro autory limitující.\n\nDruhá řada edice měla větší formát i rozsah a umožnila tak vydávat obsáhlejší publikace. Hned první svazek této řady měl veliký úspěch a celkem vyšlo 16 titulů. V rámci této edice vyšlo i šest publikací s názvem Zmizelá Praha (1945–1948), z nichž bylo pět svazků vydáno znovu v letech 2002–2003 nakladatelstvím Paseka.\n\nTřetí řada edice Umělecké památky měla být určena pro obsáhlé velkoformátové publikace a monografie. Prním titulem byla kniha \"Brno, stavební a umělecký vývoj města\". Následovat mělo reprezentativní osmisvazkové dílo kolektivu autorů \"Osmero knih o Praze, stavebním a uměleckém vývoji města\". Z tohoto díla byly vydány pouze dva svazky. Po znárodnění nakladatelství byla práce na tomto díle zastavena.\n\n\n\n\n\n\nOldřich Blažíček, František Dvořák, Jarmila Kubíčková, Dobroslav Líbal, Miroslav Míčko, Otakar Mrkvička, Jiřina Popelová, William Rittrer, Oldřich Stefan, Otakar Votoček, Zdeněk Maria Zenger,\n\nJosef Ehm, Josef Sudek, Cyril Bouda,\n\nPetr Dillinger, Method Kaláb, František Muzika, Jan Rambousek, Petr Tučný,\n\n\n\n"}
{"id": "1551763", "url": "https://cs.wikipedia.org/wiki?curid=1551763", "title": "Ford EcoSport", "text": "Ford EcoSport\n\nPrvní generace EcoSportu byla vyvíjena střediskem Fordu v Brazílii pod kódem BV226 - AMAZON PROJECT a byla založena na evropské Fiestě a na evropském Fordu Fusion, se kterými sdílí platformu Ford B3. \n\nEcoSport slavil v Jižní Americe okamžitý úspěch a stal se jedním z nejprodávanějších modelů Fordu v této oblasti - v Brazílii každoročně patřil do žebříčků 20 nejprodávanějších vozidel a úspěch měl i v Argentině, Venezuele a Mexiku. Jeho hlavními konkurenty byly vozy Fiat Palio Weekend Adventure a Volkswagen CrossFox. V roce 2011 EcoSport překonal metu 700 000 vyrobených vozidel.\n\nVšechny motory jsou řadové čtyřválce. \n\n\nVůz je ve všech verzích standardně vybaven pohonem předních kol a manuální převodovkou. Verze s dvoulitrovým motorem mohla být za příplatek pořízena s čtyřstupňovou automatickou převodovku či s pohonem všech kol. \n\nModernizací EcoSport prošel na konci roku 2007. Největší změnou prošla přední část vozu, která byla designově přiblížena ostatním tehdejším jihoamerickým Fordům, především Fiestě. Faceliftovány byly také zadní světla a oba nárazníky. Interiér dostal novou palubní desku s kvalitnějšími materiály. \n\nEcoSport dorazil na konci roku 2003 do Mexika jako model pro rok 2004. Ohlas veřejnosti byl působivý a vůz se do roku 2006 skvěle prodával. V roce 2007 začal prodej vozu klesat a již se nejednalo o bestseller. Ve srovnání s 15 000 prodanými vozy v roce 2004 bylo v roce 2007 prodáno pouze 10 000 vozů. Prodeje se paradoxně ještě zhoršily po uvedení faceliftu v roce 2008, především z důvodů vyšších cen - tento rok se prodalo pouze 6 345 vozů. \n\nPrvní polovinu roku 2009 se prodalo pouze 2 135 vozů. V důsledku klesajících prodejů, větší konkurence a větší oblíbenosti podobného Fordu Escape Ford ukončil prodej EcoSport v Mexiku v roce 2010. Jen o rok později však společnost Ford oznámila nový EcoSport, který se v Mexiku začal prodávat v roce 2012. \n\nDruhá generace EcoSportu byla opět vyvinuta v brazilském vývojovém středisku Fordu, tentokrát ale jako globální auto. Vůz je založen na platformě šesté generace Fordu Fiesta. EcoSport druhé generace byl poprvé představen jako koncept na Autosalonu v Novém Dillí v Indii 4. ledna 2012. Nejdříve se vůz začal prodávat v Brazílii, prodeje odstartovaly 14. července 2012. \n\nV roce 2013 se vůz představil v Číně, kde se zároveň i začal vyrábět. Prodeje následně začaly v březnu. Kromě Číny se EcoSport vyrábí také v závodě Ford India v Čennaí - zde se původně vyráběly i vozy následně exportovány do Evropy a Severní Ameriky. Vozy pro trhy jihovýchodní Asie se vyrábí v thajském Rayongu. Největšími konkurenty EcoSportu na asijských trzích jsou vozy Renault Duster a Nissan Terrano. \n\nV srpnu 2015 indická továrna Fordu překonala metu 200 000 vyrobených vozů EcoSport; 112 000 z toho bylo prodáno v Indii, zatímco zbytek byl exportován do Jižní Afriky, Tchaj-wanu, Japonska, Austrálie a Evropy. V listopadu 2016 oznámil Ford plány exportovat indický EcoSport do Spojených států. \n\nNa většině světových trzích vůz pohání 1,0 litrový zážehový motor EcoBoost vyvinutý v technickém centru Fordu ve Velké Británii. K dispozici jsou dvě verze tohoto tříválce s litinovým blokem - verze s 74 kW (99 koní) a s 92 kW (123 koní). Použití litiny pro blok motoru místo hliníku zkrátilo dobu zahřívání motoru o 50 procent. EcoSport s tímto motorem se prodává v Evropě, Číně, Indii i USA, chybí však v Brazílii. Zde je vůz poháněn 1,6 litrovým zážehovým motorem, který produkuje 113 koní (84 kW). \n\nVůz může být poháněný také vznětovým motorem - k dispozici je 1,5 litrový EcoBlue s 73 kW. \n\nNa ruském trhu se EcoSport prodává se dvěma různými zážehovými motory: s 1,6 litrovým, který produkuje 122 koní (90 kW), a s 2,0 litrovým, produkujícím 140 koní (90 kW). Dvoulitrová verze má vždy pohon všech kol a manuální převodovku, zatímco 1,6 litrová verze je vždy pouze s pohonem předních kol, ale je k dispozici s automatizovanou převodovkou PowerShift. Na čínském a indickém trhu lze EcoSport zakoupit také s 1,5 litrovým zážehovým motorem Ti-VCT s 80 kW (108 koní). \n\nProdej EcoSportu v Evropě byl zahájen na začátku roku 2014, pro první čtvrtletí bylo ovšem dovezeno pouhých 500 limitovaných kusů. Oznámení o prodeji v Evropě a prvních 500 kusech bylo vydáno v září 2013 na výstavě IFA v Berlíně a limitované kusy bylo možné objednat na vyhrazené webové stránce. Prodeje ve zbytku roku 2014 byly pro Ford zklamáním - prodalo se pouze 11 000 EcoSportů, zatímco některých hlavních konkurenčních vozidel se prodalo i přes 100 000 kusů. EcoSport byl proto v roce 2015 přepracován, aby byl více uzpůsoben evropským požadavkům. V březnu 2016 bylo oznámeno, že EcoSport pro evropský trh bude počínaje podzimem 2017 vyráběn v rumunském Craiově, poté co do závodu Ford přinesl investici 200 milionů eur. \n\nFaceliftovaný EcoSport byl představen na Autosalonu v Los Angeles v roce 2016. Největších změn se dočkala přední část vozu, mírně přepracovaná byla i zadní část. Na palubní desku přibyl 8-palcový dotykový informační systém na přání, který podporuje funkce jako Apple CarPlay či Android Auto. \n\nV roce 2018 začal prodej EcoSportu na americkém trhu. První modely byly vybaveny 1,0 litrovým zážehovým motorem Ecoboost pro modely s pohonem předních kol nebo 2,0 litrovým zážehovým čtyřválcem pro modely s pohonem všech kol. Oba motory mají šestistupňovou automatickou převodovku. Vůz se na americkém, kanadském a australském trhu na přání dodává s náhradní pneumatikou na víku kufru. \n"}
{"id": "1551767", "url": "https://cs.wikipedia.org/wiki?curid=1551767", "title": "Master Rallye", "text": "Master Rallye\n\nMaster Rallye je závodní videohra z roku 2001 od vývojáře Steel Monkeys.\n\nHráč se ve videohře postupně propracovává poháry, přičemž vítězstvími postupně odemyká další automobily. Těch se ve hře vyskytují tři různé třídy – tzv. „nemodifikované“, „modifikované“ a „speciály“ (ve hře znázorněny jako třídy T1, T2 a T3). Kvalitu automobilu udávají 4 různé hodnoty, a sice maximální rychlost, zrychlení, ovladatelnost a odolnost. Hra obsahuje také licencované automobily, jako například Renault, Kia či Kamaz. Ve hře se vyskytuje celkem 25 automobilů, z nichž poslední „speciál“ lze získat pouze zajetím všech závodů ve hře na prvním místě.\n\nHra obsahuje několik herních módů:\n\n\nPři závodech se v pravé horní části obrazovky vyskytují ikony, které hráči ukazují, v jakém stavu je jeho vozidlo (konkrétně stavy řízení, motoru, převodovky, odpružení a pneumatik).\n"}
{"id": "1551768", "url": "https://cs.wikipedia.org/wiki?curid=1551768", "title": "Pierre-Étienne Flandin", "text": "Pierre-Étienne Flandin\n\nPierre-Étienne Flandin (12. dubna 1889 Paříž – 13. června 1958 Saint-Jean-Cap-Ferrat, Alpes-Maritimes) byl francouzský právník a politik, dlouholetý předseda strany Demokratická aliance. \n\nByl synem soudce, právníka a politika Étienna Flandina (1853–1922). Od roku 1918 do roku 1921 byl francouzským guvernérem Tuniska. Během třetí republiky byl Flandin podtajemníkem ministerstva letectva a mezi lety 1924 a 1936 opakovaně zastával různé ministerské posty. Byl ministrem obchodu v roce 1924 a mezi lety 1929 a 1931, ministrem financí od roku 1931 do roku 1932 a ministrem veřejných prací v roce 1934. Dočasně působil jako předseda vlády dne (8. listopad 1934 až 31. květen 1935) jako nástupce Gastona Doumerguea a předchůdce Fernanda Bouissona. Od 24. ledna 1936 do 4. června 1936 byl ministrem zahraničí ve vládě Alberta Sarrauta. \n\nPozději ve vichistickém režimu byl od 14. prosince 1940 do 9. února 1941 Flandin předsedou vlády, v níž také působil jako ministr zahraničí od roku 1940 do roku 1941. V postu premiéra vystřídal Pierra Lavala a byl předchůdcem admirála Françoise Darlana. Flandin neměl důvěru německých okupantů. \n\nPo válce byl od roku 1950 opět předsedou Demokratické aliance. Byl obviněn z kolaborace s nacisty, ale osvobozen. \n\n\"Politique française 1919–1940\", 1947 \n"}
{"id": "1551771", "url": "https://cs.wikipedia.org/wiki?curid=1551771", "title": "Kamenná (Vyšší Brod)", "text": "Kamenná (Vyšší Brod)\n\nKamenná ( je zaniklá osada jihozápadně od Studánek u Vyššího Brodu v okrese Český Krumlov. \n\nV historických pramenech se název objevuje ve tvarech: Stain (1379), Kamenn (1385), Stain (1418), z Sstaynu (1500), Stain (1530), w kameni (1544), Sstein (1654) a Stein (1720 a 1789). V češtině se používal také název Kámen.\n\nPrvní písemná zmínka o osadě pochází z roku 1379. Při sčítání lidu v letech 1869–1930 patřila k obci Studánky a při dalších sčítáních už jako osada neexistovala.\n\nOsada stávala na východním okraji Šumavy na východním úbočí vrchu Kamenná (938 metrů) v blízkosti hranice s Rakouskem. V místech, kde stávala, pramení drobný potok, který se ve Vyšebrodském průsmyku vlévá do Bystré. Její pozůstatky se nachází v katastrálním území Studánky u Vyššího Brodu o rozloze 15,56 km².\n\n"}
{"id": "1551772", "url": "https://cs.wikipedia.org/wiki?curid=1551772", "title": "Práce (nakladatelství)", "text": "Práce (nakladatelství)\n\nPráce bylo vydavatelství a nakladatelství ROH založené v roce 1945 se sídlem v Praze.\n\nVzniklo v květnových dnech roku 1945 jako odborářské nakladatelství ROH, sídlilo v centru Prahy na Václavském náměstí, v polovině 90. let přesídlilo do Holešovic na Výstaviště. Vydavatelství a nakladatelství vydávalo odborářský deník \"Práce,\" soustředilo se na odbornou literaturu a vydávalo mnoho titulů z oblasti technické, ekonomické, pracovněprávní a sociální se zaměřením na odborovou činnost na pracovištích.\n\nBeletrie byla na okraji zájmu nakladatelství a v celkovém objemu vydaných knih zůstávala v menšině.\n\n\nPo zániku ROH v roce 1990 a po osamostatnění deníku Práce v roce 1992 se nakladatelství stalo od 1. února 1993 společností s ručením omezeným. Funkci ředitele vykonával do roku 1995 Miro Vosátka (* 1943). Po roce 1998 přestalo nakladatelství vyvíjet činnost.\n\nVydavatelství a nakladatelství Práce (1945–1946); Práce, tiskařské, nakladatelské a knihkupecké podniky ROH (1946–1955); Práce, vydavatelství a nakladatelství ROH (1955–1993); Vydavatelství a nakladatelství Práce, s.r.o. (1993–1998).\n\nV nakladatelství Práce celkem vyšlo cca 6875 titulů; do roku 1990 se produkce pohybovala okolo 100 publikací ročně, později kolísala mezi třiceti a čtyřiceti tituly. Tisk všech publikací zabezpečovala tiskárna Práce, jež se v druhé polovině padesátých let stala součástí tiskárenského podniku Mír.\n\n\n\n\n"}
{"id": "1551773", "url": "https://cs.wikipedia.org/wiki?curid=1551773", "title": "Divadlo na cucky", "text": "Divadlo na cucky\n\nDivadlo na cucky nemá stálý herecký soubor, dramaturga a ani režiséra. Jedná se o divadlo, které nabízí svůj prostor k hostování a kulturně vzdělávacím projektům v centru Olomouce. Dramaturgie divadla zahrnuje umělecké vzdělávací akce pro děti i dospělé se zaměřením na otázky občanské angažovanosti a environmentální témata. Současným ředitelem divadla je Jan Žůrek, funkci umělecké šéfky zastává Silvie Vollmanová.\n\nDivadlo na cucky má kořeny ve studentském amatérském divadelním světě. V olomouckému kulturnímu prostředí se nejedná o zvláštnost, nově vznikající scény mladých divadelních tvůrčích kolektivů a divadel tímto způsobem běžně vznikají. Obdobně se formovalo například uskupení kolem Davida Drábka soubor Hořící Žirafy nebo další olomoucké stále fungující scény – divadla Tramtarie a Nabalkoně kabaretní scéna.\n\nPočátky divadelního souboru na cucky spadají do roku 2003. První inscenace uvedené v Domě armády režíroval mezi lety 2003–2006 Lukáš Večerka Později se soubor přesouval mezi různými divadelními prostory a spolupracoval s dalšími olomouckými divadly například tehdejším souborem Tramtarie. Vývoj souboru byl zároveň spjat s Katedrou divadelních a filmových studií Univerzitě Palackého, kde začal studovat stávající ředitel divadla Jan Žůrek. Soubor proto začal působit v divadelním prostoru v Uměleckého centra Konvikt, které je prostorem univerzitním. Mezi inscenace charakteristické pro toto období, patřily \"Účtování v domě božím\" z roku 2003 od Felix Mitterera, \"Kolář(ž) neví kam jdeme?\", 2004 a \"LOS PEJOROS\", 2005.\n\nOd roku 2006 spolupracoval soubor pod vedením Jana Žůrka se sdružením Divadlo Konvikt. Svou inscenační tvorbu představoval v Uměleckém centru. Zároveň koprodukčně spolupracoval s cizími subjekty jako např. \"Nová síť\" nebo \"Pastiche filmz.\" V této době začala také oficiální spolupráce s mezinárodním festivalem Divadelní Flora Olomouc.\n\nTvůrci postupně začali proměňovat charakter divadelních představení a inklinovat k jiným divadelním druhům, například pohybovému divadlu. S proměnou dramaturgie tehdy stále ještě amatérský soubor na cucky, ohledával hraniční formy žánru činohry, experimentu a tance. Kromě klasických inscenací jako byla \"Anna, co teď\" (2007) přibyla nová divadelní forma – \"Kabaret na cucky\" s premiérou 3. 12. 2007. Jejím postupným reprízováním vznikla nová inscenace – kabaret \"Kladera 2008\".\n\nVývoj souboru na cucky proto v roce 2013 charakterizovala profesionalizace a zároveň přechod od repertoárového divadla ke konceptu kulturní platformy.  Divadlo přestalo působit jako soubor se stálými herci, naproti tomu získalo samostatný prostor, přestěhovalo se z akademické půdy do prostorů Wurmovy ulice a bylo zapsáno jako spolek DW7. V programu se začala objevovat zejména hostující představení. Dramaturgicky se platforma zaměřuje na inscenace taneční a žánrově fluidní – expresivní a alternativní. Tematicky se velká většina inscenací vztahovala k soudobé divadelní praxi a reflektovala aktuální kulturně-společenské dění. Divadlo na cucky experimentovalo a ohledávalo hranice kreativních odvětví. V tomto období se z prostoru Wurmovy ulice stalo místo pro prezentaci české a zahraniční divadelní a taneční scény v Olomouci. Děje se tak zejména díky spolupráci s organizací Nová síť, mezinárodními platformami Visegrad Fund a Nordspirace. Kromě divadelních aktivit se dramaturgie začíná věnovat mimodivadelním a doprovodným aktivitám jako jsou workshopy, provoz Galerie W7, open mics, rezidenční pobyty nebo realizace projektu komunitního zahradničení Za()hrada. Původně se dramaturgie specializovala na alternativu ke klasické činohře, hostovali zde proto soubory jako je Vertedance, Studio Hrdinů, Jelena Kostić, A studio Rubín, DEFRACTO, ME-SA, Krepsko, ad. Vlastní tvorbu, na kterou byly vždy najímány inscenační týmy i herci jednotlivě, charakterizovaly inscenace jako \"Ritter, Dene, Voss, Antigona\", \"Fernando Krapp mi napsal dopis\" ad. V programu nebyla opomíjena ani představení pro dětského diváka: \"Pohádka na cucky\", \"Tučňáci na arše\" nebo tituly pro mládež jako: \"můj BF\" či \"Ole je Frajer\". Další zásadní změny se týkaly workshopů, které sledovaly a rozvíjely charakter divadla jako komunitního centra. Jednalo se o projekty Divadlo na cucky pro děti (divadelní a výtvarné kroužky), dramatické studio SENior a dramatické studio pro studenty.\n\nV roce 2017 divadlo díky veřejné sbírce mohlo přesunout do vlastního prostoru na Dolním náměstí, který po rekonstrukci kromě divadla hostí galerii XY a kavárnu na cucky. Program charakterizuje nepravidelná dramaturgie např. autorské inscenace \"1993, Jsem do tebe\", \"Opletal, Opuštěná společnost\" a pohádku \"Tři oříšky.\" Divadlo také podporuje společenskokritické a politické debaty nebo představení dramatického studia SENior a dramatického studia pro studenty. \n\nZe starších inscenací Divadla na cucky je patrné, že dramaturgické plánování nemá jednotný charakter a proměňuje se v závislosti na okolních aspektech. Tento proces lze sledovat na vývoji programu v souvislosti s prostorem divadla, kde zrovna sídlí. Zásadní pro poetiku a dramaturgii divadla je vedení dialogu se společností a off-program, který leckdy převyšuje repertoár divadla. Program se dělí na hlavní, vedlejší program a vzdělávací kurzy. Do hlavního spadají inscenace jako je \"Opletal, Opuštěná společnost, MATE\" nebo \"Tři oříšky.\" Tyto inscenace jsou vyprofilované, aby každá z nich zasáhla věkově vymezenou skupinu, kupříkladu \"MATE\" je inscenací vytvořena pro vysokoškoláky. Další programovou složku zastupují debaty a projekce, které mají za cíl rozproudit společenskou debatu na téma: náboženství, společnost nebo globální oteplování. Poslední vzdělávací linii zastupují programy pro děti – dětské dílny, divadelní studio a lekce taneční a pohybové průpravy.\n\n\nV letech 2003–2019 uvedlo divadlo tyto inscenace:\n\n"}
{"id": "1551775", "url": "https://cs.wikipedia.org/wiki?curid=1551775", "title": "Louis Barthou", "text": "Louis Barthou\n\nLouis Barthou (25. srpna 1862 Oloron-Sainte-Marie – 9. října 1934 Marseille) byl francouzský politik třetí republiky. \n\nBarthou zpočátku absolvoval právní vzdělání, ale brzy vstoupil do politiky. V roce 1889 se poprvé stal členem francouzského parlamentu, patřil k pravému středu. Od roku 1894 byl opakovaně ministrem a od března do prosince 1913 byl francouzským předsedou vlády. V této funkci s ohledem na německé zbrojení a proti odporu politické levice prodloužil povinnou vojenskou službu na tři roky. 2. května 1918 byl zvolen do Académie française. V roce 1922 přešel do Senátu. Od roku 1922 do roku 1926 byl předsedou reparační komise. \n\nOd roku 1934 Barthou jako francouzský ministr zahraničí budoval systém smluv se státy východní Evropy (Pacte de l'Est) a zahájil jednání o francouzsko-sovětské smlouvě. Chtěl diplomaticky izolovat „Třetí říši“ i prostřednictvím sblížení s Velkou Británií a Itálií. Kvůli sblížení se Sovětským svazem se dostal do konfliktu s pravicovými kruhy. \n\nDne 9. října 1934 byl Barthou zabit při atentátu na jugoslávského krále Alexandra I. Ten byl na státní návštěvě v Marseille, a tam ho přijal Barthou. Krátce nato krále zastřelil atentátník Vlado Černozemski. Při přestřelce byl vážně zraněn i Louis Barthou a zemřel asi hodinu poté v nemocnici v Marseille a byl pohřben na hřbitově Père Lachaise v Paříži. \n\n\n"}
{"id": "1551779", "url": "https://cs.wikipedia.org/wiki?curid=1551779", "title": "Bokarnea", "text": "Bokarnea\n\nBokarnea (\"Beaucarnea\") je rod rostlin z čeledi chřestovité. Jsou to sukulentní rostliny stromovitého až trsovitého vzrůstu, se ztlustlým stonkem a listy nahloučenými na koncích větví. Květy jsou jednopohlavné, se šestičetným okvětím. Plodem je jednosemenná tobolka. Rod zahrnuje 13 druhů a je rozšířen v Mexiku a Střední Americe, kde roste v suchých a polosuchých oblastech.\nNejznámějším druhem je bokarnea tlustokmenná, nazývaná také nolina nebo sloní noha, která je pěstována jako pokojová a okrasná rostlina.\n\nBokarney jsou jednodomé nebo dvoudomé, stálezelené stonkové sukulenty se silně ztlustlou spodní částí kmene a řídce stromovitým nebo trsnatým vzrůstem. Dorůstají výšky od 60 cm do 10 metrů (výjimečně až 18 metrů). \nBokarnea tlustokmenná může dosáhnout průměru ztlustlého kmene až 3 metry. \nListy jsou růžicovitě nahloučené na vrcholu kmene a větví, zelené nebo nasivěle modrozelené, jehlicovité až mečovité. U něktyrých druhů jsou staré odumřelé listy vytrvalé a pokrývají větve.\nKvěty jsou jednopohlavné, pravidelné, se šestičetným, bělavým nebo načervenalým okvětím, uspořádané v thyrsech větvených do 2 až 3 řádů a složené z vějířků obsahujících po 2 až 9 samčích nebo po 3 až 5 samičích květech. \nV samčích květech je 6 tyčinek a někdy zbytek semeníku (pistillodium). Samičí květy obsahují svrchní semeník srostlý ze 3 plodolistů a pouze s jednou komůrkou se 6 vajíčky. Čnělka může být krátká nebo prodloužená a nese trojlaločnou bliznu. \nPlodem je elipsoidní, kulovitá nebo obvejcovitá, opožděně pukající tobolka, u některých druhů křídlatá. V každém plodu je jediné kulovité, trojlaločné semeno.\n\nRod zahrnuje v současném taxonomickém pojetí 13 druhů. Je rozšířen v Mexiku a Střední Americe. Centrum druhové diverzity je v suchých a polosuchých oblastech středního Mexika. Z Mexika je udáváno celkem 12 druhů, z toho 9 endemických. Jediný druh, který v Mexiku neroste, je \"Beaucarnea guatemalensis\". Ve Střední Americe sahá areál rodu od Guatemaly a Belize po Nikaraguu.\n\nMezi biologicky aktivními látkami obsaženými ve stoncích bokarney tlustokmenné převládají glykosidy spirostanolu. Naproti tomu v listech převažují deriváty furostanolu. Celkem bylo v listech zjištěno 13 různých steroidních saponinů. Informace o jedovatosti rostlin jsou řídké.\nByla zaznamenána otrava domácího králíka po konzumaci rostliny. Projevovala se sliněním, letargií, anorexií, špatným stavem srsti a zrychleným dechem. Prognóza byla po přeléčení příznivá.\n\nRod \"Beaucarnea\" je v rámci čeledi \"Asparagaceae\" řazen do podčeledi \"Nolinoideae\" a tribu \"Nolineae\". V minulosti byl spolu s dalšími 3 příbuznými rody (\"Calibanus\", \"Dasylirion\", \"Nolina\") řazen do samostatné malé čeledi \"Nolinaceae\". Tato čeleď byla v systému APG spolu s jinými vřazena do široce pojaté čeledi \"Asparagaceae\".\nV minulosti byl rod \"Beaucarnea\" některými taxonomy spojován s rodem \"Nolina\". Výsledky fylogenetických studií toto uspořádání nepotvrdily, neboť rod \"Nolina\" představuje sesterskou větev kladu zahrnujícího rody \"Beaucarnea\" a \"Dasylirion\". Naopak se ukázalo, že dříve rozlišovaný rod \"Calibanus\" představuje větev uvnitř vývojového stromu rodu \"Beaucarnea\" a proto byly oba rody spojeny.\nOd podobného rodu \"Nolina\" lze rostliny rodu \"Beaucarnea\" rozeznat podle kmene ve spodní části silně ztlustlého, a podle \ntrojkřídlých plodů, obsahujících jedinou komůrku.\n\nNejčastěji pěstovaným a také nejznámějším druhem je bokarnea tlustokmenná (\"Beaucarnea recurvata\"). Z dalších druhů se pěstuje zejména \"Beaucarnea hookeri\", \"B. gracilis\", \"B. stricta\" a \"B. purpusii\"\nV Evropě se bokarney pěstují jako okrasné rostliny již od poloviny 19. století.\nExistují také okrasné kultivary, např. 'Stripy Ponytail' s listy bělavě lemovanými.\nBokarney se snadno množí výsevem semen.\n\n"}
{"id": "1551781", "url": "https://cs.wikipedia.org/wiki?curid=1551781", "title": "Požáry v Austrálii (2019–2020)", "text": "Požáry v Austrálii (2019–2020)\n\nSezóna požárů v Austrálii na přelomu let 2019 a 2020 (kdy je na jižní polokouli léto) zasáhla do ledna 2020 plochu 186 260 km², a to především v jihovýchodní části země (ve státech Victoria a Nový Jižní Wales). Během požárů bylo zničeno přes 2500 budov, vč. 1300 obytných domů a zemřelo 33 lidí, řada dalších byla nezvěstná. Požáry donutily vládu státu Nový Jižní Wales vyhlásit stav nouze a australskou armádu povolat rezervisty do boje s ohněm. Požárům předcházely rekordně vysoké teploty a sucho, které postihlo Austrálii.\n\nPožáry se objevily již v letních měsících roku 2019 (tedy v době, kdy na jižní polokouli a v Austrálii panovala zima) a šířily se postupně do různých částí státu Nový Jižní Wales, především pobřeží, objevily se také na předměstí Sydney, největšího města země. Zaznamenáno jich bylo nejprve okolo stovky. Ve státě Victoria byla zasažena východní a jihovýchodní část území. Nemalá část požárů se uskutečnila na odlehlých místech a hasičské sbory se jim začaly věnovat až v prosinci 2019. Požáry také velmi vážně zasáhly stavy zvěře, uhořely tisíce volně žijících koal a dalších zvířat. \n\nV polovině listopadu bylo rozhodnuto o vyslání hasičů z odlehlejších částí Austrálie do Nového Jižního Walesu; 300 lidí vyslal např. stát Victoria na boj s ohněm. Ke konci měsíce dorazilo do zasažené části země 100 hasičů ze Západní Austrálie a teritoria hlavního města. V téže době australská vláda také rozhodla o zapojení letectva, které mohlo hasičům zajistit podporu. Požáry pomáhali hasit také hasiči z USA, Kanady a Nového Zélandu. \n\nNa přelomu prosince a ledna 2019 a 2020 si situace s požáry vynutila nasazení rezervistů australské armády. Kouř z požárů byl registrován i v Tasmánii a na Novém Zélandu. V některých australských městech způsobil rekordní hodnoty znečištění ovzduší. \n\nAustrálie kontinent, který patří mezi nejvíce náchylné k přírodním požárům. Požáry buše jsou zde součástí přirozeného krajinného cyklu. K intenzitě požárů buše však mohou přispět faktory, jako jsou změna klimatu, povětrnostní situace a lidské zásahy do vegetace; nejničivějším požárům v australské historii obvykle předcházely extrémně vysoké teploty, nízká relativní vlhkost a silný vítr, jejichž kombinací vznikaly ideální podmínky pro rychlé šíření ohně. Vědcí a agentury pro obhospodařování půdy souhlasí s tím, že hlavními příčinami požárů v sezóně 2019–2020 bylo nadprůměrně vyschlé dřevo keřů, díky rekordním teplotám a suchu, doprovázené silně větrným počasím. Politická povaha krize vzniklá spolu s požáry a s ní souvisejících otázky však vedly také k šíření velkého množství dezinformací o příčinách požárů, k zanedbávání důvěryhodného vědeckého výzkumu, znaleckých posudků a předchozích vládních analýz.\n\nHlavní příčinou vznícení požárů během krize v letech 2019–20 ve státech Nový Jižní Wales a Victoria jsou údajně údery blesků. Žhářství, které bylo často médii prezentováno jako hlavní příčina, mělo podle ABC velmi malý dopad – do 18. ledna 2020 bylo příčinou asi 1 % požárů v NSW a 0,3 % požárů ve Viktorii.\n\nPravděpodobnou hlavní příčinou požárů bylo pokračující sucho ve východní Austrálii – nejzávažnější v historii některých oblastí zasažených požáry. Souběžně s poklesem srážek došlo k rekordnímu nárůstu průměrných měsíčních teplot; tato situace trvala 36 měsíců – až do října 2019. Kombinace tepla a sucha způsobila kritický nízký obsah vlhkosti v dřevu keřů, podle požárníků tato vyschnutí dřeva keřů vedlo k mimořádně vysokému nebezpečí požáru. Ačkoli Austrálie přirozeně zaznamenala vysokou variabilitu srážek a horká léta po tisíciletí, země zaznamenala od roku 1900 zvýšení průměrných ročních teplot o téměř 1,0 °C, od roku 1990 pokles průměrných srážek v jihovýchodní Austrálii s tím, nejhorší zaznamenaná sucha se vyskytují až v 21. století. Organizace vědeckého a průmyslového výzkumu Commonwealthu (CSIRO) uvedla, že díky předpokládané budoucí změně klimatu budou horké dny častější a ještě teplejší (velmi vysoká pravděpodobnost), a období sucha by měly v jižní Austrálii prodlužovat (vysoká pravděpodobnost). V říjnu 2019 prohlásil australský ministr vodních zdrojů David Littleproud, že plně uznává souvislost mezi změnou klimatu a suchem v Austrálii, jako někdo, kdo to zažil z první ruky. \n\nOdborníci na změnu klimatu a na požáry souhlasí s tím, že změna klimatu je faktor, o kterém je známo, že má za následek zvýšenou frekvenci a intenzitu požárů v jihovýchodní Austrálii, ačkoli nelze tvrdit, že je to jediná příčina požárů v sezóně 2019–2020; klimatická změna velmi pravděpodobné přispěla k nebývalému rozsahu a závažnosti požárů. Krize vedla k výzvám k dalšímu boji proti klimatickým změnám. V prosinci 2019 byla australská klimatická politika hodnocena jako nejhorší na světě a celkově šestá nejhorší z 57 zemí hodnocených indexem výkonnosti v oblasti změny klimatu, přičemž Morrisonova vláda byla označena za „stále regresivnější sílu“. Vláda Scotta Morrisona původně bagatelizovala vliv změny klimatu na požáry, předseda vlády nakonec připustil, že změna klimatu byla jedním z „mnoha faktorů“ a dodal, že Austrálie „hraje svou roli“ v mezinárodním úsilí proti změně klimatu. Morrisonova vláda byla silně kritizována za své cíle v oblasti snižování emisí do roku 2030. Několik členů vládnoucí liberální strany bylo mezinárodně kritizováno za popírání změny klimatu. Izraelská společnost Public Broadcasting Corporation, odvysílala velmi kritickou zpětnou vazbu od posluchačů po vyslání rozhovoru, v němž bývalý liberální premiér Tony Abbott řekl, že svět je „v sevření klimatického kultu“. Také generální ředitel Rady malých podniků v Austrálii kritizoval vládu a uvedl, že „ve vládě jsou lidé, kteří pevně věří, že neexistuje nic takového jako změna klimatu nebo že věří, že lidské bytosti nemají dopad na to a jsou neústupní.“\n\nBěhem krize tvrdili konzervativní politici a některá média, že příčinou požárů je nedostatečné preventivní vypalování; takové tvrzení bylo kritizováno a vyvráceno odborníky. V tomto duchu byly také šířeny pomluvy, že za krizi mohou environmentální skupiny, které bránily předepsanému vypalování, ačkoliv environmentální skupiny mají v Austrálii relativně zanedbatelnou politickou moc ve srovnání s liberálními a národními stranami. Navíc statistiky ukázaly, že v posledních letech došlo v jihovýchodní Austrálii k nárůstu ploch, na kterých bylo prováděno předepsané vypalování v návaznosti na doporučení odborné komise, která vznikla po tragických požárech v roce 2009. Odborníci ovšem poukázali na to, že vzhledem k nedávným teplejším a sušším podmínkám bylo obtížnější dosáhnout preventivního vypálení všech předepsaných ploch. Experti se také vyjádřili skepticky k účinnosti omezování hořlavého dřeva preventivními požáry a citovali výzkum, který naznačuje, že předepsané vypalování má jen malou účinnost při omezování požárů v buši a při ochraně majetku v jihovýchodní Austrálii a zdůraznili, že primární vliv mají klimatické a povětrnostní podmínky.\n\nÚčinek předchozího předepsaného vypalování na zpomalení australských požárů v letech 2019–2020 a jeho role při úsilí o potlačení požárů zůstává nejasné, ačkoliv v mnoha případech byly požáry prostoupily i přes vyčištěnou zemědělskou půdu a také přes lesy, který byly nedávno zasaženy neplánovaným a plánovaným vypalováním – jako příčiny byly uvedeny extrémní povětrnostní podmínky a vyschlost vegetace. Takto byla výrazně požáry poškozena velká oblast Národního parku Morton, ačkoliv zde v roce 2017 proběhlo rozsáhlé preventivní vypalování. V souvislosti s předepsaným vypalováním prohlásil profesor pyrogeografie a požární vědy David Bowman: „Jsou to velmi únavné a velmi staré konspirační teorie, které se rozběhnou po většině velkých požárů. Tyto konspirační teorie jsou zjevným pokusem odklonit konverzaci daleko od změny klimatu“. Navzdory důkazům, které naznačují, že množství hořlavého dřeva hrálo v australských požárech 2019–2020 minimální roli, existují výzvy k otevření australských chráněných území průmyslu, zejména těžbě dřeva a pasení, ke snížení množství objemu dřeva v lesích, přičemž tyto výzvy dosud vycházely hlavně od jednotlivců a od podniků, které mají zájmy v těchto odvětvích a tyto výzvy vedly k šíření velkého množství dezinformací.\n"}
{"id": "1551784", "url": "https://cs.wikipedia.org/wiki?curid=1551784", "title": "Horní Drkolná", "text": "Horní Drkolná\n\nHorní Drkolná ( je zaniklá vesnice severně od Dolní Drkolné u Vyššího Brodu v okrese Český Krumlov. \n\nNázev vesnice je odvozen ze staročeského slova drkolna (trám, palice, klacek, kyj) ve významu les nebo kyjový les. Německé jméno vychází ze slova , což je zdrobnělina pro paseku (tj. malá paseka). V historických pramenech se název objevuje ve tvarech: Minor Plaga Gerberti (1278), Plaga Gerberti (1323), Minor Plaga (1400–1450), Schlagl Bohemicale (1530), Oberschlagl (1654), Ober-Schlegl (1720), Ober-Schlagl (1841), Schlagl horní a Ober-Schlagl (1854) a Horní Drkolná a Ober-Schlagl (1923).\n\nPrvní písemná zmínka o osadě pochází z roku 1278. \n\nVesnice stávala v Šumavském podhůří na jihovýchodním úbočí vedlejšího vrcholu Herbertovského vrchu v nadmořské výšce okolo 660 metrů. Její pozůstatky se nachází v katastrálním území Dolní Drkolná o rozloze 8,69 km².\n\nPři sčítání lidu v letech 1869–1930 patřila Horní Drkolná jako osada k obci Dolní Drkolná. Při sčítání lidu v roce 1950 byla osadou Studánek a v dalších letech zanikla.\n\n"}
{"id": "1551785", "url": "https://cs.wikipedia.org/wiki?curid=1551785", "title": "Armand Călinescu", "text": "Armand Călinescu\n\nArmand Călinescu (4. června 1893 Pitești – 21. září 1939 Bukurešť) byl rumunský ekonom a politik, který byl 39. premiérem Rumunska od března 1939 do své smrti o šest měsíců později. Byl tvrdým protivníkem fašistické Železné gardy a asi skutečným vládcem země během diktatury krále Karla II. Přežil několik pokusů o atentát, ale nakonec jej zabili příslušníci Železné gardy s německou pomocí. \n"}
{"id": "1551788", "url": "https://cs.wikipedia.org/wiki?curid=1551788", "title": "Franz Xaver Maximilián Millauer", "text": "Franz Xaver Maximilián Millauer\n\nFranz Xaver Maximilián Millauer, také František Xaver Maxmilián Millauer, Maximilián Millauer, který publikoval také pod pseudonymem Maximilián Meitl (17. prosince 1784 – 14. června 1840), byl český historik a teolog, rektor Univerzity Karlovy, direktor Královské české společnosti nauk, jednatel Národního muzea.\n\nMillauer se narodil dne 17. prosince 1784 v Českých Budějovicích čp. 58 jako Franz Xaver Millauer. Jeho otec Laurentius (Vavřinec) Millauer byl českobudějovickým syndikem. Millauerův rodný dům už neexistuje, byl zbourán kvůli stavbě, tzv. Koldomu (komplexu činžovních domů Perla). Po studiu na čekobudějovickém piaristickém gymnáziu a na pražské univerzitě, vstoupil do cisterciackého vyšebrodského kláštera, přijal řádové jméno Maximilian a vrátil se na pražskou univerzitu, kde vystudoval teologii. Potom působil jako duchovní ve Studánkách, polní kaplan u zeměbrany na Klatovsku a pak jako duchovní v Boršově nad Vltavou. V roce 1810 se stal doktorem teologie a od roku 1815 byl profesorem na pražské univerzitě, kde se stal v roce 1834 rektorem. Od roku 1819 byl řádným členem Královské české společnosti nauk, ve které byl později ve dvou funkčních obdobích direktorem. V roce 1823 byl jmenován do prozatímního výboru Národního muzea, později se pak stal jednatelem tohoto muzea. V audienci u nejvyššího purkrabí hraběte z Kolovrat přednesl s Jungmannem a Preslem prosbu o to, aby se nově zřízené zemské muzeum stalo oporou jazykových a literárních snah českých. Zemřel 14. června 1840 v Praze.\n\nMillauer se zajimal hlavně o české dějiny, prostudoval univerzitní archiv, klášterní archiv ve Vyšším Brodu, archiv v Třeboni, Českém Krumlově, v Českých Budějovicích a jiné. O prostudované problematice napsal mnoho článků. Psal hlavně německy.\n\n"}
{"id": "1551790", "url": "https://cs.wikipedia.org/wiki?curid=1551790", "title": "Kaple Narození svatého Jana Křtitele (Trávník)", "text": "Kaple Narození svatého Jana Křtitele (Trávník)\n\nKaple Narození svatého Jana Křtitele v Trávníku je pozdně barokní obdélná, stojboce ukončená sakrální stavba, která se nachází při okraje obce. Duchovní správou spadá pod Římskokatolickou farnost Cvikov.\n\nV 80. letech 20. století patřil k zařízení oltář Vzkříšení Páně se sochami sv. Josefa a sv. Antonína Paduánského z 2. třetiny 18. století. Dále se zde nacházela rokoková stříňka se zlidovělou Madonou.\n\nMezi Trávníkem a Mařenicemi se nachází ještě barokní kaple Svaté Rodiny. Pochází ze 2. poloviny 18. století. Má čtvercový půdorys, čabrakové pilastry a obdélný vchod s polokruhovým záklenkem. Je vyvrcholená trojúhelníkovým štítem.\n\n"}
{"id": "1551792", "url": "https://cs.wikipedia.org/wiki?curid=1551792", "title": "Krčméry", "text": "Krčméry\n\nKrčméry je slovenské příjmení:\n\n"}
{"id": "1551799", "url": "https://cs.wikipedia.org/wiki?curid=1551799", "title": "Edward Rutledge (politik)", "text": "Edward Rutledge (politik)\n\nEdward Rutledge (23. listopadu 1749, Jižní Karolína – 23. ledna 1800, Jižní Karolína) byl americký politik a nejmladší signatář Deklarace nezávislosti Spojených států. Byl také zvolen 39. guvernérem Jižní Karolíny.\n\nStejně jako jeho nejstarší bratr John Rutledge se Edward narodil v Charlestonu v Jižní Karolíně. Byl nejmladším ze sedmi dětí (5 synů a 2 dcery) Johna Rutledge a Sarah Hext. Jeho otec byl lékař a kolonista skotsko-irského původu; jeho matka se narodila v Jižní Karolíně a její rodina pocházela z Anglie. Následoval své bratry Johna a Hugha, studoval právo v Londýně na Inns of Court. V roce 1772 byl přijat do anglické advokátní komory. Poté se vrátil do Charlestonu a 1. března 1774 se oženil s Henriettou Middleton (17. listopadu 1750 – 22. dubna 1792), dcerou Henryho Middletona (1717 – 13. června 1784), účastníka kontinentálního kongresu a otce Arthura Middletona, signatáře Deklarace nezávislosti. Pár měl tři děti: \n\nRutledge měl úspěšnou právnickou praxi se svým partnerem, Charlesem Cotesworthem Pinckneym. Stal se předním občanem Charlestonu. Vlastnil více než 50 otroků.\n\nBěhem americké revoluce sloužil Rutledge spolu se svým bratrem Johnem v armádě. John zastupoval Jižní Karolínu na kontinentálním kongresu. Podle jeho názoru by měli být Afroameričané vyhoštěni z kontinentální armády. Přestože byl pevným zastáncem koloniálních práv, byl jako delegát zpočátku proti The Resolution for Independence (usnesení o nezávislosti) v té podobě, jakou navrhoval Richard Henry Lee z Virginie, jeden z Otců zakladatelů. Vůdcové z Jižní Karolíny si nebyli jisti, že čas „nazrál“. V 26 letech byl nejmladším delegátem, který Deklaraci nezávislosti podepsal.\n\nV listopadu 1776 se vrátil domů. Pracoval v General Assembly (Valném shromáždění). Sloužil jako kapitán dělostřelectva v milicích Jižní Karolíny a bojoval v bitvě o Beaufort v roce 1779. V květnu 1780 byl Rutledge zajat během obležení Charlestonu spolu s dalšími signatáři Deklarace nezávislosti, kterými byli Arthur Middleton a Thomas Heyward. Byli propuštěni během výměny vězňů v červenci 1781.\n\nPo propuštění se vrátil do General Assembly, kde působil až do roku 1796. Byl známý jako aktivní zákonodárce a obhájce zabavování loajalistického majetku. Stejně jako John Rutledge byl i Edward Rutledge proti Jay Treaty, (Jayská smlouva, smlouva o přátelství a obchodu mezi Británií a Spojenými státy z roku 1795, upřesnění Pařížské smlouvy z roku 1783) a proti anglofilnímu postoji, který vnímal ve federální straně. Jako volič v prezidentských volbách v roce 1769 Rutledge hlasoval pro dva jižní kandidáty, republikána Thomase Jeffersona a federalistu Thomase Pinckneyho. Rutledge nebyl blízký konečnému vítězi voleb Johnu Adamsovi, což trvalo už od kontinentálního kongresu, ale schvaloval Adamsovu obrannou politiku vůči Francii během kvaziválky.Rutledge rozhněval postoj republikánů, kteří se stavěli proti většině Adamsových obranných opatření, protože republikány chápal jako stranu hájící spíše zájmy Francie než zájmy americké, podobně jako vnímal náklonnost k Britům u federalistů během debat o Jayské smlouvě. Rutledge poté přestal s Jeffersonem komunikovat. Rutledge pracoval v Senátu dva roky a v roce 1798 byl zvolen guvernérem Jižní Karolíny. \n\nBěhem důležitého setkání v Columbii musel Rutledge pro silný záchvat dny odjet domů. Zemřel v Charlestonu před koncem svého funkčního období. Vyskytly se názory, že zemřel na mrtvici po vyslechnutí zprávy o smrti George Washingtona.\n\n\n\n"}
{"id": "1551800", "url": "https://cs.wikipedia.org/wiki?curid=1551800", "title": "Drahomíra Gajdošová", "text": "Drahomíra Gajdošová\n\nDrahomíra Gajdošová (* 1921 Brno) je česká (moravská) žurnalistka, autorka knihy a povídek pro mládež.\n\nByla dcerou spisovatele Adolfa Gajdoše a jeho manželky Františky, rozené Slizowské. Měla bratry Tadeáše a Zbislava. Úspěšně maturovala na 2. české reálce v Brně roku 1937, v únoru 1946 ukončila studium na Vysoké škole zemědělské a stala se inženýrkou agronomie. Podle zjištění Ladislava Soldána opustila v roce 1951 ilegálně, spolu s bratrem Zbyškem (Zbislavem, 1914–1986), Československo. Po pobytu v Austrálii se usadila v Oregonu (USA), kde žila ovdovělá pod jménem Helena Cibulka.\n\nByla členkou \"Moravského kola spisovatelů\", ze kterého byla v únoru 1948 vyloučena jeho \"Akčním výborem\".\n\nV letech 1946–1948 vedla nedělní filmovou rubriku deníku Československé strany lidové \"Národní obroda, v roce 1947 zveřejnila své reportáže o cestě po Polsku\"; v Národní obrodě přispívala i do jiných rubrik. Recenze podepisovala šiframi \"Mg.\", \"G.\" a \"g.\"\n\nV emigraci zveřejňovala v letech 1955–1965 povídky do exilovém periodiku \"Nový život\".\n\nJediná kniha, kterou Drahomíra Gajdošová v Československu vydala, byla pro její vykonstruovanost přijata kritikou s rozpaky. (Shovívavější byla recenze v \"Novém obzoru\", ve kterém byla zaměstnána.) \n\n\n"}
{"id": "1551804", "url": "https://cs.wikipedia.org/wiki?curid=1551804", "title": "Seznam kulturních památek v Trhové Kamenici", "text": "Seznam kulturních památek v Trhové Kamenici\n\n"}
{"id": "1551806", "url": "https://cs.wikipedia.org/wiki?curid=1551806", "title": "Seznam kulturních památek v Žumberku", "text": "Seznam kulturních památek v Žumberku\n\n"}
{"id": "1551808", "url": "https://cs.wikipedia.org/wiki?curid=1551808", "title": "Seznam kulturních památek v Předhradí (okres Chrudim)", "text": "Seznam kulturních památek v Předhradí (okres Chrudim)\n\n"}
{"id": "1551809", "url": "https://cs.wikipedia.org/wiki?curid=1551809", "title": "Venustiano Carranza", "text": "Venustiano Carranza\n\nJosé Venustiano Carranza de la Garza (29. prosince 1859 – 21. května 1920) byl jedním z hlavních vůdců mexické revoluce. Jeho vítězná severní revoluční Konstitucionalistická armáda porazila nejprve kontrarevoluční režim Viktoriana Huerty (únor 1913 – červenec 1914) a poté ostatní revolucionáře po Huertově vypuzení. V letech 1915–1917 získal moc nad Mexikem a působil jako hlava státu. S vyhlášením nové revoluční mexické ústavy z roku 1917 byl zvolen prezidentem a sloužil od roku 1917 do roku 1920. \n\nCarranza, označovaný „Primer Jefe“ neboli „První šéf“ konstitucionalistů, byl spíše chytrým politikem než vojákem. Podporoval odpor Francisca I. Madera vůči Díazovu režimu ve volbách v roce 1910 i Maderův plán ze San Luis Potosí anulovat volby a násilím svrhnout Díaze. Poté byl Maderem jmenován guvernérem svého domovského státu Coahuila. Když byl Madero v únoru 1913 zavražděn, Carranza vypracoval plán z Guadalupe, ryze politický plán, jak se Huerty zbavit. Carranza se stal vůdcem severních sil bojujících proti Huertovi. Dovedl konstitucionalistickou frakci k vítězství a stal se mexickým prezidentem. \n\nCarranza pocházel z bohaté statkářské rodiny ze severu země; třebaže byl vůdcem severního revolučního hnutí, prosadil, aby v Mexiku revoluce neprovedla zásadní pozemkovou reformu. Byl mnohem konzervativnější než vůdce jižních rolníků Emiliano Zapata nebo severní revoluční generál Pancho Villa. Jakmile byl Carranza pevně u moci, snažil se eliminovat své politické soupeře. Spojené státy ho uznaly, ale Carranza zaujal silně nacionalistické pozice. Během jeho vlády byla vypracována a přijata současná ústava Mexika. Carranza neuskutečnil její nejradikálnější prvky, jako je přesun moci na pracující, vyvlastnění zahraničních podniků, pozemková reforma nebo potlačení římskokatolické církve v Mexiku. \n\nVe volbách v roce 1920, ve kterých sám nemohl uspět, se pokusil dosadit prakticky neznámého civilního politika Ignacia Bonillase do úřadu prezidenta Mexika. Severní generálové, kteří měli skutečnou moc, povstali proti Carranzovi podle plánu z Agua Prieta a Carranza byl na útěku z hlavního města zavražděn. \n"}
{"id": "1551817", "url": "https://cs.wikipedia.org/wiki?curid=1551817", "title": "Fotografie v Albánii", "text": "Fotografie v Albánii\n\nJako v mnoha zemích byl vývoj techniky, řemesla a umění fotografie v Albánii mimo jiné důsledkem změny technologie, zlepšování ekonomických podmínek a míry uznání fotografie jako svéprávné formy umění. Fotografie se v Albánii vyvíjela za silné spoluúčasti a zájmu od počátků tohoto umění k úspěchům ve světě fotografie do dnešních dní.\n\nHistorie fotografie v Albánii začíná dynastií Marubiů a jejím zakladatelem Pietrem Marubim (1834–1903). Pietro Marubi přišel do severozápadního města Skadaru z italské Piacenzy v druhé polovině 19. století a otevřel zde první fotografické studio v roce 1858. První děti Pietra Marubiho a jeho věrní následníci, kteří neměli žádné vlastní děti, byli Mati a Kel Kodheli, synové jeho zahradníka Rroka Kodheliho. Pietro poslal Matiho, staršího z obou bratrů, aby studoval fotografii ve studiu Sebastianutti & Benque v Terstu. Když Mati předčasně zemřel ve svých devatenácti letech, v roce 1881 Pietro adoptoval Kela, kterého poslal také do Itálie na studium a později převzal příjmení Marubi. Po Pietrově smrti v roce 1903 zdědil Kel studio svého adoptivního otce a pokračoval v jeho práci. Pak ho následoval jeho vlastní syn Gegë Marubi, který studoval fotografii a kinematografii ve Francii ve studiu bratrů Lumièrů.\n\n\nS nástupem komunistické vlády ve 40. letech 20. století, kdy byl každý soukromý podnik ze zákona zakázán, byl Gegë Marubi nucen přenechat archiv své rodiny státu. Jiná fotografická studia, která se otevřela v Albánii v průběhu stejných desetiletí, včetně Dritëshkroja e Kolës (1886), Fotografija Pici (1924), Foto Jakova (1932) a Foto Rraboshta (1943), se také musely vzdát svých fotografií. Z těchto kombinovaných zdrojů byla založena Marubi Photothèque jako divize Historického muzea ve Skadaru. Část muzea zůstala až do roku 2003, kdy se stalo autonomní institucí.\n\nJeho nástupce, Národní fotogalerie Marubi a první albánské muzeum fotografie, bylo otevřeno v květnu 2016. Jádro její sbírky tvoří to, co bylo dříve obsahem fotografické sbírky Marubi Photothèque.\n\nMuzeum Marubi uchovává a propaguje sbírku více než 500 000 negativů pocházejících z druhé poloviny devatenáctého století do konce dvacátého století. Rodinný archív Marubiů spolu s archivy mnoha dalších fotografů v muzeích dokumentují klíčové momenty v albánském společenském, kulturním a politickém životě v průběhu jednoho a půl století. \n\nPředválečné období je často považováno za „zlatý věk“ albánské fotografie. Mezi další známé fotografy této doby patří Dhimitër Vangjeli, Vani Burda, Kristo Shuli, Pero Kaçauni, Kolë Maca, Kristaq Sotiri, Foti Papajani, Bajazid Doda, Dedë Jakova, Ali Bakiu, Petro Dhimitri, Janaki a Milton Manaki, Lilo Xhimitiku, Ymer Bali, Shan Pici, Kolë Idromeno nebo Pjetër Rraboshta.\n\nV komunistické Albánii byla fotografie řízena státem. Ústřední institucí odpovědnou za výrobu a archivaci obrázků byla albánská telegrafická agentura, která měla fotografickou laboratoř již v roce 1947. Mezi první fotožurnalisty této éry patřili Vasil Ristani a Mehmet Kallfa. Na konci padesátých let nabízely průkopnické domy, alespoň v Tiraně, kurzy fotografování. Během šedesátých let vycházel časopis \"Ylli\", který v té době sloužil jako přehlídka albánské fotografie a každoročně pořádal fotografickou soutěž, která byla otevřena jak profesionálům, tak amatérům. \n\n\n"}
{"id": "1551818", "url": "https://cs.wikipedia.org/wiki?curid=1551818", "title": "Seznam albánských fotografů", "text": "Seznam albánských fotografů\n\nToto je seznam albánských fotografů.\n\n\n\n\n\n\n"}
{"id": "1551822", "url": "https://cs.wikipedia.org/wiki?curid=1551822", "title": "Třída Bditělnyj", "text": "Třída Bditělnyj\n\nTřída Bditělnyj (jinak též třída Inženěr-mechanik Zverev) byla třída torpédoborců ruského carského námořnictva. Celkem bylo postaveno deset jednotek této třídy, z nichž osm bylo zařazeno do Baltského loďstva a dva do Tichooceánského loďstva. Torpédoborce byly nasazeny za první světové války a později byly převzaty sovětským námořnictvem. Za ruské občanské války dva ukořistili a nějaký čas provozovali bělogvardějci.\n\nCelkem bylo postaveno 10 jednotek této třídy. Stavbu provedla v letech 1905–1907 německá loděnice Schichau v Elbingu. První dvě jednotky byly po železnici přepraveny do Vladivostoku.\n\nJednotky třídy \"Bditělnyj\":\nTorpédoborce nesly dva 75mm kanóny, šest 7,62mm kulometů a tři 457mm torpédomety. Během služby byly vybaveny pro nesení 16 min. Pohonný systém tvořily čtyři kotle a dva parní stroje o výkonu 6000 hp, pohánějící dva lodní šrouby. Nejvyšší rychlost dosahovala 27 uzlů. Dosah byl 960 námořních mil při rychlosti 12 uzlů.\n"}
{"id": "1551823", "url": "https://cs.wikipedia.org/wiki?curid=1551823", "title": "Lejtěnant Burakov (1899)", "text": "Lejtěnant Burakov (1899)\n\nLejtěnant Burakov byl torpédoborec ruského carského námořnictva. Roku 1898 byl dokončen jako čínský torpédoborec \"Hai Hoha\" patřící ke čtyřčlenné třídě \"Hai Lung\". Za boxerského povstávní roku 1900 byl torpédoborec ukořistěn evropským expedičním sborem. Získalo jej Rusko, přičemž byl přejmenován na \"Taku\". Později nesl název \"Lejtěnant Burakov\". Torpédoborec byl potopen za rusko-japonské války.\n\nTorpédoborec postavila německá loděnice Schichau v Elbingu. Stavba byla zahájena roku 1897. Na vodu byl spuštěn 1898 a do služby byl přijat roku 1898.\n\nVýzbroj představovalo šest 47mm kanónů Hotchkiss a dva 356mm torpédomety. Pohonný systém tvořily čtyři kotle Thornycroft a dva parní stroje o výkonu 6000 hp, pohánějící dva lodní šrouby. Torpédoborec měl dva komíny. Nejvyšší rychlost dosahovala 33,6 uzlu. Dosah byl 2000 námořních mil při rychlosti 10 uzlů.\n\nV době boxerského povstávní v roce 1900 torpédoborec v přístavu Taku ukořistil evropský expediční sbor. Zajaly jej britské torpédoborce HMS \"Fame\" a HMS \"Whiting\". Později byl předán Rusku, které moderní plavidlo zařadilo do svého námořnictva. Torpédoborec se účastnil rusko-japonské války. Byl nejrychlejší ruskou válečnou lodí nasazenou v tomto konfliktu. Dne 23. července 1904 byl východně od Port Arthuru těžce poškozen japonskými torpédovkami vypuštěnými z bitevních lodí \"Mikasa\" a \"Fuji\". Dne 30. července 1904 byl vyhozen do vzduchu vlastní posádkou.\n"}
{"id": "1551824", "url": "https://cs.wikipedia.org/wiki?curid=1551824", "title": "Královský palác v Turíně", "text": "Královský palác v Turíně\n\nKrálovský palác v Turíně, italsky \"Palazzo Reale di Torino,\" je budova v italském městě Turín, na náměstí Piazzetta Reale. Palác sloužil jako sídlo rodu Savojských. Byl postaven v 16. století, z iniciativy Emanuela Filiberta Savojského, v 17. století ho nechala přestavět Kristina Bourbonská, která využila služeb architekta Filippo Juvarra. Na malířské výzdobě se podílel mj. Rakušan Daniel Seiter. Zahrady za palácem projektoval slavný francouzský zahradní architekt André Le Nôtre, mj. tvůrce zahrad ve Versailles. \n\nOd roku 1946, tedy od vyhlášení republiky a vypovězení Savojských ze země, je v paláci muzeum královského rodu (\"Musei Reali Torino\"). Turisty do něj láká jedna z největších sbírek zbraní v Evropě. Spolu se třinácti dalšími sídly Savojských byl palác v roce 1997 zapsán na seznam Světového dědictví UNESCO, v rámci položky Rezidence královského rodu Savojských.\n"}
{"id": "1551825", "url": "https://cs.wikipedia.org/wiki?curid=1551825", "title": "DAB Plus Top 40", "text": "DAB Plus Top 40\n\nDAB Plus Top 40 je česká rozhlasová stanice šířená prostřednictvím internetu a DAB (do října 2018 také přes DVB-T). Stanice je zaměřená na mladé posluchače.\n\nStanici lze chápat jako projekt na podporu DAB+, spojený se společností RTI cz.\n"}
{"id": "1551828", "url": "https://cs.wikipedia.org/wiki?curid=1551828", "title": "Konrád III. z Aufensteina", "text": "Konrád III. z Aufensteina\n\nKonrád III. z Aufensteina († po 1336) byl korutanský šlechtic, vysoký zemský úředník a vojevůdce.\n\nCelý život působil ve službách korutanského a tyrolského vévody Jindřicha Korutanského. Byl jedním z nejvýznamnějších a nejmocnějších Jindřichových vazalů. Od roku 1293 zastával úřad zemského maršálka. Nejpozději od roku 1304 působil rovněž jako zemský hejtman. Poté co se Jindřich Korutanský roku 1307 stal českým králem, pozval v říjnu 1309 do Čech družinu o osmdesáti rytířích vedenou Konrádem a jeho bratrem Jindřicha z Aufensteina, aby upevnil své postavení v zemi. Příchod korutanských vojáků do Čech však domácí prostředí spíše podráždil.\n\nPodle vyprávění Petra Žitavského byl Konrád \"muž více odvážný než chytrý\". Konrád z Aufeinsteina po svém příchodu do Čech vložil posádku do Pražského hradu i Kutné Hory. Poté co Jindřicha Korutanského z Českých zemí vypudili Lucemburkové, vrátil se opět do Korutan. \n\nOd roku 1321 Konrád zastupoval Jindřicha Korutanského coby říšského vikáře v Padově. Od roku 1331 spravoval bamberské klášterní majetky. Je také mnohokrát doložen v Jindřichově panovnické radě (1312, 1312, 1326, 1327, 1327, 1328, 1328). Mezi lety 1311 a 1319 působil jako probošt v Ultenu. Zemřel někdy po roce 1336. Zanechal po sobě syny Fridricha (* 1316) a Konráda.\n"}
{"id": "1551833", "url": "https://cs.wikipedia.org/wiki?curid=1551833", "title": "Sobra", "text": "Sobra\n\nSobra () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Mljet. Nachází se u severního pobřeží ostrova Mljet. V roce 2011 zde žilo celkem 131 obyvatel. Nachází se zde trajektový přístav \"Zaglavac\", ze kterého jezdí trajekty do vesnice Prapratno na poloostrově Pelješac.\n\nVesnice je napojena na silnici D120. Sousedními vesnicemi jsou Babino Polje a Prožura.\n"}
{"id": "1551834", "url": "https://cs.wikipedia.org/wiki?curid=1551834", "title": "Teroristický útok v Londýně 2019", "text": "Teroristický útok v Londýně 2019\n\nK teroristickému útoku na London Bridge v Londýně došlo 29. listopadu 2019. Během útoku zemřeli dva lidé, útočník byl zadržen kolemjdoucími a po příjezdu policie byl zastřelen.\n\nUsman Khan zahájil útok okolo 14.00 místního času (15.00 SEČ) v restauraci Fishmonger´s Hall, kde se účastnil semináře pořádaného kriminologickým oddělením univerzity v Cambridge, který měl pomoci pachatelům trestných činů znovu se začlenit do společnosti po propuštění z vězení. Zranil několik lidí, na sobě měl falešnou sebevražednou vestu a hrozil, že budovu vyhodí do vzduchu. Později utekl z restaurace na London Bridge, zde zranil několik dalších lidí, než byl znehybněn a odzbrojen kolemjdoucími. Po příjezdu policie byl zastřelen.\n\nÚtočníkem byl 28letý Usman Khan. Jeho rodina pocházela z Pákistánu, on sám se narodil ve městě Stoke-on-Trent, kde také žil. V roce 2012 byl odsouzen na osm let za plánování bombových útoků. Podle deníku The Guardian ho soudce tehdy označil za „velmi nebezpečného džihádistu“. V roce 2018 byl předčasně propuštěn. Podle britských médií měl elektronický náramek.\n\nK londýnskému útoku se později prostřednictvím své informační agentury Amaq přihlásila teroristická organizace Islámský stát. Neposkytla však žádné důkazy.\n\nÚtočník byl zastaven skupinou náhodných kolemjdoucích, kteří ho na mostě znehybnili a odzbrojili. Odvahu těchto lidí ocenili i nejvyšší politici, jako Boris Johnson, Alžběta II. nebo starosta Londýna Sadiq Khan.\n\n\nNa následky zranění zemřeli Jack Merritt (25) a Saskia Jones (23). Oba byli absolventi Cambridge a pomáhali vytvářet rehabilitační program pro vězně \"Learning Together\", do něhož byl zapojen i Usman Khan.\n"}
{"id": "1551835", "url": "https://cs.wikipedia.org/wiki?curid=1551835", "title": "Prožurska Luka", "text": "Prožurska Luka\n\nProžurska Luka () je malá vesnice a přímořské letovisko v Chorvatsku v Dubrovnicko-neretvanské župě, spadající pod opčinu Mljet. Nachází se na východě ostrova Mljet. V roce 2011 zde žilo celkem 40 obyvatel. Vesnice vznikla v roce 1981, když se oddělila od sousední vnitrozemské vesnice Prožura, podle níž získala vesnice svůj název, znamenající \"přístav Prožury\".\n\nVesnice je napojena na silnici D120. Sousedními vesnicemi jsou Okuklje a Prožura.\n"}
{"id": "1551836", "url": "https://cs.wikipedia.org/wiki?curid=1551836", "title": "Okuklje", "text": "Okuklje\n\nOkuklje () je malá vesnice a přímořské letovisko v Chorvatsku v Dubrovnicko-neretvanské župě, spadající pod opčinu Mljet. Nachází se na východě ostrova Mljet. V roce 2011 zde žilo celkem 31 obyvatel. Vesnice vznikla v roce 1981, když se oddělila od sousední vnitrozemské vesnice Maranovići.\n\nSousedními vesnicemi jsou Maranovići a Prožurska Luka.\n"}
{"id": "1551837", "url": "https://cs.wikipedia.org/wiki?curid=1551837", "title": "Plakala panna, plakala", "text": "Plakala panna, plakala\n\nPlakala panna, plakala jsou tři písničková pásma. Dvě z nich natočil v Československé televizi roku 1969 (krátce před svou smrtí) Jiří Šlitr. Třetí, méně známé pásmo, natočil roku 1970 Jiří Suchý. Každé má 30 minut. Později byly tyto nahrávky ztraceny někde v archivu. Až za 45 let byly nalezeny a vyšlo album \"Jiří Šlitr: Plakala, panna plakala\". Zachovala se pouze zvuková část. \n\nStředobodem tohoto pořadu je Jiří Šlitr se svým klavírem, okolo něj je mnoho mladých lidí a všichni společně (i se Šlitrem) zpívají písně ze Semaforu, z Reduty a z Osvobozeného divadla. Tento pořad je také připomínkou autorské dvojice Voskovec a Werich (V+W).\n\n\n\n\n\n\n"}
{"id": "1551838", "url": "https://cs.wikipedia.org/wiki?curid=1551838", "title": "Saplunara", "text": "Saplunara\n\nSaplunara je malá vesnice a přímořské letovisko v Chorvatsku v Dubrovnicko-neretvanské župě, spadající pod opčinu Mljet. Nachází se na jihovýchodním výběžku ostrova Mljet a je jeho nejvýchodnějším sídlem. V roce 2011 zde žilo celkem 67 obyvatel. Vesnice vznikla v roce 1961, když se oddělila od sousední vnitrozemské vesnice Korita.\n\nVesnice je napojena na silnici D120. Jedinou sousední vesnicí je Korita.\n"}
{"id": "1551841", "url": "https://cs.wikipedia.org/wiki?curid=1551841", "title": "Kuchyně Mali", "text": "Kuchyně Mali\n\nKuchyně Mali je založena na obilovinách, převážně pak na rýži a jáhlách. Dalšími ingrediencemi jsou maso, ovoce (např. mango), batáty (sladké brambory) nebo arašídy.\n\n\n\n"}
{"id": "1551842", "url": "https://cs.wikipedia.org/wiki?curid=1551842", "title": "Cauto", "text": "Cauto\n\nCauto je řeka v jihovýchodní části Kuby. Měří 344 km a je nejdelší řekou na Kubě i na všech antilských ostrovech. Je také druhou nejvodnější kubánskou řekou po řece Toa. Její povodí má rozlohu 8 928 km² a žije v něm okolo jednoho milionu obyvatel.\n\nŘeka pramení nedaleko města Palma Soriano v pohoří Sierra Maestra v nadmořské výšce 600 metrů. Protéká provinciemi Santiago de Cuba, Holguín, Granma a Las Tunas. Přibírá řadu přítoků, z nichž nejvýznamnější jsou Bayamo, Caney, Mefán Caña a Yarayabo. Vlévá se do zálivu Guacanayabo nedaleko Manzanilla, při jejím ústí se rozkládají rozlehlé bažiny.\n\nCauto je splavné do sta kilometrů od ústí (na Kubě jsou pouze dvě splavné řeky, tou druhou je Sagua la Grande). Na řece byla postavena přehrada Gilbert Valdés Roig. Řeka je využívána k zavlažování, v jejím povodí se pěstuje rýže, tabák a cukrová třetina. Intenzivní hospodářství vede ke znečištění vody a dezertifikaci břehů, v roce 2003 byl proto spuštěn ozdravný projekt.\n\nCarlos Manuel de Céspedes je autorem básnické ódy na řeku Cauto.\n"}
{"id": "1551844", "url": "https://cs.wikipedia.org/wiki?curid=1551844", "title": "Sacajawea Peak", "text": "Sacajawea Peak\n\nSacajawea Peak je nejvyšší hora pohoří Wallowa Mountains, nejvyšší hora Kolumbijské plošiny a pátá nejvyšší hora Oregonu. Nachází se na severovýchodě Oregonu, ve Wallowa County, západně od řeky Snake River.\n"}
{"id": "1551845", "url": "https://cs.wikipedia.org/wiki?curid=1551845", "title": "Wolfgang Wesselý", "text": "Wolfgang Wesselý\n\nWolfgang Wesselý (22. října 1801, Třebíč – 21. dubna 1870, Vídeň ) byl rakouský právní vědec a orientalista. \n\nWesselý se měl původně stát rabínem. Do Prahy přišel kolem roku 1815 a vystudoval tam střední školu. Poté nastoupil na pražskou univerzitu Karlovu. Kde v roce 1829 získal akademický titul doktora filozofie a v roce 1833 tamtéž absolvoval právnickou fakultu a získal titul doktora práv. Usiloval také o doktorát v kanonickém právu, ale jako praktikující žid byl odmítnut. V roce 1837 se stal židovským učitelem náboženství a současně se připravoval na akademickou kariéru, roku 1844 po smrti hebrejského cenzora Karla Fischera Wesselý usiloval o pozici překladatele v úřadu cenzora, usiloval také o vznik \"Ústavu pro studium judaismu a rabínské literatury\" na Karlově univerzitě. Konzervativní vedení pražské židovské komunity však vystupovalo proti těmto návrhům. V roce 1847 byl jmenován soukromým docentem hebrejštiny a rabínských jazyků a literatury na filozofické fakultě. Kromě toho v roce 1848 předložil návrhy na zřízení systému poroty, které byly rovněž implementovány. \n\nRoku 1852 byl Wesselý jmenován docentem trestního práva na Karlově univerzitě. Dne 19. srpna 1861 byl jmenován řádným profesorem práva. Byl prvním řádným profesorem židovské národnosti žijící Rakouském císařství. Na filozofické fakultě vyučoval hebrejskou gramatiku, literaturu a archeologii, na právnické fakultě pak trestní právo, trestní procesní právo, encyklopedii, právní filozofii a mezinárodní právo.\n\n\n\n"}
{"id": "1551846", "url": "https://cs.wikipedia.org/wiki?curid=1551846", "title": "První vláda Sebastiana Kurze", "text": "První vláda Sebastiana Kurze\n\nPrvní vláda Sebastiana Kurze byla vláda Rakouské republiky vedená spolkovým kancléřem Sebastianem Kurzem. Úřadovala od prosince 2017 do června 2019 na koaličním půdorysu lidové strany (ÖVP) a Svobodných (FPÖ), jejichž předseda Heinz-Christian Strache se stal vicekancléřem. Vláda vzešla z předčasných parlamentních voleb v říjnu 2017. K dohodě na programu a obsazení funkcí došlo 16. prosince 2017 a dva dny poté jmenoval prezident republiky Alexander Van der Bellen členy kabinetu do funkcí.\n\nKonec vlády započal aférou Ibiza v květnu 2019, kdy na tajně pořízené nahrávce měl Strache údajně nabízet veřejné zakázky rodině ruského oligarchy výměnou za podporu FPÖ ve volbách. Heinz-Christian Strache ohlásil 18. května 2019 rezignaci na členství ve vládě a Kurz vypověděl koaliční smlouvu s FPÖ. Dva dny poté odvolal kancléř i ministra vnitra Herberta Kickla za Svobodné, který byl hlavním nadřízeným nad vyšetřováním kauzy. V reakci na to opustili vládu všichni ministři za FPÖ. Kurzův jednobarevný kabinet pak 27. května téhož roku nezískal důvěru v parlamentu. Prezident van der Bellen jmenoval 3. června 2019 úřednickou vládu kancléřky Brigitte Bierleinové.\n\nPo předčasných parlamentních volbách v září 2019, v nichž vyhráli lidovci, sestavil Kurz druhý kabinet v koalici se Zelenými Wernera Koglera. Vznik vlády byl oznámen na začátku roku 2020.\n\n"}
{"id": "1551848", "url": "https://cs.wikipedia.org/wiki?curid=1551848", "title": "Egil Gjelland", "text": "Egil Gjelland\n\nEgil Gjelland (* 12. listopadu 1973) je bývalý norský biatlonista a olympijský vítěz v mužské štafetě, který od sezóny 2018/2019 trénuje českou ženskou biatlonovou reprezentaci.\n\nEgil Gjelland působil v norské biatlonové reprezentaci v letech 1995–2007. Vyhrál jednou: stíhací závod v švédském Östersundu v sezóně 2004/2005. Celkem sedmkrát stál v individuálních závodech na stupních vítězů. \nZúčastnil se Zimních olympijských her 1998, odkud má stříbrnou medaili ze štafety, a 2002, kde ve stejné disciplíně získal zlato.\n\nOd sezony 2018/2019 působí jako hlavní trenér české ženské reprezentace. Před tím působil jako trenér ženské norské reprezentace a od roku 2014 mužské.\n\nŽije v obci Voss v kraji Vestland na západě Norska, kde má rodinnou farmu. Původním povoláním je truhlář.\n\nV roce 2002 se oženil s biatlonistkou Ann-Elen Skjelbreid, sestrou olympijské medailistky Liv Grete Skjelbreid Poirée. Mají spolu dceru Kristi (* 2004).\n\n"}
{"id": "1551850", "url": "https://cs.wikipedia.org/wiki?curid=1551850", "title": "Rádio Dálnice", "text": "Rádio Dálnice\n\nRádio Dálnice je privátní česká rozhlasová stanice, která se ve svém vysílání zaměřuje na informování řidičů jedoucích po rychlostních komunikacích na území České republiky. Majitelem stanice je podnikatel Radim Pařízek. Vysílat začala během prvního dubnového víkendu (3. a 4. dubna) roku 2010. Posluchači mohli stanici naladit zpočátku pouze v oblasti Vysočiny a postupně se mělo vysílání rozšířit i na další místa. Pokrytí těchto míst mělo být zajištěno dokrývacími kmitočty, avšak provozovatelé konkurenčních rozhlasových stanic se obávali, že by vysílání Rádia Dálnice šířené tímto způsobem mohlo rušit vysílání jejich stanic, a proto se obrátili na soud, který po přibližně půl roce vysílání vydal soudní rozhodnutí, jímž stanice přišla o zamýšlené dokrývací kmitočty a zůstala jí tak pouze původní frekvence u Jihlavy. Nakonec se rádiu dokrývací kmitočty vrátily. Opětovně Rádio Dálnice začalo expandovat v roce 2018, kdy plánovalo vstup do digitálních multiplexů. Na začátku května 2019 stanice skutečně začala se šířením svého programu digitálním vysíláním, když se stala součástí Regionální sítě 7.\n\nRozhlasová stanice vysílá dopravní zpravodajství, a to nejen v češtině, ale rovněž v angličtině a v němčině. Dále má ve svém programu stručné všeobecné zprávy a tematické pořady zacílené na motoristy. Hudební doprovod pokrývá spektrum od lehčího rocku, přes pop až po country z období od šedesátých let 20. století po začátek 21. století. Na tvorbě pořadů spolupracují zaměstnanci stanice s Ředitelstvím silnic a dálnic ČR a jeho Jednotným systémem dopravních informací, dále s Národním dopravním informačním centrem v Ostravě (NDIC), s projektem BESIP či s dopravní policií a s Centrem pro rozvoj dopravních systémů (RODOS).\n"}
{"id": "1551851", "url": "https://cs.wikipedia.org/wiki?curid=1551851", "title": "Bičenka drůbeží", "text": "Bičenka drůbeží\n\nBičenka drůbeží (\"Trichomonas gallinae\") je anaerobní pětibičíkatý parazitický prvok s kosmopolitním výskytem. Patří do třídy Trichomonadea z kmene Parabasalia\".\" Parazituje v trávicí soustavě ptáků a způsobuje vážné ptačí onemocnění zvané trichomonóza. Má se za to, že je to parazit, který již u dinosaurů způsoboval podobné příznaky jako u dnešních ptáků. Přenáší se přímým kontaktem s infikovaným jedincem.\n\nBičenku drůbeží poprvé popsal S. Rivolte v roce 1878 jako původce holubí nemoci zvané anglicky \"canker\". Organismus objevil v horní části trávicího traktu holubího mláděte a pojmenoval jej \"Cercomonas gallinae\". Rivolta poté také pojmenoval parazita, kterého objevil uvnitř holubích jater, \"Cercomonas hepaticum\". Domníval se, že jde o jiného mikroba než \"C.\" \"gallinae\" od sebe liší. Později se zjistilo, že \"Cercomonas gallinae\" a \"Cercomonas hepaticum\" jsou tentýž druh. Jméno bylo nakonec změněno na \"Trichomonas gallinae\", neboť nepatří mezi cerkomonády, nýbrž trichomonády.\n\nBičenka drůbeží je jednobuněčný jednojaderný bičíkatý organismus. Jádro je vejcovitého tvaru a jeho velikost je přibližně 3µm.\n\nNemá mitochondrii, místo toho u ní nalezneme hydrogenozomy, specializované organely, funkčně podobné mitochondriím, neobsahují ovšem zpravidla žádnou DNA. Tyto specializované organely využívají k získávání energie cestu fermentace namísto Krebsova cyklu jako u běžné mitochondrie.\nBičenka se vyskytuje v anteriorní části trávicí soustavy hostitele pouze ve formě trofozoitů, bičíkatých stádií. Tvar těla je vejcovitý až hruškovitý. Velikost těla se pohybuje mezi 6-18µm, takže jsou přibližně stejně velké jako červené krvinky.\n\nBuňky mají čtyři přední volné bičíky (8–13 μm) a jeden zpětný bičík, který tvoří undulující membránu, dosahující přibližně do dvou třetin těla. Charakteristickým znakem bičenky drůbeží je absence volného konce zpětného (posteriorního) bičíku. Undulující membrána je ještě podložena žíhanou fibrilou, tzv. kostou.\n\nVyskytují se u nich dvě zvláštní cytoskeletární struktury. První specializovanou strukturou je axostyl, což je mikrotubulární tyčinka, která má opěrnou funkci, prochází celou buňkou a mírně přesahuje zadní část těla. Druhou speciální cytoskeletární strukturou je pelta, která tvoří jakousi čepičku z mikrotubulů nad jádrem buňky. Golgiho komplex je spojen s jádrem parabazálními fibrilami za vzniku tzv. parabazálního aparátu (od toho název celého kmene Parabasalia).\n\nBičenky neprocházejí nikdy fází cysty, můžeme u nich ovšem za určitých okolností pozorovat cystám podobné struktury - pseudocysty. Pseudocysty jsou sférická nebičíkatá stádia, která vznikají invaginací bičíků, což je reverzibilní proces.\n\nBičenky drůbeží parazitují výhradně na ptácích. Na člověka ani na jiné savce se infekce nepřenáší.\n\nZa hlavního hostitele se považuje holub skalní, kterému je přičítáno rozšíření parazita do celého světa. Důležité jsou také příbuzné druhy ze skupiny holubovití, např. hrdlička zahradní, holub hřivnáč, holub domácí zdivočelý.\n\nDalší skupinou ptáků, která je častým hostitelem bičenky drůbeží, jsou dravci. Příkladem budiž jestřáb, orel, sokol nebo sovy.\n\nMezi hostitele patří 19 druhů z řádu měkkozobých v čele s holubem skalním, 26 druhů z řádu dravců, 9 druhů z řádu sovy. Dalšími ptačími řády s hostiteli bičenky jsou: papoušci, pěvci, hrabaví, krátkokřídlí a vrubozobí.\n\nPředevším pěnkavovití jsou velmi citlivými hostiteli a velmi často je u nich infekce smrtelná. Kvůli tomu docházelo k hromadným úmrtím například zvonků zelených ve Spojeném království a ve Skandinávii.\n\nBičenku drůbeží většinou najdeme v anteriorní části trávicí nebo dýchací soustavy ptáků. Bičenky se přenášejí z hostitele na hostitele většinou pouze přímým kontaktem. V těle hostitele (ústní nebo nosní dutina, jícen, vole, žlaznatý žaludek, játra) se pak paraziti množí rychlým jednoduchým podélným binárním dělením.\n\nNevytvářejí pravé cysty, takže mimo tělo hostitele rychle umírají.\n\nHynou pomaleji, jsou-li ve vlhkém prostředí (zabrání se tím vysušení, což je hlavní příčina, proč bičenky mimo tělo hostitele dlouho nepřežijí). Důležitým faktorem při přežívání mimo tělo hostitele se zdá být pH a přítomnost organického materiálu ve vodě. Bičenka nejlépe přežívá v médiu o pH 7-8, nepřežívá však v médiu o pH menším než 6. Ve vodě o pH 7, ve které se nachází organický materiál, parazit přežívá déle než 60 minut. Ve vodě o pH 5, což je pH, jaké můžeme nalézt v ptačích pítkách, kde jsou napadané borovicové jehlice, přežívají až 20 minut.\n\nVýrazně delší přežívání parazita můžeme pozorovat u ptačího zobu (pokud nějak dojde k navlhnutí). Zde má samozřejmě vliv i sám ptačí zob. Při pokusech prováděných na slunečnicových semínkách a mastňáku habešském v porovnání s komerční směsí semínek se zjistilo, že jak u slunečnice, tak u mastňáku může parazit přežívat až 24 hodin. Nejvíce se mu ovšem dařilo na komerční směsi, kde jedinci parazita přežívali až 48 hodin.\n\nV uhynulých ptácích vydrží bičenky naživu až 8 hodin. Za určitých laboratorních podmínek bylo možné je udržet naživu in vitro až 168 hodin (0,9% roztok NaCl o teplotě 37 °C).\n\nBičenky drůbeží sice nevytvářejí pravé cysty, vytvářejí ovšem struktury cystám podobné (pseudocysty), které jsou důležitým faktorem přenosu. Pseudocysty u bičenek vznikají buněčnou invaginací vlastních bičíků, což je reverzibilní proces. Tento proces může být způsoben vysycháním, zvýšenou koncentrací kyslíku nebo nízkou teplotou. Proces transformace v pseudocystu by měl prodlužovat dobu, po kterou bičenky drůbeží přežijí v trusu.\n\nTrichomonóza je infekce horní části trávicího traktu ptáků. Je to onemocnění všeobecně rozšířené. Bičenky drůbeží parazitují výhradně na ptácích. Na člověka ani na jiné savce se infekce nepřenáší. Nejčastěji se toto onemocnění vyskytuje u holubů, ale infikovat se mohou i další druhy včetně domácích ptáků nebo dravců.\n\nK přenosu dochází třemi způsoby. Prvním a nejčastějším je přenos z dospělce na mládě při krmení. Druhým způsobem je přenos z kontaminované pitné vody nebo potravy. Třetím způsobem je přenos na dravce z infikované kořisti.\n\nS tímto způsobem přenosu se můžeme setkat u holubů. Dochází k němu, když nakažený dospělec (přenašeč) nakazí svého nedávno vylíhlého potomka při krmení (tzv. holubím mlékem).\n\nU holubů se často stává, že se dospělci nějakým způsobem nakazí, ale rok nebo i déle se u nich neprojeví žádné příznaky. Tito asymptomatičtí dospělci jsou ovšem přímým zdrojem nákazy pro svá mláďata.\n\nS tímto způsobem přenosu se setkáme u domácích ptáků, jako jsou kur domácí nebo krocan. Dochází k přenosu přes vodu kontaminovanou výkaly nebo slinami. Tento přenos musí proběhnout velmi rychle, jelikož bičenka není schopná dlouho přežít mimo hostitele. Napadení domácích ptáků je tedy spíše výjimečné.\n\nDivocí holubi nebo jiní zástupci řádu měkkozobých jsou hlavním zdrojem nákazy pro domácí ptáky. Právě jejich výkaly kontaminují pitnou vodu pro domácí ptáky. \n\nTo je nejčastější způsob přenosu na dravce. Dravec uloví infikovaného ptáka a nakazí se.\n\nInkubační doba se pohybuje mezi 4-14 dny. Onemocnění je buď akutní, nebo chronické.\n\nVážnost onemocnění a s ním spojených příznaků závisí na několika faktorech. Jedním z nich je patogenní potenciál kmene parazita. Většina kmenů je pouze málo virulentní či avirulentní a u většiny hostitelů se nesetkáme s makroskopickými lézemi. Záleží také na citlivosti hostitele k infekci, stejně jako na celkovém stavu hostitele.\n\nJak je uvedeno výše, u holubů se často stává, že nakažený dospělec je pouze asymptomatickým přenašečem, který je zdrojem nákazy pro svá mláďata. U mláďat může kromě klasického průběhu onemocnění docházet také k úhynu bez předchozích viditelných příznaků nemoci.\n\nTrichomonóza může mít hladký průběh nebo může být fatální, kdy smrt přijde mezi 4.-18. dnem od infekce. Zatímco u většiny ptáků bičenka nepřežije posteriorně od žlaznatého žaludku, u holubů ano. Na rozdíl od ostatních ptáků nakažených bičenkou drůbeží může u holubů docházet k tzv. sekundární invazi orgánů virulentními kmeny parazita. Tato viscerální forma zasahuje játra a gastrointestinální trakt. \n\nZákladními příznaky onemocnění u ptáků jsou netečnost, načepýřené peří a menší úniková vzdálenost. Ptákům napadeným bičenkami tečou sliny, často mají mokré opeření kolem zobáku, těžce polykají, vyplivují potravu nebo i těžce dýchají, mohou u nich být viditelné i otoky na krku. Onemocnění trvá několik dnů až týdnů. V konečných stadiích bývají ptáci viditelně vyhublí.\n\nU nově nakažených se vytváří bílé až nažloutlé léze v ústní dutině. Později jich přibývá a šíří se i do dalších částí trávicí soustavy. Tyto léze se mohou vyvinout v pevné nekrotické masy, které zablokují lumen jícnu. Zvětšující se léze nakonec mohou vést k ucpání jícnu a průdušnice, což vede v lepších případech k pohublosti, v horších k udušení. K dalším příznakům patří neschopnost postavit se nebo udržet rovnováhu. Také může docházet k průjmům.\n\nParazit nezpůsobuje jen léze v trávicí soustavě, může také napadnout třeba oči nebo mozek, kam se dostane krví.\n\nDiagnóza se stanovuje mikroskopickým nálezem parazita ve výtěrech z volete. Využívají se preparáty jak barvené (Giemsa), tak nebarvené (nativní). Je možné parazita kultivovat v médiu. Diagnóza je podložena klinickým nebo pitevním vyšetřením.\n\nInPouch metoda se zdá být nejlepší metodou diagnózy přímo v terénu. InPouch je tvořen vysoce bariérovým plastem rezistentním na kyslík, se dvěma komorami ve tvaru V, které jsou spojeny úzkým kanálkem. Umožňuje uživateli jednoduše vzorek inokulovat, okamžitě provést mikroskopii vzorku (nativní preparát) a uchovávat (volitelně) jej před převozem do laboratoře kvůli inkubaci a interpretaci výsledku. \n\nK léčbě se využívá 2-amino-5-nitrothiazol a zdá se, že k němu zatím není rezistence. Také se používají nitrofurany a nitroimidazoly (metronidazol), ke kterým už jsou některé kmeny více či méně rezistentní. Existence rezistentních kmenů se přičítá především podávání dávek metronidazolu nebo jiných léků zdravým závodním holubům jako prevence. Během léčby ovšem záleží na vážnosti onemocnění. Ve velmi pokročilých fázích už je prognóza velmi nejistá.\n\nPokud je podezření na sekundární bakteriální infekci, nasazují se antibiotika.\n\nProtože není mnoho možností, jak léčit nákazu volně žijících ptáků, je důležitá prevence. Důležitá je hygiena zdrojů potravy a vody. Pítka se dezinfikují a nechávají se čas od času vyschnout, neboť bičenka v suchém prostředí nepřežije. Vyschnout se nechávají jeden až dva týdny. Krmítka by měla splňovat určité minimální hygienické požadavky. Zrní by se mělo pravidelně měnit a pravidelně by se měla krmítka dezinfikovat.\n\nV domácí prevenci je velmi důležitá hygiena krmítek. Je důležitá každodenní výměna vody a také se musí zabránit akumulaci staršího zrní pod krmítkem nebo kdekoliv, kde by k akumulaci mohlo docházet.\n\nBičenka drůbeží je parazit kosmopolitní. To znamená, že je rozšířena celosvětově. Jeho hlavní hostitel, díky němuž se nejspíše rozšířil do celého světa, je holub skalní.\n\nPrevalence se liší u každého druhu, na každém kontinentu, v každém státě. Nejvyšší prevalence je obecně u řádu měkkozobých, velmi citliví k infekci jsou ovšem také pěnkavovití.\n\nV USA se prevalence pohybuje od 6 % u hrdličky karolinské (\"Zenaida macroura\"), přes 34 % u holuba hřivnáče (\"Columba palumbus\") až po 95 % u holubičky \"Zenaida asiatica.\"\n\nV Evropě se samozřejmě prevalence liší v každém státě a u každého druhu. Podle studie z roku 2017, která zjišťovala prevalenci u několika druhů z řádu měkkozobých v západní a jižní Evropě, byla obecně nejvyšší prevalence u holuba doupňáka (86 %). U holuba hřivnáče a hrdličky divoké byla o něco nižší (70 % a 67 %). Posledním zástupcem v této studii byla hrdlička zahradní, která měla nejnižší prevalenci, ta však byla vypočítána jen z pěti jedinců (60 %).\n\nNejvyšší prevalence v Německu je u řádu měkkozobých, kde se pohybuje kolem 50 %. U ostatních řádů, jako jsou pěvci, sovy a dravci, se prevalence pohybuje mezi 28 a 36 %. V Německu také docházelo k masovým vymíráním zvonků zelených způsobeným bičenkou (odhaduje se, že v roce 2009 uhynulo přibližně 80 000 jedinců).\n\nPodle další studie, která v roce 2017 studovala prevalenci u několika druhů z řádu měkkozobých v západní a jižní Evropě, je nejvyšší prevalence u holuba doupňáka. Zde mluvíme o 86 %, 79 z 92 jedinců bylo nakažených. Také u holuba hřivnáče mluvíme o 70% prevalenci, kdy bylo nakažených 61 z 87 jedinců. Jediný zástupce hrdličky divoké v této studii byl také infikovaný.\n\nPodle studie provedené v prvním kvartálu roku 2017, kdy došlo k 105 případům nákazy bičenkou drůbeží, byla prevalence nejvyšší u zvonka zeleného (74 % případů). Menší byla u stehlíka obecného (18 % případů), pěnkavy obecné (7 % případů) a nejméně případů bylo zjištěno u pěvušky modré (1 % případů).\n\nPodle studie z roku 2017, která pojednává o prevalenci u několika druhů z řádu měkkozobých v západní a jižní Evropě, byla nejvyšší prevalence u hrdličky divoké. Zde mluvíme o 98 %, kdy 41 z 42 jedinců bylo infikovaných. Druhým a posledním zástupcem z této studie ve Španělsku byla hrdlička zahradní s prevalencí 33%, kdy byl infikován 1 ze 3 jedinců.\n"}
{"id": "1551856", "url": "https://cs.wikipedia.org/wiki?curid=1551856", "title": "Klimatický model", "text": "Klimatický model\n\nKlimatický model představuje fyzikální, chemické a biologické procesy, které působí na klimatický systém.\nPřestože se výzkumníci pokoušejí zahrnout do modelů co nejvíce procesů, zjednodušení skutečného klimatického systému omezením výpočetním kapacitám a omezením znalostí klimatického systému jsou nevyhnutelná. Výsledky modelů se mohou také lišit díky různým vstupům skleníkových plynů a klimatické citlivosti modelu. Například nejistota v projekcích IPCC z roku 2007 je způsobena:\n\n\nModely nepředpokládají, že klima se zahřeje kvůli rostoucím koncentracím skleníkových plynů. Namísto toho předpovídají, jak budou skleníkové plyny interagovat s radiačním přenosem a jinými fyzikálními procesy. Ohřev nebo chlazení jsou tedy výsledkem, ne předpokladem modelů.\n\nZvláště obtížné je předvídat oblačnost a její účinky; jejich modelování je důležitým tématem výzkumu 20. let 21. století. Zlepšení zastoupení modelů mraků je proto důležitým tématem v současném výzkumu.\n\nModely jsou také používány k tomu, aby pomohly zkoumat příčiny klimatických změn v nedávné minulosti. Zatímco pro období 1910–1945 modely neurčují jednoznačně, zda se jednalo o změny přírodní či antropogenní, pro oteplování od roku 1970 dominují jako příčina jasně antropogenní emise skleníkových plynů.\nSprávnost modelů je testována zkoumáním jejich schopnosti simulovat současné nebo minulé klima.\n\nPro předpověď budoucího vývoje globálního oteplování používají vědci hierarchickou řadu klimatických modelů od jednoduchých přes středně složité až po komplexní klimatické modely a modely systému Země (Earth System models, ESM). Všechny tyto modely se snaží simulovat budoucí změny klimatu na základě různých scénářů antropogenního vlivu. V simulacích pro Pátou hodnotící zprávu IPCC byly v rámci projektu CMIP5 (Coupled Model Intercomparison Project Phase 5) Světového programu výzkumu klimatu (WCRP) jako scénáře nově využity tzv. reprezentativní směry vývoje koncentrací (RCP). Modely v současné době počítají s antropogenními i přírodními vlivy. Mezi antropogenní vlivy jsou započítávány změny koncentrací plynů s dlouhou životností v atmosféře (CO, CH, halogenovaných uhlovodíků a N), plynů s krátkou životností v atmosféře (CO, NMVOC a NO), aerosolů a jejich prekurzorů, změn oblačnosti vlivem aerosolů a změn albeda v důsledku změn využití půdy. Mezi přírodní vlivy jsou započítány změny příkonu slunečního záření. Zatímco spolehlivost určení vlivu skleníkových plynů a aerosolů je v modelech vysoká, až velmi vysoká, vlivy plynů s krátkou životností, vliv změn albeda a změn v příkonu slunečního záření je v modelech určena se střední spolehlivostí, nejméně spolehlivé v modelech je určení vlivů změn oblačnosti vlivem aerosolů.\nModelování podle všech scénářů ukazuje, že: „další emise skleníkových plynů způsobí další oteplení a změny ve všech složkách klimatického systému. Omezení klimatické změny bude vyžadovat podstatné a trvalé snižování emisí skleníkových plynů“.\nModelování vývoje klimatu do konce 21. století předpovídá nárůsty průměrných globálních teplot při povrchu a vzestup hladiny moří podle různých scénářů. Všechny scénáře ukazují změny proti průměru let 1986–2005. Podle scénáře RCP 2.6, který počítá s prakticky okamžitým výrazným snižováním produkce skleníkových plynů, by měly průměrné teploty v letech 2046–2065 narůst o 1,0 (0,4 až 1,6) °C, v letech 2081–2100 pak už nepředpokládá další růst teplot – 1,0 (0,3 až 1,7)°C. V případě vzestupu hladiny moří předpokládá tento scénář vzestup o 0,24 (0,17 až 0,32) m v letech 2046–2065 a 0,4 (0,26 až 0,55) m v letech 2081–2100. Podle scénáře RCP 8.5, který počítá s produkcí skleníkových plynů prakticky bez omezení, by měly průměrné teploty v letech 2046–2065 narůst o 2,0 (1,4 až 2,6) °C, v letech 2081–2100 pak o 3,7 (2,6 až 4,8) °C proti současným teplotám. V případě vzestupu hladiny moří předpokládá tento scénář vzestup o 0,30 (0,22 až 0,38) m v letech 2046–2065 a 0,63 (0,45 až 0,82) m v letech 2081–2100.\n\nPodle modelů v IPCC AR5 bude oteplování nadále vykazovat variabilitu mezi jednotlivými roky a dekádami a nebude stejné ve všech oblastech. Modely předpokládají zvyšování rozdílů srážkových úhrnů mezi vlhkými a suchými oblastmi a mezi suchými a vlhkými obdobími s regionálními výjimkami. Předpokládají také, že teplo v oceánech bude pronikat z povrchu do hlubokých vrstev oceánu a ovlivní cirkulaci vody v oceánu. Bude pokračovat acidifikace oceánů. Dojde také k pokračujícímu tání ledovců – globální objem ledovců bude nadále klesat. Z historických dat je ale pozorován pokles variability klimatu s růstem teplot. To odpovídá i jistým modelům. Klimatická změna způsobená člověkem tak může odvrátit následující dobu ledovou.\n\n"}
{"id": "1551858", "url": "https://cs.wikipedia.org/wiki?curid=1551858", "title": "Biláspur", "text": "Biláspur\n\nBiláspur může být:\n\n"}
{"id": "1551859", "url": "https://cs.wikipedia.org/wiki?curid=1551859", "title": "Biláspur (město v Čhattísgarhu)", "text": "Biláspur (město v Čhattísgarhu)\n\nBiláspur () je město v Čhattísgarhu, jednom z indických svazových států. K roku 2011 v něm žilo přes 365 tisíc obyvatel a patřilo tak do pětice nejlidnatějších měst Čhattísgarhu. Je správním střediskem svého okresu.\n\nBiláspur leží zhruba severně od středu Čhattísgarhu. Od Rájpúru, hlavního města Čhattísgarhu, je vzdálen přibližně 111 kilometrů severovýchodně.\n\nJedná se o významnou železniční stanici – prochází zde mimo jiné železniční trať Bombaj – Kalkata, jedna z indických páteřních tratí.\n\nK roku 2011 převažovali muži (51 %) nad ženami (49 %). Nejužívanějšími jazyky byli čhattísgarhština, hindština a angličtina.\n\n"}
{"id": "1551861", "url": "https://cs.wikipedia.org/wiki?curid=1551861", "title": "Sărmașu", "text": "Sărmașu\n\nSărmașu je rumunské město v župě Mureș. Žije zde obyvatel. Administrativně k městu náleží i sedm okolních vesnic.\n\n\n"}
{"id": "1551862", "url": "https://cs.wikipedia.org/wiki?curid=1551862", "title": "Iaslovăț", "text": "Iaslovăț\n\nIaslovăț je rumunská obec v župě Suceava. Žije zde obyvatel.\n\n"}
{"id": "1551870", "url": "https://cs.wikipedia.org/wiki?curid=1551870", "title": "Băcia", "text": "Băcia\n\nBăcia je rumunská obec v župě Hunedoara. Žije zde obyvatel. Obec se skládá ze čtyř částí.\n\n\n\n"}
{"id": "1551874", "url": "https://cs.wikipedia.org/wiki?curid=1551874", "title": "Altare della Patria", "text": "Altare della Patria\n\nAltare della Patria, česky \"Oltář vlasti\", oficiálním názvem Národní památník Viktora Emmanuela II. (italsky \"Monumento Nazionale a Vittorio Emanuele II\"), též zjednodušeně \"Vittoriano\", je neoklasicistní stavba v italském hlavním městě Římě postavená k uctění památky prvního krále a sjednotitele Itálie Viktora Emmanuela II. Nachází se mezi Piazza Venezia a Kapitolem. Celková rozloha stavby činí 17 000 metrů čtverečních. Budova patří italskému ministerstvu kultury (zvanému Ministerstvo kulturního dědictví a kulturních aktivit – \"Ministero per i Beni e le Attività Culturali\"). Postavena byla v letech 1885–1935. Slavnostní otevření se konalo nicméně již roku 1911, u příležitosti 50. výročí vzniku státu. Architekty byli Ettore Ferrari a Giuseppe Sacconi. Stavba byla inspirovaná antickou architekturou (zvláště Pergamonským oltářem). Na bohaté sochařské výzdobě se podíleli například Pietro Canonica nebo Leonardo Bistolfi. V budově je i hrob neznámého vojína a pravidelně ji navštěvují představitelé státu během státních svátků jako je Den osvobození (25. duben) nebo Den republiky (2. červen). Uprostřed památníku byla vztyčena dvanáctimetrová bronzová jezdecká socha Viktora Emanuela II. Na schodišti památníku stojí nepřetržitě čestná stráž. V budově sídlí rovněž několik státních institucí, včetně knihovny, archivu, ústavu dějin a muzea italského národně osvobozeneckého hnutí. Lidově je stavba někdy nazývána \"psací stroj\".\n"}
{"id": "1551878", "url": "https://cs.wikipedia.org/wiki?curid=1551878", "title": "Petrești (župa Dâmbovița)", "text": "Petrești (župa Dâmbovița)\n\nPetrești je rumunská obec v župě Dâmbovița. Žije zde obyvatel. Obec se skládá ze sedmi částí.\n\n\n\n"}
{"id": "1551879", "url": "https://cs.wikipedia.org/wiki?curid=1551879", "title": "Qualibou", "text": "Qualibou\n\nQualibou (také: Soufrière Volcanic Center ) je kaldera o rozměrech 3,5 × 5 km na ostrově Svatá Lucie, která byla vytvořena asi před 32 až 39 tisíci lety. Tato erupce vytvořila \"Choiseul tuf\", který pokrývá jihovýchodní část ostrova. \n\nKaldera se nachází v Pitonech, přírodní rezervaci, ve které se nachází stejnojmenné hory, sopečná jádra, která byla pravděpodobně vytvořena dříve před 200 až 300 tisíci lety dlouho před vytvořením kaldery. Od té doby kalderu zaplnilo několik dalších vulkanických kopulí. Poslední explozivní výbuch v roce 1766 vyvrhl popel, který se nachází v široké oblasti. \n\nUprostřed kaldery se nachází Sulphur Springs, které jsou stále aktivní geotermální oblastí. \n\nV letech 1990, 1999 a 2000 došlo k několika zemětřesením sopečného původu v mělkých hloubkách 6 kilometrů východně-jihovýchodně od kaldery. \n\n"}
{"id": "1551881", "url": "https://cs.wikipedia.org/wiki?curid=1551881", "title": "Seznam kulturních památek v Zábrdovicích (Brno-sever)", "text": "Seznam kulturních památek v Zábrdovicích (Brno-sever)\n\n"}
{"id": "1551882", "url": "https://cs.wikipedia.org/wiki?curid=1551882", "title": "Seznam kulturních památek v Černých Polích (Brno-sever)", "text": "Seznam kulturních památek v Černých Polích (Brno-sever)\n\n"}
{"id": "1551883", "url": "https://cs.wikipedia.org/wiki?curid=1551883", "title": "Seznam kulturních památek v Soběšicích (Brno)", "text": "Seznam kulturních památek v Soběšicích (Brno)\n\n"}
{"id": "1551884", "url": "https://cs.wikipedia.org/wiki?curid=1551884", "title": "Seznam kulturních památek na Lesné (Brno)", "text": "Seznam kulturních památek na Lesné (Brno)\n\n"}
{"id": "1551885", "url": "https://cs.wikipedia.org/wiki?curid=1551885", "title": "Seznam kulturních památek v Husovicích", "text": "Seznam kulturních památek v Husovicích\n\n"}
{"id": "1551886", "url": "https://cs.wikipedia.org/wiki?curid=1551886", "title": "Box na Letních olympijských hrách 2020", "text": "Box na Letních olympijských hrách 2020\n\nBox na Letních olympijských hrách 2020 v Tokiu se bude konat od 25. července do 9. srpna 2020. \n"}
{"id": "1551887", "url": "https://cs.wikipedia.org/wiki?curid=1551887", "title": "Manifest brunšvického vévody", "text": "Manifest brunšvického vévody\n\nManifest brunšvického vévody ( ) či Brunšvický manifest ( ) bylo provolání vrchního velitele pruských a rakouských vojsk Karla Brunšvického pařížskému lidu z 25. července 1792. Záměrem bylo zastrašit obyvatelstvo a přimět ho podrobit se svému králi, který byl internován v Tuilerijském paláci. Zejména v případě násilí proti královské rodině hrozil krvavou odplatou spolu se zničením Paříže. Manifest však dosáhl pravého opaku, než co zamýšlel. Došlo k radikálnímu posunu ve Francouzské revoluci a 10. srpna 1792 vyvolal útok na Tuilerijský palác a následné sesazení krále a vyhlášení republiky.\n\nDne 20. dubna 1792 předložil král Ludvík XVI. Národnímu shromáždění vyhlášení války císaři Františkovi II. Král, který byl uvězněn v Tuilerijském paláci, hrál dvojí hru, protože současně tajně poslal novináře Jacquese Malleta du Pan do Frankfurtu, aby sdělil císaři a německým knížatům, že chce konflikt využít jako příležitost k obnovení své moci. Kvůli vzpourám proti šlechtickým velitelům začala totiž válka pro Francii špatně.\n\nHrabě Maurice Gabriel de Riquet de Caraman podrobně informoval krále o pruských jednotkách, které postupovaly od 12. května k Paříži. Tato konspirace byla nejspíš vyzrazena a rozšířily se zvěsti, že král zradil národ. Dne 20. června 1792 zaútočil poprvé na Tuilerijský palác dav a ustoupil až po dlouhé diskusi s králem. Královna Marie Antoinetta zase získávala aktuální informace prostřednictvím tajné korespondence se svým důvěrníkem Hansem Axelem von Fersen.\n\nNávrh manifestu vznikl v okruhu francouzské šlechtické emigrace. Na textu se podíleli hrabě Jérôme-Joseph Geoffroy de Limon, který po svém útěku do Koblenze zůstal v tajném kontaktu s králem, Hans Axel von Fersen, Jacques Mallet du Pan a bývalý sekretář hraběte Mirabeau Jean-Joachim Pellenc. Hans Axel von Fersen napsal královně, že požádal autory, aby byl manifest formulován ostře a hrozivě. Dne 28. července obdržel konečnou verzi dokumentu.\n\nText byl vůči revolucionářům velmi ostrý a příkrý ovlivněný uvězněním královské rodiny. Hrozil Pařížanům odvetnými sankcemi, pokud by byla jakkoliv ohrožena královská rodina. Revoluční instituce měly být zrušeny a měla být obnovena monarchie v původním stavu. V textu manifestu se odráží, jak málo si jeho autoři byli vědomi revolučního procesu v rodné Francii.\n\nMohučský kurfiřt Friedrich Karl Joseph von Erthal ve dnech 19. až 21. července 1792 uspořádal ve svém paláci Favorite setkání, kterého se zúčastnili vedle německého císaře Františka II. a pruského krále Fridricha Viléma II. též diplomaté a německá knížata. Zde vévoda Karel Vilém Ferdinand Brunšvický předal přítomným manifest, který byl vytištěn v tiskárně v Mohuči. Jeho znění bylo společně odsouhlaseno. Manifest byl vyhlášen v Koblenzi 25. července a v Paříži byl publikován 3. srpna v novinách \"Le Moniteur universel\". Není známo, zda vévoda skutečně manifest podepsal. Nikdy však nepotvrdil, že není autorem. Ačkoli vévoda sám považoval text za příliš ostrý, přesto povolil, aby se šířil jeho jménem.\n\nManifest měl přesný opak zamýšleného účinku. Francouzským obyvatelstvem byl přijat jako důkaz, že král spolupracuje se spojenci proti Francii. Výsledkem bylo všeobecné pobouření a král musel učinit prohlášení, kterým ujišťoval, že udělá vše pro to, aby Francie ve válce vyhrála. Jeho slova však již neměla účinek a místo toho se objevovaly názory na královo sesazení.\n\nDne 10. srpna 1792 pařížští sansculoti a další povstalci znovu zaútočili na Tuilerijský palác a přemohli švýcarskou gardu. Ludvík XVI. s rodinou našel úkryt nejprve v Národním shromáždění, které okamžitě odhlasovalo sesazení krále a poté jeho uvěznění v Templu. Zde čekal na proces, který se konal v prosinci 1792, a na popravu v lednu 1793.\n\n"}
{"id": "1551889", "url": "https://cs.wikipedia.org/wiki?curid=1551889", "title": "Aféra Ibiza", "text": "Aféra Ibiza\n\nAféra Ibiza (také známá jako Ibiza-gate) je politický skandál, ke kterému došlo v květnu 2019 v Rakousku. Vedla k pádu první vlády Sebastiana Kurze a k předčasným parlamentním volbám.\n\nV roce 2017 proběhly v Rakousku parlamentní volby, ve kterých zvítězila ÖVP Sebastiana Kurze. Na základě povolebních vyjednávání vytvořila koaliční vládu s FPÖ.\n\n17. května 2019 informovaly noviny Süddeutsche Zeitung a Der Spiegel o nahrávce, kterou anonymně obdržely několik dní předtím. Tato tajně pořízená nahrávka zachycuje setkání šéfa FPÖ Heinze-Christiana Stracheho a jeho důvěrníka Johanna Gudenuse s údajnou neteří jistého ruského oligarchy, které proběhlo v červenci 2017 na španělském ostrově Ibiza. Z videa vyplývá, že Strache nabízel veřejné zakázky rodině údajného ruského oligarchy, pokud jeho straně dopomůže k volebnímu úspěchu a FPÖ se dostane k vládní odpovědnosti. Mluvilo se také o možnosti, že by bohatí Rusové koupili nejčtenější deník v zemi, bulvární list Neue Kronenzeitung, který by pak výrazně změnil zpravodajství ve prospěch Svobodných a mohl jim tak zajistit vítězství při nejbližších parlamentních volbách.\n\nOba rakouští politici podle německého časopisu na dotaz připustili, že se setkání ve vile na Ibize uskutečnilo. Strache v písemné odpovědi napsal, že šlo ale o „čistě soukromé“ setkání v „uvolněné, nenucené, dovolenkové náladě ovlivněné alkoholem“. Zveřejnění videa krátce před evropskými volbami Strache označil za cílený útok na vládu země, na její suverenitu a na právní stát.\n\n18. května 2019 ohlásil Heinz-Christian Strache rezignaci na své funkce ve vládě a Sebastian Kurz vypověděl koaliční smlouvu s FPÖ. Do čela FPÖ byl zvolen Norbert Hofer.\n\n20. května došlo k odvolání Herberta Kickla z FPÖ, který by jinak jako ministr vnitra vedl vyšetřování celé aféry. V reakci na jeho odvolání rezignovali i zbývající ministři za FPÖ, které ve vládě dočasně nahradili nestraničtí experti. Do čela této poloúřednické vlády byl po vyjádření nedůvěry Kurzovi jmenován Hartwig Löger, dosavadní ministr financí.\n\nV německých i rakouských médiích se objevovaly spekulace o tom, že natočení videa má na svědomí německý satirik Jan Böhmermann, který už v dubnu hovořil o některých detailech ze schůzky. 24. května 2019 se k nahrávce přihlásil vídeňský právník Ramin Mirfakhrai.\n\n3. června 2019 jmenoval prezident van der Bellen dočasnou úřednickou vládu kancléřky Brigitte Bierleinové.\n\nNásledné předčasné volby proběhly 29. září 2019. V prosinci 2019 byl pak Heinz-Christian Strache vyloučen z FPÖ.\n\nAféra Ibiza vyvolala v Rakousku zájem o píseň „We’re Going to Ibiza“ z roku 1999 od nizozemské skupiny Vengaboys, která se v Rakousku stala nejvíce stahovanou písní na službě iTunes. Skupina Vengaboys této popularity využila a na konci května uspořádala koncert ve Vídni.\n"}
{"id": "1551891", "url": "https://cs.wikipedia.org/wiki?curid=1551891", "title": "Concertgebouw", "text": "Concertgebouw\n\nConcertgebouw, plným názvem Koninklijk Concertgebouw, je koncertní síň v nizozemském městě Amsterdam proslulá svou kvalitní akustikou. Přídomek „královský“ (\"koninklijk\") budova získala v roce 2013. Stavba probíhala v letech 1883–1886, ke slavnostnímu otevření došlo ovšem až roku 1888, kvůli průtahům s úpravami okolí. Budova je v neoklasicistním slohu. Architektem byl Adolf Leonard van Gend, vzorem mu byl Gewandhaus v Lipsku (ovšem původní, zničený roku 1943 bombardováním). V roce 1985 začala rekonstrukce, během níž byl na východní straně přistavěn nový, modernistický vchod, podle návrhu Pi de Bruijna. Hlavní sál (\"Grote Zaal\") má 1974 míst k sezení, menší sál (\"Kleine Zaal\") 437 míst, ten je využíván zejména k prezentaci komorní hudby. Do hlavního sálu byly roku 1890 instalovány varhany.\n\nNa zahajovacím koncertu roku 1888 představilo 120 hudebníků a 500 zpěváků díla Wagnera, Handela, Bacha a Beethovena. Vzápětí se budova stala domovskou scénou nově založeného Královského orchestru Concertgebouw (\"Koninklijk Concertgebouworkest\"). V Concertgebouw se neprovozuje jen klasická hudba, koncert zde v minulosti odehrály i rockové skupiny jako Led Zeppelin, Pink Floyd nebo The Who.\n"}
{"id": "1551892", "url": "https://cs.wikipedia.org/wiki?curid=1551892", "title": "Vláda Sebastiana Kurze", "text": "Vláda Sebastiana Kurze\n\nVláda Sebastiana Kurze se vztahuje k dvěma kabinetům Rakouska:\n\n"}
{"id": "1551896", "url": "https://cs.wikipedia.org/wiki?curid=1551896", "title": "Cyklistika na Letních olympijských hrách 2020", "text": "Cyklistika na Letních olympijských hrách 2020\n\nCyklistické soutěže na Letních olympijských hrách 2020 v Tokiu budou probíhat od 25. července – 9. srpna 2020.\n\n"}
{"id": "1551898", "url": "https://cs.wikipedia.org/wiki?curid=1551898", "title": "Petrești", "text": "Petrești\n\nPetrești je název více míst:\n\n\n"}
{"id": "1551900", "url": "https://cs.wikipedia.org/wiki?curid=1551900", "title": "Medaile za věrnou a dlouholetou službu v orgánech Ministerstva vnitra", "text": "Medaile za věrnou a dlouholetou službu v orgánech Ministerstva vnitra\n\nMedaile za věrnou a dlouholetou službu v orgánech Ministerstva vnitra (: Медал За Добросъвестна Безупречна Служба И Прослужени Години В Органите На Министерстерсвото На Вътрешните Работи) bylo vyznamenání Bulharské lidové republiky založené roku 1960.\n\nMedaile byla založena výnosem Národního shromáždění č. 306 ze dne 27. srpna 1960. Udílena byla po vzoru Sovětského svazu příslušníkům všech jednotek spadajících pod Ministerstvo vnitra Bulharské lidové republiky, tedy například policistům, hasičům či záchranářům.\n\nMedaile byla udílena ve třech třídách v závislosti na délce služby za kterou byla udílena.\n\n\nMedaile měla pravidelný kulatý tvar o průměru 33 mm. Byla vyrobena z obecného kovu a podle třídy patinována do zlaté, stříbrné či bronzové barvy. Uprostřed byla v pozadí pěticípá hvězda. Uprostřed ní byl reliéfní portrét muže obklopený věncem. Na vnějším okraji ve spodní části medaile bylo mezi dvěma drobnými pěticípými hvězdami datum 16 IX 1944 г..\n\nStuha byla světle modrá s červenými pruhy lemujícími oba okraje. Na červené pruhy navazovaly úzké proužky tmavě modré barvy. Uprostřed stuhy byly pruhy tmavě modré barvy, jejichž počet se lišil v závislosti na třídě (jeden pruh v případě I. třídy, dva u II. třídy a tři u III. třídy). Stuha pokrývala kovovou destičku ve tvaru pětiúhelníku, která byla k medaili připojena jednoduchým kroužkem.\n"}
{"id": "1551902", "url": "https://cs.wikipedia.org/wiki?curid=1551902", "title": "Seznam kulturních památek v Trnité (Brno-jih)", "text": "Seznam kulturních památek v Trnité (Brno-jih)\n\n"}
{"id": "1551903", "url": "https://cs.wikipedia.org/wiki?curid=1551903", "title": "Seznam kulturních památek v Přízřenicích", "text": "Seznam kulturních památek v Přízřenicích\n\n"}
{"id": "1551904", "url": "https://cs.wikipedia.org/wiki?curid=1551904", "title": "Seznam kulturních památek v Horních Heršpicích", "text": "Seznam kulturních památek v Horních Heršpicích\n\n"}
{"id": "1551905", "url": "https://cs.wikipedia.org/wiki?curid=1551905", "title": "Seznam kulturních památek v Dolních Heršpicích", "text": "Seznam kulturních památek v Dolních Heršpicích\n\n"}
{"id": "1551906", "url": "https://cs.wikipedia.org/wiki?curid=1551906", "title": "Seznam kulturních památek v Komárově (Brno)", "text": "Seznam kulturních památek v Komárově (Brno)\n\n"}
{"id": "1551907", "url": "https://cs.wikipedia.org/wiki?curid=1551907", "title": "Jakovlev AIR-4", "text": "Jakovlev AIR-4\n\nJakovlev AIR-4 (rusky: Яковлев АИР-4) někdy též označovaný jako Ja-4 (Яковлев Я-4) byl cvičný a experimentální, dvoumístný vzpěrový hornoplošník navržený Alexandrem Sergejevičem Jakovlevem počátkem 30. let 20. století. Vlastnosti byly téměř totožné s AIR-3. Bylo to první sériově vyráběné sovětské letadlo. \n\nJiž v době prací na AIR-3 Pionýrská pravda se A. S. Jakovlev, student 3. ročníku na Vojenské akademii vzdušného inženýrství Nikolaje Žukovského (VVA), zabýval konstrukcí upraveného letounu později označeného jako AIR-4 (1929–1930). \n\nBylo postaveno minimálně 5 strojů AIR-4, které se vyznačovaly různými vylepšeními oproti AIR-3. Letoun měl vstupní dvířka pro usnadnění vstupu a výstupu posádky (AIR-3 je neměl), širší trup, zdvojené ovládacími prvky a řízení, upravený, beznápravový podvozek se širším rozchodem kol, vylepšené odpružení atd. Zvýšilo se také maximální zatížení a minimálně celková hmotnost.\n\nZákladní verze letounu AIR-4 byla vyráběna v Moskevském leteckém závodě č. 39 V. R. Menžinského. Na tuto konstrukci navázal A.S. Jakovlev o dva roky později dopravními letouny Jakovlev AIR-5 a AIR-6 (1932). AIR-4 byl v roce 1930 zapsán do leteckého rejstříku s imatrikulacemi CCCP-311, CCCP-312 a CCCP-331 a experimentální letoun AIR-4MK s imatrikulací CCCP-E-31 (E-experimental).\nStrukturálně AIR-4 do značné míry převzal parametry AIR-3, který měl dobré letové vlastnosti. Proto se konstrukční prvky stroje, které ovlivňují aerodynamiku, příliš nezměnily. I AIR-4 byl lehký, cvičný hornoplošník typu parasol povětšinou z masivního dřeva. Trup byl ze dřeva (borovice) se čtyřmi nosníky. Křídlo typu „Prandtl“ s profilem Göttingen 387 bylo třídílné. Střední část křídla byla k trupu připevněna čtyřmi vzpěrami a výztuhami (baldachýn). Ve střední části byly instalovány tři palivové nádrže, každá o objemu 110 litrů. Levá a pravá konzolová část křídla (vždy ze dvou nosníků a sady žeber) byla připevněna ke spodní části trupu dvěma dvojicemi šikmých vzpěr. To poskytovalo dobrou stabilitu za letu, optimální viditelnost, přítok paliva gravitací a snadný přístup ke kokpitům. \n\nPodvozek byl z ocelových trubek s dřevěnými kapotážemi. Kola byla spojena nápravou ze speciální trubky 44x41 mm. Zadní ostruha na trupu s tlumením nárazů gumovou šňůrou byla výkyvná o 15° doprava a doleva. Rám motoru byl svařen z ocelových trubek 25x27 mm a je připevněn k trupu čtyřmi šrouby, což umožňovalo snadnou výměnu motoru a snadný přístup k motoru. Rám motoru a samotný motor byly opláštěny hliníkovými kryty.\n\nU varianty AIR-4MK (MK – Mechanizované křídlo) byl letoun se zlepšenými vzletovými a přistávacími charakteristikami s rozdělenými klapkami a plovoucími křidélky (imatrikulace CCCP-E-31, alternativní označení pro AIR-4MK).\n\nZ AIR-4 vznikl i experimentální letoun AIR-4PS (Kozlov PS). V roce 1935 byly ve VVA pod vedením profesora Kozlova provedeny experimenty na vytvoření „neviditelného“ letadla v průsvitném provedení. AIR-4PS byl pokus z listopadu 1935 o vytvoření „neviditelného“ letadla. Na potahy byly použity „neviditelné materiály“, jednalo se průhledné nebo světlo odrážející fólie např. z průhledného plexiskla. Křídla a další vnitřní struktury byly pokryty zrcadlově lesklým amalgámem. Kryty motoru, panely kokpitu a podvozek byly natřeny bílou barvou napuštěnou hliníkovým práškem. Příhradové nosníky, vzpěry, žebra byly z hliníkových slitin, vyleštěny na zrcadlový obraz, aby odrážely světlo a staly se „neviditelnými“. „Neviditelné“ PS na první pohled skutečně bylo velmi obtížné uvidět, ale díky prostému zaprášení a zablácení či znečištění jinými nečistotami se tato vlastnost poměrně rychle „vymazala“. I přes svůj počáteční úspěch byl příběh „neviditelného letadla“ krátký. Projekt nikdy nepokročil za fázi letových zkoušek. Testy ukázaly, že viditelnost letadla AIR-4PS byla skutečně snížena, ale ne tolik, aby se vážně mluvilo o jeho neviditelnosti.\n\nLetouny byly osazeny československým vzduchem chlazeným pětiválcovým hvězdicovým motorem Walter NZ-60.\n\nPo úspěšných zkouškách AIR-3 bylo letadlo doporučeno pro hromadnou výrobu jako cvičný stroj pro aerokluby. Po dokončení zkoušek AIR-4 bylo rozhodnuto studovat jeho vytrvalost na dálkových letech. Záměrně byl zvoleno období se špatným počasím – říjen. Posádka letadla s imatrikulací CCCP-312 (pilot Yu. I. Piontkovsky a mechanik B.N. Podlesny) letěla na trase Moskva – Kyjev – Oděsa – Sevastopol – Charkov – Moskva a druhé letadlo (imatrikulace CCCP-311), na které letěli S. K. Ogorodnikov a Yu. I. Piontkovsky, absolvovalo trasu Moskva – Voroněž – Rostov – Sevastopol – Charkov – Moskva. Dálkové lety v obtížných meteorologických podmínkách opět potvrdily A. S. Jakovlevovi správnost výběru koncepčního řešení tohoto lehkého letadla.\n\n\n\nÚdaje dle\n\n\n\n\n\n"}
{"id": "1551909", "url": "https://cs.wikipedia.org/wiki?curid=1551909", "title": "Sportovní gymnastika na Letních olympijských hrách 2020", "text": "Sportovní gymnastika na Letních olympijských hrách 2020\n\nSportovní gymnastika na Letních olympijských hrách 2020 v Tokiu budou probíhat od 25. července do 4. srpna 2020.\n\n"}
{"id": "1551913", "url": "https://cs.wikipedia.org/wiki?curid=1551913", "title": "Selce (okres Krupina)", "text": "Selce (okres Krupina)\n\nSelce jsou obec v okrese Krupina v Banskobystrickém kraji na Slovensku. Žije zde  obyvatel.\n\nObec se nachází v centrální části Krupinské planiny. Leží 16 km jižně od okresního města.\n\nPrvní písemná zmínka o obci pochází z roku 1303.\n"}
{"id": "1551914", "url": "https://cs.wikipedia.org/wiki?curid=1551914", "title": "Port Augusta", "text": "Port Augusta\n\nPort Augusta je město ve státě Jižní Austrálie. Nachází se na pobřeží Spencerova zálivu 320 km severně od Adelaide. Žije v něm okolo 14 000 obyvatel. Město má aridní podnebí s horkými léty a mírnými zimami, 24. ledna 2019 zde byla naměřena rekordní teplota 49,5 °C.\n\nDomorodci z kmenů Banggarla a Nuguna místo nazývali Curdnatta (písčina). V roce 1802 zde jako první Evropan přistál Matthew Flinders. Město bylo založeno v roce 1852 a pojmenováno podle Augusty Sophie Youngové, manželky tehdejšího jihoaustralského guvernéra.\n\nPort Augusta proslula jako průmyslové město a dopravní uzel. Fungoval zde významný přístav (byl zrušen v roce 1973), začíná zde také Transaustralská železnice do Kalgoorlie, Velká severní železnice do Alice Springs, Stuartova dálnice do Darwinu a Eyreova dálnice do Norsemanu. Stala se centrem energetiky díky dvěma velkým tepelným elektrárnám, zpracovávajícím uhlí z dolu Leigh Creek. Elektrárny byly uzavřeny v roce 2015 a místní ekonomika se přeorientovala na využívání solární energie. Ve vnitrozemí se nacházejí četné ovčí farmy, Port Augusta je proto střediskem Royal Flying Doctor Service of Australia. Pro turisty je město základnou k výletům do národního parku Ikara-Flindersovo pohoří. \n"}
{"id": "1551920", "url": "https://cs.wikipedia.org/wiki?curid=1551920", "title": "František Kavalír", "text": "František Kavalír\n\nFrantišek Kavalír, též Kavalíř (6. října 1878 Osek - 8. září 1932 Praha) byl český architekt a publicista přelomu 19. a 20. století.\nFrantišek Kavalír se narodil v rodině zedníka Václava Kavalíra a jeho manželky Terezie, rozené Holubové. Vystudoval plzeňskou strojní průmyslovku a poté navštěvoval v letech 1904 - 06 přednášky Jana Kotěry na pražské uměleckoprůmyslové škole. Jeho spolužákem zde byl např. Josef Gočár. \n\nByl spoluzakladatelem Společnosti architektů, spolku Za starou Prahu a byl také spoluzakladatelem a předsedou sdružení Artěl - instituce pro vybudování českého uměleckého průmyslu.\n\nS o devět let starším bratrem Václavem Kavalírem založil Praze na Smíchově firmu Bratří V a F Kavalírové. Václav Kavalír zemřel v roce 1911, ale firma pod původním názvem fungovala i nadále.\n\nV letech 1931 - 32 se František Kavalír podílel na stavbě výstavní kolonie v Praze na Babě. Údajně se zde pohádal s polírem a zemřel na následný srdeční záchvat. Tisková zpráva však uvádí, že zemřel náhle večer, na společenské akci.\n\nFrantišek Kavalír byl ženat, s manželkou Marií, rozenou Vlčkovou (1889–??) měl dceru Evu.\n"}
{"id": "1551924", "url": "https://cs.wikipedia.org/wiki?curid=1551924", "title": "Čestný titul Zasloužilý letec", "text": "Čestný titul Zasloužilý letec\n\nČestný titul Zasloužilý letec (: Почетно Звание „Заслужил Летец“) byl čestný titul Bulharské lidové republiky založený roku 1979.\n\nČestný titul byl založen dne 18. ledna 1979 výnosem Národního shromáždění č. 2. Udílen byl vojenským pilotům za odbornou a politickou zdatnost. Oceněným bylo dovoleno nosit vyznamenání viditelně na uniformě.\n\nOd svého založení až do zrušení byl titul udělen v 28 případech.\n\nMedaile měla pravidelný kulatý tvar a byla vyrobena z tombaku. Na přední straně uprostřed byl na zlatých paprscích vycházejícího slunce umístěn bojový letoun typu MiG. Nad ním byl státní znak Bulharské lidové republiky. Medaile byla lemována stříbrným vavřínovým věncem se stuhou v jeho spodní části. Na stuze byl nápis v cyrilici Заслужил Летец. Zadní strana byla hladká, bez smaltu.\n\nStuha světle modré barvy byla umístěna mezi dvěma kovovými destičkami. Spodní destička měla stylizovanou podobu křídla letadla.\n\n"}
{"id": "1551929", "url": "https://cs.wikipedia.org/wiki?curid=1551929", "title": "Sedlina (rozcestník)", "text": "Sedlina (rozcestník)\n\nSedlina může označovat:\n"}
{"id": "1551931", "url": "https://cs.wikipedia.org/wiki?curid=1551931", "title": "Moderní gymnastika na Letních olympijských hrách 2020", "text": "Moderní gymnastika na Letních olympijských hrách 2020\n\nSoutěže v Moderní gymnastice se na Letních olympijských hrách 2020 se budou konat od 7. do 9. srpna 2020, a to v Gymnastické centrum Ariake.\n\n"}
{"id": "1551932", "url": "https://cs.wikipedia.org/wiki?curid=1551932", "title": "Ilva Mică", "text": "Ilva Mică\n\nIlva Mică je rumunská obec v župě Bistrița-Năsăud. Žije zde obyvatel. Jedinou částí obce je vesnice Ilva Mică.\n"}
{"id": "1551933", "url": "https://cs.wikipedia.org/wiki?curid=1551933", "title": "Vláda Brigitte Bierleinové", "text": "Vláda Brigitte Bierleinové\n\nVláda Brigitte Bierleinové byla vláda Rakouské republiky vedená spolkovou kancléřkou Brigitte Bierleinovou. Šlo o úřednickou vládu, která byla jmenována poté, co se kvůli aféře Ibiza rozpadla vláda Sebastiana Kurze. Úřadovala od 3. června 2019 do 7. ledna 2020.\n"}
{"id": "1551934", "url": "https://cs.wikipedia.org/wiki?curid=1551934", "title": "City Ground", "text": "City Ground\n\nCity Ground je víceúčelový stadion sloužící zejména pro fotbal v anglickém městě Nottinghamu. Využívá se především pro fotbalová utkání místního klubu Nottingham Forest FC. Kapacita stadionu je 30 445 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků.\n\nNottingham Forest FC se přestěhoval na své nové hřiště 3. září 1898, což bylo 33 let po jeho založení. Dne 12. října 1957 byla na City Groundu otevřena nová tribuna East Stand, která měla lavičky až pro 2 500 fanoušků. Nové světlomety byly poprvé oficiálně zapnuty 11. září 1961. Rekordní počet návštěvníku 49 946 byla stanovena v říjnu 1967, když Forest porazil Manchester United 3:1. \n\nHlavní tribuna byla z velké části přestavěna v roce 1965, ale 24. srpna 1968 vypukl během zápasu proti Leeds United oheň. Začalo to v kotelně těsně před poločasem. Tribuna byla poškozen, ale přes to nebyl žádný z návštěvníku zraněn. Jedinými nahlášenými zraněními byla posádka televize v televizní portále, která se musela dostat ven, protože přístupový žebřík byl uložen v kotelně. \n\nHlavní tribuna byla postavena v roce 1980 za 2 miliony liber, kterou celou zaplatil klub. Nová tribuna měla kapacitu pro 10 000 návštěvníků. Součástí této tribuny bylo také 36 šaten a velká přijímací hala. Dramata anglického fotbalu na konci 80. let vedla k rekonstrukci tribuny Bridgford v roce 1992, která měla nyní kapacitu 7 710 míst. Neobvyklý tvar střechy byl navržen tak, aby umožnil slunečnímu světlu dosáhnout nedaleké domy na Colwick Road.\n\nTrent End je nejnovější tribuna. Byla přestavěna před mistrovství Evropy ve fotbale v roce 1996. Přidalo se 7 338 míst, čímž se celková kapacita stadionu zvýšila na 30 576 míst. City Ground by se mohlo dále rozšířit na 46 000 míst, pokud by se Nottingham dostal mezi elitu anglického šampionátu.\n\nV červnu 2007 bylo zveřejněno, že klub plánuje postavit novou fotbalovou arénu a nahradit tak stadion City Ground. Rok 2014 byl stanoven jako datum zahájení výstavby. Nová aréna měla divákům nabídnout kapacitu mezi 45 000 a 50 000 místy, což by bylo výrazně větší než předchozí stadion. Průzkum fanoušků klubu v té době ukázal, že většina si pro jméno vybrala „Brian Clough Arena“. Vzhledem k tomu, že Anglie nezískala pořadatelství mistrovství světa ve fotbale v roce 2018, je nyní nejpravděpodobnějším řešením přestavba City Ground.\n"}
{"id": "1551936", "url": "https://cs.wikipedia.org/wiki?curid=1551936", "title": "Skoky na trampolíně na Letních olympijských hrách 2020", "text": "Skoky na trampolíně na Letních olympijských hrách 2020\n\nSkoky na trampolíně na Letních olympijských hrách 2020 se budou konat od 31. července do 1. srpna 2020. Místem konání bude Gymnastické centrum Ariake v Tokiu.\n\n"}
{"id": "1551937", "url": "https://cs.wikipedia.org/wiki?curid=1551937", "title": "NGC 2857", "text": "NGC 2857\n\nNGC 2857 je spirální galaxie s aktivním jádrem v souhvězdí Velké medvědice. Její zdánlivá jasnost je 12,3 a úhlová velikost 1,70′ × 1,43′. Od Země je vzdálená 238 milionů světelných let a má průměr přibližně 125 tisíc světelných let.\n\nGalaxii objevil astronom R. J. Mitchell 9. ledna 1856. V Arpově katalogu je zařazena do skupiny galaxii s nízkým povrchovým jasem pod označením Arp 1.\n\nV galaxii byla 10. října 2012 zpozorována supernova typu IIP, která dostala označení SN 2012fg\na jejíž absolutní hvězdná velikost byla -19,8 magnitudy.\n\n"}
{"id": "1551938", "url": "https://cs.wikipedia.org/wiki?curid=1551938", "title": "Hertha Thieleová", "text": "Hertha Thieleová\n\nHertha Thieleová (8. května 1908 Lipsko – 5. srpna 1984 Berlín) byla německá herečka.\n\nNarodila se v rodině zámečníka, od roku 1928 hrála v městském divadle v Lipsku. V roce 1931 hrála ve filmu Leontine Saganové \"Děvčata v uniformě\", který vyvolal skandál kritikou školského systému i otevřeným zobrazením lesbických vztahů. Hlavní ženskou roli ztvárnila v sociálněkritickém filmu \"Kuhle Wampe neboli Komu patří svět\", který natočil Slatan Dudow podle scénáře Bertolta Brechta, i ve filmové adaptaci románu Hanse Fallady \"Občánku, co teď?\" (režie Fritz Wendhausen). Její další film \"Anna a Alžběta\" byl po nástupu nacistů k moci zakázán. Thieleová odmítla hrát ve filmech oslavujících nový režim, byla vyloučena z Říšské filmové komory a v roce 1937 emigrovala ve Švýcarska. Tam se živila jako služebná, pomocná laborantka a zdravotní sestra v psychiatrické léčebně, jen příležitostně vystupovala jako statistka v divadle v Bernu. \n\nV roce 1949 se pokusila o návrat do Německé demokratické republiky, v podmínkách stalinistické kulturní politiky se však nedokázala prosadit a odjela zpět do Švýcarska. Znovu se přesunula do NDR v roce 1966 a stala se členkou hereckého souboru Deutscher Fernsehfunk. Účinkovala v seriálu \"Volejte policii 110\" a ve filmech \"Florentinská 73\", \"Legenda o Pavlovi a Pavle\" a \"Hosteska\", větší hereckou příležitost však již nedostala.\n\nO jejím životě byl natočen dokument \"Srdce na levé straně\", v Postupimi je po ní pojmenována ulice.\n\n"}
{"id": "1551940", "url": "https://cs.wikipedia.org/wiki?curid=1551940", "title": "Poiana Ilvei", "text": "Poiana Ilvei\n\nPoiana Ilvei je rumunská obec v župě Bistrița-Năsăud. Žije zde obyvatel. Jedinou částí obce je vesnice Poiana Ilvei.\n\n"}
{"id": "1551943", "url": "https://cs.wikipedia.org/wiki?curid=1551943", "title": "Volby do Senátu Parlamentu České republiky 2020", "text": "Volby do Senátu Parlamentu České republiky 2020\n\nVolby do Senátu Parlamentu České republiky v roce 2020 jsou plánovány na říjen 2020 současně s krajskými volbami. V těchto volbách obhajuje ČSSD 10 mandátů, KDU-ČSL 5, ANO 3, Zelení, STAN a ODS 2, SPOZ, Soukromníci a SLK po jednom mandátu.\n\nZájem kandidovat oznámili například ředitel Fakultní nemocnice Brno Roman Kraus, ortoped Tomáš Tomáš, dosavadní senátor Jiří Carbol nebo lékař Peter Koliba. O místo senátora se chce ucházet také bývalý ministr zdravotnictví Miloslav Ludvík, bývalý ministr vnitra za ODS Jan Ruml nebo prezidentský kandidát, textař a podnikatel Michal Horáček. \n\nNa začátku ledna představili své kandidáty Piráti. V Chebu bude kandidovat Markéta Monsportová, dále se voleb zúčastní Pavel Ondrůj (Přerov), Cyril Koky (Kolín), Michal Horák (Strakonice), Adéla Šípová (Kladno), Petr Jeník (Česká Lípa), Pavel Vacek (Hradec Králové), Daniel Kůs (Plzeň) a Zdeněk Žák (Olomouc). V obvodě číslo 60 bude o místo senátora usilovat Jiří Kadeřávek, v obvodě 72 Martin Tomášek a v Karviné Radim Kravčík.\n\nVolby se uskuteční ve volebních obvodech s číslem dělitelným třemi, tedy ve volebních obvodech:\n"}
{"id": "1551944", "url": "https://cs.wikipedia.org/wiki?curid=1551944", "title": "Jachting na Letních olympijských hrách 2020", "text": "Jachting na Letních olympijských hrách 2020\n\nJachting na Letních olympijských hrách 2020 v Tokiu se bude konat od 27. července do 6. srpna 2020. \n"}
{"id": "1551950", "url": "https://cs.wikipedia.org/wiki?curid=1551950", "title": "Budești (župa Maramureš)", "text": "Budești (župa Maramureš)\n\nBudești je rumunská obec v župě Maramureš. Žije zde obyvatel. Obec se skládá ze dvou částí.\n\n\n\n"}
{"id": "1551952", "url": "https://cs.wikipedia.org/wiki?curid=1551952", "title": "Ločidlo", "text": "Ločidlo\n\nLočidlo (\"Ferula\") je rod čítající asi 170 druhů krytosemenných rostlin z čeledi miříkovitých, jejichž domovem je oblast od Středomoří po Střední Asii. Tyto vytrvalé byliny, jež rostou především v suchém podnebí, dorůstají výšky 1 až 4 m a mají silné, duté, mírně dužnaté lodyhy. Listy jsou tři- i vícekrát zpeřené, se silnou listovou pochvou obemykající stonek. Květy vyrůstající v bohatých složených okolících bývají obvykle žluté, zřídka bílé. Mnohým příslušníkům toho druhu se říká obří fenykly, ačkoli do tohoto rodu vlastně nepatří. To platí zejména o ločidlu obecném (\"Ferula communis\").\n\nBylina, jež se ve starověkém Římě nazývala \"silphium\" a která se v období antiky používala jako koření, parfém i jako afrodisiakum nebo lék, možná patřila do rodu \"Ferula\". Jednalo se zřejmě buď o již vyhynulý druh ločidla, nebo o druh \"Ferula tingitana\". \nPřírodní klejopryskyřice řady druhů rodu ločidlo se používá pro lékařské či kulinářské účely: \n\n\n \n"}
{"id": "1551953", "url": "https://cs.wikipedia.org/wiki?curid=1551953", "title": "Vani Burda", "text": "Vani Burda\n\nVýznamnou postavou albánské fotografie devatenáctého a dvacátého století byl Korçi Vani Burda (1875–1949). Zanechal své stopy nejen zde, ale také ve velkém vlasteneckém hnutí Národní renesance. Burda se nevěnoval pouze fotografii, ale také kresbě a poezii. Jeho mysl a ruka vytvořily mnoho vlasteneckých tématických portrétů a portrétů prominentních osobností v národní historii.\n\n"}
{"id": "1551959", "url": "https://cs.wikipedia.org/wiki?curid=1551959", "title": "Letecký útok na Plzeň 20. prosince 1944", "text": "Letecký útok na Plzeň 20. prosince 1944\n\nLetecký útok na Plzeň 20. prosince 1944 byla operace amerických vzdušných sil () před Vánoci 1944, v průběhu druhé světové války. Při denním náletu bombardérů na západočeské město Plzeň byly cílem Škodovy závody a hlavní nádraží, škody však utrpěl i Měšťanský pivovar a střed města.\n\nPlzeňské Škodovy závody, od začátku okupace součást koncernu strojíren , byly pro nacistické Německo velmi důležité, neboť byly jednou z největších zbrojních továren v Evropě. Škodovka, velká strojírna, významný výrobce zbraní a lokomotiv, se stala cílem spojeneckých vzdušných útoků, neboť podle spojeneckých představ mělo její zničení zhoršit německé možnosti pokračovat ve válce, tedy ji zkrátit a ušetřit mnoho lidských životů. Na konci roku 1944 musela Třetí říše odrážet na východu útok postupující Rudé armády, od jihu přes Itálii se přibližovaly americké a britské jednotky a od vylodění v Normandii v létě byla otevřená západní fronta. Výkon zbrojního průmyslu byl pro německé velení důležitý a dokázal i za těchto okolností zvedat jeho produkci. Škodovy závody právě v roce 1944 dosáhly svého maxima z hlediska počtu zaměstnanců i celkového obratu výroby v celé své historii.\n\nBritské Královské letectvo () se snažilo na Škodovy závody zaútočit od roku 1940. Poloha továrny v týlu nepřítele a tedy na hranici doletu bombardovacích letadel značně omezovala možnosti útoků. Úspěch nočních náletů komplikovala i náročná navigace, neznalost terénu české krajiny, přelet rozsáhlého nepřátelského území a německá protivzdušná obrana. S odstupem po náletu na Plzeň provedeném v noci ze 13. na 14. května 1943 navázali Američané v roce 1944 denními nálety. Při únorovém náletu v rámci operace Argument, říjnovém a ani při předchozím prosincovém nebyla Škodovka výrazně poškozena. Čtvrtý den po náletu ještě probíhaly odklízecí práce, ale blížil se další útok.\n\nPředvánoční čas byl pro 15. leteckou armádu aktivní, když den za dnem útočila na produkci pohonných hmot nepřítele. 20. prosince vzlétaly bombardéry z jižní Itálie již pátý den za sebou. Odstartovalo 454 těžkých bombardérů a , aby zasáhly Řezno, německé rafinérie, seřaďovací nádraží v rakouském Linci, Salzburgu a Villachu a plzeňskou zbrojovku. Doprovod jim dělalo více než 300 stíhacích letounů a .\n\nVeřejná letecká výstraha v Plzni zazněla v 11.16, devět minut na to opustili pracovníci Škodovy závody a v 11.37 zazněla siréna signalizující poplach. Zaměstnanci měli dostatek času přemístit se do protileteckého krytu, protože samotný útok 75 bombardérů začal ve 12.22. Ve stejné době se na ústředním hřbitově konala pietní akce vzpomínající na zahynulé při náletu 16. prosince. Spojencům se podařilo zasáhnout Škodovy závody, zvláště dělovku, soustružnu nábojů a mechanické dílny. V areálu následně začalo na několika místech hořet. Při snaze zasáhnout hlavní nádraží jako významný železniční uzel dopadly bomby v širokém pásu od nádraží až k historickému jádru města, aniž by bylo nádraží významně zasaženo. V tomto pásu ležel i plzeňský Měšťanský pivovar, na který bylo ve 12.26 asi během půl minuty shozeno 25 trhavých bomb. Letecký poplach byl zrušen ve 13.40.\n\nO život přišlo 103 či 130 či 131 lidí a dalších 232 či 234 jich bylo zraněno. Jednalo se o druhý nejsmrtelnější nálet na Plzeň. Veřejná pietní akce za zemřelé se odehrála 23. prosince na hlavním náměstí, protože mnoho Plzeňanů přišlo o své blízké.\n\nJiří Rajlich uvádí zničení 44 budov a poškození dalších 469 budov, Miroslav Eisenhammer uvádí zničení 30 budov, těžké poškození u 62 a lehké u 263 budov. O náhradu škod způsobených náletem požádalo 2001 osob (Měšťanský pivovar není započítán).\n\nBěhem tohoto útoku utrpěla v rámci závodu nejvíce dělovka zasažená čtyřikrát a přejímací hala dělovky zasažená dvakrát, v jejich těsném sousedství vybuchly na trati tři pumy. V jižní části dělovky vzniklo také několik požárů, které byly uhašeny v 15.30. Soustružna střel utrpěla jeden zásah a následný požár, sklad ocelárny byl poškozen výbuchy čtyř pum na přiléhajících dvorech. Sousední nová budova lokomotivky sloužící pro výrobu stíhačů tanků Hetzer, která byla poškozena 16. října a dosud jen provizorně opravena, byla opět vážně zasažena. Poničeny byly mechanické dílny, zasažena byla výrobna plynu u páté brány, na více místech podniku došlo k přerušení vodního a plynového potrubí a pobořena byla ohrada závodu na Karlově. Zásah škodováckých hasičů probíhal přes celou noc, následně čerpali vodu z kráterů u dělovky.\n\nV souvislosti s bombardováním Škodovky bylo na jihovýchodě poškozeno okolí železniční zastávky Plzeň – Říšské předměstí a na severu domy na Jíkalce.\n\nPoškození vzniklá náletem a následnými požáry způsobila výpadky ve výrobě. V dělovce byly poškozeny díly pro zhruba dvě desítky protiletadlových děl ráží 8,8 cm a 12,8 cm a několik hotových děl potřebovalo opravu. Proces kompletování děl byl narušen, sestavování 12,8cm děl se zpozdila o dva týdny, z požadovaných 280 děl ráže 8,8 cm bylo v prosinci dodáno jen 130 kusů. Přejímací halu dělovky nebylo možné používat, rozsah nezbytných oprav byl odhadnutý na dva až tři měsíce. V lokomotivce byla výroba obnovena již den po náletu, v soustružně střel s částečně vyhořelými rozvody elektřiny a poškozenou či zničenou čtvrtinou z 210 strojů obnovily omezenou výrobu za pět dní, v ostatních poškozených provozech obvykle do několika dní. Část výpadků výroby bylo způsobeno poškozením kolejí tovární železnice, po kterých nebylo možné zásobovat provozy závislé na uhlí. Rychlost obnovení výroby byla výsledkem snahy vedení podniku o co nejrychlejší odstranění škod náletu bránících ve výrobě a dokončení protiletadlových a samohybných děl.\n\nCelkem bylo ve Škodových závodech poškozeno 53 budov a objektů. První odhad škod způsobených poškozením a nákladů na odklízení, úklid a provizorní opravy vyčíslily Škodovy závody na 13 miliónů korun, v poválečné rekapitulaci částka vzrostla na 30 miliónů korun.\n\nŽelezniční uzel byl pravděpodobně zamýšleným cílem bombardování, v řadě zdrojů však není uvedeno žádné poškození nádraží. Staniční kronika obsahuje záznam o náletu 16. prosince s popisem škod, který odpovídá níže popsaným škodám na okolí z 20. prosince, a historik Miroslav Eisenhammer proto považuje uvedené datum za pravděpodobný omyl. Podle záznamu dopadlo šest pum do kolejiště osobního nádraží v sousedství hlavní budovy, ve níž tlakové vlny poškodily většinu oken. Vzpomínky pamětnice M. Aksamitové poškození nádraží potvrzují, neboť po náletu z rozbitého nádraží nejezdily vlaky. Kolejiště bylo brzy opraveno.\n\nZnačně poškozené bylo severní sousedství hlavního nádraží. V obytné čtvrti mezi nádražím a areálem pivovaru bylo mnoho zničených a poškozených domů, konkrétně ve Wenzigově, Lindaurově, Uhelné, Kolejní, Švihovské a U měšťanského pivovaru. Ve Wenzigově č. 5 byla zasažena a zničena Útulna rodiček, porodnice, kde se narodil M. Horníček, J. Suchý či K. Gott. Stav Sirkové a Nádražní ulice hodnotil L. Lábek jako hotovou spoušť, neboť v bloku mezi těmito ulicemi byla pobořena polovina domů. Zatím poslední nevybuchlá bomba byla v Nádražní ulici nalezena v červenci 2007, šlo o přibližně 250kg pumu o délce jeden metr.\n\nZvláštní kapitolou je budova obecné a měšťanské školy Nad Hamburkem z roku 1887 v Nádražní ulici, kde v současnosti sídlí okresního soudu. Evakuovaná budova a její nejbližší okolí bylo zasaženo sedmi pumami, znatelně byla poškozena např. v jihozápadním křídle. Ve školní kronice jsou popsány škody způsobené pumou, které po průletu explodovala v 1. patře:\n\nPo náletu bylo ohroženo vybavení školní kaple, kterou v té době přechodně používala Českomoravská církev. Na žádost byla část vybavení (oltář s Kalvárií, lavice a svícny) přesunuta do kostela kostela sv. Martina a Prokopa v Lobzích.\n\nV důsledku náletu zemřelo 18 osob, z toho 14 zaměstnanců, přičemž většina osob zemřela v troskách zasažených budov. Dalších 21 osob bylo při náletu zraněno. Materiální škody způsobené explozemi 21 leteckých pum byly velmi rozsáhlé a týkaly se téměř všech úseků závodu v jihozápadní části areálu. Zasažen byl úřednický dům, správní budova, štoky, spilky se skladištěm obalů, pivovarská chladírna, strojnická dílna, technické kanceláře, laboratoře, reprezentační budova, kantýna u hlavní brány a několik obytných budov pro zaměstnance. Hlavní severní zeď se úplně zřítila. Hrozilo zřícení 65m komínu kotelny ležákových chladíren, ve kterém výbuch pumy vyrazil dvacet metrů vysoký otvor v třetině obvodu, komín však vydržel a byl opraven. Další škody se týkaly porušení terénu v areálu, kanalizace a parovodů, uskladněných materiálů a připraveného zboží, či zasypání strojů sutinami. Poškozena byla nejznámější stavba pivovaru, Jubilejní brána, která byla následně opravena až v roce 1959. Čtyři z pum shozených do areálu pivovaru neexplodovaly a po dvou dnech je zneškodnil pyrotechnik. V důsledku těžkého poškození se výroba v pivovaru zastavila na tři dny, výstav piva začal již 23. prosince. Nálet zničil většinu spilek a štoků umístěných podél řeky, ze kterých se dochovala jen část spilky č. 10.\n\nProstor U Jána sloužil v době druhé světové války jako točna trolejbusů. Do jejího prostoru dopadla puma, která poškodila několik trolejbusů. Nedaleký most U Jána přes řeku Radbuzu byl v roce 1942 zásadně rekonstruován, když byla předchozí ocelová konstrukce nahrazena železobetonovou. Při náletu byla průletem pumy proražena v nové konstrukci přibližně 1 metr široká díra, puma však neexplodovala. Na základě informací o letecké pumě a o možné likvidaci munice vhozením do řeky při odzbrojování německé armády po skončení války byl před rekonstrukcí mostu v letech 2005–2006 proveden pyrotechnický průzkum, který riziko exploze vyloučil. V sousedství mostu byl zničen dům čp. 15.\n\nNejmodernější městské lázně předválečného Československa byly na Denisově nábřeží postaveny v letech 1929–1932 podle návrhu architekta B. Bendelmayera adaptovaného L. Fialou. Při zásahu leteckými pumami bylo zničeno velkoryse pojaté průčelí s osmi sloupy a celá střední část budovy. M. Axamitová, která nálet přečkala v krytu sousední pojišťovny, uvedla shození sedmi pum na lázně, další ležely před i za budovou tehdejší pojišťovny. Při obnově po skončení války již architekt V. Neckář původní podobu neobnovil.\n\nSoučasná Pražská ulice, tehdy v části vedoucí od historického jádra pojmenovaná Poděbradova, byla zasažena několika pumami. Kino Hvězda fungující od roku 1922 bylo těžce zasaženo v přední části. Při poválečné obnově majitelka, Československá strana národně socialistická, opravila většinu poškození budovy, ale průčelí bylo jen zabedněno a již se nikdy nedočkalo kvalitní fasády. Zničen byl mansardový dům čp. 9. V bloku domů zvaném U Zvonu byla dvojice domů naproti Pallově ulici poškozena natolik, že musely být strženy s výjimkou malého přístavku. Při odklízení trosek domu byl v roce 1946 proveden archeologický průzkum základů špitální kaple sv. Maří Magdalény, při kterém se zjistilo, že zdivo kaple včetně části vítězného oblouku bylo zachováno ve zdivu zničeného domu.\nFunkcionalistická budova policejního ředitelství na Anglickém nábřeží byla dostavená v roce 1939. V průběhu války v ní sídlily okupační orgány včetně gestapa. Budova byla zasažena a silně poškozena, zvláště čtvrté a páté patro spolu s podkrovím budovy, L. Lábek popisoval tři vyhořelá patra. Pamětník Jaroslav Hrubý vzpomínal, jak tlaková vlna výbuchu vyrazila okna a vymetla mnoho listin na břeh a hladinu Radbuzy. Obnova budovy byla zahájena v létě 1945.\n\nKuriozitou je „osvobození“ loutek Spejbla a Hurvínka při náletu: loutkář Josef Skupa byl 17. ledna 1944 zatčen za činnost proti říši a v listopadu 1944 v Drážďanech odsouzen na 5 let do vězení. Divadlo Spejbla a Hurvínka bylo zavřeno a loutky skončily na plzeňském gestapu. Po náletu a zásahu budovy byly ohořelé loutky nalezené na skládce.\n\nProstor za kostelem Nanebevzetí Panny Marie mezi Západočeským muzeem a hotelem Continental na okraji Šafaříkových sadů vyplňovaly romantické imitace hradeb včetně historizujících bašt. V jejich sousedství byla v roce 1910 umístěna rekonstruovaná renesanční kamenná boží muka z roku 1659, která byla přesunuta z původního umístění v Borského parku. Doplňovaly je barokní sochy Flory a Pomony.\n\nDo tohoto prostoru dopadla puma, která zničila část umělých hradeb, poškodila baštu a zadní část kostela, rozvalila boží muka a zničila jednu ze soch. Bašta a hrady byly následně strženy. Národopisná společnost v čele s Hanušem Zápalem se chystala boží muka opravit, ale k realizaci nedošlo. Z božích muk se zachoval pouze sokl, který byl z místa odvezen do depozitáře až v 90. letech. Výbuch poškodil fasádu muzea a vyrazil většinu vitráží v oknech, škody zaznamenaly i uložené sbírky.\n\nSousední hotel byl zasažen do jihovýchodní části budovy pumou, která prolétla střechou, všemi patry a explodovala ve sklepě. V krytu hotelu, který byl považován za jeden z nejbezpečnějších ve městě, zemřelo 70 lidí včetně majitele Václava Ledeckého se synem Emanuelem a tchána Arnošta Egerta. Podle vzpomínek pamětníka Karla Kovaříka do krytu zamířili i cestující okolo projíždějící tramvaje. Ač zvenku hotel vypadal nepoškozeně, uvnitř byla zdemolována třetina budovy a musela projít rozsáhlou rekonstrukcí, přesto byl hotel dědičkou Eugenií Ledeckou zprovozněn před koncem války. Po osvobození Plzně americkou armádou sloužil hotel jako hlavní stan generála Johna Hindse a důstojníků 2. pěší divize.\n\nNa pamětní desce příslušníků národní bezpečnosti v budově Policie ČR na Anglickém nábřeží je uvedena i jedna oběť tohoto náletu.\n\n"}
{"id": "1551971", "url": "https://cs.wikipedia.org/wiki?curid=1551971", "title": "Jezdectví na Letních olympijských hrách 2020", "text": "Jezdectví na Letních olympijských hrách 2020\n\nJezdectví na Letních olympijských hrách 2020 v Tokiu bude probíhat od 25. července do 8. srpna 2020 v Olympijském jezdeckém centru v Baji Koen. \n\nJezdectví na Letních olympijských hrách 2020 má šest odvětví:\n"}
{"id": "1551972", "url": "https://cs.wikipedia.org/wiki?curid=1551972", "title": "Africká kuchyně", "text": "Africká kuchyně\n\nAfrická kuchyně vychází z tradic afrických národů. Byla ovlivněna také arabskou kuchyní a kuchyněmi evropských států, které měly v Africe kolonie (tedy francouzskou, britskou, portugalskou, španělskou, italskou, německou či belgickou kuchyní). Africká kuchyně se v různých částech Afriky liší, ale například v oblasti Subsaharské Afriky je téměř všude rozšířené fufu (kukuřičná placka nevýrazné chuti, používaná jako příloha), v oblastech východní Afriky se však fufu nazývá ugali.\n\nSeveroafrická kuchyně vychází z arabské kuchyně, protože v severní Africe žijí Arabové. Severoafrická kuchyně by se dala zařadit též pod středomořskou kuchyni. Zákadní potravinou je v severní Africe kuskus. Používá se též hodně koření, například šafrán nebo směs koření zvaná ras el-Hanout. Mezi známé severoafrické pokrmy patří: pastilla, šakšúka nebo tažín. Setkáme se zde i s tradičními arabskými pokrmy, jako chalva, šavarma nebo falafel.\n\nKuchyni subsaharské Afriky spojují již zmiňované fufu (případně ugali). Kuchyně subsaharské Afriky využívá plodiny zde dostupné: například v Nigérii jsou základní potravinou batáty (sladké brambory). Dále se používají arašídy, palmový olej, plantainy a různé obiloviny (kukuřice, maniok, jáhly nebo rýže). Východní část Afriky byla ovlivněna také indickou, jemenskou a arabskou kuchyní (somálský zákus \"xalwo\" vychází z arabské chalvy). Příklady pokrmů z kuchyně subsaharské Afriky může být indžera (etiopský pokrm podobný palačince), nebo rýžová směs jollof rice rozšířená po celé západní Africe.\n\nZ nápojů stojí za zmínku palmové víno.\nV Jihoafrické republice (ale i v dalších státech jižní Afriky, např. Namibie) žije poměrně velká komunita Afrikánců, osadníků evropského původu. Díky tomu je zdejší kuchyně ovlivněna právě evropskou kuchyní. Běžné je grilování masa (gril braai), zdejší specialitou je sušené maso zvané biltong. Dále se dělají různé polévky, jako je chakalaka nebo potjiekos. Za zmínku stojí i kuchyně původních jihoafrických kmenů (například Křováci), kteří sbírali plodiny a lovili živočichy ve zdejší přírodě, například sbírali a jedli housenky \"mopane.\"\n\nNamibijská kuchyně byla ovlivněna také německou kuchyní (Namibie byla německá kolonie), proto se zde setkáme s německými pokrmy (např. vídeňský řízek) a tradici zde má pivo.\n"}
{"id": "1551978", "url": "https://cs.wikipedia.org/wiki?curid=1551978", "title": "Budești", "text": "Budești\n\nBudești je název více míst:\n\n\n"}
{"id": "1551980", "url": "https://cs.wikipedia.org/wiki?curid=1551980", "title": "Mount Whyte", "text": "Mount Whyte\n\nMount Whyte je hora o nadmořské výšce 2990 metrů (podle jiných zdrojů 2983 metrů) v kanadské provincii Alberta. \n\nNachází se v národním parku Banff nedaleko jezera Louise. Za své jméno vděčí siru Williamovi Methuenovi, který v roce 1898 pojmenoval horu po Williamu Whytem, zástupci Canadian Pacific Railway. \n\nVýstup na Mount Whyte je obvykle spojen s výstupem na Mount Niblock, přičemž výstup na Mount Whyte je mnohem obtížnější. \n\n"}
{"id": "1551981", "url": "https://cs.wikipedia.org/wiki?curid=1551981", "title": "Kristaq Sotiri", "text": "Kristaq Sotiri\n\nKristaq Sotiri (1883–1970) byl albánský fotograf. Od roku 1922 pracoval jako fotograf a vyznačoval se portréty. Celý svůj život pracoval ve městě Korça. Cílem jeho hledáčku fotoaparátu bylo mnoho lidí ve městě Korçë a okolních provinciích, fotografoval nejen notoricky známé osobnosti, ale také neznámé - žebráky a tuláky a celou řadu svatebních fotografií nevěst a ženichů v jejich svatební den. \n\nFotografii studoval u svého švagra Krista Shuliho.\n\n"}
{"id": "1551983", "url": "https://cs.wikipedia.org/wiki?curid=1551983", "title": "Volby do zastupitelstev krajů v Česku 2020", "text": "Volby do zastupitelstev krajů v Česku 2020\n\nVolby do krajských zastupitelstev České republiky 2020 jsou plánovány na říjen 2020 současně s volbami do senátu. Budou se volit krajští zastupitelé ve 13 krajích mimo hlavní město Prahu, kde má pravomoci obdobné krajskému zastupitelství zastupitelstvo hlavního města Prahy.\n\nLídrem ODS bude Martin Kupka, lídrem ČSSD Robin Povšík. Piráti zvolili jako svého lídra Jiřího Snížka. Svou funkci by ráda obhajovala nynější hejtmanka Jaroslava Pokorná Jermanová z ANO. Společnou kandidátku hnutí STAN, KDU-ČSL a SNK ED povede Petra Pecková.\n\nLídrem lidovců bude František Talíř, ČSSD povede hejtmanka Ivana Stráská. STAN bude kandidovat samostatně, lídrem bude Jiří Švec, ODS povede Martin Kuba. V kraji bude samostatně kandidovat hnutí Změna 2020, založené Jiřím Zimolou. Lídrem Pirátů bude českobudějovický zastupitel a lékař Lukáš Mareš.\n\nNynější hejtman Josef Bernard odmítl znovu kandidovat za ČSSD. Lídrem ODS bude poslankyně Ilona Mauritzová, Piráty povede Rudolf Špoták. Zástupci KDU-ČSL oznámili, že do krajských voleb půjdou společně s nestraníky a s Agrární demokratickou stranou pod názvem Koalice pro Plzeňský kraj, kandidátku povede Ivana Bartošová. Lídrem TOP 09 bude lékař a krajský zastupitel Richard Pikner, jedničkou STAN bude Pavel Čížek.\n\nLídrem Pirátů bude Josef Janů. ODS povede Karel Jakobec a KSČM Eva Valjentová. TOP 09 chce opět spolupracovat se zástupci Starostů a nezávislých (STAN), KDU-ČSL a Karlovarskou občanskou alternativou (KOA).\n\nHnutí Severočeši povede starosta Dubí Petr Pípal, lídrem Pirátů bude Karel Karika. V čele ODS stane znovu starosta Kadaně Jiří Kulhánek. KDU-ČSL zde plánuje vytvořit volební koalici.\n\nStarostové pro Liberecký kraj budou kandidovat samostatně, pouze s účastí zástupce Unie pro sport a zdraví na kandidátce. Lídrem Pirátů bude Zbyněk Miklík.\n\nPočtvrté bude kandidovat Koalice pro Královéhradecký kraj, kterou povede Pavel Bělobrádek. Koaliční kandidátku sestaví také ČSSD. Opětovnou kandidaturu vyloučili Vladimír Derner a Karel Klíma z KDU-ČSL. ODS bude kandidovat společně s hnutími STAN a Východočeši, lídrem kandidátky bude Martin Červíček. Piráty povede Pavel Bulíček, lídrem ANO byl zvolen Jaromír Dědeček.\n\nČSSD v Pardubickém kraji bude kandidovat společně s nově založeným hnutím Společně pro kraj pod názvem 3PK- Pro prosperující Pardubický kraj. Koalici plánuje vytvořit také KDU-ČSL. Lídrem Pirátů bude chrudimský zastupitel Daniel Lebduška, jedničkou hnutí ANO bude poslanec Martin Kolovratník.\n\nKandidátku ČSSD na Vysočině povede současný hejtman Jiří Běhounek, Piráty povede Hana Hajnová. Lídrem společné kandidátky hnutí STAN a SNK ED je krajský zastupitel a starosta Pacova Lukáš Vlček.\n\nVolebním lídrem ODS bude Jiří Nantl, lidovce povede Jan Grolich. Lídrem Pirátů bude Lukáš Dubec, kandidátku ČSSD povede Marek Šlapal. Jedničkou hnutí ANO je brněnský exprimátor Petr Vokřál.\n\nLídrem hnutí STAN je starosta Kyjov a předseda Svazu měst a obcí ČR František Lukl.\n\nV Olomouckém kraji bude kandidovat koalice lidovců, zelených, TOP 09 a hnutí ProOlomouc. Lídrem KDU-ČSL byl zvolen Marian Jurečka, kandidátku ODS povede Dalibor Horák, lídrem ČSSD byl nominován Jiří Zemánek. Hnutí STAN si odhlasovalo, že do voleb půjde samo, s podporou menších komunálních hnutí. Lídrem je olomoucký zastupitel Josef Suchánek. Piráti nastoupí s vlastní kandidátkou, lídrem zvolili členové prostějovského zastupitele Petra Kapounka.\n\nKandidátku Pirátů povede členka kroměřížského kontrolního výboru Hana Ančincová. Lídrem hnutí STAN je poslanec a krajský radní pro školství Petr Gazdík.\n\nLídryní Pirátů bude karvinská zastupitelka Zuzana Klusová.\n"}
{"id": "1551988", "url": "https://cs.wikipedia.org/wiki?curid=1551988", "title": "Dedë Jakova", "text": "Dedë Jakova\n\nDedë Jakova byl albánský fotograf působící ve Skadaru, který daroval státu asi 50 tisíc negativů, na skleněných deskách a celuloidu, ve formě 10 cm × 15 cm až 6 cm × 9 cm. Podle tvrzení obyvatel Skadaru byl Dedë Jakova fotograf se zaměřením na mládež. Byl také tehdejším fotožurnalistou a podnikal od roku 1930 do roku 1959. V jeho fondu je zachycena celá řada témat, jako je historie, etnografie, urbanismus, divadlo a mnoho dalších oblastí.\n\n"}
{"id": "1551999", "url": "https://cs.wikipedia.org/wiki?curid=1551999", "title": "Măgura Ilvei", "text": "Măgura Ilvei\n\nMăgura Ilvei je rumunská obec v župě Bistrița-Năsăud. Žije zde obyvatel. Obec se skládá ze dvou částí.\n\n\n"}
{"id": "1552002", "url": "https://cs.wikipedia.org/wiki?curid=1552002", "title": "Antiquarium (Mnichov)", "text": "Antiquarium (Mnichov)\n\nAntiquarium v Mnichově bylo postaveno v roce 1568 pro umístění starověkých sbírek soch bavorských vévodů a knihovny jako rozšíření původní mnichovské rezidence, \"Alter Hof\". Později bylo přeměněno na slavnostní sál. Je to jedna z nejvýznamnějších dochovaných renesančních budov pro umístění sbírek.\n\nPřízemní sál antiquaria je dlouhý 69 metrů a je to největší renesanční sál na sever od Alp. Jeho průběžná valená klenba je provedena s lunetami pro sedmnáct párů oken. Je tedy průhledná, ale lunetami oslabená ve svých statických vlastnostech. Zbývající úzké pruhy valené klenby spočívají na pilastrech s nápaditě navrženými hlavicemi. Tyto vertikální prvky změkčily hloubku velmi protáhlé místnosti a rozhodujícím způsobem přispěly k vyváženému působení celého prostoru. Úzké strany jsou uzavřeny krbem nebo portálovou vestavbou z roku 1600, podle Sustrisových návrhů, z červeného štukového mramoru. Stavební struktura budovy je zaměřena na muzejní prezentaci starodávných soch ze sbírky humanisticky vzdělaného Albrechta. V půlkruhových nikách širokých pilastrů jsou kopie důležitých soch ze starověku a renesance. V mezilehlých stěnách jsou na stupňovitých konzolách busty z Albrechtinských sbírek. Většinou se jedná o římské kopie řeckých originálů. Ve vrcholech kleneb se střídají kruhová a pravoúhlá obrazová pole, ve kterých je alegorické znázornění ctností, vytvořené italsko–vlámským malířem a grafikem Peterem Candidem. Bohaté malby umělců, jako byli Hans Donauer starší, Alessandro Scalzi, známý jako \"Padovano\", Peter Candid a Antonio Maria Viviani se stodvěma pohledy na stará bavorská města, byly dokončeny až kolem roku 1600.\n\nRezidence v centru Mnichova \"(Alter Hof)\" byla jako městský palác sídlem bavorských vévodů, kurfiřtů a králů. Vévoda Albrecht V. nechal v letech 1568 až 1571 postavit samostatně stojící dvoupodlažní budovu, \"antiquarium\", pro rozsáhlou sbírku soch (v přízemí) a knihovnu (v horním patře). Stavěl ji od roku 1569 dvorní stavitel Egkl podle návrhu italského architekta Jacopo Strady, který pocházel z Mantovy. V letech 1580–1584 pak byl německo-nizozemský renesanční malíř, designér a architekt Friedrich Sustris pověřen přestavbou přízemí na slavnostní sál pro bankety (banket je slavnostní, zpravidla příležitostná, hostina pro mnoho účastníků). Byly také zahájeny malby, které se zachovaly dodnes. Během druhé světové války byla klenba z velké části probořena. Ještě vážnější pak v následujících letech byla pronikající vlhkost, která poškodila nástropní malby. Po opravení klenby i střechy budovy bylo antikquarium za vedení architekta Otty Meitingera restaurováno. Nyní je sál opět využíván pro recepce bavorské vlády a pro koncerty. Je součástí muzea \"Residenzmuseum\".\n\n\n"}
{"id": "1552003", "url": "https://cs.wikipedia.org/wiki?curid=1552003", "title": "Palác míru", "text": "Palác míru\n\nPalác míru, nizozemsky \"Vredespaleis,\" je budova v nizozemském městě Haag. Sídlí v ní Mezinárodní soudní dvůr, tedy hlavní soudní orgán OSN, dále Stálý rozhodčí soud nebo Akademie mezinárodního práva. Palác je v novorenesančním stylu, jeho výstavba začala roku 1907 (během druhé haagské konference) a v roce 1913 byl slavnostně otevřen. Postaven byl z prostředků, které poskytl filantrop Andrew Carnegie, a zejména díky snaze Andrew Dickson Whitea. Autorem architektonického návrhu byl Francouz Louis Marie Cordonnier. Řada států se symbolicky podílela na výzdobě, Itálie darovala například mramor, Japonsko koberce, Dánsko fontánu atp. V roce 2013 Evropská komise Palác zařadila jako jednu z prvních památek mezi tzv. Evropské dědictví.\n"}
{"id": "1552004", "url": "https://cs.wikipedia.org/wiki?curid=1552004", "title": "Libwww", "text": "Libwww\n\nlibwww (anglická zkratka z \"Library World Wide Web\") je programové rozhraní pro práci s webovým protokolem a zároveň referenční implementace tohoto rozhraní. Knihovna byla vyvíjena jako testovací prostředí pro vývoj webového protokolu a jejími původními autory byli přímo Tim Berners-Lee a Jean-François Groff (student v Evropské organizaci pro jaderný výzkum), kteří knihovnu založili jako reimplementaci některých částí prohlížeče WorldWideWeb v přenositelném programovacím jazyce C.\n\nKnihovnu od té doby využili mnozí tvůrci webových prohlížečů, editorů HTML a webových botů, ovšem od roku 2003 ji konsorcium W3C, které se o ni staralo, přestalo dále vyvíjet.\n\nMezi protokoly podporované knihovnou libwww patří:\n\nDále je podporováno například :\n\n"}
{"id": "1552010", "url": "https://cs.wikipedia.org/wiki?curid=1552010", "title": "Anya Taylor-Joy", "text": "Anya Taylor-Joy\n\nAnya Josephine Taylor-Joy (* 16. dubna 1996 Miami, Florida) je americká herečka a modelka. Od roku 2012 se začala objevovat v menších televizních rolích, např. v seriálu Endeavour a Atlantida nebo ve filmu Cesta vikingů. V roce 2014 se také objevila ve filmu Vampire academy. V roce 2017 byla vítězem trofeje Chopard na filmovém festivalu v Cannes a byla nominovaná na několik dalších cen.\n\nAnya Josephine Taylor-Joy se narodila v Miami na Floridě, nejmladší ze šesti dětí. Její matka je napůl angličanka a napůl Španělka. Její otec má kořeny skotské a argentinské. dětství prožila střídavě v Argentině, Spojeném království a na Floridě. Své dětství prožila střídavě na Floridě, ve Spojeném království a v Argentině.\n\nTaylor-Joy se přestěhovala do Argentiny jako dítě a mluvila pouze španělsky, než se ve věku šesti let přestěhovala do Londýna. Naštěvovala Northlands school v Londýně.\n\nTaylor-Joy je známá pro své role Thomasina v hororovém flmu Roberta Eggerse Čarodějnice. Odmítla nabídku v show Disney Channel. V roce 2016 hrála ve sci-fi-hororovém filmu Morgan v režii Luke Scott. V roce 2017 hrála v hororovém filmu Rozpolcený, napsaný a režírovaný M. Night Shyamalan, hrající Casey Cooke, dívku unesenou tajemným mužem s rozštěpenými osobnostmi. Od roku 2018 by se také měla stát součástí X-menů, do nějž by se měla dostat skrze film New mutants ,kde bude hrát postavu Magik. v roce 2019, si zahrála opět v roli Casey ve filmu Skleněný.\n\n\n1. [./Https://www.csfd.cz/tvurce/165184-anya-taylor-joy/ https://www.csfd.cz/tvurce/165184-anya-taylor-joy/]\n\n2. [./Https://www.csfd.cz/film/342565-endeavour/prehled/ https://www.csfd.cz/film/342565-endeavour/prehled/]\n\n3. [./Https://www.csfd.cz/film/351364-atlantis/prehled/ https://www.csfd.cz/film/351364-atlantis/prehled/]\n\n4. [./Https://www.csfd.cz/film/408497-cesta-vikingu/prehled/ https://www.csfd.cz/film/408497-cesta-vikingu/prehled/]\n\n5. [./Https://www.csfd.cz/film/338272-vampire-academy/prehled/ https://www.csfd.cz/film/338272-vampire-academy/prehled/]7. [ [./Https://www.csfd.cz/tvurce/165184-anya-taylor-joy/?biography=37623 https://www.csfd.cz/tvurce/165184-anya-taylor-joy/?biography=37623]]\n\n8.[./Https://www.csfd.cz/film/404843-carodejnice/prehled/ https://www.csfd.cz/film/404843-carodejnice/prehled/]\n\n9. [./Https://www.csfd.cz/film/221871-rozpolceny/prehled/ https://www.csfd.cz/film/221871-rozpolceny/prehled/]\n\n10. [./Https://www.csfd.cz/film/480490-novi-mutanti/prehled/ https://www.csfd.cz/film/480490-novi-mutanti/prehled/]\n\n11. https://film.moviezone.cz/skleneny/recenze\n\n12. [./Https://www.serialzone.cz/osobnost/anya-taylor-joy/ https://www.serialzone.cz/osobnost/anya-taylor-joy/]\n\n13. [./Https://www.serialzone.cz/serial/atlantis/ https://www.serialzone.cz/serial/atlantis/]\n\n14. [./Https://www.serialzone.cz/serial/the-miniaturist/ https://www.serialzone.cz/serial/the-miniaturist/]\n\n15. [./Https://www.serialzone.cz/serial/temny-krystal-vek-vzdoru/ https://www.serialzone.cz/serial/temny-krystal-vek-vzdoru/]\n\n16. [./Https://www.csfd.cz/film/342565-endeavour/prehled/ https://www.csfd.cz/film/342565-endeavour/prehled/]\n"}
{"id": "1552015", "url": "https://cs.wikipedia.org/wiki?curid=1552015", "title": "Padel", "text": "Padel\n\nPadel je sport příbuzný squashi a tenisu. Hraje se obvykle ve dvojicích, přičemž týmy jsou od sebe odděleny sítí na hřišti o rozloze zhruba třetiny tenisového hřiště. Hrací plocha je částečně lemována zdmi, které mohou hráči v rámci pravidel využívat ve svůj prospěch. \nSpeciálně vyvinuté kurty pro padel mají rozměry 10x20m na 1 tenisový kurt lze umístit až 3 padelová hřiště, s rezervou okolního prostoru +1m, +2m. Kurt se staví na základovou desku, která je betonová, asfaltová či štěrková – vhodnější je volit porézní povrch z důvodu odvodnění plochy. Plocha je pokryta umělým povrchem. Kovová konstrukce je osazena do základu nebo je samonosná, v zadních a částečně bočních stěnách je vyplněna skly a dále doplněna kovovým pletivem. Součástí konstrukce jsou 4 stožáry osvětlení, 8 kusů svítidel. \n\nMíč by měl být koule, povrch buď bílý nebo žlutý. Jeho průměr by měl být mezi 6,35cm - 6,77cm a jeho hmotnost mezi 56,0 gramů - 59,4 gramů. Odraz je mezi 135cm - 145cm spadne-li na tvrdý povrch z výšky 2,54 m. \n\nRaketa se skládá ze dvou částí: Hlava a rukojeť\n\n\nCelková délka rakety (hlavy a držadla) nesmí překročit 45,5 cm. Raketa musí mít neelastickou šňůru o maximální délce 35 cm, která musí být umístěna kolem zápěstí jako ochrana před nehodami.Její použití je povinné. Raketa nesmí mít žádné viditelné nebo slyšitelné zařízení, které by mohlo komunikovat, varovat nebo dávat instrukce hráči v průběhu hry.\n\nHra začíná podáním hráče z pravé strany kurtu, za čarou pro podání, diagonálně do pole pro podání na druhé straně kurtu a hráč má k dispozici dvě podání a střídá strany podání (stejné jako v tenise), naopak spoluhráč strany při podání nestřídá. Podávající hráč musí odehrát míček po dopadu na povrch kurtu a raketa musí při podání zasáhnout míček nejvýše v úrovni pasu. Podávající hráč musí při podání stát alespoň jednou nohou na zemi a musí stát za čárou podání. Po podání musí míček překonat síť a dopadnout do vyhrazeného pole pro podání na polovině kurtu soupeře. Soupeř má možnost odehrát míček po dopadu nebo odehrát míček až po odrazu míčku od stěny kurtu. Odrazí-li se míček od skleněné části kurtu hra pokračuje. Odrazí-li se od pletiva, je podání považované za chybné a následuje druhé podání (má-li ho hráč k dispozici).\n\nDobré podání je možné již zahrát na jakékoli místo poloviny kurtu soupeře. Protihráč má možnost zahrát takovýto míček z voleje, odehrát míč po dopadu na plochu kurtu nebo ho zahrát po odrazu nebo odrazech míče od stěn kurtu před dopadem. Míček tedy může dopadnout na plochu kurtu pouze jednou před odehráním na polovinu soupeře. Míček může být, v půběhu hry, zahrán na stranu soupeře přímým odehráním, tak i odrazem o skleněnou plochu kurtu na vlastní straně. Odraz o pletivo není dovolen. Míček musí na straně soupeře dopadnout na plochu kurtu nebo být odehrán soupeřovým volejem. Odehraný míč, který se na straně soupeře před dopadem na kurt nejdříve dotkne skla nebo pletiva je chyba. Míček, který se po dopadu na soupeřovu stranu plochy kurtu odrazí tak, že překoná 4 metry vysoké ohrazení kurtu je možno před dalším dopadem odehrát i z místa mimo kurt. Takto odehraný míček musí dopadnout na plochu soupeřovy strany kurtu.\n\nPři hře získává soupeř bod jestliže nastane jedna z dalších situací:\n\n\n\nPočítání bodů je stejné jako v tenise. Hraje se na dva vítězné sety. Za stavu 6:6 se hraje tie-break. Po lichých gamech si soupeři při krátké pauze vymění strany kurtu.\n"}
{"id": "1552019", "url": "https://cs.wikipedia.org/wiki?curid=1552019", "title": "Bruselská radnice", "text": "Bruselská radnice\n\nBruselská radnice je pozdně gotickou stavbou, jež se nachází v hlavním městě Belgie Bruselu, na slavném náměstí Grande Place (Grote Markt). Celé náměstí bylo v roce 1998 zapsáno na seznam Světového dědictví UNESCO, a s ním se tak zápisu dočkala i radnice. Ta je jedinou středověkou budovou na náměstí. Hlavní věž má výšku 96 metrů. Architekty byli Jan van Ruysbroeck a Jacob van Thienen. Nejstarší částí je východní křídlo (levé při pohledu z náměstí). Jeho výstavba začala roku 1402 a byla dokončena v roce 1420. Západní křídlo bylo dostavěno dodatečně, jeho stavba začala roku 1444 a skončila v roce 1452. O dva roky později byla dokončena věž. Na vrcholu věže stojí pět metrů vysoká zlacená socha archanděla Michaela, patrona Bruselu, zabíjejícího draka (nebo ďábla). Věž není umístěna přesně uprostřed. Legenda praví, že architekt, když objevil tuto chybu, propadl zoufalství a skočil z vrcholu věže. Ve skutečnosti však šlo zřejmě o záměr, přesněji nutnost danou omezeným prostorem. Fasáda je zdobena četnými sochami šlechticů, světců a alegorických postav. Současné sochy jsou ovšem reprodukce, ty původní se nacházejí v městském muzeu v \"Maison du Roi/Broodhuis\", rovněž na Grand Place. Při bombardování Bruselu francouzskou armádou v roce 1695 palác vyhořel, zničil především vnitřní vybavení, archivy a umělecké sbírky. Podoba interiéru je tudíž na rozdíl od fasády především klasicistní. Malby, sochy a tapisérie v interiéru pak pocházejí především z 19. století. V roce 1830 se na radnici během belgické revoluce sešla prozatímní vláda a vyhlásila nový stát, Belgii.\n"}
{"id": "1552020", "url": "https://cs.wikipedia.org/wiki?curid=1552020", "title": "NGC 145", "text": "NGC 145\n\nNGC 145 je spirální galaxie s příčkou typu SB(s)dm v souhvězdí Velryby. Její zdánlivá jasnost je 12,7 a úhlová velikost 1,8′ × 1,5′. Je vzdálená 50 milionů světelných let, skutečný průměr je přibližně 25 000 světelných let. Do katalogu pekuliárních galaxii Haltona Arpa byla zařazena jako galaxie se třemi spirálními rameny pod označením Arp 19. Galaxii objevil 9. října 1828 John Herschel.\n\n"}
{"id": "1552023", "url": "https://cs.wikipedia.org/wiki?curid=1552023", "title": "Kanoistika na Letních olympijských hrách 2020", "text": "Kanoistika na Letních olympijských hrách 2020\n\nZávody v kanoistice se na Letních olympijských hrách 2020 v Tokiu se uskutečni ve dnech 26. července - 8. srpna 2020.\n"}
{"id": "1552024", "url": "https://cs.wikipedia.org/wiki?curid=1552024", "title": "Dub na Kozím Hřbetu", "text": "Dub na Kozím Hřbetu\n\nDub na Kozím Hřbetu je památný strom v osadě Velký Kozí Hřbet, zvané též Cimruky (\"Gross Ziegenruck\"), jižně od Rejštejna. Dub letní (\"Quercus robur L.\") roste nedaleko kaple u domu čp. 8, v nadmořské výšce 825 m, obvod jeho kmene je 340 cm (měřeno 2017). Strom je chráněn od 19. června 2017 jako esteticky zajímavý strom, krajinná dominanta.\n"}
{"id": "1552025", "url": "https://cs.wikipedia.org/wiki?curid=1552025", "title": "Klára Kubičková", "text": "Klára Kubičková\n\nKlára Kubičková, rod. Kucserová (* 15. srpen 1936, Levice ) je slovenská historička architektury. Pseudonym: KKK, kkk \n\nV letech 1953–1959 absolvovala studium na Filozofické fakultě UK v Bratislavěa na Filozofické fakultě UK v Praze. Doktorandské studium: externě na Oddělení životního prostředí Ústavu dějin umění ČSAV v Praze  v letech 1968-1973, školitel  Ing. arch.Otakar Nový. \n\nPůsobila v Slovenské ústavu památkové péče v Banské Bystrici (1960–1965, 1974–1977) jako odborná pracovnice a na Pedagogické fakultě v Banské Bystrici jako odborná asistentka (1965–1971), Dále působila v Oblastní galerii v Banské Bystrici jako vedoucí odborného oddělení (1971–1974) a v SPTÚ v Bratislavě jako samostatná vědecká pracovnice (1983–1987 ). V letech 1987–1992 působila ve Slovenské národní galerii v Bratislavě nejprve jako zakladatelka a kurátorka architektonické sbírky, od roku 1990 jako ředitelka Galerie architektury, užitého umění a designu SNG. Od roku 1990 je předsedkyní Rady galerií Slovenska. V roce 1991 spolu s Ing.arch Sedlákovou  kurátorka  československé výstavy na 5. bienále architektury v  Benátkách. Od prosince 1989 členka mezinárodní organizace DOCOMOMO (Dokumentace a ochrana moderní architektury), v letech 1992–1998 působila v této organizaci jako predsedkyně Slovak Working Party DOCOMOMO, v rámci které kromě prezentování slovenské architektury ve světě koordinovala a spoluorganizovala 4. mezinárodní konferenci o architektuře na Slovensku (1996). Od roku 1997 žije v Banské Bystrici a zpracovává dějiny architektury města Banská Bystrica v 20. století pro knižní vydání. \n\nVe vědeckovýzkumné činnosti se zaměřuje na teorie hodnot, metody hodnocení a kritiky architektury. Je autorkou mnoha uměleckohistorických výzkumů historické architektury. Zpracovala koncepce a byla kurátorkou více než 70 výstav na Slovensku a v zahraničí. Od roku 1992 je členkou redakční rady časopisu Projekt-revue slovenské architektury. Autorka odborných monografií, odborných studií a článku především v odborných časopisech. Připravila mnohé rozhlasové a televizní pořady. Je členkou Spolku architektů Slovenska, České výtvarné unie, Sdružení historiků moderního umění a dalších. \n\nV roce 2012 společně s architektem Igorem Teplanem založila Centrum architekta Ladislava Eduarda Hudce (C.A.L.E.H. n.o.) a věnuje se i prezentaci kulturního odkazu Hudcova díla. \n\nKlára Kubičková získala několik ocenění: \n\n\n\n \n"}
{"id": "1552027", "url": "https://cs.wikipedia.org/wiki?curid=1552027", "title": "Pierre Lescot", "text": "Pierre Lescot\n\nPierre Lescot (1515 Paříž – 1578 tamtéž) byl francouzský architekt. Byl klasickým představitelem renesančního stylu à la française. Na rozdíl od většiny architektů své doby nepocházel ze stavitelské rodiny; jeho otec byl prévôt des marchands a nechal syna vystudovat práva. \n\nFrancouzský král František I. ho pověřil přestavbou paláce Louvre a v letech 1546 až 1551 vznikla podle jeho projektu část nazývaná Lescotovo křídlo. K jeho dalším významným dílům patří zámek Vallery, Fontána Neviňátek a Hôtel Carnavalet. Spolupracoval se sochařem Jeanem Goujonem. \n\nLescot byl kanovníkem katedrály Notre-Dame, kde je také pohřben. Jeho přítelem byl Pierre de Ronsard, který mu věnoval oslavnou báseň. V 1. pařížském obvodu je po něm nazvána ulice Rue Pierre-Lescot.\n"}
{"id": "1552031", "url": "https://cs.wikipedia.org/wiki?curid=1552031", "title": "Gravensteen", "text": "Gravensteen\n\nGravensteen je středověký hrad v belgickém městě Gent. Postaven byl v roce 1180 na místě původního dřevěného sídla z 9. století. Je příkladem světské gotiky. Stavitelem byl flanderský hrabě Filip I. Ten se zúčastnil druhé křížové výpravy a patrně ho zde inspirovala podoba křižáckých hradů ve Středomoří a na Blízkém východě. Od počátku až do roku 1353 byl hrad sídlem flanderských hrabat. Rozhodnutím Ludvíka II. Flanderského hraběcí dvůr přesídlil na Prinsenhof. Následně v Gravensteenu sídlila mincovna (1353–1491), poté soud, vězení, za průmyslové revoluce i továrna na bavlnu. Hrozila dokonce jeho demolice. Nakonec byl odkoupen městem Gent, a to v letech 1893–1903 hrad rekonstruovalo podle zásad historismu. Podle mnohých kunsthistoriků však byly některé tyto zásahy až příliš svévolné a nerespektující skutečnou původní podobu. Od roku 1903 je na hradě muzeum. Je též jednou z hlavních dominant města a turistickým lákadlem.\n"}
{"id": "1552033", "url": "https://cs.wikipedia.org/wiki?curid=1552033", "title": "Nestor chathamensis", "text": "Nestor chathamensis\n\nNestor chathamensis je vyhynulý druh papouška z čeledi kakapovití (Strigopidae), který kdysi žil na Chathamských ostrovech cca 800 km východně od Nového Zélandu. První nalezení jedinci byli považováni za zástupce příbuzného druhu nestor kaka (\"Nestor meridionalis\"), ale podrobné zkoumání subfosilních pozůstatků ukázalo, že \"Nestor chathamensis\" představuje skutečně samostatný endemitní druh. Zdá se, že byl příbuznější nestoru kaka (\"Nestor meridionalis\") a vyhynulému nestoru úzkozobému (\"Nestor productus\") než nestoru keovi (\"Nestor notabilis\"). Tento druh vyhynul během prvních 150 let od příchodu Polynésanů okolo roku 1550, tedy zhruba tři století před evropským osídlením. Proto nejsou k dispozici žádné vzorky ani popisy.\n\n\"Nestor chathamensis\" obýval lesy a byl přibližně stejně velký jako severní poddruh nestora kaka \"Nestor meridionalis septentrionalis\". Měl však mnohem širší pánev, větší končetiny a zobák dosahoval velikosti mezi zobákem nestora kea a nestora kaka. Na ostrově neměl tento druh žádného přirozeného nepřítele (protože byl zřejmě větší než ostříž novozélandský) a podobně jako jiné ostrovní druhy byl pravděpodobně špatným letcem.\n"}
{"id": "1552038", "url": "https://cs.wikipedia.org/wiki?curid=1552038", "title": "Ymer Bali", "text": "Ymer Bali\n\nYmer Bali (* Tirana) byl albánský fotograf, který ukončil odborné studium v Rakousku v roce 1930. Rodák z Tirany byl umělecky velmi aktivní. Je známý svými portréty a skupinovými fotografiemi. Oženil se a staral se o svůj bohatý obrazový archiv. Po jeho smrti jeho neteř předala jeho archiv Ústřednímu státnímu archivu v Tiraně.\n\n"}
{"id": "1552043", "url": "https://cs.wikipedia.org/wiki?curid=1552043", "title": "Karl Benjamin Preusker", "text": "Karl Benjamin Preusker\n\nKarl Benjamin Preusker (22. září 1786, Löbau – 15. dubna 1871, Großenhain) byl německý publicista, archeolog a zejména průkopník v oblasti muzejnictví a knihovnictví, jenž v saském Großenhainu v roce 1828 založil první veřejnou knihovnu v Německu. Preusker podnítil v první polovině 19. století zakládání dalších veřejně přístupných knihoven a díky svému úsilí o zlepšování životních podmínek a rovných příležitostí ke vzdělání je rovněž považován za filantropa. Na jeho počest uděloval v letech 1996–2009 spolek Deutsche Literaturkonferenz e. V. medaili Karla Preuskera osobám a institucím, které přispěly k rozvoji knihovnictví, vydávání literatury a k významným nakladatelským počinům. Od roku 2011 tuto medaili v den knihoven uděluje zastřešující organizace „Bibliotheken & Information Deutschland (BID) e. V.“\nKarl Benjamin Preusker se narodil 22. září 1786 v Löbau. Přestože byl původně kupcem, brzy měl sklon ke sběratelství a k intelektuálním zájmům. Během svého vyučení v lipském knihkupectví v letech 1805–1809 a následného zaměstnání v knihkupectví Joachima Heinricha Campeho v Braunschweigu se tyto zájmy dále rozvinuly. Protože ve válkou zničeném Německu neměl v obchodě rodičů, ani v knihkupectví žádnou perspektivu, vstoupil krátce po bitvě národů u Lipska v roce 1813 do nově vytvořeného lužického Landwehru. Jako spolehlivý správní adjunkt rychle vystoupal až k hodnosti plukovníka regimentu. Střídavé pobyty v Sasku a Francii využil k poznání těchto zemí a jejích obyvatel. Po té se v Lipsku zapsal na univerzitu. V roce 1823 se několik týdnů po jejich prvním setkání oženil s dcerou starosty v Döbelnu Agnes Löwe. V roce 1824 získal místo královského úředníka pro správu příjmů z nemovitostí v saském Großenhainu, což byl úřad, který zastával až do roku 1853 a který mu ponechával dostatek času pro jeho soukromé zájmy.\n\nV den knihoven 24. října 1828 otevřel Preusker spolu s lékařem Emilem Reinigerem a Vlasteneckou měšťanskou knihovnou v saském Großenhainu první veřejnou knihovnu v Německu, která měla učinit vědění a vzdělání přístupným všem občanům. Koncepčně byla úzce provázána s nedělní školou založenou v roce 1830 a následně i s obchodním sdružením založeným roku 1832. Všechny tři instituce sloužily k přípravě zaměstnanců stejně jako k osobnímu vzdělávání. Jejich organizaci a rozvoj popsal Preusker ve výročních zprávách. Tento úspěšný projekt z něj udělal uznávaného odborníka i mimo Sasko. Více než deset knihoven v Německu a Švýcarsku bylo založeno na základě jeho návrhů. Preusker je autorem konceptu stupňovitého knihovního systému, počínaje venkovskými knihovnami a konče národní knihovnou. Navrhl také různé typy speciálních knihoven a přemýšlel o nějakém druhu dokumentačního zařízení. \nPo nástupu do úřadu v Großenhainu se zpočátku věnoval zkoumání tzv. \"vlasteneckých starožitností\", resp. archeologie na území německých států. Ve svých spisech formuloval základní metody a cíle moderní archeologie a památkové péče. V 1841/44 publikoval svou hlavní práci \"Blicke in die vaterländische Vorzeit\", která byla první komplexní studií zaměřenou na archeologii Saska. Preusker byl členem 21 historických společností. V roce 1828 byl jmenován členem Královského spolku pro starožitnosti v Kodani, v roce 1829 za své zásluhy získal stříbrnou medaili Hornolužické společnosti věd v Görlitz. Preusker udržoval intenzivní korespondenci se sběrateli, historiky, numismatiky a lingvisty. Mezi jeho přátele patřili Karl August Böttiger, Gustav Friedrich Klemm, Christian Adolph Pescheck nebo Karl Wilhelmi.\n\nPrvní nálezy z období pravěku získal již jako školák. V roce 1853 předal přibližně 900 objektů do drážďanského starožitného kabinetu, aby byly trvale přístupné veřejnosti. Ty jsou považovány za základ sbírek Zemského muzea pravěku v Drážďanech. V padesátých a šedesátých letech 19. století podporoval Preusker zřízení lokálních sbírek, zejména v Löbau a Großenhainu, a to dodáním dublet. Části sbírky Karla Benjamina Preuskera jsou vystaveny ve Státním archeologickém muzeu v Chemnitz.\nPreuskerovi leželo na srdci obzvláště vzdělávání širokých vrstev obyvatelstva. V roce 1830 zřídil nedělní školu, v níž se mohli zájemci z řad učňů připravovat na budoucí povolání. V roce 1832 založil v Großenhainu obchodní sdružení pro další vzdělávání obchodníků. Praktické uvažování Preuskera také vedlo ke kampaním za založení spořitelny, zařízení pro péči o děti pracujících žen a zavedení pouličního osvětlení. Základní myšlenky pro své charitativní úsilí našel v Herderově učení o humanitě a v ideálech svobodného zednářství. V roce 1814 byl přijat do budyšínské Lóže U zlaté zdi.\n\n"}
{"id": "1552058", "url": "https://cs.wikipedia.org/wiki?curid=1552058", "title": "Shan Pici", "text": "Shan Pici\n\nShan Pici byl albánský fotograf. Byl aktivní přes půl století od roku 1924 do roku 1976 a ve svém archivu zanechal asi 80 000 skleněných fotografických desek a filmových negativů různých velikostí.\n\n"}
{"id": "1552059", "url": "https://cs.wikipedia.org/wiki?curid=1552059", "title": "Královský palác v Bruselu", "text": "Královský palác v Bruselu\n\nKrálovský palác v Bruselu, nizozemsky \"Koninklijk Paleis van Brussel,\" francouzsky \"Palais Royal de Bruxelles\", je novoklasicistická stavba v belgickém hlavním městě Bruselu, na kopci Coudenberg. Je oficiálním sídlem belgického krále, ale královská rodina většinu času sídlí v zámku Laeken. Palác sousedí s Bruselským parkem, odděluje je Palácové náměstí (\"Paleizenplein/Place des Palais\"). Rozsáhlý peristyl způsobuje, že fasáda paláce je rozsáhlejší než fasáda Buckinghamského paláce v Londýně, podlahová plocha však dvakrát menší. Stavební historie místa sahá do 11. století, avšak požár z 3. února 1731 zničil téměř vše, co zde stálo. Jádro dnešního paláce pochází z konce 18. století (stavba začala v roce 1783), současná podoba stavby pochází především z rekonstrukce z počátku 20. století, kterou objednal král Leopold II. Výstavba skončila v roce 1934. Na sochařské výzdobě se podílel François Rude. Král v paláci v současnosti přijímá velvyslance a na Nový rok pořádá banket pro zástupce NATO a EU. \n"}
{"id": "1552064", "url": "https://cs.wikipedia.org/wiki?curid=1552064", "title": "Litoměřický tunel", "text": "Litoměřický tunel\n\nLitoměřický tunel byl jednokolejný železniční tunel mezi železničními stanicemi Litoměřice město a Velké Žernoseky, dříve Litoměřice město (Jarošova ulice) a Litoměřice dolní nádraží, na trati Lysá nad Labem – Děčín (072).\n\nPrůchod železnice Litoměřicemi narazil na odpor měšťanů vést koleje podél břehu Labe v husté městské zástavbě. Společnost Rakouská severozápadní dráha (ÖNWB) byla nucena prorazit tunel pod historickým centrem Litoměřic. Práce byly zahájeny v dubnu 1872 v zahradě kapucínského kláštera. Prvního ledna 1874 byl zahájen provoz na \"Rakouské severozápadní dráze\" tunelem, který byl proražen v délce 350 metrů a byl nejnáročnější stavbou na celé trati. V blízkosti západního portálu byla postavena železniční stanice \"Litoměřice město\". Po zdvoukolejnění trati byla postavena nová železniční stanice se stejným názvem před východním portálem na ulici Marie Pomocné.\n\nS nárůstem přepravy byla potřebná modernizace trati. Tomu stávající tunel nevyhovoval. Po druhé světové válce byla dvojkolejná trať vedena z litoměřického dolního nádraží přeložkou po pravém břehu Labe přes novou zastávku Litoměřice město. Tunel a původní zastávka byl opuštěn v roce 1958. Tunel byl využíván jako sklad ovoce a zeleniny. Po roce 1990 byly v něm konány výstavy a následně byl využíván jako sklad a garáže. V roce 2017 město Litoměřice plánovalo adaptovat tunel na podzemní garáže pro 158 aut. Náklady předpokládaly vynaložit 80 miliónů korun na realizaci, z toho 6,9 miliónů korun na nákup tunelu.\n\nTunel byl ražen v jižní části historické zástavby s nízkým nadložím. Tento problém byl řešen vedením tunelu pod nezastavěnými plochami, to vedlo k tomu, že má několik oblouků. Na výstavbu portálů byl použit kámen, na jejich líc pak velké pravidelně opracované kvádry.\n\n"}
{"id": "1552066", "url": "https://cs.wikipedia.org/wiki?curid=1552066", "title": "Dhimitër Vangjeli", "text": "Dhimitër Vangjeli\n\nDimitri Kristo Vangjeli (8. září 1872 – 1. dubna 1957) byl albánský fotograf z vesnice Prodan v okrese Kolonjë . Díky své vášni pro fotografii, založil fotografickou laboratoř a studio, které podle zdrojů sahá do prvního desetiletí 20. století. S vášní a vizí fotografa a jako muže, který miloval svou práci, kterou si vybral, projel Vangjeli se svou fotografickou kamerou všechny vesnice okresu Kolonjë a stal se osobou známou a milovanou svými současníky. Jako putovní fotograf je jedním z mála, který se zaměřil na život téměř všech vesnic se všemi životními cykly, od narození, křtu, manželství až po pohřební obřady. Jeho fotografie jsou přesným odrazem života lidí v okresu Kolonjë v první polovině 20. století. \n\n"}
{"id": "1552072", "url": "https://cs.wikipedia.org/wiki?curid=1552072", "title": "Love the World", "text": "Love the World\n\nLove the World (někdy uváděno jako Perfume Global Compilation „Love the World“) je druhé kompilační (a celkově páté) album japonské dívčí skupiny Perfume. Vydáno bylo 12. září 2012.\n\n\nAlbum celkem obsahuje 16 písní.\n\nPísně \"Polyrhythm\", \"Baby Cruising Love\", \"Chocolate Disco\", \"Game\", \"Butterfly\" a \"Secret\" are from the band's first album \"Game\". \"Electro World jsou z jejich prvního alba \"\". Písně \"Dream Fighter\", \"Love the World\", \"Edge\" a \"Night Flight\" pochází z druhého alba skupiny \"„⊿“\". \"Laser Beam\", \"My Color\" and \"Glitter\" jsou převzaty z dalšího, třetího alb \"JPN\". \"Seventh Heaven\" je strana B singlu \"Polyrhythm\"; a \"Fake It\" je B strana singlu \"Nee\".\n"}
{"id": "1552079", "url": "https://cs.wikipedia.org/wiki?curid=1552079", "title": "Ali Bakiu", "text": "Ali Bakiu\n\nAli Bakiu (1911 Tirana – 10. května 1981) byl albánský fotograf. Narodil se v roce 1911 v Tiraně. Za vlády Ahmeta Zog se zabýval komerční fotografií. Korespondoval si s mnoha fotografickými firmami a ateliéry po celém světě, což mu umožnilo zavedení moderních fotografických nástrojů v Albánii. Za své politické přesvědčení byl uvězněn na 25 let. Zemřel 10. května 1981 ve věku 70 let. \n\n"}
{"id": "1552086", "url": "https://cs.wikipedia.org/wiki?curid=1552086", "title": "Luneta (architektura)", "text": "Luneta (architektura)\n\nLuneta (německy \"Stichkappe\") je v architektuře průnik valené klenby jinou klenbou s menší výškou a rozponem, nejčastěji v kolmém směru. Slouží obvykle k umístění oken.\n\nLunetová valená klenba je tedy tvořena hlavní podélnou klenbou, do které z boku pronikají valené klenby o menším poloměru oblouku. V klenbě jsou tím vykrojeny trojúhelné zářezy (\"lunety\"), zejména nad okny, která prostor osvětlují a klenbu rytmicky člení. S rozvojem stavitelství v období renesance a mohutně pak v baroku se stala valená klenba lunetová zdrojem mnoha řešení reprezentačních prostor. Jde o menší valenou klenbu, která se obvykle v pravém úhlu (méně často šikmo) zařezává do hlavní valené klenby. Takové „boční klenby“ jsou navrhovány nad okenními nebo dveřními otvory, ve výklencích nebo menších bočních místnostech, aby se zlepšilo osvětlení prostoru nebo se umožnil boční přístup. Pokud mají vrcholy dvou protilehlých lunet stejnou výšku jako vrchol hlavní valené klenby, vznikne klenba křížová. Valené klenby s lunetami jsou běžné v kostelech z doby baroka.\n"}
{"id": "1552096", "url": "https://cs.wikipedia.org/wiki?curid=1552096", "title": "Ať to neskončí", "text": "Ať to neskončí\n\nAť to neskončí je páté studiové album skupiny Holki. Album obsahuje celkem deset skladeb včetně hitů \"Padám výš\", \"Láska je ďábel\", \"Pro mámu\" a v neposlední řadě stejnojmenného singlu \"Ať to neskončí\". Deska byla natočena ve studiu Ondřeje Soukupa v Praze (červenec-srpen 2003), až po odchodu členky Nikoly Šobichové, která ve skupině působila od roku 1999 do června roku 2003. \n\nVětšinu skladeb, hudby, aranžmá, včetně produkce zajistil Peter Fider. Na skladbě Žárlím spolupracoval Peter Fider s Ivanem Rösslerem, jenž obstaral mix a mastering. Píseň Fajn složil Vladimír Fila a Ivan Rössler, jedná se o jedinou skladbu z alba, na které se nepodílel Peter Fider. Mezi hosty na desce patří Lída Finková (aranžmá vokálů) a Lukáš Chejn (kytara). Fotografie a design alba vytvořil Tomáš Lébr (Make-Up: Zdeněk Fencl, styling:Lucila). \n\nPilotní singl byla skladba Padám výš, která vyšla společně s videoklipem v září roku 2003. Na podzim roku 2003 vyšel ještě singl Láska je ďábel a následně ještě Ať to neskončí. Poslední singl s názvem Pro mámu vyšel bez videoklipu.\n"}
{"id": "1552101", "url": "https://cs.wikipedia.org/wiki?curid=1552101", "title": "Kristo Shuli", "text": "Kristo Shuli\n\nKristo Shuli, plné jméno Kristo Panajot Shuli, také známý jako Kristo Sulidhi (1858 Marjan – 1938 Korçë), byl albánský fotograf a spisovatel působící na konci 19. a počátku 20. století. \n\nNarodil se v roce 1858 ve vesnici Marjan v regionu Opari (nyní součást obce Maliq v Korçë, v jihovýchodní Albánii). Emigroval do Řecka, kde psal pro magazíny vydavatele Anastase Kulluriotiho \"Hlas Albánie\" a \"Týden\". Jednou z jeho nejdůležitějších básní byla balada o 150 verších s názvem \"Albánci bojující v Gucii\". Vrátil se do Albánie a pracoval v Korçë jako fotograf. Jednou z jeho nejvýznamnějších fotografií je ta, která dokumentuje první albánskou školu otevřenou v roce 1887 (na fotografii datováno 1889).\n\nShuli byl také známý fotografováním mnoha lidí zapojených do renesančního hnutí, jako jsou známí bojovníci za svobodu Shahin Matraku a Kajo Babeni, čímž se stal jedním z propagandistů hnutí. V roce 1892 Shul odcestoval do Skadaru, aby se setkal s fotografy Kelem Marubim a Kolëm Idromenou, s nimiž sdílel své profesní dovednosti. Shuli byl švagrem známého albánského fotografa Kristaqa Sotiriho, který se od Shuliho naučil fotografovat. \n\nAlbánská vláda Krista Shuliho posmrtně vyznamenala za jeho vlastenecké aktivity.\n\n"}
{"id": "1552105", "url": "https://cs.wikipedia.org/wiki?curid=1552105", "title": "Pod Lysou horou", "text": "Pod Lysou horou\n\nPod Lysou horou je přírodní památka v Krušných horách v okrese Teplice. Nachází se na jihovýchodním úpatí Lysé hory západně od Fojtovic u Krupky. Předmětem ochrany jsou přechodová rašeliniště a horské sečené louky s výskytem vzácných a chráněných druhů rostlin, ke kterým patří například prha arnika, tučnice obecná pravá nebo vítod douškolistý.\n\nÚzemí přírodní památky bylo odlesněno už ve středověku v souvislosti s velkou spotřebou dřeva při těžbě a zpracování rud. Odlesněné oblasti se poté využívaly k pastvě dobytka a pěstování méně náročných zemědělských rostlin. Před polovinou devatenáctého století se v severní polovině území nacházely podmáčené loučky, zatímco v jižní části rostla jehličnatá tyčovina. V padesátých letech dvacátého století oblast pokrývaly louky a probíhalo zalesňování smrkem ztepilým. Přesto už v té době existovaly bezlesé partie rašelinných světlin. V důsledku imisní kalamity ve druhé polovině dvacátého století zde došlo k rozsáhlému úhynu vzrostlých smrků a holiny byly po odtěžení dřeva zalesňovány nepůvodním smrkem pichlavým.\n\nChráněné území vyhlásil krajský úřad Ústeckého kraje dne 16. března 2019. Přírodní památka je v Ústředním seznamu ochrany přírody evidována pod číslem 6181.\n\nChráněné území měří 2,4189 hektaru, nachází se v nadmořské výšce 762–777 metrů v katastrálním území Fojtovice u Krupky a je součástí rozsáhlé evropsky významné lokality Východní Krušnohoří a ptačí oblasti Východní Krušné hory. Nachází se na území přírodního parku Východní Krušné hory.\n\nPřírodní památka leží v Krušných horách na jihovýchodním úpatí Lysé hory, která je součástí podcelku Loučenská hornatina a okrsku Cínovecká hornatina. Nadmořská výška terénu roste od jihovýchodu k severozápadu. Geologické podloží tvoří biotit-muskovitická ortorula překrytá čtvrtohorními svahovými sedimenty. Na nich se vyvinul půdní typ podzol kambický a na některých místech se nacházejí ložiska rašeliny.\n\nCentrální částí území protéká směrem od západu k východu drobný potok, který pramení asi 400 metrů západně od přírodní památky. Severně od Fojtovic se vlévá do Mohelnice, a patří tedy k povodí Labe. Koryto potoka v chráněném území bylo v minulosti uměle prohloubeno. Na rozhraní louky a lesa vede meliorační kanál, který je částečně zaplavený a z části zrašeliněný. Území leží v chráněné oblasti přirozené akumulace vod Krušné hory.\n\nV rámci Quittovy klasifikace podnebí leží přírodní památka v chladné oblasti CH6, pro kterou jsou typické průměrné teploty −4 až −5 °C v lednu a 14–15 °C v červenci. Roční úhrn srážek dosahuje 1000–1200 milimetrů, sníh zde leží 120–140 dní v roce. Mrazových dnů bývá 140–160, zatímco letních dnů jen 10–30. Průměrná roční teplota se pohybuje v rozmezí 5–6 °C.\n\nVe fytogeografickém členění se lokalita nachází v oblasti mezofytika, konkrétně v okresu Krušnohorské podhůří vlastní, ale asi 300 metrů severovýchodně probíhá hranice s oreofytickou oblastí. V biogeografickém členění leží v Krušnohorském bioregionu.\n\nPřírodní památku tvoří dva ekosystémy, které jsou předmětem ochrany. V severní třetině území se nachází jednosečná horská koprníková louka (35 % rozlohy) s výskytem prhy arniky a vítodu douškolistého Prha zde roste na třech místech v celkové početnosti desítek jedinců, zatímco populace vítodu dosahuje stovek exemplářů. Necelou desetinu rozlohy zaujímají přechodová rašeliniště a třasoviska, kde roste v počtu několika desítek jedinců tučnice obecná která spolu s vítodem douškolistým patří k nejvýznamnějším druhům v chráněném území. Dalšími ohroženými druhy vázanými na rašeliniště jsou část populace vítodu douškolistého, prstnatec plamatý pravý a vranec jedlový \n\nEkosystémem v jižní části chráněného území je podmáčená smrčina, která ve zdejším prostředí představuje potenciální přirozenou vegetací. Mezi vzácnější druhy rostlin, které se v ní vyskytují, patří žebrovice různolistá \n\nFaunistický průzkum území nebyl proveden.\n\nChráněné území je volně přístupné. Podle západní hranice vede červeně značená místní turistická trasa, která je součástí okruhu krajinou severozápadně od Krupky. Úsek okolo přírodní památky začíná na rozcestí Pod Komáří hůrkou a vede směrem k severozápadu, kde křižuje červeně značenou evropskou dálkovou trasu E3 mezi Cínovcem a Komáří hůrkou, a končí na rozcestí Pod Sedmi štíty.\n\n"}
{"id": "1552113", "url": "https://cs.wikipedia.org/wiki?curid=1552113", "title": "Petřejov", "text": "Petřejov\n\nPetřejov ( je zaniklá osada jihovýchodně od Studánek u Vyššího Brodu v okrese Český Krumlov.\n\nNázev vesnice je odvozen ze jména Petřej ve významu Petřejův dvůr a původní německý tvar má podobný význam: Petranova paseka. První člen německého tvaru byl později zaměněn za slovo (prkno) ve významu prkenná paseka. V historických pramenech se název objevuje ve tvarech: Petranslag (1379), Pretreiowiensis (1379), Preterslag (1383), Brettreinslog (1459), Pretrenslag (1500), Pretrasslag (1530), Pretrschlag (1654), Bretterschlag (1720) nebo Bretterschlag a Bretretschlag (1879, 1841)\n\nPrvní písemná zmínka o osadě pochází z roku 1379. V letech 1869–1950 byla vesnice při sčítání lidu osadou obce Studánky. V pozdějších letech osada zanikla.\n\nOsada stávala v Šumavském podhůří na severovýchodním úbočí vrchu s nadmořskou výškou 784 metrů. Vesnicí vedla cesta ze Studánek do Radvanova. Pozůstatky osady se nachází v katastrálním území Studánky u Vyššího Brodu o rozloze 15,56 km².\n\n"}
{"id": "1552116", "url": "https://cs.wikipedia.org/wiki?curid=1552116", "title": "Jānis Sudrabkalns", "text": "Jānis Sudrabkalns\n\nJānis Sudrabkalns (skutečným jménem Arvīds Peine, od roku 1925 užíval jména Arvīds Sudrabkalns (17. května 1894 – 4. září 1975) byl lotyšský básník. Za svou činnost získal čestný titul Lidového básníka Lotyšské SSR (1947). Akademik na lotyšské Akademii věd SSR (1973).\n\nNarodil se do rodiny majitele hospody Karla Peineho (vzděláním učitel) a jeho manželky Anny ve městě Inčukalns. Roku 1902 se rodina přestěhovala do Jaunpiebalga. Po smrti otce Arvīds přerušil studium na gymnáziu a získával další znalosti prostřednictvím samostudia. Od svých deseti let psal básně, první báseň „Mežā ziemu“ pod pseudonymem Teodors Pērle byla publikována v roce 1909. Od roku 1913 žil s krátkými přestávkami v Rize.\n\nBěhem první světové války, v roce 1915, byl Sudrabkalns mobilizován do armády. V březnu 1917 byl vyslán do novin „Brīvais strēlnieks“ (později „Latvju strēlnieks“). Začátkem roku 1918 byl Sudrabkalns demobilizován kvůli svému špatnému zdravotnímu stavu a začal pracovat jako korektor v novinách „Līdums“, kde byla 4. května 1918 zvěřejněna jeho první humoristická báseň „Pavasara zaļais karogs“ pod pseudonymem Olivereto. Během této doby se mladý básník zamiloval do herečky Biruty Skujeniece. V roce 1919 pracoval jako překladatel pro noviny Cīņa. První úspěch přišel rok poté, roku 1920 se sbírkou básní „Spārnotā Armāda“. Podepisoval se jako Olivereto, někdy jako Florestans. Pracoval v novinách Latvijas Sargs (1920), Latvijas Vēstnesis (1924–1925), Hallo (1927–1928), Pēdējā brīdī (1927–1930), Dienas Lapa (1933–1934), Jaunākās ziņas (1937–1940), publikoval mnoho článků o lotyšské, německé, anglické, ruské a italské literatuře, divadle a hudbě. Za své hlavní literární dílo považoval to, které vzniklo po roce 1925. V roce 1927 si změnil příjmení a později je ve svých dokumentech uváděn jako Arvīds Sudrabkalns, zatímco svá díla podepisoval jménem Jānis Sudrabkalns.\n\nOd ledna 1942 do září 1944 žil v Moskvě. Na podzim roku 1944 se vrátil zpět do Lotyšska. V poválečných letech vykonával řadu veřejných funkcí – byl členem předsedy Lotyšského mírového výboru SSR (1951–1962), členem správní rady spisovatelské unie (1941–1975) atd.\n\nSudrabkalns psal hlavně o otázkách sociopolitického a kulturního života, podporoval také komunistické a ideologické smýšlení. Dodržování ideologické konjunktury zasahovalo do jeho volné tvůrčí aktivity. Na konci svého života ho po léčbě na psychiatrii v Moskevské kremelské nemocnici trápily komplexy méněcennosti, trpěl představami, že je někým pronásledován. Oženil se s Ernou Strautovou 20. srpna 1975, ale již 4. září 1975 zemřel.\n"}
{"id": "1552117", "url": "https://cs.wikipedia.org/wiki?curid=1552117", "title": "Adolf Schmidl", "text": "Adolf Schmidl\n\nAdolf Schmidl, také Adolf Anton Schmidl nebo A. Adolf Schmidl (18. května 1802 Lázně Kynžvart – 20. listopadu 1863 Budapešť) byl česko-rakouský pedagog, geograf, speleolog a spisovatel. Vyvinul speleologii jako nezávislou vědeckou disciplínu.\n\nAdolf Schmidl se narodil 18. 5. 1802 v Lázních Kynžvart. Jeho otec byl lékárníkem. V letech 1819 až 1825 studoval filozofii a právo ve Vídni, kde také r. 1844 obdržel doktorát. Po letech působení na vídeňské škole dělal vychovatele (učitele) synů Ferdinanda Lobkowitze. V té době byl členem Společnosti vlasteneckého muzea v Čechách (viz zápis z jednaní, konaného dne 17.4.1844).\n\nV letech 1847–1857 pracoval v nově založené Císařské akademii věd ve Vídni. V letech 1850–1854 pověřila tato akademie Schmidla zkoumáním krasových jeskyní ve Slovinsku. V letech 1857–1863 byl profesorem na Joseph-Universität für Technik und Wirtschaftswissenschaften v Budapešti.\n\nSchmidl byl první, kdo považoval speleologii za jediný souvislý předmět. Stal se zakladatelem speleologie jako vědního oboru. Systematicky prohledal Postojnské jeskyně, počáteční část podzemní řeky Pivka, jeskyni Vilenica atd. Kromě významných nových průzkumů studoval krasovou hydrologii a podzemní meteorologii a také se zabýval jeskynní faunou a flórou. Svoje poznatky publikoval. Schmidlovy hlavní uveřejněné spisy o jeskyních čítají 3 knihy a několik desítek článků. Nejvlivnější byla jeho kniha \"Die Grotten und Höhlen von Adelsberg, Lueg, Planina und Laas\".\nSchmidl během svého života publikoval nejméně 37 knih a 20 vědeckých prací a kromě toho 56 novinových článků.\n\nV roce. 1831 mu vyšla první kniha \"Der Schneeberg in Unterösterreich\".\n\nNapsal mnoho zeměpisných a místopisných příruček a učebnic.V letech 1834–1836 napsal cestovní průvodce po Čechách, Štýrsku a Maďarsku.\n\nJeho šestisetstránkový \"Reisenhandbuch durch das Königreich Ungarn...\" byl vydán v roce 1835..\n\nV letech 1844–1848 vydával s podporou vlády \"Österreichischen Blätter für Literatur und Kunst\".\n\nSchmidl napsal několik divadelních her.\n\nFranz Schubert složil na Schmidlův text \"Hymnus an den Heiligen Geist.\"\n"}
{"id": "1552120", "url": "https://cs.wikipedia.org/wiki?curid=1552120", "title": "Třída Miura", "text": "Třída Miura\n\nTřída Miura byla třída tankových výsadkových lodí japonských námořních sil sebeobrany. Celkem byly postaveny tři jednotky této třídy. Námořnictvo je provozovalo v letech 1975–2001.\n\nTři jednotky této třídy postavila japonská loděnice Ishikawajima-Harima Heavy Industries v Tokiu.\n\nJednotky třídy \"Miura\":\nPlavidlo mělo kapacitu až 1800 tun nákladu (např. až 10 tanků) a 200 vojáků. Vozidla jej opouštěla příďovou rampou a dále byly využívány dva pěchotní vyloďovací čluny LCVP a dva střední LCM(6). Obrannou výzbroj tvořily dva 76mm kanóny a dva 40mm kanóny. Pohonný systém tvořily dva diesely Kawasaki-MAN V8V22/30AMTL o výkonu 4400 hp, pohánějící dva lodní šrouby. Nejvyšší rychlost dosahovala 14 uzlů.\n"}
{"id": "1552121", "url": "https://cs.wikipedia.org/wiki?curid=1552121", "title": "Cedric Morris", "text": "Cedric Morris\n\nSir Cedric Lockwood Morris, 9. baronet (11. prosince 1889 – 8. února 1982) byl britský umělec, učitel umění a rostlinář. Narodil se ve Swansea v jižním Walesu, ale pracoval hlavně ve východním Anglii. Jako umělec je známý svými portréty, malbami květin a krajiny.\nCedric Lockwood Morris se narodil 11. prosince 1889 ve Sketty, Swansea, jako syn George Lockwood Morris, průmyslníka a zpracovatele železa a internacionála Waleského ragby, a jeho manželky Wilhelminy (rozená Cory, viz Cory baronety). Měl dvě sestry – Muriel, která zemřela jako dospívající, a Nancy (narozená v roce 1893). Jeho matka studovala malování a byla dokonalou švadlenou; ze strany jeho otce pocházel ze sira Johna Morrisa, 1. baroneta, jehož sestra Margaret si vzala Noela Desenfanse a pomohla mu a jeho příteli Francisu Bourgeoisovi vybudovat sbírku nyní umístěnou v galerii Dulwich. Cedric byl poslán pryč, aby byl vzděláván, ve St Cyprian's School, Eastbourne a Charterhouse School v Godalmingu.\n\nPo neúspěšných přijímacích zkouškách pro armádní komisi se ve věku 17 let vydal na parník do kanadského Ontaria, kde pracoval na farmě. Po sledu pracovních míst, mimo jiné jako umývač nádobí a hotelový poslíček v New Yorku, se vrátil do jižního Walesu a poté vstoupil do Royal College of Music v Londýně, kde studoval zpěv. Vzdal se však zpěvu pro malování a odešel do Paříže, kde od dubna 1914 studoval na Académie Delécluse v Montparnasse před přerušením první světové války.\n\nBěhem války vstoupil do Artists' Rifles, ale před naloděním do Francie byl prohlášen za zdravotně nezpůsobilého k akci v důsledku účinků neúspěšné operace během svého dětství. Jako zkušený jezdec byl však přidělen na výcvik vzpomínek na stájích lorda Rosslyna v Theale v Berkshire. Pracoval ve společnosti \"Alfred Munnings\" pod Cecilem Aldinem. Byl z ní propuštěn, když v roce 1917 armáda převzala pozůstatky. \nKolem roku 1916 se Morris zamiloval do Arthura Letta-Hainese. Žil s Lett-Hainesem a jeho manželkou Gertrude Aimee Lincoln. Gertrude se vrátila do své rodné Ameriky a oba muži strávili zbytek života společně. Ačkoli oba měli románky, Morris s malířem Johnem Aldridgeem a umělcem Paulem Odo a Lett-Haines se Stellou Hamiltonovou a Kathleen Haleovou.\nOd 18. dubna do 22. července 2018 se v galerii Philipa Moulda na Pall Mall konala výstava Morrisovy práce „Cedric Morris: Beyond the Garden Wall“. Současná výstava „Cedric Morris: Artist Plantsman“ se také konala v zahradním muzeu v Lambettu. \n\n"}
{"id": "1552122", "url": "https://cs.wikipedia.org/wiki?curid=1552122", "title": "Andrejs Eglītis", "text": "Andrejs Eglītis\n\nAndrejs Eglītis (21. října 1912 Ļaudona – 23. února 2006 Riga) byl lotyšský básník a veřejná osobnost působící v exilu. \n\nV roce 1922 začal školní docházku na základní škole v Ļaudona. Po ukončení základní školy chtěl pokračovat ve studiu na gymnáziu, ale kvůli nedostatečným finančním prostředkům odjel do Rigy, kde se zapsal do technické školy. Již v této době byl Eglītis nadšen literaturou a napsal své první básně. Současně s tím se věnoval i sportu, zejména fotbalu. \n\nPo ukončení technické školy v roce 1935 byl Andrejs Eglītis povolán k povinné vojenské službě. Chtěl zahájit kariéru důstojníka. Roku 1936 se zapsal do vojenské školy, ale brzy studia zanechal, protože si uvědomil, že armáda není vhodná pro jeho život. V roce 1938 začal dráhu novináře v novinách \"Brīvā Zeme\" a \"Rīts.\" Pracoval také v lotyšském odboru rozhlasových informací. Chtěl se věnovat studiu teologie na Lotyšské univerzitě, ale tuto myšlenku mu zmařila přicházející válka. \n\nDruhá světová válka a osud lotyšského lidu měly velký vliv na Eglītisovu poezii. V roce 1943 byl vyslán do výcvikové skupiny válečných korespondentů v Berlíně. Po návratu byl přidělen k 19. divizi, která se vydala z Cesvaine do města Liepāja. Na konci dubna roku 1945, kdy bylo přerušeno vydávání deníku \"Tēvija\" v Liepāji, se stal redaktorem nového deníku \"Laika Balss\". Roku 1945 spolu s mnoha dalšími představiteli lotyšské inteligence emigroval do Švédska (Gotland). Bydlel ve Stockholmu. \n\nAktivně se podílel na společenském životě lotyšských vyhnanců. Roku 1998 se po 53 letech strávených v zahraničí vrátil do Lotyšska. Zemřel v Rize 23. února 2006. \n\nAndrejs Eglītis je v lotyšské poezii velmi důležitou osobností. Většinu svého života strávil v exilu a základním prvkem jeho poezie je vlastenectví a láska k vlasti. Texty, které Eglītis sepsal v exilu se vyznačují vyprávěním o platonické lásce, o bolesti ze ztracené a zdevastované vlasti, ve svých textech se často zabývá osudem lidí. Celou jeho poezií prochází přesvědčení, že lotyšská svoboda je nevyhnutelná. Neexistuje jiná možnost než svoboda Lotyšska. Jeho práce byla jedním z mnoha prvků, které během 50 let podporovaly víru v lotyšskou svobodu v lotyšské exilové společnosti. I po svém návratu do Lotyšska zdůrazňoval, že je třeba, aby si národ znovu získal sebeúctu. Básník sám o sobě řekl: „Celá \"moje poezie je věnována výhradně vlasti.\" \"Všechny knihy, které píšu, jsou poctou mé vlasti.\" \"Poezie je ve mně zaznamenána.\" \"Všechny mé básně pocházejí z podvědomí.\" \"Často se jedná o světlé body, když si jen potřebujete udělat poznámku.“\"\n"}
{"id": "1552123", "url": "https://cs.wikipedia.org/wiki?curid=1552123", "title": "Valdov (Vyšší Brod)", "text": "Valdov (Vyšší Brod)\n\nValdov ( je zaniklá osada jihozápadně od Studánek u Vyššího Brodu v okrese Český Krumlov.\n\nNázev osady byl odvozen ze středněhornoněmeckého slova Waldouwe ve významu lesní niva nebo lesní luh. V historických pramenech se název objevuje ve tvarech: in Waldawe (1293), Watnaw (1379), Boldau (okolo roku 1400), Woldaw (1530, 1588) a Woldau (1654, 1720, 1789).\n\nPrvní písemná zmínka o osadě pochází z roku 1293. V letech 1869–1930 byla vesnice při sčítání lidu osadou obce Studánky. V pozdějších letech osada zanikla.\n\nOsada stávala ve východní části Šumavy na východním úbočí Jezevčího vrchu v nadmořské výšce okolo 890 metrů. Pozůstatky osady se nachází v katastrálním území Studánky u Vyššího Brodu o rozloze 15,56 km².\n\n"}
{"id": "1552124", "url": "https://cs.wikipedia.org/wiki?curid=1552124", "title": "Anšlavs Eglītis", "text": "Anšlavs Eglītis\n\nAnšlavs Eglītis (14. října 1906 Riga – 4. března 1993 Los Angeles) byl lotyšský spisovatel, novinář a malíř. Syn spisovatele Viktora Eglītise. \n\nAnšlavs Eglītis se narodil v Rize. Během první světové války byl uprchlíkem v Rusku, v roce 1918 se vrátil do Lotyšska. Rodina původně žila v Alūksne. Eglītisova matka Marija trpěla během svého pobytu v Rusku plicní chorobou. \n\nRoku 1919 začal žít v Rize, začal studovat na gymnáziu a navštěvoval malířské studio Valdemara Toneho. V roce 1925 onemocněl tuberkulózou, se kterou se léčil veŠvýcarsku, v Ženevě. Mezitím jeho matka v Rusku zemřela na následky plicní choroby. Roku 1926 Eglītis publikoval svou první báseň jménem „Lords“. \n\nRoku 1935 promoval na Lotyšské akademii umění a pracoval jako učitel kreslení. Roku 1936 vyšla jeho první sbírka příběhů \"Maestro\". Od roku 1938 pracoval v novinách \"Jaunās Ziņas\", od roku 1940 do roku 1941 pracoval také v redakci časopisu \"Atpūta\". Věnoval se také literární tvorbě. odešel do Kurzeme, odkud následně emigroval do Německa. Poté, co mu kvůli bombardování v Berlíně vyhořel byt, odchází do Švýcarska. Roku 1950 se přestěhoval do Kalifornie v USA. Napsal asi 50 děl, publikoval v americkém tisku, recenzoval filmy a divadelní produkce. \n\nZemřel na následky rakoviny. Byl zpopelněn. \n\nRoku 2018 byl na základě románu A. Eglītise \"Homo novus\" natočen film, který popisuje život umělců z konce 30. let v Rize. Film byl natočen na počest výročí založení Lotyšska – Lotyšsko 100. \n"}
{"id": "1552127", "url": "https://cs.wikipedia.org/wiki?curid=1552127", "title": "Veronika Strēlerte", "text": "Veronika Strēlerte\n\nVeronika Strēlerte (skutečným jménem Rudīte Johansone, nar. Strelerte, 10. října 1912 Riga – 6. května 1995 Stockholm, Švédsko) byla lotyšská básnířka. \n\nStrēlerte studovala na základní škole v Jelgavě a v Auce, studovala na gymnáziu v Jelgavě a na Státním gymnáziu v Rize. V roce 1941 vystudovala obor románské filologie na Lotyšské univerzitě. Prvním manželem Strēlertové byl Arveds Švābe, historik a spisovatel. V roce 1944 odešla do Německa, kde strávila asi půl roku, poté se vrátila do Lotyšska, ale v roce 1945 krátce po kapitulaci nacistického Německa emigrovala do Švédska. \n\nPracovala ve Švédsku jako dělnice, později jako korektorka a překladatelka, přednášela lotyšský jazyk a literaturu na Stockholmské univerzitě. V roce 1947 se vdala za Andrejse Johansona, kulturního historika a spisovatele, kterému porodila syna Pāvilse, autora dvou sbírek básní. Pāvils překládal poezii Goetheho nebo Charlese Baudelaira. \n\nV Rize vydala dvě sbírky básní: \"Vienkārši vārdi\" (1937) a \"Lietus lāse\" (1940). Sbírka \"Mēness upe\" (1945), téměř dokončená v Lotyšsku, byla vydána během prvních měsíců v exilu a je druhou knihou v sérii Universālā bibliotēka. Později Strēlerte publikovala ještě sbírky \"Gaismas tuksneši\" (1951) a \"Žēlastības gadi\" (1961). U příležitosti 70. výročí byla vydána sbírka \"Pusvārdiem\". V 80. letech se v tisku příležitostně objevovala další poezie. \n\nSestavila antologii lotyšské poezie \"Likteņi\" (1942) a antologii milostné poezie \"Paradīzes meklētāji\" (1964).\n"}
{"id": "1552128", "url": "https://cs.wikipedia.org/wiki?curid=1552128", "title": "Egons Līvs", "text": "Egons Līvs\n\nEgons Gūtmanis, známý pod pseudonymem Egons Līvs (31. srpna 1924 Jelgava – 1. dubna 1989 Riga), byl lotyšský spisovatel a scenárista. Psal hlavně o životě a práci rybářů; byl autorem několika scénářů pro Rīgas kinostudija, včetně scénáře k filmu Kapteinis Nulle z roku 1964. \n\nNarodil se v rodině železničáře v Jelgavě. Od roku 1940 do roku 1942 studoval na Liepajské večerní technické škole a pracoval v železničních dílnách. Od roku 1942 do roku 1945 sloužil v lotyšské legii. Mezi lety 1945 a 1950 pracoval na výstavbě Balticko-bílého kanálu a působil v Rudé armádě. Od roku 1950 do roku 1964 pracoval jako lodní inženýr a dispečer v rybářském přístavu Liepāja. \n\nOd roku 1965 do roku 1969 byl zvláštním dopisovatelem novin \"Cīņa\" v Liepāji a psal zprávy o rybářích. Od roku 1969 do roku 1973 pracoval jako střihač pro Rīgas kinostudija a od roku 1973 do roku 1974 jako konzultant pro Rakstnieku savienība (Svaz spisovatelů).\n"}
{"id": "1552130", "url": "https://cs.wikipedia.org/wiki?curid=1552130", "title": "Ledeburie", "text": "Ledeburie\n\nLedeburie (\"Ledebouria\") je rod rostlin z čeledi chřestovité. Jsou to hlíznaté byliny s dužnatými nebo kožovitými listy a drobnými květy v hroznovitých květenstvích. Plodem je tobolka. Rod zahrnuje asi 60 druhů a je rozšířen v subsaharské Africe a okrajově i v Arábii, Indii a na Madagaskaru. Nejvíce druhů roste ve východních oblastech Jihoafrické republiky.\nDruh \"Ledebouria socialis\" je pěstován jako nenáročná sukulentní pokojová rostlina. Některé druhy mají význam v africké či indické domorodé medicíně. Některé druhy jsou jedovaté.\n\nLedeburie jsou sezónně zatahující nebo stálezelené byliny s podzemní nebo řidčeji nadzemní hlízou. Hlíza je kulovitá až válcovitá, o průměru 1 až 20 cm. Listů je 1 až 20, jsou vzpřímené nebo přitisklé k zemi, dužnaté nebo kožovité, zelené nebo purpurové, někdy s purpurovou nebo zelenou kresbou. \nKvěty jsou zelené, purpurové nebo růžové, kolovité či zvonkovité, uspořádané v řídkokvětých až bohatých, řídkých až hustých, válcovitých až kulovitých hroznech. Okvětní lístky bývají ve spodní části vzpřímené a v horní rozestálé, většinou na bázi srostlé, čárkovité až podlouhlé.\nTyčinky jsou obvykle volné, vyčnívající nebo nevyčnívající z květů.\nSemeník je vejcovitý až kuželovitý, se 3 komůrkami obsahujícími většinou po 2 vajíčkách.\nPlodem je kulovitá, obvejcovitá nebo kyjovitá, trojlaločná tobolka. Plod je složen ze 3 komůrek, v nichž je po 2 semenech.\n\nRod zahrnuje asi 61 druhů. Je rozšířen převážně v subsaharské Africe, jeden nebo dva druhy rostou i v Indii,na severu Madagaskaru a jihu Arabského poloostrova. \nCentrum druhové diverzity je ve východních a severovýchodních oblastech Jihoafrické republiky v provinciích Limpopo,\nMpumalanga a KwaZulu-Natal. Z Jihoafrické republiky je udáváno 39 druhů.\nVětšina druhů roste v subtropických oblastech s letními dešti, pouze několik druhů pochází z oblastí se zimními dešti. Vyskytují se zejména na savanách a jiných travnatých oblastech s periodickým obdobím sucha.\n\nO opylování květů ledeburií je známo jen málo. Navštěvuje je různý hmyz, za hlavní opylovače jsou považovány včely. Semena jsou rozplavována dešťovou vodou. Některé druhy mají unikátní přizpůsobení na ochranu před býložravci. Druh \"Ledebouria viskosa\" má lepkavé listy, na něž se lepí písek a činí je tak málo nápadnými. \"Ledebouria marginata\" má v listech četná tuhá vlákna, která je činí obtížně poživatelné. Také častá skvrnitost listů je považována za kamufláž proti býložravému hmyzu. Hlízy některých druhů poskytují potravu dikobrazům.\n\nNěkteré druhy ledeburií jsou jedovaté. Patří mezi ně i pěstovaná \"Ledebouria socialis\", která je toxická pro lidi i domácí zvířata.\n\nRod \"Ledebouria\" je v rámci čeledi \"Asparagaceae\" řazen do podčeledi \"Scilloideae\", tribu \"Hyacintheae\" a podtribu \"Massoniinae\".\nV minulosti byl rod \"Ledebouria\" spojován s rodem \"Scilla\". Výsledky fylogenetických studií však toto taxonomické pojetí nepotvrdily, neboť rod \"Scilla\" se nachází v jiné vývojové větvi tribu \"Hyacintheae\" a je proto v současnosti dokonce řazen do jiného podtribu (\"Hyacinthinae\"). Zároveň se ukázalo, že rod \"Ledebouria\" je v současném pojetí parafyletický.\nMezi blízce příbuzné rody náleží \"Drimiopsis\" (14 druhů v subsaharské Africe), \"Resnova\" (6 druhů v Jižní Africe) a \"Schizocarphus\" (1 druh v jižních oblastech Afriky).\n\n\"Ledebouria socialis\" je pěstována jako nenáročná pokojová rostlina a bývá běžnou součástí sbírek sukulentů. Rostliny jsou silně variabilní a pěstují se v nejrůznějších podobách, lišících se zejména tvarem a zbarvením listů. Některé druhy mají význam v africké či indické domorodé medicíně. Druh \"Ledebouria cooperi\" je používán jako laxativum a proti překyselení. \"Ledebouria revoluta\" slouží v tradiční indické medicíně Sidha jako expektorans, diuretikum a k posílení srdeční činnosti. Hlíza má poněkud podobný účinek na srdce jako náprstník. Z hlíz se také připravují masti na záněty, zranění a opařeniny.\n\n"}
{"id": "1552131", "url": "https://cs.wikipedia.org/wiki?curid=1552131", "title": "Liv Grete Skjelbreid Poirée", "text": "Liv Grete Skjelbreid Poirée\n\nLiv Grete Skjelbreid Poirée, za svobodna Liv Grete Skjelbreid (* 7. července 1974) je bývalá norská biatlonová reprezentantka, vítězka celkového pořadí světového poháru v sezóně 2003/2004 a trojnásobná olympijská medailistka. \n\nV letech 2000–2013 byla manželkou francouzského biatlonisty, čtyřnásobného vítěze celkového pořadí světového poháru, Raphaëla Poirée.\n\n"}
{"id": "1552133", "url": "https://cs.wikipedia.org/wiki?curid=1552133", "title": "Dřevomorka domácí", "text": "Dřevomorka domácí\n\nDřevomorka domácí (\"Serpula lacrymans\" ) je jedlá dřevokazná houba z čeledi dřevomorkovitých, řádu hřibotvarých.\n\nPlodnice je plochá, korovitá, rozlitá, velmi proměnlivého tvaru a velikosti (většinou o průměru 5–50 cm). Nejprve je polštářovitá, její okraj je bílý až nažloutlý, plstnatý, vnitřek hnědavě žlutý. Plošně pokrývá dřevo, ze kterého je možné ji odloupnout. Povrch plodnice vylučuje vodnaté nebo mléčné kapky. Nepravidelné póry jsou nejprve žlutooranžové, poté červenohnědé až hnědé, výtrusný prach je žlutohnědý. Dřevomorka vydává houbovou vůni. Podhoubí je vatovité, dlouhé až několik metrů (táhne se za zdrojem vody). Prorůstá dřevem, které postupně zcela rozkládá (hnědá hniloba způsobující kostkovitý rozpad).\n\nDřevomorka domácí se vyskytuje téměř výhradně na zpracovaném dřevě listnáčů i jehličnanů, ve volné přírodě jen velmi vzácně. Napadá zpravidla dřevěné části staveb, tedy trámy, podlahy, dřevěné stěny, dveře, nábytek. Podhoubí může prorůstat zdmi (skulinami v cihlách nebo nekvalitní maltou). Vyžaduje vlhké prostředí, ideálně sklepy, dlouho nevětrané prostory, krovy se zatékáním dešťové vody a podobně. Vyskytuje se celoročně.\n\n"}
{"id": "1552140", "url": "https://cs.wikipedia.org/wiki?curid=1552140", "title": "Lilo Xhimitiku", "text": "Lilo Xhimitiku\n\nIlia Xhimitiku známý jako Lilo Xhimitiku (20. července 1907 Berat – 7. března 1977) byl prominentní albánský fotograf. \n\nNarodil se 20. července 1907 do rodiny obchodníků. V roce 1925 mu jeho bratr Milto Gimitiku daroval fotoaparát Kodak typu 6×9, který přivezl z Itálie. Krátce spolupracoval s Palokem Gurashinem. Později navázal úzké vazby s Marubim (1929–1930, když sloužil v armádě ve Skadaru) a s dalšími fotografy. V roce 1936 podnikl první známý výlet do Itálie. Navštívil Barin, Sicílii, Neapol, Řím, Florencii, Milán a Janov. Zde mu byly poskytnuty nejmodernější materiály a přístroje, razítka, roztoky, papíry nebo suchá pečeť (známá jako jediná svého druhu). Jako muž se širokým společenským uznáním a jasnou vizí civilizovaného světa byl nadšený portrétováním a přírodou. Později se věnoval dokumentování skutečností, událostí nebo všedních dnů.\n\nFond jeho archivů byl obrovský. Na konci druhé poloviny 20. století dokumentoval důležité události v historii Albánie. Zachytil významné proměny města, obnovu mostu v Korçë, vzestup učitele a politika Babë Dudë Karbunara, vstup partyzánských sil do Beratu, Chruščovovu návštěvu země a řadu dalších. Pořídil stovky originálních snímků. Velké množství jeho fotografií se však nedochovalo. Jeho archiv v Korçë 13. září 1944 vyhořel spolu s domem v sousedství, v únoru 1954 bylo jeho studio zničeno bouří a v roce 1962 byl zkáza dovršena; archiv a studio zaplavila povodeň a zničila nejkvalitnější část desetiletí práce: archiv filmů a fotografií, tiskařské stroje, nemluvě o tiscích a jiných materiálech. Když se vezmou v úvahu vojenské bitvy, znárodnění a zmizení mnoha svědectví ze strachu z pronásledování, vyplyne z toho přínos díla Ilia Xhimitiku a jeho národní dimenzi.\n\n"}
{"id": "1552146", "url": "https://cs.wikipedia.org/wiki?curid=1552146", "title": "Inundační most v Lounech", "text": "Inundační most v Lounech\n\nInundační most přes Ohři se nachází v záplavovém území mezi Louny a Dobroměřicemi. V roce 1964 byl zapsán do Ústředního seznamu kulturních památek ČR.\n\nPřes řeku Ohři vedl most už na konci 13 století, který byl pravděpodobně zastřešen v 15. století. Krytý most byl zbořen v roce 1905 a nahrazen ocelovým příhradovým. Na tento most navazoval inundační most z roku 1601. Most byl přestavěn v historizujícím slohu v období 1814 až 1863.\n\nZděný inundační most je postaven z pískovcových a opukových kvádrů na půdorysu širokého oblouku, je dlouhý 272 m. Most tvoří čtyřicet pilířů jeden metr širokých, spojených valenou klenbou s rozpětím šesti metrů. Pilíře mají půlkruhové nárožníky a nad každým obloukem je umístěn žlab (chrlič), který zajišťuje odvodnění vozovky.\n\n"}
{"id": "1552149", "url": "https://cs.wikipedia.org/wiki?curid=1552149", "title": "Suburbikální diecéze Albano", "text": "Suburbikální diecéze Albano\n\nDiecéze albanská (latinsky \"Dioecesis Albanensis\") je římskokatolická suburbikální diecéze v Itálii, která je součástí Církevní oblasti Lazio. Katedrálou je kostel sv. Pankráce v Albanu. Tradičně byla sídlem jednoho z kardinálů-biskupů; dnes je jeho titulární diecézí a má svého sídelního biskupa. Jejím titulárním kardinálem je Angelo Sodano.\n\n\n"}
{"id": "1552150", "url": "https://cs.wikipedia.org/wiki?curid=1552150", "title": "Children of the Grave", "text": "Children of the Grave\n\nChildren of the Grave je píseň z alba \"Master of Reality\" britské heavy metalové skupiny Black Sabbath. V roce 1971 vyšla jako druhý singl alba. Text tematicky navazuje na protiválečné skladby „War Pigs“ a „Electric Funeral“ z předchozího alba skupiny s názvem \"Paranoid\". Dvě dříve nevydané verze písně vyšly na deluxe edici alba \"Master of Reality\" První z nich má odlišný text, druhá je instrumentální verzí písně.\n\nPíseň vyšla na mnoha živých a best-of albech skupiny. Na koncertech ji hráli nejen Black Sabbath, ale po svém odchodu ze skupiny i Ozzy Osbourne. Objevila se také ve videohrách – v , jako hudba na pozadí první úrovně hry \"Brütal Legend\" a jako název jedné ze schopností hrdiny Mordekaisera v \"League of Legends\".\n\nKniha \"Rock – Das Gesamtwerk der größten Rock-Acts im Check\" umístila píseň na 3. místo v žebříčku nejlepších písní Black Sabbath.\n\n\nSkupina White Zombie nahrála coververzi písně pro album \"Nativity in Black\", soubor coververzí skladeb Black Sabbath od jiných skupin. Píseň také vyšla samostatně v roce 1994 jako promo singl.\n\nArgentinská thrash metalová skupina Nepal vydala coververzi písně na svém třetím studiovém albu s názvem \"Manifiesto\" (rok vydání 1997).\n\nAmerická thrash metalová skupina Havok nahrála coververzi písně pro své třetí studiové album, Unnatural Selection (rok vydání 2013).\n"}
{"id": "1552154", "url": "https://cs.wikipedia.org/wiki?curid=1552154", "title": "Kunovice (nádraží)", "text": "Kunovice (nádraží)\n\nKunovice je železniční stanice v centrální části okresního města Uherské Hradiště ve Zlínském kraji nedaleko řeky Olšavy. Nachází se v jižní části uheršťskohradišťské aglomerace, na neelektrizovaných jednokolejných tratích 340 a 341. Blíže centru města se nachází železniční zastávka \"Kunovice zastávka\".\n\nStanice byla otevřena 1. dubna 1883 společností Rakouská společnost místních drah (\"ÖLEG\") v úseku ze Starého Města u Uherského Hradiště (ta do té doby nesla německý název \"Ungarisch Hradisch\") do koncové stanice v Uherském Brodě, dle typizovaného stavebního vzoru.\n\n1. června 1887 byla do stanice zaústěna trať společnosti Rakouská společnost státní dráhy (\"StEG\") na úseku z Bzence do Kunovic, dle typizovaného stavebního vzoru. 28. října 1888 byla trať z již položené železnice v Uherském Brodě prodloužena budováním tzv. Vlárské dráhy směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá ostrovní modernizovaná nástupiště, k příchodu k vlakům slouží přechody přes kolejiště. Stanice je vybavena elektronickým informačním systémem pro cestující. Dlouhodobě se uvažuje o rekonstrukci a elektrizaci Vlárské dráhy.\n\n"}
{"id": "1552155", "url": "https://cs.wikipedia.org/wiki?curid=1552155", "title": "Letecký útok na Plzeň 23. října 1944", "text": "Letecký útok na Plzeň 23. října 1944\n\nLetecký útok na Plzeň 23. října 1944 byla operace amerických vzdušných sil () na podzim 1944, v průběhu druhé světové války. Při naplánovaném denním náletu bombardérů na západočeské město Plzeň měly být především poškozeny Škodovy závody. Nepříznivé povětrnostní podmínky však bombardování Plzně zcela znemožnily. \n\nPlzeňské Škodovy závody, od začátku okupace součást koncernu strojíren , byly pro nacistické Německo velmi důležité, neboť byly jednou z největších zbrojních továren v Evropě. Škodovka, velká strojírna, významný výrobce zbraní a lokomotiv, se stala cílem spojeneckých vzdušných útoků. Podle představ spojenců mělo její zničení omezit možnost Německa pokračovat ve válce, tedy válku zkrátit a ušetřit mnoho lidských životů. Situace na podzim 1944 nebyla pro Třetí říši jednoduchá: musela odrážet postupující Rudou armádu, přes Itálii se od jihu přibližovaly americké a britské jednotky a po letním vylodění v Normandii se otevřela západní fronta. Výkon zbrojního průmyslu byl za těchto okolností pro německé velení důležitý a dokázal zvedat jeho produkci.\n\nBritské Královské letectvo () se na Škodovku snažilo útočit od roku 1940. Poloha továrny hluboko v nepřátelském týlu, na hranici doletu bombardovacích letadel, značně omezovala možnosti útoků. Úspěch nočních náletů komplikovala i náročná navigace, přelet rozsáhlého nepřátelského území, neznalost terénu české krajiny a německá protivzdušná obrana. Při nočním náletu 14. května 1943, kdy byla poškozena továrna i civilní cíle včetně vsi Radčice, se Královské letectvo nad Plzní objevilo na dlouho naposledy. První americký nálet 22. února 1944 v rámci operace Argument neměl valný výsledek, podzimní nálet 16. října 1944 továrnu citelně poškodil.\n\n15. letecká armáda vyslala z jihoitalských základen svaz o síle přibližně 500 bombardérů a na cíle v bývalém Československu, Německu a v severní Itálii. Vedle plzeňské Škodovky mířila letadla do Bavorska na seřaďovací nádraží v Rosenheimu, na výrobce leteckých motorů v Mnichově, výrobce dieselových motorů v Augsburgu, sklad pohonných hmot v Řezně a dále na průmyslovou oblast v saském Plavnu. Svaz letící nad Německo a Protektorát doprovázely stíhací letouny. V Itálii byly cíli seřaďovací nádraží, důležité mosty a železniční tratě.\n\nNad Plzní se bombardovací svaz setkal s nepříznivým počasím, které neumožnilo zaútočit, a ve městě tak nespadla jediná bomba.\n\nLetci museli pro bombardování zvolit náhradní cíle: zatímco pro chemické závody u severočeského Záluží šlo o další z mnoha náletů, pro město Cheb byl říjnový nálet prvním velkým útokem. Na město dopadlo 179 výbušných a 152 zápalných pum, poškozen byl železniční viadukt přes Ohři, městská elektrárna a plynárna s okolím a zničeno bylo 120 bytů. Zemřelo 53 osob, 64 bylo zraněných a 7 se pohřešovalo.\n"}
{"id": "1552156", "url": "https://cs.wikipedia.org/wiki?curid=1552156", "title": "Mimoň (nádraží)", "text": "Mimoň (nádraží)\n\nMimoň je železniční stanice v západní části města Mimoň v okrese Česká Lípa v Ústeckém kraji nedaleko řeky Ploučnice. Leží na jednokolejné neelektrizované trati 086.\n\nPrvní nádraží vzniklo v jihozápadní části města s budováním trati společnosti Rakouská společnost místních drah (\"ÖLEG\") z vlastního nádraží v České Lípě 1. listopadu 1883. Druhá stanice byla otevřena 16. září 1900 společností Ústecko-teplická dráha (\"ATE\"), která původní trať odkoupila a zabudovala do nového projektu, vedoucí z České Lípy do Liberce. Nádraží vzniklo dle typizovaného předpisu drážních budov \"ATE\".\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy.\n\nV roce 2016 zvítězilo mimoňské nádraží v anketě Nejkrásnější nádraží.\n\nNachází se zde dvě nekrytá jednostranná nástupiště, k příchodu na nástupiště č. 1 slouží přechod přes kolej.\n\n"}
{"id": "1552158", "url": "https://cs.wikipedia.org/wiki?curid=1552158", "title": "Lípa nad Dřevnicí (nádraží)", "text": "Lípa nad Dřevnicí (nádraží)\n\nLípa nad Dřevnicí je železniční stanice v centrální části obce Lípa nad Dřevnicí ve Zlínském kraji v okrese Zlín, poblíž řeky Dřevnice. Leží na jednokolejné neelektrizované trati 331. Dopravně slouží též k obsluze nedalekého města Slušovice.\n\nPotřeba napojení k železniční síti narostla pro Zlín především v rámci prudkého růstu, jež přinesla prosperující obuvnická továrna firmy Baťa založená roku 1894, hlavní iniciativu ke stavbě ovšem vyvíjeli zástupci města Vizovice. Jako odbočná stanice z trati původně propojující Vídeň a Krakov byla vybrána zastávka v Otrokovicích (původně se uvažovalo i o Napajedlech), kde byla s dostavbou trati vystavěna nová nádražní budova. Stavební práce prováděla budapešťská stavební \"firma Török a Janowic\". Dne 8. října 1899 byl na trati zahájen pravidelný provoz zajišťovaný společností Severní dráha císaře Ferdinanda (\"KFNB\"), která byla vlastníkem hlavní trati. Stanice pod původním názvem \"Lipa-Sluschowitz\" se sestávala z jednopatrové budovy s lomenou střechou a krytým prvním nástupištěm.\n\nTrať zůstávala v majetku a správě soukromé společnosti i po skončení první světové války. Majoritní podíl akcií této trati získal později koncern Baťa a 1. srpna 1931 byla společnost přejmenována na \"Otrokovicko-zlínsko-vizovická dráha\" (\"OZVD\"). Na dráze operují tehdy nadstandardně moderní traťová vozidla, která díky poměrně četným zastávkám plní roli hromadné dopravy. K dokončení plánu plného propojení železnice z Otrokovic přes Zlín a Vizovice dále do Valašské Polanky, kde by došlo k napojení na trať Hranice na Moravě – Púchov (280) nakonec nedošlo: stavební práce byly definitivně zastaveny v roce 1954.\n\nNachází se zde dvě úrovňová nástupiště, k příchodu k vlakům slouží přechody přes koleje. Dlouhodobě se plánuje zdvoukolejnění, elektrizace a další rekonstrukční práce na trati. Ze stanice odbočuje několik nákladních vleček, mj. vlečka do terminálu společnosti Metrans.\n\n"}
{"id": "1552159", "url": "https://cs.wikipedia.org/wiki?curid=1552159", "title": "Bylnice (nádraží)", "text": "Bylnice (nádraží)\n\nBylnice je železniční stanice na jižním okraji města Brumov-Bylnice v okrese Zlín ve Zlínském kraji nedaleko řeky Vláry. Leží na neelektrizovaných jednokolejných tratích 283 a na tzv. Vlárské dráze. \"Bylnice\" je jednou ze tří stanic a zastávek ve městě, dalšími jsou \"Brumov\" a \"Brumov střed\".\n\nStanice byla otevřena 28. října 1888 při zprovoznění úseku z Uherského Brodu do Trenčianské Teplé v rámci budování tzv. Vlárské dráhy Rakouské společnosti státní dráhy (\"StEG\") směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Dne 21. října 1928 byl z Bylnice zahájen provoz tzv. \"Masarykovy dráhy\" z Bylnice do Vsetína přes Horní Lideč.\n\nNachází se zde dvě nekrytá modernizovaná ostrovní nástupiště, k příchodu na nástupiště č. 2 slouží přechod přes kolej. Stanice je vybavena elektronickým informačním systémem pro cestující. Dlouhodobě se uvažuje o rekonstrukci a elektrizaci Vlárské dráhy.\n\n"}
{"id": "1552160", "url": "https://cs.wikipedia.org/wiki?curid=1552160", "title": "Světová evangelikální aliance", "text": "Světová evangelikální aliance\n\nSvětová evangelikální aliance (ve zkratce WEA odvozená z anglického označení ) je sdružení evangelikálních hnutí nebo církví. Vznikla roku 1846 v Londýně jako Evangelická aliance a na jejím počátku stál skotský teolog Thomas Chalmers. Časem svého vzniku se organizace řadí mezi první ekumenické uskupení na světě, jež umožňovaly členství organizacím i jednotlivcům. Po druhé světové válce, roku 1951, vzniklo ve Woudschotenu v Nizozemsku uskupení nazvané Světové evangelikální společenství (, ve zkratce WEF), jež po celém světě koordinovalo aktivity jednotlivých evangelikálních skupin či církví a zároveň se snažilo i o položení jejich činností na teologický základ. Věnovalo se též šíření veřejného povědomí o činnostech jejích jednotlivých členů. V roce 2002 se Světové evangelikální společenství přejmenovalo na Světovou evangelikální alianci. Po změně názvu se organizace zaměřuje na zvyšování vzdělanosti svých členů a na posilování práv utlačovaných křesťanských menšin. Pravidelně během ledna navíc pořádá „alianční týden modliteb za jednotu křesťanů“.\n\nV České republice je členem Světové evangelikální aliance uskupení nazvané Česká evangelikální aliance. Ta vznikla roku 1991 pod názvem Česká evangelická aliance, ale roku 2003 si svůj název mírně poupravila do současné podoby.\n"}
{"id": "1552162", "url": "https://cs.wikipedia.org/wiki?curid=1552162", "title": "Biláspur (město v Himáčalpradéši)", "text": "Biláspur (město v Himáčalpradéši)\n\nBiláspur () je město v Himáčalpradéši, jednom z indických svazových států. K roku 2011 v něm žilo přes třináct tisíc obyvatel. Je správním střediskem svého okresu.\n\nBiláspur leží na levém břehu Satludže, přítoku Indu, v nadmořské výšce 558 metrů.\n\nPřevažujícím náboženstvím je hinduismus (89 %), druhým nejběžnějším islám (přes 9 %).\n"}
{"id": "1552163", "url": "https://cs.wikipedia.org/wiki?curid=1552163", "title": "Karija", "text": "Karija\n\nKarija () je město v prefektuře Aiči v Japonsku. K roku 2019 v něm žilo přes 153 tisíc obyvatel.\n\nKarija leží ve vnitrozemí ostrova Honšú uvnitř prefektury Aiči. Od centra Nagoji, čtvrtého nejlidnatějšího japonského města, je vzdálena přibližně třicet kilometrů jihovýchodně.\n\nJiž v období Sengoku zde vzniklo sídlo jako podhradí. V roce 1533 byl zdejší hrad obnoven a zůstal určujícím prvkem města až do reforem Meidži.\n\n"}
{"id": "1552164", "url": "https://cs.wikipedia.org/wiki?curid=1552164", "title": "Sátárá", "text": "Sátárá\n\nSátárá () je město v Maháráštře, jednom z indických svazových států. K roku 2011 v něm žilo přes 120 tisíc obyvatel.\n\nSátárá leží ve vnitrozemí západní části Maháráštry v povodí Krišny, přítoku Bengálského zálivu.\n\nNa přelomu let 1699/1700 zde proběhla bitva o Sátárá, ve které obléhající Mughalská říše ovládaná Aurangzébem zvítězila nad Maráthskou říší, když se obránci 21. dubna 1700 vzdali.\n"}
{"id": "1552171", "url": "https://cs.wikipedia.org/wiki?curid=1552171", "title": "Kalinin K-9", "text": "Kalinin K-9\n\nKalinin K-9 (rusky: Калинин К-9) byl spojovací, dvoumístný vzpěrový hornoplošník navržený konstruktéry projektu I. G. Němanem (И. Г. Неман) a později A. J. Ščerbakovem (А. Я. Щербаков) počátkem 30. let 20. století. Hlavním konstruktérem továrny byl Konstantin Alexejevič Kalinin. Z jeho konstrukční kanceláře vyšla dvě spojovací letadla K-6 a K-9, obě s typickým kalininovským eliptickým křídlem. \nHlavním konstruktérem projektu byl zpočátku I. G. Něman (И. Г. Неман), a později A. J. Ščerbakov (А. Я. Щербаков). Na konstrukci K-6 z Charkovského leteckého závodu (Харьковский авиационный завод) na Ukrajině navázalo dvousedadlové víceúčelové letadlo s motorem Walter NZ-60 o jmenovitém výkonu v 60 k/44 kW.\n\nPeníze na stavbu K-9 vybrali členové Dzeržinské oblasti města Charkova Osoaviachim (ОСОАВИАХИМ Дзержинского района города Харьков, později DOSAAF). Stroj byl koncipován v souladu s tehdejšími představami o masovém rozšíření letectví jako hromadně vyráběné, mimořádně levné lidové letadlo v ceně maximálně sedm tisíc rublů, aby si jej mohl koupit každý oblastní výbor. Konstruktéři si představovali, že taková letadla budou nezbytná pro kontakty oblastí a okresů s kolchozy, a později si je budou pro své potřeby pořizovat přímo i kolchozy samotné. Stroje měly být používány především jako spojovací letouny pro styk mezi jednotlivými pracovišti a pro rychlou kontrolní činnost řídících pracovníků kolchozů v terénu.\n\nI když K-9 rovněž disponoval jistými přednostmi, dále než k prvnímu prototypu práce nepokročily. Pravděpodobně nešlo ani tak o technické problémy, stroj využíval ověřené postupy i koncepce. Spíše se jednalo o problém psychologický, na kterém ztroskotaly i jiné pokusy o tzv. „lidové letadlo“ v dalších zemích. Masový spotřebitel ještě psychologicky nedospěl k myšlence, že by i on mohl něco takového potřebovat a využívat.\n\nOsud K. A. Kalinina s neúspěchem tohoto letounu nesouvisel. V roce 1938 byl Konstantin Kalinin zatčen, obviněn ze špionáže a sabotáže a 22. října popraven. Kalinin byl rehabilitován 10. srpna 1955. Podle Konstantina Kalinina byl pojmenován asteroid č. 3347. Kalininova smrt při velké čistce, jednoho z pozoruhodných představitelů technické elity země, se nepochybně odrazila ve vývoji sovětského letectví.\nKonstrukčně stroj nevybočoval z tradic Kalininových projektů. K-9 z roku 1931 byl ještě vyztužený homoplošník se sklápěcími křídly. Tvarově se velmi blížil předchozímu dvoumístnému K-6, který byl rovněž navržen speciálně pro potřeby správy správních obvodů a regionů. Byl vybaven úspornými motory s nízkým výkonem. Letoun K-9 byl smíšené, ocelo-dřevěné konstrukce. Trup byl svařený z ocelových trubek. Celodřevěné eliptické křídlo v hornoplošném uspořádání typu parasol bylo ukotvené ke trupu systémem vzpěr. Pevný centroplán na systému vzpěr, ke kterému se ukotvily jednotlivé poloviny křídla, otáčející se v kloubovém čepu na odtokové hraně. \n\nOriginalitou konstrukce bylo sklápěcí křídlo z masivního dřeva. Předností byla rychlá demontáž a montáž křídel. Doslova za dvě až tři minuty jej bez zvláštní námahy pouhé dvě osoby mohly připravit k letu nebo naopak složit k uskladnění. Ocasní plochy byly rovněž skládací. Hlavním důvodem této neobvyklosti byl úmysl, aby stroj nevyžadoval rozměrné hangáry, ale dal se ve složeném stavu skladovat s minimálním nárokem na plochu třeba i v kolchozní stodole.\n\nNový stroj byl veřejnosti představen 7. listopadu 1930. Nízká přistávací rychlost 50-60 km/h umožňovala K-9 přistávat i na velmi malých plochách. Letoun létal s imatrikulací CCCP-L99, která mu byla v sovětském leteckém rejstříku přidělena 13. května 1931. Zkoušky prototypu odhalily, že K-9 byl příliš velký a příliš těžký ve vztahu k instalovanému motoru.\n\nPrototyp K-9 ještě nějaký čas byl v charkovském výrobním závodě, ale pro nával jiných povinností na něj téměř zapomněli. V roce 1931 byly na něj namontovány aerodynamické kryty, na motor kryt NACA a aerodynamický kryt podvozku. V roce 1934 byl imatrikulovaný prototyp K-9 převeden jako sportovní letoun k dispozici Charkovskému aeroklubu (Харьковский аэроклуб), odkud další informace o jeho využití nejsou.\n\n\nÚdaje dle\n\n\n\n\n\n"}
{"id": "1552174", "url": "https://cs.wikipedia.org/wiki?curid=1552174", "title": "Zámek Laeken", "text": "Zámek Laeken\n\nZámek Laeken, nizozemsky \"Kasteel van Laken\", francouzsky \"Château de Laeken\", v minulosti zvaný Zámek Schonenberg, je soukromá rezidence belgického krále. Právě zde belgická královská rodina tráví většinu času, na rozdíl od oficiálního sídla. Zámek se nachází na severozápadě belgického hlavního města Bruselu, na předměstí Laeken (též Laken). Zámek byl vystavěn v letech 1782-1784, podle návrhu francouzského architekta Charlese de Wailly (autora pařížského Théâtre de l'Odéon), v novoklasicistním stylu. Původně šlo o letní rezidenci habsburských generálních místodržitelů Rakouského Nizozemí, konkrétně byl zámek vystavěn pro Marii Kristinu Habsbursko-Lotrinskou a Alberta Kazimíra Sasko-Těšínského. Po Napoleonově vpádu do Belgie na zámku sídlil správce francouzského protektorátu zvaného Dyle a několikrát zde přebýval i sám Bonaparte. Právě zde podepsal deklaraci o válce proti Rusku. Po zisku belgické nezávislosti v roce 1830 zámek převzala královská rodina, za sídlo sloužil prvnímu králi Leopoldovi I. od roku 1831. V roce 1890 zámek vyhořel a byl poté upraven. V letech 1874-1895 byly přistavěny rozsáhlé skleníky, podle návrhu Alphonse Balata, ovšem na jejich výstavbě již spolupracoval i mladý Victor Horta. Skleníky se rozkládají na ploše 2,5 hektaru a lze v nich spatřit významnou botanickou sbírku (veřejnost ji v současnosti může spatřit několik dní v roce). Jižně od královského paláce se nachází novogotický kostel Panny Marie, který byl postaven jako mauzoleum pro první ženu Leopolda I., královnu Marii Louisu Orleánskou. Jeho architektem byl Joseph Poelaert, který projektoval i Palác spravedlnosti v Bruselu. Kostel ukrývá kryptu belgické královské rodiny. O něco dále na severovýchod se nachází populární Čínský pavilon a Japonská věž, významné příklady zahradní architektury.\n"}
{"id": "1552177", "url": "https://cs.wikipedia.org/wiki?curid=1552177", "title": "Boerentoren", "text": "Boerentoren\n\nBoerentoren, původním názvem Torengebouw, v současnosti KBC Tower, je výšková budova v belgickém městě Antverpy. Jde o jeden z prvních evropských mrakodrapů. Postaven byl v letech 1929 až 1932 a původně měřil 87,5 metru (v současnosti je to, díky přístavbě z roku 1976, 95,8 metru). Dosud je nejvyšší obývanou budouvou ve městě a druhým nejvyšším objektem vůbec (po věži Katedrály Panny Marie). Do roku 1960 byl nejvyšší budovou v celé Belgii. Byl postaven v secesním slohu a jeho architektem byl Jan Van Hoenacker.\n"}
{"id": "1552178", "url": "https://cs.wikipedia.org/wiki?curid=1552178", "title": "Bajazid Doda", "text": "Bajazid Doda\n\nBajazid Elmaz Doda (1888 Štirovica – 25. dubna 1933 Vídeň) byl albánský etnografický spisovatel a fotograf. Tajemník a milenec maďarského barona a učence Franze Nopcsy, je autorem knihy \"Albanisches Bauerleben im oberen Rekatal bei Dibra (Makedonien) (Albánský rolnický život v údolí Horní Řeka nedaleko Dibry (Makedonie))\", psané ve Vídni v roce 1914. Je také autorem mnoha vzácných fotografií albánských zemí z počátku 20. století v době, kdy patřily k Osmanské říši, zejména z oblasti Horní Reka, jeho rodiště. Vyhynulý druh želvy Kallokibotion bajazidi po něm pojmenoval jeho milenec Franz Nopcsa. \n\nBajazid Doda se narodil v roce 1888 ve Štirovici, albánské osadě v regionu Horní Řeka v Makedonii v tehdejší Osmanské říši. Odešel do Rumunska za prací, jako mnoho jiných obyvatel Horní Řeky. V rumunské Bukurešti se v roce 1906 setkal s uherským baronem a učencem Franzem Nopcsou (1877–1933), který ho najal jako svého služebníka. Oba se stali milenci a začali žít společně.\n\nNopcsa a Doda opustili Bukurešť, odešli do rodinného sídla rodiny Nopcsových v Săcelu v Transylvánii a poté několik měsíců strávili v Londýně, kde Doda onemocněl chřipkou. V polovině listopadu 1907 cestovali oba do Skadaru, kde udržovali dům od roku 1907 do roku 1910 a znovu od října 1913. Když projížděli kolem Mirditë, unesli je slavní bandité Mustafa Lita. Po propuštění v Prizrenu cestovali do Skopje a navštívili domov Dody v regionu Horní Řeka. Odjeli zpět do Skadaru a navštívili země kmenů Hoti a Gruda. Oba cestovali společně po albánských zemích. Během první světové války v letech 1915-1916 vzal Nopcsa s sebou Dodu a sloužil v rakousko-uherské armádě v Kosovu. Po válce žili hlavně ve Vídni, kde Nopcsa vydal několik knih a stal se známým nejen jako albanolog, ale také jako paleontolog a geolog. Asi 3 roky poté podnikli turné po Evropě na motocyklu a hledali fosílie. Dne 25. dubna 1933 Nopcsa trpící depresí zabil Dodu ve spánku a poté spáchal sebevraždu. \n\nDoda je autorem knihy \"Albanisches Bauerleben im oberen Rekatal bei Dibra (Makedonien) (Albánský rolnický život v údolí Horní Řeka nedaleko Dibry (Makedonie))\", která byla dokončena ve Vídni v dubnu 1914 a byla vydána posmrtně ve Vídni 2007 poté, co byl rukopis znovuobjeven v archivech. Publikace je doprovázena originálními fotografiemi dodanými Dodou v roce 1907, které se skládají převážně z vesnice Štirovica a jejího okolí, spolu se dvěma doprovodnými fotografiemi Skopje. Kniha Dody obsahuje mnoho cenných informací o Horní Řece a její kultuře, zvycích, jazyce a dalších aspektech života. Cílem knihy bylo podle autora popsat mizející životní styl muslimského prvku v obci Horní Řeka a vyvrátit tvrzení Spiridona Gopčeviče v jeho knize \"Makedonie a Staré Srbsko\" (1889), že Albánci z obce Horní Řeka jsou \"albánští Slované\".\n\nRobert Elsie uvedl, že původní skript, považovaný za ztracený, mohl být celý (nebo značný příspěvek) přeložen do němčiny Nopcsou z albánštiny, kvůli množství albánského slovníku, který obsahoval. Elsie ocenila knihu za podrobné informace o Horní Řece a protože byla sepsána v době, kdy se albánská literatura psala velmi málo. Elsie tvrdí, že práce byla první, která v literatuře použila dialekt oblasti Horní Řeky. Ostatní vědci, jako Andrea Pieroni, popisují práci jako „velmi podrobný etnografický výčet“, který obsahuje „důležité poznámky týkající se místního využití potravin a léčivých rostlin“ o výzkumu regionu Horní Řeka.\n"}
{"id": "1552182", "url": "https://cs.wikipedia.org/wiki?curid=1552182", "title": "Josef Podola", "text": "Josef Podola\n\nJosef Podola též Józef Podola (20. září 1933, Třinec – 31. prosince 2019) byl hudebník, dirigent, skladatel a činovník evangelických církví a polských organizací na Těšínsku. Působil v České republice, byl polské národnosti.\n\nOd roku 1951 působil jako sekretář sboru SCEAV v Třinci; od roku 1967 jako vedoucí kanceláře Církevní rady Slezské církve evang. a. v.\n\nHru na varhany a kompozici studoval u Karola Hławiczky, dirigování u Karola Wronki.\n\nJe autorem melodií ke slezské evangelické liturgii, roku 1961 připravil s Evaldem Krygelem k vydání \"Chorálník k evangelickému kancionálu Slezské církve evangelické a. v.\", samostatně pak téhož roku i \"Choralnik czyli zbiór melodii do pieśni kancjonału używanego w Śląskim Kościele Ew. A. W.\" \n\nS manželkou Annou měl tři dcery.\n\n\n"}
{"id": "1552190", "url": "https://cs.wikipedia.org/wiki?curid=1552190", "title": "Jaroslav Král", "text": "Jaroslav Král\n\nJaroslav Král (5. prosince 1883 Malešov – 22. března 1942 koncentrační tábor Osvětim) byl český malíř, kreslíř a organizátor uměleckého života v Brně. Jeho umělecký styl byl ovlivněn kubismem a neoklasicismem. Jako levicový aktivista byl za války zatčen Gestapem, vězněn v Kounicových kolejích v Brně, na Mírově, ve Vratislavi a v Osvětimi, kde zemřel.\n\n\n"}
{"id": "1552191", "url": "https://cs.wikipedia.org/wiki?curid=1552191", "title": "Zlatý míč 1980", "text": "Zlatý míč 1980\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1980 získal západoněmecký fotbalista Karl-Heinz Rummenigge z Bayernu Mnichov. Šlo o 25. ročník ankety, organizoval ho časopis \"France Football\" a výsledky určili sportovní publicisté z 25 zemí Evropy.\n\n"}
{"id": "1552192", "url": "https://cs.wikipedia.org/wiki?curid=1552192", "title": "THQ", "text": "THQ\n\nTHQ Inc. byl americký herní vývojář a vydavatel. Společnost byla založena v dubnu 1990 Jackem Friedmanem a zabývala se vývojem her pro stolní a kapesní herní konzole, osobní počítače a mobilní telefony.\n\nMezi jejich nejznámější tituly se řadí série \"Darksiders\", \"Red Faction\", \"Saints Row\", \"S.T.A.L.K.E.R.\", \"Company of Heroes\", \"\", \"Titan Quest\" a \"Supreme Commander\".\n\nPo letech finančních potíží, 23. ledna 2014 vyhlásila bankrot. Část majetků byla prodána v dražbě.\n\nV roce 2014 byla ochranná známka získána společností Nordic Games, která v srpnu 2016 změnila název na THQ Nordic.\n\nTHQ byla založena v dubnu 1990 Jackem Friedmanem. „THQ“ je zkratka pro Toy Headquarters (Sídlo hračky). V září 1990 společnost koupila vývojářské studio Brøderbund, a v lednu 1991 vypustila svoji první videohru \"Peter Pan and the Pirates\".\n\nV roce 1994 firma úplně přestala vyrábět hračky a soustředila se výhradně na videohry. Jack Friedman opustil THQ v roce 1995 a založil herní společnost Jakks Pacific. Novým výkonným ředitelem se stal Brian Farrell.\n\nV září 2000 THQ rozšířila vnitřní vývojové možnosti získáním společnosti Volition. Od té doby se vnitřní studio rozrostlo až do jedenácti studií na celém světě se schopností vývoje do všech herních platforem. Některá ze studií, například Relic Entertainment, Vigil Games, Blue Tongue Entertainment, Juice Games, Kaos Studios a Volition, pracovala na hrách pro konzole příští generace. 10. května 2007 THQ oznámila nejvyšší roční tržby přesahující miliardu dolarů.\n\n3. listopadu 2008 společnost zavřela pět vnitřních studií: Paradigm Entertainment, Mass Media Inc., Helixe, Locomotive Games, a Sandblast Games.\n\nV roce 2009 přiměl obrovský pokles prodeje THQ navrhnout strategický plán na seškrtání $220 milionu ročních nákladů do roku 2010, a společnost sázela na investice do menšího množství kvalitnějších her. Kvůli Velké recesi se mnoho z jejích špičkových titulů prodávalo špatně, přestože měly příznivé recenze. Se snížením hodnoty akcií o 86 % oproti předchozímu roku a tržní hodnotou pouze $173 milionů hrozilo THQ, že bude odkoupena jinými společnostmi. V březnu 2009 se od THQ oddělila studia Heavy Iron Studios a Incinerator Studios, která se stala samostatnými společnosti. O dva měsíce později, v květnu 2009, THQ prodala studia Big Huge Games firmě 38 Studios.\n\nV srpnu 2009 odkoupila společnost THQ firmu Midway Studios San Diego za $200,000. Tímto nákupem získala THQ všechna aktiva, kromě videohry \"TNA Impact!\".\n\nV srpnu 2010 THQ představila uDraw GameTablet, doplněk pro konzoli Nintendo Wii (od listopadu 2011 také pro PlayStation 3 a Xbox 360) za $70. Tento tablet se stal komerčním selháním a byl jedním z klíčových důvodů úpadku společnosti. V březnu 2011 THQ vypustila hru \"Homefront\", po jejímž vydání akcie společnosti klesly o 26 % kvůli špatným recenzím. 13. června 2011 THQ oznámila zavření Kaos Studios (vývojář \"Homefront\") a THQ Digital Warrington (dřive Juice Games). 27. července 2011 oznámila zrušení franšízy \"Red Faction\", patrně kvůli nevalnému přijetí poslední hry v sérii, \"\".\n\nOd ledna 2012 THQ vyhlásila, že opouští trh dětských her, a bude se soustředit výhradně na hry pro dospělé. Z toho důvodu v únoru 2012 THQ ukončila prodej uDraw GameTablet. V květnu 2012 společnost vykázala za fiskální rok končící 31. března 2012 čistou ztrátu $239,9 milionu. Tato ztráta byla o $100 milionu větší než za předchozí rok. V tomto měsíci byl novým ředitelem společnosti jmenován Jason Rubin.\n\n13. listopadu 2012 THQ uvedla, že nezaplatila půjčku od společnosti Wells Fargo ve výši $50 milionů a byla na pokraji bankrotu. THQ musela odložit termín vydání svých hlavních titulů \"Company of Heroes 2\" a \"\" do března 2013.\n\n19. prosince 2012 se THQ přihlásila do bankrotového řízení podle Hlavy 11 s úmyslem prodat THQ a všechna svá aktiva společnosti Clearlake Capital Group s využitím firmy Centerview Partners jako prodejce. Nabídku však nakonec zamítla soudkyně Mary F. Walrath a věřitelé místo toho schválili individuální aukci titulů THQ, která proběhla 22. ledna 2013.\n\nV aukci franšízu \"Homefront\" získala společnost Crytek (později byla získána společností Koch Media), vývojářská firma Relic Entertainment a práva na videohry k sérii \"Warhammer 40,000: Dawn of War\" byly prodány společnosti Sega a vydavatelská práva pro \"Evolve\" a \"WWE\" série od Turtle Rock Studios byly získány Take-Two Interactive. Společnost Ubisoft získala THQ Montreal a vydavatelská práva na \"\", zatímco Volition a práva na vydávání franšízy \"Metro\" získala společnost Koch Media. Všechny zbývající franšízy společnosti THQ, včetně jejích zbývajících původních IP (kromě \"Homeworld\", který získala společnost Gearbox Software, a \"Drawn to Life\", získany 505 Games) a licencovaného softwaru, byly vydraženy na Nordic Games v dubnu 2013.\n\n12. června 2014 společnost Nordic Games oznámila, že získala ochrannou známku THQ, což umožňuje studiu publikovat hry pod názvem THQ. V srpnu 2016 byla společnost přejmenována na THQ Nordic ve snaze lépe se spojit s historickou značkou.\n"}
{"id": "1552194", "url": "https://cs.wikipedia.org/wiki?curid=1552194", "title": "Tatisaurus", "text": "Tatisaurus\n\nTatisaurus („Ještěr od vesnice Ta Ti (Da Di)“) byl rod tyreoforního dinosaura, který žil v období počínající jurské periody, asi před 200 miliony let (geologický věk sinemur), a to na území současné provincie Jün-nan na jihu Číny.\n\nFosilii tohoto malého ptakopánvého dinosaura objevil v letech 1948 až 1949 katolický mnich Edgar Oehler, působící tehdy v Pekingu. V roce 1965 formálně popsal paleontolog David Jay Simmons tuto fosilní spodní čelist pod jménem \"Tatisaurus oehleri\" (rodové jméno odkazuje k místu objevu, druhové je poctou objeviteli). Holotyp s katalogovým označením \"FMNH CUP 2088\" byl objeven v sedimentech souvrství Lufeng. Jedná se o částečně dochovanou levou mandibulu s denticí, o délce pouhých 6 centimetrů.\n\nV průběhu doby pak byl \"T. oehleri\" řazen střídavě mezi hypsilofodontidy, ankylosaury, stegosaury nebo přímo do rodu \"Scelidosaurus\" (jako jeho nový druh \"S. oehleri\"). V současnosti se však většina paleontologů přiklání k názoru, že šlo ve skutečnosti o bazálního zástupce kladu Thyreophora, vzhledem k nedostatku fosilního materiálu se však jedná o \"nomen dubium\" (pochybné vědecké jméno).\n\nPříbuzný druh \"Bienosaurus lufengensis\", známý ze stejných sedimentů, může být ve skutečnosti rovněž zástupcem rodu \"Tatisaurus\". Vzhledem k nekompletnosti fosilního materiálu tohoto druhu (pouze fragment lebky a spodní čelisti) však zatím není možné toto zařazení s jistotou potvrdit.\n\n\"Tatisaurus\" byl poměrně malým dinosaurem. Podle velikosti dochovaných fosilií je možné odhadnout, že délka tohoto vývojově primitivního tyreofora mohla dosahovat zhruba 1,2 metru a hmotnost přibližně do 20 kilogramů (asi jako u bobra nebo středně velkého psa).\n\n\n"}
{"id": "1552195", "url": "https://cs.wikipedia.org/wiki?curid=1552195", "title": "Lukostřelba na Letních olympijských hrách 2020", "text": "Lukostřelba na Letních olympijských hrách 2020\n\nLukostřelba na Letních olympijských hrách 2020 v Tokiu se konala od 24. července do 1. srpna 2020. \n"}
{"id": "1552196", "url": "https://cs.wikipedia.org/wiki?curid=1552196", "title": "Moderní pětiboj na Letních olympijských hrách 2020", "text": "Moderní pětiboj na Letních olympijských hrách 2020\n\nModerní pětiboj na Letních olympijských hrách 2020 v Tokiu se konal od 6. do 8. srpna 2020. \n"}
{"id": "1552202", "url": "https://cs.wikipedia.org/wiki?curid=1552202", "title": "Plavání na Letních olympijských hrách 2020", "text": "Plavání na Letních olympijských hrách 2020\n\nPlavání na Letních olympijských hrách 2020 v Tokiu se konalo od 25. července do 2. srpna (bazén), 5. srpna do 6. srpna (otevřená voda). Všechny bazénové disciplíny budou pořádány v Olympijské vodní centrum.\n\nStejně jako v roce 2012 je zařazeno na program her celkem 34 plaveckých disciplín.\n"}
{"id": "1552204", "url": "https://cs.wikipedia.org/wiki?curid=1552204", "title": "Jako", "text": "Jako\n\nSpolečnost JAKO se sídlem v Hollenbachu, okrese Mulfingen v Bádensku-Württembersku, je německým výrobcem týmového sportovního oblečení. Společnost je pojmenována podle umístění zakladatelského místa mezi řekami\" JAgst a\" KOcher.\" \n\nSpolečnost JAKO byla založena 1. listopadu 1989 Rudi Sprügelem v garáži ve Stachenhausenu. Cílem firmy bylo vybavit všechny fotbalové kluby mezi řekami Jagst a Kocher. Sprügel pracoval ve sportovním obchodě a všiml si nedostatku služeb a dlouhých dodacích lhůt větších značek. Zahájení činnosti firmy JAKO výrazně překročilo očekávání Sprügela. V prvním roce své společnosti překročil plánovaný obrat o 300%. Poté následovaly další roky silného růstu. V roce 1994 již společnost měla desítky milionů zákazníků. V desátém roce fungování společnosti JAKO oznámilo první velký úspěch v oblasti sponzoringu: SC Freiburg se stal prvním klubem sponzorovaným touto značkou v nejvyšší německé fotbalové lize. V roce 2014 se do produktů JAKO oblékalo více než 100 000 amatérských a profesionálních klubů napříč všemi sportovními odvětvími. Od roku 2008 má společnost JAKO modré logo se dvěma pruhy které symbolizují řeky Jagst a Kocher. V roce 2016 uzavřela společnost JAKO smlouvu o sponzoringu s Bayerem Leverkusen , špičkovým týmem Bundesligy a pravidelným účastníkem mezinárodních soutěží. Od sezóny 2019/20 obléká také tým VfB Stuttgart. \"\" \n\nV roce 2003 začala společnost JAKO a.g úspěšně prodávat také na českém trhu. Za dobu působení na českém trhu oblékala mnoho významných sportovních klubů nejvyšších soutěží v ČR. V současné době zastupuje značku JAKO na českém trhu firma TEAMline s.r.o. \n\nJAKO je oficiálním dodavatelem dresů následujících fotbalových klubů:\n\n\n\n\n"}
{"id": "1552205", "url": "https://cs.wikipedia.org/wiki?curid=1552205", "title": "Zlatý míč 1981", "text": "Zlatý míč 1981\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1981 získal západoněmecký fotbalista Karl-Heinz Rummenigge z Bayernu Mnichov, který vyhrál podruhé za sebou. I na druhém a třetím místě skončili hráči ze Západního Německa. Šlo o 26. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "1552206", "url": "https://cs.wikipedia.org/wiki?curid=1552206", "title": "Weserstadion", "text": "Weserstadion\n\nWeserstadion je víceúčelový stadion sloužící zejména pro fotbal v německém městě Brémy. Využívá se především pro fotbalová utkání místního klubu Werder Brémy. Kapacita stadionu je 42 100 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků.\n\nPředchůdce stadionu Weser bylo sportoviště s dřevěnou tribunou, kterou postavila v roce 1909 Asociace gymnastiky a sportu. Se svou novou budovou v roce 1926 dostalo první velkou tribunu, šatny a restauraci. Stadion se jmenoval ABTS-Kampfbahn a od té doby byl využíván nejen pro fotbalové zápasy, ale také pro politické hromadné akce. Stadion obdržel své současné jméno poprvé v roce 1930. Od té doby zde hraje Werder Brémy. V letech 1934 až 1945 byl stadion nazýván Bremer Kampfbahn a sloužil primárně NSDAP. Od roku 1945 se nazýval stadion IKE a používal se pro americké týmové sporty. Od svého znovuotevření v roce 1947 se nazývá Weserstadion.\n\nVe své dlouhé historii prošel četnými expanzemi, přestavbami nebo rekonstrukcemi. Pro první období Bundesligy z roku 1963 byla severní rovina zastřešena a byl nainstalován nový systém světlometů. V roce 1965 byla tribuna Kurventribünen dokončena na vyšší úrovní. V roce 1978 byla severní tribuna přestavěna a byly postaveny nové světlomety, které v té době byly nejsilnějším osvětlením na evropském fotbalovém hřišti. V roce 1992 se stadion Weser stal prvním stadionem v Německu s boxy. V roce 1997 byla tribuna Ostkurve přestavěna s pětipodlažní skořápkou zahrnující šatny, prodejnu pro fanoušky, kancelář, školu mládeže a první německý VIP box se 700 místy s propojenou restaurací. Na stadionu bylo v roce 1998 instalováno vytápění trávníku. V roce 2002 byl interiér přestavěn, když byla 400 metrů dlouhá atletická trať odstraněna a pokryta mobilními sedadly. Kapacita stadionu se zvýšila přibližně o 8 000 míst na přibližně 43 500. V roce 2004 byly za severním straně postaveny čtyři kancelářské věže. Tyto věže nabízejí restauraci a kanceláře pro klub a místní společnost.\n\nStadion se představil jako jeden ze stadionu hostující mistrovství světa ve fotbale 2006, ale místo bylo odmítnuto, přesto však mělo větší kapacitu než někteří jeho „konkurenti“.\n\nOd roku 2008 byl stadion kompletně přestavěn. Fasáda byla pokryta fotovoltaickými panely a na staré nosné konstrukci střechy byla postavena nová střecha a stará střecha byla zničena. Oba konce jak na východě, tak i na západě byly strženy a znovu postaveny rovnoběžně s koncovou linií hřiště, čímž se odstranilo to, co zbylo ze staré atletické dráhy.\n"}
{"id": "1552214", "url": "https://cs.wikipedia.org/wiki?curid=1552214", "title": "Keratitida", "text": "Keratitida\n\nKeratitida je zánět rohovky oka. Postižení rohovky může být povrchní (epiteliální či subepiteliální) nebo je postiženo i stroma, s rozvojem intersticiálních keratitid s vaskularizací a buněčnou infiltrací stromatu. Příčiny mohou být infekční (virové, bakteriální, plísňové infekce, akantaméba či chlamydie) i neinfekční (poranění, vniknutí cizího tělesa, imunologické etiologie, degenerace podmíněné věkem, chybné postavení víček /nedovírání/, poruchy slzného filmu, poruchy inervace). \n\nKeratitida se projevuje bolestí, zarudnutím rohovky, epiforou, blefarospasmem (samovolné křečovité kontrakce očních víček), nerovnostmi povrchu. Postupující zánět může vést k zakalení rohovky a ke zhoršení zraku. Neléčený zánět přestupuje na okolní struktury oka a může vést k jeho vážnému poškození.\n\nInfekční záněty rohovky představují celosvětově jednu z dominantních příčin slepoty. V zemích třetího světa se mezi příčiny vyjma poranění řadí zejména trachom a xeroftalmie (vysychání rohovky a spojivky), související s hygienou a výživou. V euroatlantickém prostoru pak incidence zánětů stoupala 3–10krát při pravidelném nošení kontaktních čoček. Nejčastějším původcem bakteriálních keratitid jsou \"Staphylococcus epidermidis\", \"Staphylococcus aureus\" a některé pseudomonády.\n\nK neinfekčním zánětům rohovky se řadí keratoconjuctivitis sicca, jedno z nejčastějších onemocnění rohovky, které nabývá charakteru civilizační nemoci v rámci syndromu suchého oka. \n"}
{"id": "1552217", "url": "https://cs.wikipedia.org/wiki?curid=1552217", "title": "Castres", "text": "Castres\n\nCastres je město na jihu Francie s obyvateli. Je součástí departementu Tarn v regionu Okcitánie. Nachází se 80 km východně od Toulouse na soutoku řek Agout a Thoré.\n\nNázev města je odvozován od latinského výrazu castrum. Roku 647 zde vzniklo benediktinské opatství, které bylo zastávkou poutníků na Svatojakubské cestě. Součástí Francie se Castres stalo roku 1229 v důsledku albigenské křížové výpravy. V letech 1317–1790 zde sídlili biskupové. V šestnáctém století patřilo město k baštám hugenotů. \n\nOd devatenáctého století město vynikalo výrobou textilu a fajánse. Sídlí zde farmaceutická firma Laboratoires Pierre Fabre, ve městě mají pobočky výrobce automobilových dílů Comau a elektrotechnický koncern Thales Group. V nedalekém pohoří Sinobre se těží žula. V Castres se nachází jeden z kampusů Institut National Universitaire Jean-François Champollion. Městem prochází železniční trať z Toulouse do Mazametu a nedaleko se nachází letiště Castres–Mazamet.\n\nK hlavním turistickým atrakcím patří muzeum věnované dílu španělského malíře Franciska Goyi. Významnými památkami jsou katedrála svatého Benedikta z Nursie, založená ve 14. století, románská věž opatství a biskupský palác projektovaný Julesem Hardouinem-Mansartem, sloužící jako radnice. Castres má také městské divadlo a velkou botanickou zahradu.\n\nVe městě sídlí klub Castres Olympique, pětinásobný mistr Francie v rugby union.\n\n\n"}
{"id": "1552228", "url": "https://cs.wikipedia.org/wiki?curid=1552228", "title": "Seznam inscenací Nového německého divadla v Praze", "text": "Seznam inscenací Nového německého divadla v Praze\n\nPřehled premiér a nových nastudování Nového německého divadla v Praze (1892–1920)\nTabulka byla sestavena podle informací z knihy:\n\nTabulka sestavena podle informací z knihy \"Státní opera Praha\", 2004\n"}
{"id": "1552230", "url": "https://cs.wikipedia.org/wiki?curid=1552230", "title": "NGC 7160", "text": "NGC 7160\n\nNGC 7160 je mladá otevřená hvězdokupa v souhvězdí Cefea o hodnotě magnitudy 6,1. Od Země je vzdálená 2 590 světelných let. Objevil ji William Herschel 9. listopadu 1787.\n\nHvězdokupa leží 4° východně od hvězdy Alderamin (α Cephei), která má magnitudu 2,45. Tato oblast je bohatě poseta hvězdami a protkána mnoha mlhovinami. Hvězdokupa se dá vyhledat a částečně i rozložit triedrem 10×50. Výrazně z ní vystupuje zhuštěná pětice hvězd deváté magnitudy. Dalekohled o průměru 100 mm rozliší další hvězdy až do 11. magnitudy a pomocí ještě větších dalekohledů se dá rozeznat výrazně modrá barva nejjasnějších hvězd.\n\nHvězdokupa má výraznou severní deklinaci, což je velká výhoda pro pozorovatele na severní polokouli, kde je hvězdokupa cirkumpolární, a to až do nižších středních zeměpisných šířek. Naopak na jižní polokouli vychází pouze velmi nízko nad obzor a jižně od tropického pásu není viditelná vůbec. Nejvhodnější období pro její pozorování na večerní obloze je od června do listopadu.\nTuto hvězdokupu a několik dalších v okolí objevil William Herschel 9. listopadu 1787 pomocí zrcadlového dalekohledu o průměru 18,7 palce (475 mm).\nJeho syn John Herschel ji pak přidal do svého katalogu General Catalogue of Nebulae and Clusters pod číslem 4719.\n\nNGC 7160 je velmi mladá hvězdokupa ležící v rameni Orionu, která je od Země vzdálená 2 590 světelných let. Hvězdokupa se nachází v oblasti zvláště bohaté na oblasti HII, ve kterých vzniklo velké množství OB asociací, jako je například Cepheus OB2.\n\nPředpokládá se, že před přibližně 2 až 3 miliony lety jedna z nejhmotnějších hvězd v této hvězdokupě vybuchla jako supernova a vytvořila tak velkou bublinu nazývanou . Tento výbuch může být považován za příčinu následně spuštěné tvorby hvězd, která vedla k vytvoření asociace Cepheus OB2 a zejména její podskupiny Cepheus OB2a, jak mohou potvrdit mnohé oblasti HII a zdroje infračerveného záření, které pravděpodobně obsahují mladé tvořící se hvězdy.\n\nStáří hvězdokupy se odhaduje na 10\naž 19 milionů let a obsahuje tedy mnoho hvězd raných spektrálních tříd. Jejím nejjasnějším členem je HD 208392, což je podobr třídy B1 s magnitudou 7 a zároveň zákrytová dvojhvězda, jejíž magnituda kolísá v rozsahu 7,02 a 7,17 s periodou 0,8 dne. Mnozí další členové hvězdokupy jsou třídy B a A. Metalicita členů hvězdokupy se příliš neliší od Slunce a je typická pro otevřené hvězdokupy galaktického disku bohaté na kovy.\n\n"}
{"id": "1552231", "url": "https://cs.wikipedia.org/wiki?curid=1552231", "title": "Seznam kulturních památek v Zábrdovicích (Brno-Židenice)", "text": "Seznam kulturních památek v Zábrdovicích (Brno-Židenice)\n\n"}
{"id": "1552232", "url": "https://cs.wikipedia.org/wiki?curid=1552232", "title": "Seznam kulturních památek v Židenicích (Brno-Židenice)", "text": "Seznam kulturních památek v Židenicích (Brno-Židenice)\n\n"}
{"id": "1552233", "url": "https://cs.wikipedia.org/wiki?curid=1552233", "title": "Evropská unie neslyšících", "text": "Evropská unie neslyšících\n\nEvropská unie neslyšících (EUD – ) je evropská nevládní organizace pro neslyšící, jejíž členy je 30 organizací z celé Evropy (údaj je z listopadu 2019).\n\nVe dnech 6. a 7. března 1985 v Londýně na schůzi pořádané Britskou asociací neslyšících, a za účasti představitelů Světové federace neslyšících a Evropského hospodářského společenství, vznikl \"European Community Regional Secretariat\" (ECRS). Setkání se účastnili zástupci deseti států.\n\n10. října 1994 zástupci evropských sdružení neslyšících odhlasovali změnu názvu: \"ECRS\" bylo přejmenováno na \"Evropskou unii neslyšících\" (EUD).\n\nDne 19. listopadu 2010 uspořádala Evropská unie neslyšících první konferenci o právních předpisech o znakovém jazyku. Konference se konala v Evropském parlamentu a byla přednášena v mezinárodní znakovém systému i v mluvené angličtině. Řešila se řada témat, která souvisela s právními předpisy o znakovém jazyce v Evropské unii. Také se zabývali otázkou, v jaké míře je zapotřebí právních předpisů pro tlumočníky znakového jazyka. Na závěr byla účastníkům představena kniha Právní předpisy o znakovém jazyku v Evropské unii, která vznikla právě díky Evropské unii neslyšících. Celá konference byla ukončena podpisem Bruselské deklarace o znakových jazycích v Evropské unii.\n\nV současné době má \"Evropská unie neslyšících\" 30 řádných členů a 3 členy přidružené. Její sídlo je v Bruselu v Belgii .\n\n\n\n\n\nTento seznam je řazen podle roku registrace sdružení.\n\n\n"}
{"id": "1552235", "url": "https://cs.wikipedia.org/wiki?curid=1552235", "title": "Seznam kulturních památek v Pisárkách (Brno-Jundrov)", "text": "Seznam kulturních památek v Pisárkách (Brno-Jundrov)\n\nZákladní sídelní jednotka Výšina.\n"}
{"id": "1552236", "url": "https://cs.wikipedia.org/wiki?curid=1552236", "title": "Seznam kulturních památek v Jundrově (Brno-Jundrov)", "text": "Seznam kulturních památek v Jundrově (Brno-Jundrov)\n\n"}
{"id": "1552242", "url": "https://cs.wikipedia.org/wiki?curid=1552242", "title": "Seznam kulturních památek v Brněnských Ivanovicích", "text": "Seznam kulturních památek v Brněnských Ivanovicích\n\n"}
{"id": "1552243", "url": "https://cs.wikipedia.org/wiki?curid=1552243", "title": "Seznam kulturních památek v Tuřanech (Brno)", "text": "Seznam kulturních památek v Tuřanech (Brno)\n\n"}
{"id": "1552244", "url": "https://cs.wikipedia.org/wiki?curid=1552244", "title": "Lewis Tewanima", "text": "Lewis Tewanima\n\nLewis Tewanima (1888 Second Mesa – 18. ledna 1969 tamtéž) byl americký atlet indiánského původu, specialista na vytrvalostní běh.\n\nPocházel z národa Hopiů a vyrůstal v rezervaci. V roce 1906 byl nuceně odeslán do internátní školy pro domorodce v Carlisle v Pensylvánii, kde jeho běžecký talent objevil trenér Pop Warner. Jeho kolegou ve školním atletickém týmu byl Jim Thorpe. \n\nByl nominován na olympijské hry 1908, kde obsadil v maratónu deváté místo. V roce 1909 vyhrál závod na deset mil v Madison Square Garden. Na olympijských hrách 1912 získal stříbrnou medaili v běhu na 10 000 metrů a maratón dokončil na šestnáctém místě.\n\nPo olympiádě se vrátil do rodné rezervace, kde pracoval na poli a choval ovce. Ve věku osmdesáti let tragicky zahynul po pádu ze skály cestou z kmenové slavnosti. Na jeho počest se každoročně pořádá běžecký závod Louis Tewanima Footrace. Byl uveden do Síně slávy arizonského sportu a vyšla o něm životopisná kniha \"Born to Run\".\n"}
{"id": "1552245", "url": "https://cs.wikipedia.org/wiki?curid=1552245", "title": "Seznam kulturních památek v Pisárkách (Brno-Kohoutovice)", "text": "Seznam kulturních památek v Pisárkách (Brno-Kohoutovice)\n\n"}
{"id": "1552249", "url": "https://cs.wikipedia.org/wiki?curid=1552249", "title": "Seznam kulturních památek v Sadové (Brno)", "text": "Seznam kulturních památek v Sadové (Brno)\n\n"}
{"id": "1552250", "url": "https://cs.wikipedia.org/wiki?curid=1552250", "title": "Seznam kulturních památek na Ponavě", "text": "Seznam kulturních památek na Ponavě\n\n"}
{"id": "1552251", "url": "https://cs.wikipedia.org/wiki?curid=1552251", "title": "Seznam kulturních památek v Králově Poli", "text": "Seznam kulturních památek v Králově Poli\n\n"}
{"id": "1552252", "url": "https://cs.wikipedia.org/wiki?curid=1552252", "title": "Seznam kulturních památek v Obřanech", "text": "Seznam kulturních památek v Obřanech\n\n"}
{"id": "1552254", "url": "https://cs.wikipedia.org/wiki?curid=1552254", "title": "Seznam kulturních památek v Maloměřicích (Brno-Maloměřice a Obřany)", "text": "Seznam kulturních památek v Maloměřicích (Brno-Maloměřice a Obřany)\n\n"}
{"id": "1552255", "url": "https://cs.wikipedia.org/wiki?curid=1552255", "title": "Zlatý míč 1982", "text": "Zlatý míč 1982\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1982 získal italský fotbalista Paolo Rossi z Juventusu Turín. Šlo o 27. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n trophy.]]\n"}
{"id": "1552256", "url": "https://cs.wikipedia.org/wiki?curid=1552256", "title": "Seznam kulturních památek v Mokré Hoře", "text": "Seznam kulturních památek v Mokré Hoře\n\n"}
{"id": "1552257", "url": "https://cs.wikipedia.org/wiki?curid=1552257", "title": "Seznam kulturních památek v Řečkovicích", "text": "Seznam kulturních památek v Řečkovicích\n\n"}
{"id": "1552258", "url": "https://cs.wikipedia.org/wiki?curid=1552258", "title": "Jablečník", "text": "Jablečník\n\nJablečník (\"Marrubium\") je rod rostlin z čeledi hluchavkovitých, rozšířený v mírných a subtropických oblastech Eurasie, od Makaronézie po západní Čínu. Zahrnuje zhruba 50 druhů, typovým druhem je jablečník obecný (\"Marrubium vulgare\"). Některými taxonomy jsou do něho řazeni též zástupci příbuzného rodu \"Lagopsis\".\n\nJsou to převážně vytrvalé, někdy též jednoleté byliny, často řídce či hustě pokryté jednoduchými nebo větvenými chlupy (trichomy). Mnohé jsou aromatické. Listy jsou řapíkaté, pilovité nebo zubaté, obvykle s vyniklou žilnatinou a na pohled více či méně svraskalé. Květy jsou oboupohlavné, uspořádané v navzájem oddálených lichopřeslenech podepřených listeny, květy dále vyrůstají v paždí čárkovitých nebo kopinatých listenců. Kalich je trubkovitý, 5–15žilný, jeho cípy často s pichlavými hroty; koruna dvoupyská, bělavá, žlutá nebo purpurová, s koruní trubkou kratší než kalich. Čtyři tyčinky jsou plně překryty horním korunním pyskem. Květy jsou opylovány hmyzem, plody jsou obvejcovité, na vrcholu uťaté tvrdky.\n\nTěžištěm výskytu zástupců rodu jablečník je Středomoří, severozápadní Afrika (především Maroko) a Malá Asie; jen v samotném Turecku roste 21 druhů. Celkový areál dále zahrnuje mírný pás Evropy, jihozápadní a Střední Asii, Kavkaz, na východě zasahuje až po západní Čínu. Obvykle vyrůstají na suchých, pustých stanovištích s lehčími, provzdušněnými vápnitými půdami bohatšími na živiny, často též v intravilánech starých sídel, na návsích, vesnických mízkách a podél cest, na rumištích nebo na okrajích vinic. Zvládají většinou i mírné zasolení. Druhem s největším areálem je jablečník obecný, což pravděpodobně souvisí s jeho pěstováním coby léčivky; jako archeofyt či neofyt zdomácněl v mnoha částech světa včetně obou Amerik.\n\nJablečník obecný je významnou léčivkou, jeho nať s obsahem tříslovin a silic se používá též v potravinářství jako přísada do cukrovinek a bonbónů proti kašli a nachlazení. Ochucují se jím bylinné likéry. Jsou to též dobré medonosné rostliny.\n\n"}
{"id": "1552263", "url": "https://cs.wikipedia.org/wiki?curid=1552263", "title": "Irena Michalcová", "text": "Irena Michalcová\n\nIrena Michalcová (* 1964 Praha) je česká politička, bývalá ředitelka Mateřské školy Trojlístek, od října 2018 zastupitelka a od dubna 2019 starostka městské části Praha 4, bývalá členka SNK ED a ODS, nyní členka hnutí ANO 2011.\n\nVystudovala střední pedagogickou školu v oboru učitelství v mateřské škole. Následně tři roky studovala Pedagogickou fakultu Univerzity Karlovy v Praze, ale studium předčasně ukončila.\n\nV oboru předškolního vzdělávání působí přes třicet let. Začínala jako učitelka mateřské školy. Naposledy byla ředitelkou v MŠ Trojlístek, která vznikla sloučením tří mateřských škol v Praze 4.\nMá ráda divadlo, návštěvy koncertů a výstav. Sportuje, zejména pak lyžuje a plave. \n\nIrena Michalcová žije v Praze, trvalé bydliště má na území městské části Praha 4. Má dceru.\n\nVe volbách do Poslanecké sněmovny PČR v roce 2006 kandidovala v hlavním městě Praze jako členka SNK ED, ale neuspěla.\n\nV komunálních volbách v roce 2006 kandidovala jako nestraník za stranu Volba pro město (VPM) do Zastupitelstva hlavního města Prahy a do Zastupitelstva městské části Praha 11, ale neuspěla. Ve volbách v roce 2010 kandidovala jako členka ODS do Zastupitelstva městské části Praha 4, ale opět neuspěla.\n\nPozději se stala členkou hnutí ANO 2011 a roce 2018 též předsedkyní oblastní organizace hnutí na Praze 4. V komunálních volbách v roce 2018 byla zvolena zastupitelkou městské části Praha 4, když jako členka hnutí ANO 2011 vedla tamní kandidátku. Působila ve funkci předsedkyně Komise pro výchovu a vzdělávání. V dubnu 2019 byla zvolena starostkou městské části, předtím byl z funkce odvolán její předchůdce Petr Štěpánek.\n\nOpozice v zastupitelstvu městské části ji opakovaně obvinila z údajného neoprávněného užívání titulu a z toho, že prý nežije v Praze 4. Michalcová oboje opakovaně odmítla.\n"}
{"id": "1552273", "url": "https://cs.wikipedia.org/wiki?curid=1552273", "title": "Zlatý míč 1983", "text": "Zlatý míč 1983\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1983 získal francouzský fotbalista Michel Platini z Juventusu Turín. Šlo o 28. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "1552275", "url": "https://cs.wikipedia.org/wiki?curid=1552275", "title": "Jáchym Popper", "text": "Jáchym Popper\n\nJáchym Popper (později Jáchym šlechtic Popper, německy \"Joachim Edler von Popper\", 20. října 1722, Březnice – 11. května 1795, Praha) byl úspěšný židovský obchodník textilem, bankéř, továrník a dvorní žid v Českém království.\n\nPocházel z rodiny židovských obchodníků a obecních činitelů v Březnici. Jeho otec, Wolf Popper, byl židovským vrchním soudcem v Čechách.\n\nJáchym Popper se z rodné Březnice odstěhoval do Prahy, kde úspěšně obchodoval s textilem (vlnou, potaší, kosticemi apod.), později byl také bankéřem a provozoval manufakturu. V polovině 18. století zrušil císař Leopold II. monopol na tabák v Habsburské monarchii a rozdělil jeho čísti mezi Poppera, Israele Höniga a Salomona Dobruschku. \n\n27. května 1790 byl Jáchym Popper povýšen do šlechtického stavu jako první \"\"Edler von Popper\"\". Byl tak druhým rakouským židem povýšeným do šlechtického stavu bez konverze ke katolicismu či křesťanství vůbec.\n\nJáchym šlechtic Popper byl také činný jako veřejná osoba a dobrodinec. V Praze založil bejt midraš společně s Israelem Fränkelem. Stál rovněž u výstavby pražské Popperovy synagogy.\n\nJáchym neměl žádné vlastní děti, a proto adoptoval svého prasynovce Šimona Poppera, který zdědil jeho šlechtický titul. Rovněž adoptoval svého synovce Abrahama Löbla Duschenese, jenž zdědil jeho titul a psal se jako Ondřej Josef šlechtic Popper.\n\n\n \n"}
{"id": "1552276", "url": "https://cs.wikipedia.org/wiki?curid=1552276", "title": "Hrad Blarney", "text": "Hrad Blarney\n\nHrad Blarney, irsky \"Caisleán na Blarnan,\" je hrad v irském městě Blarney, nedaleko Corku. Na místě stála pevnost neznámého stáří, patrně z 11. nebo 12. století, ale ta zcela zanikla. Současná podoba hradu pochází z přestavby z roku 1446. Tehdy hrad patřil muskerryjské větvi slavného irského rodu MacCarthyů, stavitelem byl Cormac Laidir MacCarthy. V 18. století hrad zakoupil guvernér Corku James St John Jefferyes a jeho rodina vlastnila hrad v době, kdy roku 1874 vyhořel. Rodina nechala hrad v podobě částečné ruiny a kousek od původního hradu si postavila barokní sídlo zvané Blarney House. V polovině 19. století se rodina Jefferyesů spojila s rodem baronetů Colthurstů, a ten spravuje památku dosud. \n\nV jednom z cimbuří hradu je zabudován velký kus vápence zvaný Blarneyský kámen, který provází pověst, že kdo ho políbí, získá dar velké výmluvnosti a schopnosti okouzlit lichotkami. Kámen je v současnosti velkou turistickou atrakcí a tisíce lidí ho jezdí líbat. Legenda je v Irsku široce známa, takže se slovo \"blarney\" stalo v irské angličtině i irštině synonymem chytrosti, důvtipu, ostrovtipu a inteligentní výřečnosti.\n"}
{"id": "1552277", "url": "https://cs.wikipedia.org/wiki?curid=1552277", "title": "Lover Fest", "text": "Lover Fest\n\nLover Fest je nadcházející šesté koncertní turné a první festivalové turné americké zpěvačky Taylor Swift na podporu jejího šestého alba, \"Lover\" (2019).\n\nV rozhovoru s Ryanem Seacrestem 27. sprna 2019, čtyři dny po vydání \"Lover\", Swift vysvětlila, že si ještě není jistá ohledně svých plánů o turné na podporu šestého alba, a rovněž uvedla, že nechce, aby její život byl neustálý koloběh zveřejnění alba a následné propagace v rámci turné. V říjnu Swift později v rozhovoru se Zane Lowe odpověděla, že rodinné zdravotní problémy jí zabránily plánovat a vydat se na rozsáhlejší turné. Turné bylo oznámeno skrze zpěvaččiny sociální sítě 17. září 2019. Swift na sociálních sítích konstatovala: \"Album \"Lover\" jsou otevřená místa, západy slunce + LÉTO. Chci ho prezentovat tím způsobem, který je pro to autentický. Chci jít na místa, kde jsem nikdy nebyla a hrát na festivalech. Tam kde nebyly festivaly, tam jsme si nějaké vytvořili.\" Dvanáct termínů bylo ihned oznámeno s tím, že další koncerty ve Spojeném království a jinde ještě přibudou.\n\nKoncert 18. července 2020 v São Paulo je zpěvaččinými prvním koncertem jak v Brazílii tak i v Jižní Americe. Lístky na koncert šly do prodeje 25. října 2019 s více jak 100 000 lidmi čekající ve frontě na koupi. Koncert byl vyprodán během 12 hodin. Kvůli gigantické poptávce byl poté přidán další koncert na 19. července 2020.\n\nBěhem turné Swift poprvé navštíví Dánsko, Polsko a Portugalsko. Koncert v Berlíně bude šest let po prvním koncertě v Berlíně v rámci The Red Tour a pět let od poslední návštěvy Německa během The 1989 World Tour. Koncert v Berlíně 24. června 2020 byl vyprodán během několik sekund, co šel do prodeje. 29. října 2019 bylo oznámeno vystoupení Swift na Mad Cool Festivalu ve Španělsku. Festivalové koncerty v Belgii, Norsku a Španělsku jsou prvními zpěvaččinými vystoupení od Speak Now World Tour.\n\nNa začátku prosince 2019 bylo oznámeno, že zpěvačka se zúčastní festivalu British Summer Time v Londýně 11. července 2020, čímž se festivalu zúčastní již podruhé během pěti let, kdy poprvé zde vystupovala v rámci The 1989 World Tour. V polovině prosince bylo potvrzena zpěvaččino vystoupení na 50. ročníku festivalu Glastonbury v červnu 2020.\nZpěvaččiny koncerty v SoFi Stadionu v Inglewoodu, Kalifornie budou první, které tento stadion hostil a zároveň Swift bude první ženou, která tu vystoupila.\n"}
{"id": "1552281", "url": "https://cs.wikipedia.org/wiki?curid=1552281", "title": "Lev Rossošik", "text": "Lev Rossošik\n\nLev Volkovič Rossošik (21. prosince 1946, Gorkij – 27. října 2018, Izrael) byl ruský sportovní novinář. \n\nNarodil se v Gorkém, v rodině Volka Rossošika a Emmy Malkinové. V roce 1969 absolvoval s vyznamenáním francouzské oddělení Překladatelské fakulty Gorkého pedagogického institutu cizích jazyků. \n\nSportovní žurnalistice se začal věnovat v roce 1963 ještě jako student střední školy. Pracoval v Gorkém v novinách \"Leninskaja smena\", v týdeníku \"Sportivnaja Moskva\", v časopisu \"Olympijskaja panorama\" a v deníku \"Sovětskij sport\". V 70. a 80. letech pracoval v tiskových střediscích největších soutěží v Sovětském svazu, včetně Spartakiady národů SSSR. \n\nV roce 1991 založil spolu se skupinou novinářů ze \"Sovětského sportu\" noviny \"Sport-Express\" a po dobu 20 let v nich pracoval jako zástupce šéfredaktora. Od června 2011 byl vedoucím internetového portálu \"Čempionat.\" \n\nLev Rossošik pracoval na čtrnácti olympijských hrách, podával svědectví o událostech na mistrovstvích světa a Evropy ve více než 30 sportech, především ve volejbalu, šermu, rychlobruslení, komentoval volejbalové zápasy v televizních programech Sport a Matč TV. Zúčastnil se štafety s olympijským ohněm na hrách v Aténách (2004) a Turíně (2006).\n\nByl členem tiskové komise Mezinárodní volejbalové federace, působil jako místopředseda evropské sekce Mezinárodní asociace sportovního tisku (AIPS), první viceprezident Federace sportovních novinářů Ruska, vedoucí volejbalové komise AIPS, člen dozorčí rady Všeruské federace volejbalu, vedoucí tiskové pracovní skupiny organizačního výboru Soči 2014 . \n\nNapsal několik knih o volejbalu, cyklistice, rychlobruslení, šermu a přispíval i do slovníků. \n\nZemřel po dlouhé nemoci na klinice v Izraeli. \n\n"}
{"id": "1552292", "url": "https://cs.wikipedia.org/wiki?curid=1552292", "title": "Volby do Zastupitelstva města Tábora 2018", "text": "Volby do Zastupitelstva města Tábora 2018\n\nVolby do Zastupitelstva města Tábora proběhly v pátek a v sobotu 5. a 6. října 2018. K volbám přišlo celkem 11 067 lidí, což odpovídá volební účasti 39,91 %. Volilo se 27 zastupitelů.\n\nVítězství obhájilo hnutí Tábor 2020 (18,98 %), za ním skončilo hnutí ANO se 17,71 %. Dosud vládla na radnici koalice Tábor 2020, ČSSD, ANO a hnutí JiNAK- sdružení zelených a nezávislých se starostou Jiřím Fišerem. Ten na starostu již nekandidoval a lídrem hnutí Tábor 2020 se stal Štěpán Pavlík.\n\nZ voleb vzešla nová koalice Tábor 2020, Piráti, JiNAK! a ČSSD. Štěpán Pavlík se stal starostou a místostarosty byli zvoleni Václav Klecanda (Piráti), Michaela Petrová (Zelení) a Olga Bastlová (ČSSD).\n"}
{"id": "1552293", "url": "https://cs.wikipedia.org/wiki?curid=1552293", "title": "Zlatý míč 1984", "text": "Zlatý míč 1984\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1984 získal francouzský fotbalista Michel Platini z Juventusu Turín. Šlo o 29. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "1552294", "url": "https://cs.wikipedia.org/wiki?curid=1552294", "title": "Korálovka pruhovaná", "text": "Korálovka pruhovaná\n\nKorálovka pruhovaná (\"Lampropeltis getula\") je had z čeledi užovkovití. Žije v Severní Americe na území USA a Mexika. Obývá různé biotopy jako jsou borové lesy, stepi, okraje bažin a říční koryta. Živí se jak drobnými savci tak i hady a to včetně jedovatých duhů. Korálovka pruhovaná je oblibená u chovatelů, jak pro nenáročný chov tak pro atraktivní zbarvení. Zbarvení korálovky je vždy černé s pruhy či skvrnami jiné barvy, nebo celé černé (\"Lampropeltis getula nigrita\").\nKorálovka pruhovaná má osm poddruhů lišících se kresbou.\n"}
{"id": "1552299", "url": "https://cs.wikipedia.org/wiki?curid=1552299", "title": "Metoda PQRST", "text": "Metoda PQRST\n\nMetoda PQRST je známá metoda učení nebo také efektivního čtení. Použití této metody vede ke zlepšení pochopení a zapamatování klíčových informací, je proto vhodná při studiu zejména nového textu. Metoda je složena z pěti následujících kroků vedoucích k úspěšnému naučení (pochopení) látky. Název je složen z počátečních písmen anglických slov těchto pěti kroků: Preview (přehled), Question (kladení otázek), Read (čtení), Self-recitation (shrnutí vlastními slovy) a Test (testování).\n\nCílem první fáze, Preview, je získat globální představu o daném textu, o hlavních tématech, získat přehled o ilustracích či tabulkách obsažených v textu. Na tomto základě je možné posoudit přínosnost a důležitost textu pro studium.\n\nQuestion je fáze kladení otázek. Po přečtení nadpisů a kapitol je nutné si položit otázky, na které bychom v textu chtěli najít odpovědi. V rámci studia jednoho oddílu dané kapitoly je vhodné provádět kroky Question (kladení otázek), Read (čtení) a Self-recitation (shrnutí vlastními slovy) souběžně.\n\nNásleduje fáze Read, ve které jde o samotné přečtení textu a hledání odpovědí na otázky položené v předchozím kroku metody. Do textu je možné si pro lepší přehlednost dělat značky, podtrhávat klíčová slova atp. V této fázi je možné využít i jiné metody efektivního čtení, například metodu INSERT.\n\nVe fázi Self-recitation jde o odříkání si vlastními slovy hlavní myšlenky přečteného textu. Tímto krokem je možné si lépe uspořádat nové informace a objevit mezery ve vědomostech. Tuto fázi lze provést i v písemné podobě, v tomto případě mluvíme o Summary (shrnutí).\n\nPosledním krokem metody je fáze Test. Po dokončení předchozích kroků je vhodné přejít ke kladení různých otázek, díky kterým je možné ověření správnosti získaných informací. Jde o přezkoušení z nově nabytých vědomostí.\n\nV praxi by využití metody PQRST vypadalo následovně. Ve fázi P čtenář projde studijní materiál s cílem získání představy o hlavních tématech textu. Ve druhé, třetí a čtvrté fázi (Q, R, S) čtenář analyzuje text pokládáním si otázek, čtením a přeříkáním si hlavní myšlenky textu. Po dokončení těchto kroků se čtenář ve fázi T pokusí rozpomenout na hlavní myšlenky textu a testovat nové znalosti.\n\n"}
{"id": "1552300", "url": "https://cs.wikipedia.org/wiki?curid=1552300", "title": "Polní vikář", "text": "Polní vikář\n\nVojenský nebo armádní vikář (\"vicarius castrensis\") bylo do roku 1986 označení pro armádní duchovní služba, kterou vykonával oprávněný církevní hodnostář.\n\nApoštolskou ústavou \"Spirituali militum curae\" papeže Jana Pavla II. z roku 1986 byly veškeré duchovní pravomoci převedeny na armádního biskupa příslušného státu.\n\n"}
{"id": "1552309", "url": "https://cs.wikipedia.org/wiki?curid=1552309", "title": "Irena Žantovská", "text": "Irena Žantovská\n\nIrena Žantovská (*11. září 1963 Pardubice) je česká divadelní a rozhlasová režisérka a vysokoškolská pedagožka. \n\nV roce 1986 absolvovala obor ekonomika a řízení na Vysoké škole chemicko-technologické Pardubice (Ing.), v roce 1992 na DAMU Praha, obor divadelní režie (Mgr.), V roce 2010 získala vědeckou hodnost PhD. na DAMU Praha obhajobou dizertační práce z oboru sociologie divadla (Divadlo jako médium) a v roce 2016 obhájila habilitační práci z oboru masmediální studia na Panevropské VŠ v Bratislavě (doc.).\n\nV letech 1991–1992 byla šéfkou činohry v Divadle F. X. Šaldy v Liberci, v letech 1993–2000 členkou umělecké rady poetické vinárny Viola, v letech 2002–2017 uměleckou šéfkou a režisérkou Intimního divadla Dáši Bláhové. Souběžně působila v letech \n\nV letech 2007–2016 jako umělecká ředitelka Festivalu Za vodou Praha a v letech 2016 do 2019 byla ředitelkou Minifestivalu slovenského divadla a kultury v Praze. Od srpna 2019 je jednatelkou společnosti Divadla Kladno, s.r.o., pod kterou spadá činoherní Městské divadlo Kladno a loutkové Divadlo Lampion\n\nV roce 2003 byla její inscenace \"Vagína monology\" nominována na cenu Alfréda Radoka roku 2002, v roce 2006 získala cenu Vize 97 Dagmar a Václava Havlových v rámci Mezinárodního televizního festivalu Zlatá Praha 2006 za televizní film Mistr Jan Hus (scénické oratorium), v roce 2007 získala cenu diváků za nejúspěšnější inscenaci sezóny Středočeského divadla Kladno (inscenace \"Plíseň\") a v roce 2016 získala Cenu festivalu Ortenova Kutná Hora.\n\nOd roku 1998 do roku 2000 působila jako vedoucí pedagog ročníku na Soukromé herecké škole Praha, od roku 2001 do roku 2010 vyučovala obor rétorika a komunikace na Univerzitě J. A. Komenského Praha, od roku 2009 do roku 2010 tamtéž jako odborný garant studijního oboru Audiovizuální komunikace a tvorba. V letech 2012–2014 byla rektorkou Akademie managementu a komunikace a v letech 2014–2015 odborným garantem, Otevřené evropská akademie ekonomiky a politiky. V letech 2011–2017 působila jako pedagog na Vysoké škole mezinárodních a veřejných vztahů a od roku 2017 vyučuje mediální předměty a rétoriku na VŠE Praha.\n\n\n\n\n\nOd roku 1986–87 – lektorka dramaturgie v divadle Drak Hradec Králové. Od 1991 dosud realizovala cca 80 divadelních režií (činohra, opera i balet) v českých divadlech včetně ND Praha, ND Brno atd. a dále televizní a rozhlasové režie a projekty (Kabel Plus, Český rozhlas, Praha TV atd.). V letech 2017–2018 byla zaměstnána na částečný úvazek v ČRo jako režisér dramatických pořadů\n\nNárodní divadlo Praha\n\n\nNárodní divadlo Brno\n\n\nDivadlo DAMU Praha:\n\n\nPoetická vinárna Viola\n\n\nDivadlo Ungelt Praha\n\n\nDivadlo Řeznická Praha:\n\n\nDivadlo Disk Praha:\n\n\nDivadlo Labyrint Praha:\n\n\nNosticovo divadlo Praha\n\n\nDivadlo v Celetné\n\n\nGalerie Portheimka Praha – Festival Za vodou\n\n\nSlovenský dům v Praze – Minifestival slovenského divadla a kultury\n\n\nDivadlo Černá labuť Praha\n\n\nKongresové centrum Praha\n\n\nDivadlo Bez zábradlí Praha\n\n\n\nSenát ČR – Valdštejnská zahrada\n\n\nChrám sv.Mikuláše Praha\n\n\nStaroměstské náměstí Praha\n\n\nDivadlo Míčovna Pražský hrad\n\n\nDivadlo Na Maninách Praha\n\nAgentura Point Praha, Dívadlo Palace Praha\n\n\nStředočeské divadlo Kladno:\n\n\n\n\n\n\nSlezské divadlo Opava\n\nSeveročeské divadlo opery a baletu Ústí n.Labem\n\n\n\n\n\nMěstské divadlo Zlín:\n\n\nDivadlo F.X.Šaldy Liberec:\n\n\nNárodní divadlo Ostrava:\n\n\nMoravské divadlo Olomouc:\n\n\nDivadlo J.K.Tyla Plzeň:\n\n\nZápadočeské divadlo Cheb:\n\n\nVýchodočeské divadlo Pardubice:\n\n\nDivadlo Karlovy Vary:\n\n\nSoukromá herecká škola Praha:\n\n\nDivadlo Příbram:\n\n\n\"Agentura PKS:\"\n\n\nRTV Praha\n\n"}
{"id": "1552311", "url": "https://cs.wikipedia.org/wiki?curid=1552311", "title": "Válečkování", "text": "Válečkování\n\nVálečkování je beztřísková metoda obrábění, která zlepšuje kvalitu povrchu bez jakéhokoliv úběru materiálu. Válečkovací nástroje fungují na principu přitlačení odvalovaného tvrdého prvku k povrchu obrobku, čímž na povrchu obrobku vyvinou tlak, který překračuje mez kluzu materiálu. Takto se srovnají na povrchu soustruženého obrobku výstupky a prohlubně, čímž se povrch zhutní a stane rovnoměrným. Tato beztřísková metoda obrábění odstraňuje vady a nerovnosti povrchu s přesností na tisíciny milimetru. To vše je podtrženo jednoduchým použitím.\n\nTělo nástroje je osazeno jednou rolnou vyrobenou z tvrdokovu. Lze je použít univerzálně, nezávisle na válečkovaném průměru. Používají se pro válečkování vnějších i vnitřních válcových ploch, kuželů a konvexních i konkávních rádiusů. Mohou být osazeny i rolnami speciálního tvaru pro použití na konkrétní geometrii obrobku. \n\nTyto nástroje jsou opatřeny hrotem s napájenou diamantovou ploškou. Hrot je v nástroji pružně uložen, pružina vyvíjí tlak na obrobek a válečkování se provádí posuvem po povrchu součásti podobně jako při použití soustružnického nože. \n\nNástroj sestává z těla, ve kterém rotuje několik přesných kuželovitých válců kolem obráceně uloženého kuželovitého vřetena na ložisku. Tyto nástroje jsou určeny vždy na konkrétní průměr obráběné součásti. Při tomto způsobu válečkování působí na obrobek všechny válečky současně po obvodu a nepůsobí tam boční síly způsobující ohýbání součásti. \n\nPři přípravě obrobku je nutno brát v úvahu několik faktorů - vzor povrchu, geometrii řezného nástroje a přídavek na obrábění.\n\nVzorek na povrchu obrobku po obrobení bývá ,zoubkovaný\", což je pro válečkování ideální. Je-li již otvor precizně a hladce obroben, není třeba jej válečkovat. Výrazné trhliny na obrobku a velice hluboké prohlubně vzniklé vrtáním, vystružováním nebo soustružením nejsou pro válečkovací operace vhodné. Budou viditelné i po použití válečkovacího nástroje, protože tento kopíruje povrch, takže kopíruje i velké pukliny a rozměrové nepřesnosti.\n\nU houževnatějších kalených ocelí Rc35 je potřeba povrch co nejlépe dokončit před válečkováním. U tvárných materiálů, jako je mosaz, hliník a žíhané oceli, je možné mít povrch i hrubší. Jsou-li povrchy těchto materiálů velice jemně obrobeny, je nutné se spokojit s relativně malou změnou po použití válečkovacího nástroje. \n\nVýsledkem válečkování je především rozměrová přesnost obrobku. Dokonalý výsledek válečkování závisí zpravidla na těchto faktorech:\n\n\nDrnost povrchu soustruženého dílu se pohybuje kolem 3,2 Ra. Válečkovací nástroje dokážou dosáhnout drsností od 0,1 do 0,35 Ra na jedno přejetí. Na bronzu nebo hliníku lze dosáhnout Ra 0,1 - 0,15, na oceli Ra 0,15 - 0,2 a na kalené oceli Ra 0,2 - 0,4.\n\nVálečkování je beztřísková metoda obrábění, která zlepšuje kvalitu povrchu bez jakéhokoliv úběru materiálu. Válečkované obrobky se vyznačují přesností a kvalitním a zpevněným povrchem. Při používání válečkovacích nástrojů již není třeba používat technologie, jako je broušení, lapování nebo honování.\n\nRozměrová přesnost válečkovaného obrobku je ovlivněna především kvalitou předobrobeného povrchu. Kvalita povrchu, spolu s jeho zpevněním a zhutněním podstatně zvyšuje odolnost obrobku a jeho otěruvzdornost i korozivzdornost. Snižuje riziko únavy materiálu. Odvalování nástroje stlačuje zrna struktury kovu, čímž se zvyšuje jeho povrchová tvrdost o 50 - 100 %. Materiál se válečkováním elasticky deformuje a tím roste jeho pevnost i pod povrchem. To vytváří zpětný tlak na povrch, který je pak odolnější proti silám, jež na něj mohou působit během provozu. Povrchy, které byly válečkovány, mají mnohem větší únosnost a otěruvzdornost. Válečkovací nástroje lze přitom používat na jakémkoliv standardním vřetenovém stroji.\n"}
{"id": "1552313", "url": "https://cs.wikipedia.org/wiki?curid=1552313", "title": "Kathiawari", "text": "Kathiawari\n\nKathiawari je plemeno koní. Pochází z indického poloostrova Kathiawari, podle kterého dostalo svůj název. Jeho předci jsou arabští plnokrevníci a další orientální koně. V Indii jsou tito koně velmi ceněni a mohou je chovat jen nejbohatší rodiny. Dnes se toto plemeno tradičně chová v hřebčíně Junagadh.\n\nKathiawari jsou odolní a vytrvalí koně s živým temperamentem. Jsou energičtí, ale přátelští, klidní a nezákeřní.\nHlava je jemná s typickými ušními boltci, které se na koncích navzájem dotýkají. Krk je arabského typu, hřbet rovný a záď mírně skloněná s poměrně vysoko nasazeným ocasem. Končetiny jsou štíhlé a pevné s malými, tvrdými kopyty. Srst může mít kteroukoli barvu, vyskytují se i strakáči, ale nesmí být vraníci. V kohoutku mají průměrně 147 cm.\n\nKathiawari je silný a vytrvalý jezdecký kůň. I přes své přednosti není ve světě znám a je využívám především ve své domovině. Koně mají přirozený chod podobný töltu u islandských poníků a je proto velmi pohodlný při jízdě na velké vzdálenosti.\n"}
{"id": "1552316", "url": "https://cs.wikipedia.org/wiki?curid=1552316", "title": "Ostendská společnost", "text": "Ostendská společnost\n\nCísařská ostendská společnost (Keizerlijke Oostendse Compagnie nebo Generale Keizerlijke Indische Compagnie) byla obchodní společnost, kterou v prosinci 1722 založil habsburský císař Karel VI. Společnost měla obchodovat s východní Indii a zakládat zámořské kolonie. Stalo se tak poté, co Karel udělil městu Ostende monopol na obchod s Afrikou a Dálným východem. Na vzniku společnosti se podílel také Evžen Savojský. Na nátlak Francie a Velké Británie po pěti letech, roku 1727, musel Karel VI. společnost zrušit, protože Anglie a Nizozemsko považovaly mezinárodní obchod za své výsadní právo.\n"}
{"id": "1552317", "url": "https://cs.wikipedia.org/wiki?curid=1552317", "title": "Mount Alberta", "text": "Mount Alberta\n\nMount Alberta je hora o nadmořské výšce 3619 metrů v národním parku Jasper v kanadské provincii Alberta. Je jedním z nejvyšších vrcholů kanadských Skalistých hor. \n\nMount Alberta se nachází severně od \"Columbia Ice Field\", na východním břehu řeky Athabasca. Je nejvyšší vrcholem \"Sir Winston Churchill Range\". \n\nHora, stejně jako provincie se stejným názvem, byla pojmenována po princezně Louise Caroline Albertě z Velké Británie a Irska, dceři britské královny Viktorie. \n\nPrvovýstup uskutečnili 21. července 1925 horolezci Maki Yūkō, Seiichi Hashimoto, Masanobu Hatano, Tanezo Hayakawa, Yukio Mita a Natagene Okabe z Japonska, jakož i horští průvodci Heinrich Fuhrer, Hans Kohler a Jean Weber ze Švýcarska. Výstup na Mount Alberta je považován za velmi náročný a vyznačuje se vysokou obtížností.\n\n"}
{"id": "1552318", "url": "https://cs.wikipedia.org/wiki?curid=1552318", "title": "Seznam kulturních památek v Židenicích", "text": "Seznam kulturních památek v Židenicích\n\n\n"}
{"id": "1552319", "url": "https://cs.wikipedia.org/wiki?curid=1552319", "title": "Seznam kulturních památek v Maloměřicích", "text": "Seznam kulturních památek v Maloměřicích\n\n\n"}
{"id": "1552320", "url": "https://cs.wikipedia.org/wiki?curid=1552320", "title": "Seznam kulturních památek v Jundrově", "text": "Seznam kulturních památek v Jundrově\n\n\n"}
{"id": "1552321", "url": "https://cs.wikipedia.org/wiki?curid=1552321", "title": "Seznam kulturních památek v Trnité", "text": "Seznam kulturních památek v Trnité\n\n\n"}
{"id": "1552322", "url": "https://cs.wikipedia.org/wiki?curid=1552322", "title": "Seznam kulturních památek v Zábrdovicích", "text": "Seznam kulturních památek v Zábrdovicích\n\n\n"}
{"id": "1552323", "url": "https://cs.wikipedia.org/wiki?curid=1552323", "title": "Seznam kulturních památek v Pisárkách", "text": "Seznam kulturních památek v Pisárkách\n\n\n"}
{"id": "1552324", "url": "https://cs.wikipedia.org/wiki?curid=1552324", "title": "Seznam kulturních památek v Černých Polích", "text": "Seznam kulturních památek v Černých Polích\n\n\n"}
{"id": "1552325", "url": "https://cs.wikipedia.org/wiki?curid=1552325", "title": "Mistrovství České republiky v orientačním běhu 2020", "text": "Mistrovství České republiky v orientačním běhu 2020\n\nMistrovství České republiky v orientačním běhu 2020 proběhne standardně ve čtyřech individuálních a třech týmových disciplínách. \n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\"Souhrnné informace naleznete v článku Mistrovství České republiky v orientačním běhu sprintových štafet.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1552326", "url": "https://cs.wikipedia.org/wiki?curid=1552326", "title": "Jilm pod Kozincem", "text": "Jilm pod Kozincem\n\nJilm pod Kozincem je památný strom v blízkosti osady Kozí Hřbet, nedaleko vrchu Kozinec. Jilm horský (\"Ulmus glabra Huds\".), který roste ve špičce pozemku p.č. 1257, je vitální jedinec s plně zavětvenou a pravidelnou korunou typického habitu s obvodem kmene 292 cm (měření 2017). Strom je chráněn od 19. září 2017 jako autochtonní druh, významný biologicky (z více hledisek), esteticky zajímavý strom, krajinná dominanta, významný vzrůstem.\n\n"}
{"id": "1552327", "url": "https://cs.wikipedia.org/wiki?curid=1552327", "title": "Arawa", "text": "Arawa\n\nArawa je největším městem autonomního území Bougainville a třetím největším městem Papuy-Nové Guineje (po Port Moresby a Lae). V roce 2000 zde žilo 36 443 obyvatel. Nedaleko města se nachází důl Panguna.\n\nArawa byla hlavním městem autonomního území Bougainville, ale protože byla poničena během občanské války (koncem 90. let 20. století), bylo hlavní město přesunuto do města Buka na menším ostrově Buka.\n\n\nVe městě se používá angličtina, tok pisin a naasioi.\n"}
{"id": "1552328", "url": "https://cs.wikipedia.org/wiki?curid=1552328", "title": "Casting na lásku", "text": "Casting na lásku\n\nCasting na lásku (2020) je český celovečení film režisérky Evy Toulové a kinopremiérou v roce 2020.\n\nÚstřední postavou romantické komedie je neúspěšná herečka Stela Nebeská, která s blížící se čtyřicítkou zjišťuje, že díru do světa už asi neudělá. Ztrácí angažmá v divadle, kde stejně hrála jen nevýznamné role. Po kariérním neúspěchu přichází i osobní – manžel jí začne podvádět a ani se to nijak moc nesnaží skrývat. Stela se zapřisáhne, že se mu stůj co stůj pomstí a najde si někoho před kým její manžel zbledne závistí. Začne se proto seznamovat, ale co schůzka, to výstřední nápadník a každé rande končí fiaskem.\n\nTereza Petrášková, Martin Sitta, Jan Řezníček, Igor Bareš, Milan Šteindler, Václav Vydra nejml., Jan Čenský, Zdeněk Maryška, Jitka Sedláčková, Valérie Zawadská, Lukáš Latinák, Lukáš Langmajer, Zuska Velichová, Anna Schmidtmajerová, Vojtěch Babišta, Eva Toulová, Jiřina Havlová\n\n"}
{"id": "1552330", "url": "https://cs.wikipedia.org/wiki?curid=1552330", "title": "Siegfried Popper", "text": "Siegfried Popper\n\nSiegfried Popper (5. ledna 1848, Praha – 19. dubna 1933, tamtéž) byl jedním z nejvýznamnějších lodních architektů přelomu 19. a 20. století v Evropě.\n\nPopper se narodil v Praze jako syn Jáchyma Poppera, (potomka Jáchyma šlechtice Poppera) obchodníka s galanterií a textilním zbožím a jeho ženy Anny Schulhofové. Nejprve navštěvoval německou reálku v Mikulandské ulici na Novém Městě pražském a rok studoval na Vysokém učení technickém v Praze. Poté nastoupil tříleté studium na Technologickém institutu v Karlsruhe, kde získal diplom v oboru strojírenství.\n\nPopper tři roky pracoval v několika strojírenských firmách v Praze a 1. prosince 1869 vstoupil do řad Rakousko-uherského námořnictva jako projektant. Svou práci na návrhu lodi započal v roce 1887, kdy projektoval torpédový křižník Tiger. Postupně byl povýšen až do hodnosti hlavního inženýra (technického admirála), která byla vytvořena pro jeho osobu a byla mu oficiálně udělena 30. dubna 1904. Byl zodpovědný za návrh všech lodí pro námořnictvo postavených až do jeho odchodu na odpočinek 1. dubna 1907. \n\nV roce 1916 mu byl udělen čestný doktorát Vídeňské univerzity který však později vrátil, když univerzita zavedla „Numera clausa“. Císař Vilém II. Pruský mu nabídl místo v oddělení lodní architektury na Technické univerzitě v berlínském Charlottenburgu, Popper však tuto nabídku odmítl. V době svého odchodu ze služby už byl ve špatném zdravotním stavu, byl nedoslýchavý a také špatně viděl.\n\nPo propuštění z námořnictva pracoval jako poradce pro Terstské technické závody (\"Stabilimento Tecnico Triestino\", zhr. \"S.T.T.\"), což byl v té době jediný výrobce velkých válečných lodí v monarchii.\n\nPo svém odchodu do penze se Popper věnoval překladům hebrejské literatury do němčiny. Kvůli špatnému sluchu jej srazila tramvaj v Praze a Popper na následky zranění 19. dubna 1933 zemřel.\n"}
{"id": "1552334", "url": "https://cs.wikipedia.org/wiki?curid=1552334", "title": "Skoky do vody na Letních olympijských hrách 2020", "text": "Skoky do vody na Letních olympijských hrách 2020\n\nSkoky do vody na Letních olympijských hrách 2020 v Tokiu budou probíhat od 25. července do 8. srpna 2020. \n"}
{"id": "1552338", "url": "https://cs.wikipedia.org/wiki?curid=1552338", "title": "Lipovljani", "text": "Lipovljani\n\nLipovljani (, , , ) je vesnice a sídlo stejnojmenné opčiny v Chorvatsku. Nachází se v Sisacko-moslavinské župě, asi 7 km severozápadně od Novsky a asi 13 km jihovýchodně od Kutiny. V roce 2011 žilo v Lipovlanech 2 260 obyvatel, v celé opčině pak 3 455 obyvatel. V celé opčině žije výrazná česká, slovenská a ukrajinská menšina; nejvíce Čechů žije v Lipovlanech a ve vesnici Krivaj.\n\nV opčině se nacházejí celkem 4 obydlené vesnice.\n\nOpčinou prochází dálnice A3, na Lipovljani zde vede exit 9a. Na dálnici je též u Lipovlanů stejnojmenná odpočívka Lipovljani.\n"}
{"id": "1552340", "url": "https://cs.wikipedia.org/wiki?curid=1552340", "title": "Sportovní střelba na Letních olympijských hrách 2020", "text": "Sportovní střelba na Letních olympijských hrách 2020\n\nSportovní střelba na Letních olympijských hrách 2020 v Tokiu se bude konat od 25. července do 2. srpna 2020 v Camp Asaka.\n"}
{"id": "1552345", "url": "https://cs.wikipedia.org/wiki?curid=1552345", "title": "Stolní tenis na Letních olympijských hrách 2020", "text": "Stolní tenis na Letních olympijských hrách 2020\n\nStolní tenis na Letních olympijských hrách 2020 v Tokiu se konal od xx. srpna do xx. srpna 2020. \n"}
{"id": "1552347", "url": "https://cs.wikipedia.org/wiki?curid=1552347", "title": "Buka (město)", "text": "Buka (město)\n\nBuka je hlavní město autonomního území Bouganiville, což je součást Papuy-Nové Guineje. Neleží na hlavním ostrově Bougainville nýbrž na menším ostrově, který se též nazývá Buka. Pobřeží ostrova Bougainville je ovšem vzdáleno cca. 300 metrů od města, na tomto nedalekém pobřeží leží vesnice Kokopao.\n\nVe městě je letiště Buka, ze kterého létá aeorlinka Air Niugini do Port Moresby, Lae a Rabaulu. Létá sem také společnost PNG Air, ovšem pouze z Rabaulu.\n\nV Buce je též zastávka autobusu.\n\n\nOficiálním jazykem je angličtina, nicméně se zde používá též papuánský jazyk naasioi a austronéský jazyk torau.\n"}
{"id": "1552348", "url": "https://cs.wikipedia.org/wiki?curid=1552348", "title": "Synchronizované plavání na Letních olympijských hrách 2020", "text": "Synchronizované plavání na Letních olympijských hrách 2020\n\nSynchronizované plavání na Letních olympijských hrách 2020 v Tokiu se konalo od xx. srpna do xx. srpna 2020. \n"}
{"id": "1552349", "url": "https://cs.wikipedia.org/wiki?curid=1552349", "title": "Šerm na Letních olympijských hrách 2020", "text": "Šerm na Letních olympijských hrách 2020\n\nŠerm na Letních olympijských hrách 2020 v Tokiu se konal od 25. července - 2. srpna 2020.\n"}
{"id": "1552352", "url": "https://cs.wikipedia.org/wiki?curid=1552352", "title": "Naasioi", "text": "Naasioi\n\nNaasioi (též \"Nasioi, Kieta, Kieta Talk\" nebo \"Aunge\") je papuánský jazyk. Používá se na ostrově Bougainville (autonomní území Bougainville) v Papui-Nové Guinei. \n\nPodle Ethnologue má 20 000 mluvčích. \n\nNaasioi obsahuje tyto samohlásky:\n\nA tyto souhlásky:\n"}
{"id": "1552356", "url": "https://cs.wikipedia.org/wiki?curid=1552356", "title": "Kokota (rozcestník)", "text": "Kokota (rozcestník)\n\nKokota může být:\n"}
{"id": "1552358", "url": "https://cs.wikipedia.org/wiki?curid=1552358", "title": "Jan Štíbr", "text": "Jan Štíbr\n\nJan Štíbr (* 25. září 1950 Praha) je český historik umění se specializací na barokní sochařství, plastiku 20. století a faleristiku. Od roku 1992 ředitel Severočeské galerie výtvarného umění v Litoměřicích.\nPo absolvování SVVŠ v Praze (1965–1968) studoval v letech 1968–1973 na Filozofické fakultě UK v Praze dějiny umění a estetiku (prof. J. Pešina, J. Homolka, J. Kropáček, O. J. Blažíček) a historii (prof J. Petráň). Studia ukončil obhajobou diplomové práce \"Dílo sochařské rodiny Pacáků\" (1974, Mgr., PhDr.)\n\nV letech 1973–1978 byl zaměstnán jako historik umění-památkář v KS Státní památkové péče a ochrany přírody v Ústí nad Labem, poté jako správce hradu Bezděz (1979–1980). Od roku 1981 byl pracovníkem Okresního archivu v Litoměřicích, od roku 1988 působil jako historik umění ve Státních restaurátorských ateliérech. V letech 1990–1992 byl inspektorem památkové péče Okresního úřadu v Litoměřicích. \n\nOd roku 1992 je ředitelem Severočeské galerie výtvarného umění v Litoměřicích. Počátkem 90. let získal pro Severočeskou galerii od Okresního úřadu odsvěcený barokní kostel Zvěstování Panny Marie, který byl do té doby užíván jako depozitář a dílny. Byl spoluorganizátorem pěti ročníků sochařských sympozií v Litoměřicích a čtyř mezinárodních projektů \"Barok a dnešek\" a \"Otevřený dialog\", uspořádaných v kostele Zvěstování Panny Marie v Litoměřicích. Během svého druhého funkčního období (od r. 2017) usiloval o získání jezuitské koleje, kam chtěl umístit depozitář a stálou sbírku Severočeské galerie výtvarného umění v Litoměřicích.\n\nJe členem nákupních komisí Památníku Terezín a Okresního muzea v Lounech. Člen ICOM. Od roku 2002 působí v redakční radě časopisu Drobná plastika, přispívá články do časopisů Ateliér, Antique, Journal of the OMSA, Podřipský měsíčník Okresní galerie v Roudnici nad Labem, Vlastivědný sborník muzea v Litoměřicích.\n\n\n"}
{"id": "1552380", "url": "https://cs.wikipedia.org/wiki?curid=1552380", "title": "Tunel Bukoviḱ", "text": "Tunel Bukoviḱ\n\nTunel Bukoviḱ (makedonsky Тунел Буковиќ) je železniční tunel, který se nachází v blízkosti stejnojmenného pohoří v Severní Makedonii. Byl vybudován v nadmořské výšce 762 m n. m. Nejbližší obce v blízkosti tunelu jsou Padanište a Zajas, je součástí trati Skopje–Kičevo.\n\nTunel je dlouhý 7062 m a díky tomu je nejdelším na území Severní Makedonie. Trať je nelektrifikovaná, jednokolejná. Vybudován byl v 60. letech 20. století; dokončen byl roku 1969. Stavební práce, které probíhaly nejdříve od roku 1964 realizovala tehdejší bělehradská společnost Tunelogradba. Ve své době se jednalo o výjimečné stavební dílo. \n\nV roce 2018 byl v blízkosti železničního tunelu budován i tunel silniční.\n"}
{"id": "1552383", "url": "https://cs.wikipedia.org/wiki?curid=1552383", "title": "Mezinárodní Botevova cena", "text": "Mezinárodní Botevova cena\n\nMezinárodní Botevova cena (: Международна ботевска награда) je prestižní vyznamenání Bulharska, udílená za významné úspěchy v oblasti literatury. Založena byla roku 1972.\n\nStátní cena byla založena výnosem Národního shromáždění č. 1695 ze dne 24. července 1972. Byla pojmenována po Christu Botevovi, předním bulharském básníku, novináři a revolucionáři, který je bulharským národním hrdinou a symbolem boje za nezávislost státu. Udílena je v několika kategoriích každých pět let.\n\nPo pádu komunistického režimu nebyla cena v roce 1991 udělena. Její udílení bylo obnoveno v roce 1996. Mimo pravidelné udílení byla výjimečně v roce 2008 udělena Alexandru Solženicynu v souvislosti s jeho úmrtím.\n\nMedaile má pravidelný kulatý tvar. Je na ni vyobrazen bulharský básník a revolucionář Christo Botev. Napravo od portrétu jsou data narození a úmrtí tohoto muže 1848 • 1876. Na zadní straně je bulharský lev stojící na zadních nohách. Pod lvem je zkřížená zbraň s brkem. V kruhu při vnějším okraji medaile je ve dvou řadách nápise v cyrilici ЛАУРЕАТНА МЕЖПУНАРОДНА БОТЕВСКА НАГРАДА.\n\nMedaile je zavěšena na stuze v barvách bulharské vlajky, tedy na stuze tvořené stejně širokými pruhy v barvách bílé, zelené a červené. Stuha je připojena ke kovové destičce ve tvaru vavřínového věnce.\n"}
{"id": "1552387", "url": "https://cs.wikipedia.org/wiki?curid=1552387", "title": "Celestin Matějů", "text": "Celestin Matějů\n\nCelestin Matějů (6. dubna 1880 Bačetín – 5. dubna 1959 Kolinec), byl český akademický malíř.\n\nNarodil se v Bačetíně u Dobrušky v podhůří Orlických hor do rodiny polního zahradníka Jana Matějů a jeho druhé ženy Anny roz. Holé z Mezilesí. Celestin projevoval již v dětství nadání ke kreslení a později i k malbě. Měl dva nevlastní bratry z otcova prvního manželství (Josefa a Antonína) a šest vlastních sourozenců (bratry Jana, Stanislava, Adolfa, Bohumila a sestry Annu a Emílii). Obecnou školu navštěvoval v rodném Bačetíně a později žil v Červeném Kostelci. Studovat malířství a grafiku odešel do Vídně a po návratu ze studií žil a tvořil v Červeném Kostelci. V prosinci roku 1908 se v Praze oženil s Eliškou Bekovou a zprvu žili na Žižkově a později na Královských Vinohradech. V roce 1909 se jim narodil syn Vilém a za rok opět syn Rudolf. Během svého pobytu v Praze namaloval nespočet obrazů ve kterých zachytil postupně mizející zákoutí tohoto města. V roce 1924 daroval do nově vystavěné kaple v Sudíně obraz sv. Anny, které je stavba zasvěcena. V letních měsících roku 1925 pobýval v Náchodě a vzniklé obrazy zde i vystavil.\n\nV říjnu roku 1937 Celestin Matějů ovdověl a kolem roku 1940 Prahu opustil a odstěhoval se do Kolince u Klatov ke své druhé ženě Anně Matějů, za svobodna Mertlové. Zde žil a tvořil v domě čp. 202 a měl tam i ateliér. Vytvořil zde mnoho obrazů, povětšinou miniatur, kterými obdaroval své známé a často jimi platil protislužby. Ve své tvorbě se věnoval převážně malbě krajin, ale byl i zručný portrétista a maloval i zátiší a květiny. Reprodukce obrazů Celestina Matějů převážně z Náchodska byly vydávány na řadě pohlednic.\n\nCelestin Matějů zemřel v Kolinci 5. 4. 1959 a je pohřben na místním hřbitově.\n\nV říjnu roku 2017 byl v Bačetíně pojmenován nový zvon Celestýn po osobě ak. mal. Celestina Matějů a zároveň byla otevřena naučná stezka Celestina Matějů mezi Bačetínem a místní částí Sudín.\n\n\n\n\n"}
{"id": "1552388", "url": "https://cs.wikipedia.org/wiki?curid=1552388", "title": "Anamarija Lampičová", "text": "Anamarija Lampičová\n\nAnamarija Lampič, přechýleně Lampičová (* 17. června 1995 v Lublani) je slovinská běžkyně na lyžích. Je stříbrnou medailistkou z Mistrovství světa ve sprintu dvojic. \n\nPochází ze sportovní rodiny – její otec Janez Lampič byl jugoslávský reprezentant v cyklistice a startoval na olympiádě 1984, její mladší bratr Janez je rovněž běžkař na lyžích. Již v osmnácti letech startovala v závodu Světového poháru. V jednadvaceti letech poprvé vyhrála závod Světového poháru a po Petře Majdičové a Vesně Fabjanové se stala třetí Slovinkou v historii, které se to podařilo.\n\n"}
{"id": "1552390", "url": "https://cs.wikipedia.org/wiki?curid=1552390", "title": "Taekwondo na Letních olympijských hrách 2020", "text": "Taekwondo na Letních olympijských hrách 2020\n\nTaekwondo na Letních olympijských hrách 2020 v Tokiu se konal od 5. do 8. srpna 2020.\n"}
{"id": "1552392", "url": "https://cs.wikipedia.org/wiki?curid=1552392", "title": "Triatlon na Letních olympijských hrách 2020", "text": "Triatlon na Letních olympijských hrách 2020\n\nTriatlon na Letních olympijských hrách 2020 v Tokiu se bude konat od 27. července do 1. srpna 2020, a to v Odaiba. \n"}
{"id": "1552400", "url": "https://cs.wikipedia.org/wiki?curid=1552400", "title": "Veslování na Letních olympijských hrách 2020", "text": "Veslování na Letních olympijských hrách 2020\n\nVeslování na Letních olympijských hrách 2020 v Tokiu se bude konat od 24. do 31. července 2020.\n"}
{"id": "1552402", "url": "https://cs.wikipedia.org/wiki?curid=1552402", "title": "Inundační most v Předměřicích nad Jizerou", "text": "Inundační most v Předměřicích nad Jizerou\n\nInundační most v Předměřicích nad Jizerou je silniční kamenný most, který se nachází v zátopovém území na levém břehu Jizery mezi Předměřicemi nad Jizerou a Tuřicemi na silnici II/610. Byl zapsán do Ústředního seznamu kulturních památek ČR.\n\nMost byl pravděpodobně postaven v první polovině 19. století. Na mostě stála socha svatého Jana Nepomuckého z konce 18. století v nadživotní velikosti (310 cm), která byla přesunuta před faru v Předměřicích nad Jizerou.\n\nInundační most je zděná kamenná stavba o pěti polích postavena z velkých opracovaných pískovcových kvádrů. Oblouky o rozpětí šesti metrů vystupují ze čtyř hranolových pilířů, které mají náběžné strany zakončeny ostrými břity. Původně tato zakončení vystupovala asi tři metry před líc pilířů. Oblouky nesou vozovku, která byla široká asi šest metrů. Ve dvacátých letech 20. století byla rozšířena na devět metrů. Nové železobetonové nosníky byly položeny na vystupující náběžné hrany na betonovou nadezdívku. Mimo asfaltové vozovky jsou po obou stranách dva chodníky.\n\n"}
{"id": "1552404", "url": "https://cs.wikipedia.org/wiki?curid=1552404", "title": "Puskás Aréna", "text": "Puskás Aréna\n\nPuskás Aréna je víceúčelový stadion sloužící zejména pro fotbal v Budapešti. Kapacita stadionu je 67 215 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Stadion byl postaven na místě starého Stadionu Ference Puskáse. \n\nPlány na nový národní stadion byly zveřejněny v říjnu 2008. Měl nabídnout 31 200 sedadel a mohl být v případě potřeby rozšířena o 12 500 míst. To by zahrnovalo 34 VIP boxů, 1200 obchodních a 200 VIP křesel. Měl by splňovat všechny mezinárodní požadavky. Nakonec však tyto plány nebyly realizovány. \n\nV roce 2011 UEFA oznámila, že k 60. výročí mistrovství Evropy ve fotbale 2020 bude hostit na stadionech v různých evropských zemích. Na jaře 2014 se maďarské sdružení MLSZ přihlásilo s budoucím stadionem jako místo pro mistrovství Evropy ve fotbale 2020. Politik László Vigh oznámil již 23. dubna 2013 výstavbu nového národního stadionu s 65 000 místy. Záměrem nové fotbalové arény bylo zbourat Stadion Ference Puskáse a zachovat staré zdi stadionu. Výstavba by měla být zahájena na konci roku 2014 a dokončena po třech letech.\n\nV květnu 2015 byla kritizována politika odpovědnou za projekt, protože byly enormně zvýšeny náklady a že plány výstavby stadionu by měly být zjednodušeny. Samotný stadion měl být nakonec postaven podle plánu, ale ostatní plánovaná zařízení pro jiné sporty, jako je atletická dráha pod střechou stadionu, musí být vymazána a konstrukce musí být zaměřena pouze na organizaci fotbalových zápasů. Zahájení výstavby nastalo na začátku dubna 2017.\n\nAréna byla slavnostně otevřena 15. listopadu 2019 přátelským utkáním mezi Maďarskem a Uruguayí. \n\nSpolečně s Allianz Arenou budou hostit zápasy skupiny F v mistrovství Evropy ve fotbale 2020.\n"}
{"id": "1552420", "url": "https://cs.wikipedia.org/wiki?curid=1552420", "title": "Janaki a Milton Manaki", "text": "Janaki a Milton Manaki\n\nJanaq (1878 Avdella – 1954 Soluň, Řecko) a Milton (1882 Avdella – 1964 Bitola, Socialistická republika Makedonie) Manaki (nebo přesněji Manaqi) byli balkánští fotografové a filmaři, průkopníci těchto umění na poloostrově. V roce 1905 natočili první film v regionu ve městě Bitola. Na počest jejich práce se každoročně v Bitole koná Mezinárodní filmový festival bratrů Manakiových. Jsou známí jako autoři více než 17 300 fotografií ve 120 různých místech. \n\nBratři byli původem Valaši z pohoří Pindit a přilehlých oblastí. Často se nazývají Janaq a Milto Manaki, Manaqi nebo Manakia. V makedonštině jsou známí jako Janaki a Milton Manaki \"(Јанаки\" a \"Милтон Манаки)\" a v řečtině Yiannakis a Miltiadis Manakias \"(Γιαννάκης\" a \"Μιλτιάδης Μανάκιας).\" Ale jsou také známí pod obecným názvem bratři Manaqi, Manaki nebo Manakis.\n\nJanaq a Milto Manakiové se narodili v horské vesnici Avdella, tehdy v části osmanské říše, dnes na hranici mezi provincemi Thesálie a Epirus v Řecku.\n\nV roce 1905 koupili v Londýně kameru Bioscope a použili ji k natáčení různých témat. Snímek, ve kterém jejich 114letá babička tká přízi na kolovrátku u domu v Avdelle v délce 60 sekund je řazen mezi první kinofilm na Balkáně. Dále natočili například návštěvy vysokých úředníků v Bitole, včetně sultána Mehmeda (1911), krále Petra (Petara) a prince Alexandra Srbska (1913) a krále Konstantina a prince Pavla z Řecka (1918); místní svátky a svatby nebo povstalecká hnutí. Otevřeli první kino v Bitole, nejprve na volném prostranství (1921) a poté v sále (1923). \n\nV roce 1906 je pozval na svůj dvůr Karel I. Rumunský a požádal je o zastávání funkce svých dvorních fotografů. Na jubilejní výstavě v Bukurešti získali zlatou medaili.\n\nJejich filmové archivy byly v roce 1955 uchovány ve Státním archivu Socialistické federativní republiky Jugoslávie, ale v roce 1976 byly převedeny do Cinemathotéky Socialistické republiky Makedonie (součást svazku jugoslávské federace po druhé světové válce). \n\nNa jejich počest se v Bitole koná každoroční mezinárodní filmový festival.\n\nPříběh bratra Janakiho byl hlavním motivem, na kterém řecký filmař Theo Angelopoulos založil film \"Shikimi i Uliksit\" (Τέμά του Οδυσσάς), kde se jako metafora použilo hledání ztraceného filmového kotouče bratrů Manakiů na Balkáně. Film začíná klasickým záběrem na babičku, která přede vlněnou přízi na kolovrátku. \n\n\nCelková délka všech filmů vyrobených bratry Manakiovými je asi jedna a půl hodiny. \n\n"}
{"id": "1552426", "url": "https://cs.wikipedia.org/wiki?curid=1552426", "title": "Majur", "text": "Majur\n\nMajur (do roku 1991 Kostajnički Majur, ) je vesnice a sídlo stejnojmenné opčiny v Chorvatsku. Nachází se v Sisacko-moslavinské župě, na řece Sunji, blízko hranic s Bosnou a Hercegovinou, asi 3 km severozápadně od Hrvatské Kostajnice a asi 34 km jihovýchodně od Sisaku. V roce 2011 žilo v Majuru 324 obyvatel, v celé opčině pak 1 185 obyvatel.\n\nV opčině se nachází celkem 11 obydlených vesnic.\n\nOpčinou prochází silnice D224.\n"}
{"id": "1552441", "url": "https://cs.wikipedia.org/wiki?curid=1552441", "title": "Sunja", "text": "Sunja\n\nSunja () je vesnice a sídlo stejnojmenné opčiny v Chorvatsku. Nachází se v Sisacko-moslavinské župě, asi 16 km severovýchodně od Hrvatské Kostajnice a asi 21 km jihovýchodně od Sisaku. V roce 2011 žilo v Sunji 1 412 obyvatel, v celé opčině pak 5 748 obyvatel.\n\nVesnice leží na stejnojmenné řece Sunji, podle níž je vesnice i celá opčina pojmenována.\n\nV opčině se nachází celkem 40 obydlených vesnic.\n\nOpčinou prochází silnice D224.\n"}
{"id": "1552447", "url": "https://cs.wikipedia.org/wiki?curid=1552447", "title": "Inundační most v Postoloprtech", "text": "Inundační most v Postoloprtech\n\nInundační most v Postoloprtech je silniční přemostění zátopového území a řeky Ohře na katastrálním území Postoloprty a Skupice u Postoloprt. Jde o soustavu čtyř mostů v celkové délce přes 800 m. Celek byl zapsán do Ústředního seznamu kulturních památek ČR.\n\nMost byl postaven na důležité císařské silnici tzv. lipské vedoucí z Prahy přes Slaný – Louny – Chomutov do Lipska, která byla budována v letech 1753–1757. Vedla přes širokou zátopovou oblast obou břehů řeky Ohře. V roce 1845 byla zahájena stavba inundačních mostů v kombinaci s náspy a řetězového mostu přes Ohři. Stavba mostů, která byla financována státem, byla dokončena v roce 1853. Řetězový most byl nahrazen v letech 1809–1909 betonovým mostem. V letech 1995–1996 proběhla oprava mostů. Hlavní dopravní cesta byla v osmdesátých letech 20. století přesunuta na silnici I/7 – nově vybudovaný obchvat Postoloprt a místo ní je málo frekventovaná silnice III. třídy (Husova ulice).\n\nNa levém břehu řeky Ohře od Pospoloprt byl postaven kamenný most z lomového kamene s devíti segmenty. Osm pilířů je postaveno z opracovaných kvádrů, mají zaoblené nárožníky, které jsou ukončeny římsou na níž je kulová výseč.\n\nPřes řeku Ohři vedl dřevěný most, který byl nahrazen řetězovým mostem. V letech 1908–1909 byl dosluhující a vlivem zvyšující se zátěže dopravy opotřebovaný most byl nahrazen betonovým mostem. Je tvořen třemi segmentovými betonovými oblouky, které nasedají na dva mírně kónické pilíře z kvádrů a dvě příbřežní opěry. Krajní oblouky mají rozpětí 28,1 m, střední má rozpětí 31,4 m, tloušťka klenby je 700 mm. Čela oblouků jsou zdoben geometrickým dekorem. Celý most je 102 m dlouhý. Autorem návrhu je Ing. Karel Herzán (1869–1940). U pravobřežní opěry se nachází objekt lehkého opevnění.\n\nInundační most se nachází na pravobřežní straně Ohře a je řešen obdobně jako most první. Pět mostních oblouků nasedá na čtyři zděné pilíře. Mostní parapety jsou zděné s zaobleným zakončením.\n\nInundační most pokračuje za třetím inundačním mostem, má osm pilířů a devět oblouků. Konstrukční řešení je obdobné jako u prvního mostu. Mostní parapety jsou zděné, zakončené čtvercovými betonovými deskami. Třetí a čtvrtý most byl pokrytý betonovým torketem.\n\n\n"}
{"id": "1552462", "url": "https://cs.wikipedia.org/wiki?curid=1552462", "title": "Heterofonie", "text": "Heterofonie\n\nHeterofonie je primitivní forma vícehlasu. Po většinu skladby zní jednohlas s občasnými vybočeními nebo ozdobami druhého hlasu. V Evropě se vyskytovala ve vokální i vokálně instrumentální hudbě raného středověku. Ve 21. století je heterofonie využívána například v hudbě japonské, či hudbě některých etnik Afriky a jižní Asie.\n"}
{"id": "1552504", "url": "https://cs.wikipedia.org/wiki?curid=1552504", "title": "Světová aliance reformovaných církví", "text": "Světová aliance reformovaných církví\n\nSvětová aliance reformovaných církví (ve zkratce WARC odvozené z anglické podoby názvu ') bylo mezinárodní uskupení se sídlem v Ženevě sdružující celkem 218 reformovaných či kongregačních nebo valdenských a sjednocených církví ze 107 zemí světa. Vlivem toho zastupuje odhadem 75 milionů věřících. Lze ji tak považovat za největší platformu kalvinistické teologie ve světě. WARC vznikla roku 1875 pod názvem Aliance reformovaných církví ve světě, jež se řídí presbyterním řádem\"'. Po přibližně stu letech se roku 1970 sloučila s \"Mezinárodní kongregační radou\", která sama vznikla v roce 1891.\n\nJednotliví členové světové aliance jsou celé církve, které však i nadále zůstávají samostatnými celky. Vlastní svaz neslouží k rozhodování o osudech svých členů, nýbrž koordinuje činnost svých členů v teologickém bádání nad odkazem reformace, tak též v přístupu jednotlivých církví k otázkám současného světa, mezi něž patří vztah k rasismu či k dodržování lidských práv po světě. Vedle toho se snaží o dialog s dalšími společenstvími křesťanských církví jako jsou katolíci, luteráni nebo anglikáni). Pro tyto úkoly má WARC zřízeno celkem osm specifických pracovních skupin.\n\nV čele světové aliance je Valné shromáždění, které se na svých jednáních schází jednou za sedm až osm let. Tvoří ho delegace jednotlivých členských církví spolu s reprezentanty přidružených a partnerských organizací. Na jednáních volí Valné shromáždění čtyřicetičlenný Výkonný výbor, který svaz reprezentuje navenek a současně dohlíží na vnitřní činnost celého uskupení. V čele Výkonného výboru stojí prezident a šest viceprezidentů, představující zástupce hlavních světových regionů. Činnost celého svazu řídí sekretariát vedoucího tajemníka.\n\nRoku 2010 se Světová aliance reformovaných církví sloučila s Reformovanou ekumenickou radou (REC). Nově vzniklý denominační svaz nese název Světové společenství reformovaných církví (\"World Communion of Reformed Chrurches\" – WCRC).\n\nZ církví v České republice je členem Světové aliance reformovaných církví Českobratrská církev evangelická (ČCE), jejíž jedna ze dvou předchůdkyň – Evangelická církev helvetského vyznání – patřila v roce 1875 k zakladatelským církvím. Členem až do roku 2003 byla rovněž Církev bratrská (CB). Důvodem pro ukončení členství se stal nesouhlas s celkovou politickou orientací aliance.\n"}
{"id": "1552534", "url": "https://cs.wikipedia.org/wiki?curid=1552534", "title": "Uwadžima", "text": "Uwadžima\n\nUwadžima () je město v prefektuře Ehime v Japonsku. K roku 2019 v ní žilo přes 71 tisíc obyvatel.\n\nUwadžima leží na západním pobřeží ostrova Šikoku. \n\nZačíná zde železniční trať Uwadžima – Takamacu vedoucí podél severního pobřeží ostrova Šikoku do města Takamacu na jeho severovýchodě.\n\nPrvní zprávy o Uwadžimě jsou z roku 1595, kdy oblasti vládl Takatora Tódó a Uwadžima byla známa pod jménem \"Itadžima\". \n\nV rámci reforem se v roce 1889 Uwadžima stala městem a následně do ní byly sloučeny některé okolní vesnice. V téže době byl rozšířen místní přístav, který se stal následně důležitou součástí místního hospodářství.\n\nZa druhé světové války byla Uwadžima v roce 1945 těžce poničena leteckým bombardováním ze strany Spojených států amerických.\n\n"}
{"id": "1552535", "url": "https://cs.wikipedia.org/wiki?curid=1552535", "title": "Ludmila Zábršová-Molínová", "text": "Ludmila Zábršová-Molínová\n\nLudmila Zábršová-Molínová (* 1. října 1949) je česká herečka a dabérka.\n\nLudmila Zábršová-Molínová se narodila 1. října 1949. Jako herečka se představila v mnoha hlavně menších nebo epizodních rolích. Na televizních obrazovkách se poprvé objevila v roce 1982, a to ve filmu \"Slečna se špatnou pověstí\". Mezi její známější seriálové role patří zdravotní sestra v seriálu \"Ulice\" nebo paní Vopršálková v seriálu \"Ohnivý kuře\". Jejími známými dabingovými rolemi jsou kupříkladu Lívie ve filmech \"Auta\", \"Auta 2\" a \"Auta 3\", ředitelka McGeeová v muzikálu \"Pomáda\" nebo Roz v \"Příšerkách s.r.o.\" a \"Univerzitě pro příšerky\".\n\n"}
{"id": "1552540", "url": "https://cs.wikipedia.org/wiki?curid=1552540", "title": "Kimecu no jaiba", "text": "Kimecu no jaiba\n\nKimecu no jaiba () je japonská dark fantasy šónen manga, jejímž autorem je Kojoharu Gotóge. Manga začala pravidelně vycházet od února 2016 v měsíčníku \"Šúkan šónen Jump\" nakladatelství Šúeiša a postupně je vydávána v souborných svazcích. Na základě mangy vytvořilo v roce 2019 studio ufotable adaptaci v podobě stejnojmenného 26dílného animovaného seriálu. Na rok 2020 pak bylo ohlášeno uvedení animovaného filmu \"Gekidžóban Kimecu no jaiba: Mugen rešša-hen\" do kin.\n\nV období Taišó žije se svojí rodinou milý a inteligentní chlapec Tandžiró Kamado. Po smrti svého otce se stává živitelem rodiny. Život se mu však obrátí na ruby v momentě, kdy je jeho rodina napadena démony. Jediní, kdo útok přežijí, jsou Tandžiró a jeho sestra Nezuko, ze které se stal démon. Nezuko avšak vykazuje známky lidských emocí a myšlenek. Tandžiró se nato setkává se zabijákem démonů, Gijem Tomiokem, kterým je naverbován a stává z něj také zabiják démonů. Jeho cílem je pomoci své sestře proměnit se zpět v člověka a pomstít zesnulé členy rodiny.\n\n"}
{"id": "1552543", "url": "https://cs.wikipedia.org/wiki?curid=1552543", "title": "Prostantera", "text": "Prostantera\n\nProstantera (\"Prostanthera\") je rod rostlin z čeledi hluchavkovitých, v níž je řazen do její nejbazálnější podčeledi \"Prostantheroideae\". Zahrnuje zhruba 100 druhů, z nichž všechny jsou endemity Austrálie. Mnohé jsou pěstovány pro okrasu nebo jako zdroj esenciálních olejů a jako koření.\n\nJedná se obvykle o keře či polokeře, zřídka též stromy. Větévky a letorosty jsou většinou zhruba okrouhlé, někdy též čtyřhranné. Listy a mladé výhony některých zástupců jsou po rozdrcení aromatické. Květy jsou oboupohlavné, vyrůstající v paždích listů nebo v koncovém květenství, jímž může být thyrsus, hrozen nebo lata. Kalich je výrazně dvoupyský, stejně tak koruna, která může být bílé, růžové, světle fialové, purpurové, červené, modrozelené, případně i žluté barvy. Co do morfologie květů a s ní související strategie opylování je rod dělen do dvou sekcí: Květy s mělkou korunní trubkou a velkým spodním pyskem (\"Prostanthera\" sect. \"Prostanthera\") jsou opylovány hmyzem, květy s dlouhou a hlubokou korunní trubkou a spodním pyskem menším (\"Prostanthera\" sect. \"Klanderia\") jsou opylovány ptactem; pro podrobný popis ekologických vazeb ale dosud chybí dostatečná data. Plodem jsou tvrdky rozpadající se na 4 merikarpia, často jsou uzavřeny ve vytrvalém kalichu přehnutím jeho horního pysku.\n\nCelý rod je rozšířen pouze v Austrálii a Tasmánii. Jeho zástupci zde rostou v široké škále biotopů: na březích vodních toků nebo v pobřežních křovinách, ve vlhkých deštných lesích stejně jako v suchých tvrdolistých porostech akácií, eukalyptů a přesličníků. Některé druhy (např. \"P. cuneata\") zasahují až po subalpinská vřesoviště a křoviny, jiné rostou na exponovaných skalnatých stanovištích nebo ve vlhkých porostech mezi stromovými kapradinami. Vesměs preferují lehké, propustné, mělké půdy, méně či středně úživné; některé rostou na stanovištích s plným osluněním, jiné spíše ve stínu.\n\nMnohé druhy jsou pěstovány a šlechtěny pro okrasu; převážná většina z nich však není mrazuvzdorná, v Evropě některé z nich dokáží přezimovat venku pouze na chráněném stanovišti v mírných oceanických podmínkách, například ve Velké Británii. Z České republiky jsou udáváni pouze dva zástupci v Botanické zahradě hlavního města Prahy, z toho jeden (\"Prostanthera ovalifolia\") ve sbírce sukulentů skleníku Fata Morgana.\n\nVzhledem k obsahu aromatických látek jako menthol, cineol a další jsou využívány jsou jako zdroj esenciálních olejů, jako léčivky proti bolestem hlavy, nachlazení, při zažívacích potížích a jako antibakteriální prostředek, pro přípravu čajů a k inhalacím. Mnohé druhy fungují též jako koření.\n\n"}
{"id": "1552549", "url": "https://cs.wikipedia.org/wiki?curid=1552549", "title": "Dublinský zámek", "text": "Dublinský zámek\n\nDublinský zámek, irsky \"Caisleán Bhaile Átha Cliath,\" je stavba v irském hlavním městě Dublin, na ulici Dame Street. Sídlí v něm vláda Irské republiky (od 1922) a probíhají v něm inaugurace irského prezidenta (od 1938). Vláda zasedá v místnosti zvané St Patrick's Hall. Před rokem 1922 na zámku sídlila britská správa Irska. Počátky stavby sahají do roku 1204, stavitelem byl Jan Bezzemek. Památkou na tuto, gotickou, fázi výstavby jsou především dvě věže, Bermingham Tower a Record Tower. Věže sloužily v minulosti také jako vězení, byl zde vězněn například jeden z vůdců irského povstání z roku 1798 Joseph Holt. Současná podoba zámku však pochází především z 18. století. Typickým rysem je jistá stylová nekompaktnost dostaveb. V 17. století byly vytvořeny zahrady. Celý zámecký komplex se rozkládá na ploše 44 000 metrů čtverečních.\n"}
{"id": "1552552", "url": "https://cs.wikipedia.org/wiki?curid=1552552", "title": "Ižora", "text": "Ižora\n\nIžora (, ) je řeka v Rusku, která je levostranným přítokem Něvy. Je dlouhá 76 km a její povodí má rozlohu okolo 1000 km². Maximální šířka dosahuje šedesáti metrů a maximální hloubka čtyř metrů.\n\nŘeka pramení nedaleko vesnice Skvoricy na Ižorské vysočině v nadmořské výšce 93 metrů. Protéká Leningradskou oblastí a Kolpinským rajónem města Petrohradu. Při ústí do Něvy se nachází sídlo Usť-Ižora. Ižora má více než dvě stovky přítoků, z nichž však jen devět přesahuje délku 10 km. Hlavními zdroji vody jsou podzemní prameny a dešťové nebo sněhové srážky. V důsledku intenzivní hospodářské činnosti je kvalita vody nízká. \n\nPodle řeky je pojmenován strojírenský podnik Ižorské závody v Kolpinu. V roce 1420 se na březích konala bitva na Něvě, bojovalo se tu i v době obležení Leningradu. V kraji okolo řeky žijí Ižorové.\n"}
{"id": "1552555", "url": "https://cs.wikipedia.org/wiki?curid=1552555", "title": "Katedrála Nejsvětější Trojice (Dublin)", "text": "Katedrála Nejsvětější Trojice (Dublin)\n\nKatedrála Nejsvětější Trojice je kostel v irském hlavním městě Dublin, starší ze dvou dublinských katedrál (mladší je Katedrála svatého Patrika). Využívá ji protestantská církev Church of Ireland a katedrála je sídlem jejího arcibiskupa. Formálně je sídlem i katolického arcibiskupa Dublinu, ten nicméně od anglické reformace využívá kostel sv. Marie na Marlborough Street. Stavba katedrály začala okolo roku 1028, z rozhodnutí krále Dublinského království Sigtrygga Silkbearda. Stavba je původně gotická, ale v novověku se k záchraně chrámu učinilo mnoho novogotických úprav, které je těžké odlišit od původní podoby. V katedrále lze nalézt hrobku Strongbowa, neboli Richarda de Clarea, 2. hraběte z Pembroke, středověkého normansko-velšského válečníka, který přišel do Irska na žádost krále Diarmaita Mac Murchady, a jehož příchod znamenal začátek anglo-normanského ovládnutí Irska. Kostel disponuje vůbec největší kryptou v Irsku i na celých Britských ostrovech.\n"}
{"id": "1552558", "url": "https://cs.wikipedia.org/wiki?curid=1552558", "title": "Cunningham-Hall X-90", "text": "Cunningham-Hall X-90\n\nSpolečnost Cunningham-Hall Aircraft Corporation z Rochesteru ve státě New York byla výrobcem automobilů a také letadel, od svého založení v roce 1928 až do zániku v roce 1948. V roce 1929 představila sportovní dvouplošník Cunningham-Hall X-90. \n\nV roce 1928 zahájila společnost Cunningham výrobu letadel jako společnost Cunningham-Hall Aircraft Corporation. Stejně jako v automobilové výrobě byli její inženýři inovativní a v roce 1929 vyrobili dvoukřídlé letadlo X-90, které se vyznačovalo velmi nízkou přistávací rychlostí 62,76 km/h. Byl to lehký dvouplošník smíšeného designu s křídly různých velikostí, vybavený pětiválcovým motorem Walter Vega s 85 k/63 kW.\n\nTato americká firma se v roce 1929 rozhodla zúčastnit se prestižní Guggenheimovy soutěže bezpečných letounů. Filantrop Daniel Guggenheim (bratr magnáta Solomona Guggenheima) vypsal hlavní odměnu 100 000 USD a 5 vedlejších cen po 10 000 USD pro letouny, které splní několik podmínek. Základní podmínkou bylo, že letoun musel vyhovovat předpisům letové způsobilosti amerického ministerstva obchodu a že dosahovalo rychlosti max. 177 km/h. „Soutěžními“ podmínkami bylo mj., že letoun zvládne řízený a vodorovný let po dobu tří minut s vypnutým motorem rychlostí 56,4 km/h, prokáže stabilitu bez řízení po dobu pěti minut při jakékoli rychlosti letu mezi 72–160 km/h, přistání v rychlosti max. 61,2 km/h, přistát za překážkou 10 m vysokou do 91,4 m a vzlétnout přes tuto překážku s max. délkou startu 152,2 m (STOL). Soutěž byla vyhlášena 30. dubna 1927 a skončila v lednu 1930. Soutěže se zúčastnilo pouze 15 letadel – 14 amerických a jedno britské. Do finále postoupily americký Curtiss Tanager a britský Handley Page (Gugnunc H.P. 39).\n\nHlavním rysem letadla X-90 byla křídla nového designu, která umožňovala zvýšit vztlak v malých nadmořských výškách. Zkušební pilot Paul Wilson zalétal letoun Cunningham-Hall X-90 na letišti Woodward Field (IATA: CDN, ICAO: KCDN), 2. října 1929.\nK účasti v soutěži postavila dvoumístný dvouplošník s nestejně velikými křídly tzv. sesquiplan (volně jeden a půl křídla). Horní křídlo, na kterém byla křidélka, bylo výrazně menší (rozpětím a hloubkou) než dolní křídlo. Mezi horním a dolním křídlem resp. trupem byly celkem 4 vzpěry ve tvaru písmena A. Při konstrukci letadla bylo použito trupu letadla Fairchild 21. Letoun byl smíšené konstrukce ze dřeva, plátna a kovu (hliníková slitina a ocel). Letoun byl poháněn pětiválcovým hvězdicovým vzduchem chlazeným motorem Walter Vega a dvoulistou kovovou vrtulí Hamilton.\n\nOriginálně bylo řešeno proudění vzduchu kolem spodního křídla. Křídlo prezentované v soutěži mělo profil křídla Clark Y. Bylo k němu přidáno menší pomocné křídlo, jehož náběžná hrana byla posunuta o čtvrtinu hloubky za přední hranou dolního křídla. Spodní, pomocné křídlo mělo variabilní sklon. Zadní část pomocného křídla byla pohyblivá a mohla být vysunuta pomocí kloubu tohoto pomocného křídla. To zvýšilo zakřivení křídla. Když bylo vysunuto, byl mezi ním a povrchem dolního křídla prostor (štěrbina). Byla tak mechanicky měněna plocha povrchu a vztlaku. Při vysunutí se měnila geometrie (profil) křídla a zvyšoval se součinitel vztlaku.\n\nByl postaven pouze jeden letoun pro zmíněnou soutěž. Ve vlastní soutěži bylo letadlo krátce po začátku soutěže diskvalifikováno, protože při předběžné zkoušce nesplnilo podmínku maximální rychlosti. Přestože letoun neprošel touto zkouškou, bylo zjištěno, že jeho systém s variabilním křídlem je dobrým způsobem, jak snížit minimální rychlost. Bylo zajímavé pozorovat, že minimální rychlost ve vodorovném letu s klapkami dolů a otevřenou štěrbinou byla 70,4 km/h, zatímco minimální rychlost při přistání klesla pod 65,6 km/h. Je pravděpodobné, že s vhodným systémem křidélek nebo jiným zařízením pro ovládání vztlaku, by mohla být dosažena ještě nižší minimální rychlost. \n\nVývoj tohoto letounu po zmíněné soutěži již nepokračoval. Konstruktér Randolph F. Hall později princip tohoto křídla použil při konstrukci výcvikového jednoplošníku Cunningham-Hall GA-36.\n\nÚdaje dle\n\n\n\n\n\n"}
{"id": "1552567", "url": "https://cs.wikipedia.org/wiki?curid=1552567", "title": "Wulatelong", "text": "Wulatelong\n\nWulatelong („Drak z Wulate“) byl rod teropodního oviraptoridního dinosaura, žijícího na území východní Asie (Čína, Autonomní oblast Vnitřní Mongolsko) v období pozdní svrchní křídy (geologický stupeň kampán, asi před 84 až 72 miliony let). \n\nFosilie tohoto dinosaura (holotyp nese katalogové označení IVPP V 18409) byly objeveny v sedimentech souvrství Bayan Mandahu v roce 2009. O čtyři roky později byly formálně popsány pod jménem \"Wulatelog gobiensis\". Dinosaurus byl popsán z oblasti distriktu Linhe, z nějž byly již dříve popsány teropodí rody \"Linheraptor\" (2010), \"Linhenykus\" (2011) a \"Linhevenator\" (2011). \n\nTento menší teropod dosahoval délky přibližně 1,7 metru a hmotnosti kolem 25 kilogramů. Stejně jako ostatní oviraptoridi měl prakticky bezzubé čelisti pokryté rohovinou, byl pravděpodobně opeřený a měl silné a dlouhé zadní končetiny.\n\nWulatelong byl zástupcem kladu Oviraptorosauria a čeledi Oviraptoridae, jeho sesterským taxonem byl druh \"Banji long\". Dalšími blízce příbuznými druhy byly \"Citipati osmolskae\", \"Rinchenia mongoliensis\" a \"Shixinggia oblita\".\n\n\n"}
{"id": "1552574", "url": "https://cs.wikipedia.org/wiki?curid=1552574", "title": "Dcera Slunce", "text": "Dcera Slunce\n\nDcera Slunce je hypotetická praindoevropská bohyně rekonstruovaná především na základě védské Súrji, lotyšské Saules meita a řecké Heleny. Představuje archetypální nevěstu o jejíž ruku se přou různí bohové, především Měsíc a Božští blíženci, přičemž druzí jmenování bývají úspěšnější. Do jisté míry se podobá další rekonstruovanému indoevropskému božstvu: bohyni úsvitu.\n\nPeter Jackson rekonstruuje její praindoevropské jméno jako \"*sehu̯eli̯osi̯o dghtēr\".\n\nVédská bohyně Súrjá, zvaná též \"Duhitá súrjasja\" „dcera Slunce“ je často zmiňována společně s Ašviny – Blíženci, s kterými ze své vlastní vůle jezdí po obloze na voze, který je přirovnáván ke svatebnímu, a obecně je považována za manželku těchto dvojčat. Zároveň se však v rgvédském svatebním hymnu 10.85, kde představuje model pro smrtelnou nevěstu, vdává za Sómu – Měsíc a Ašvinové jsou pouze družby či neúspěšnými nápadníky. Aitaréjabráhmana pak uvádí že Súrja chtěl dát svou dceru za ženu Sómovi, ale bohové, kteří po ní všichni toužili, si prosadili aby její ruku získal vítěz závodu a ten poté vyhráli Ašvinové.\n\nLotyšská Saules meita „dcera Slunce, dívka Slunce, nevěsta Slunce“ je dcerou sluneční bohyně Saule, a představuje archetypální nevěstu a vzor dokonalé mladé ženy s hezkým oděvem a šperky. Její vztah s Dieva dēli - Blíženci je povětšinou přátelský a hrají si spolu jako děti či jim topí v lázni, objevují se však i zmínky o konfliktu když Božští synové převrátí Dcerám slunce sáně nebo různé sexuální narážky – sejmutí věnečku či prstenu, nebo naopak když Saules meita roztříští jejich meč. Motiv jejich zdravení o svatojánské noci může být narážkou na namlouvání. Počátek léta byl také nejspíše dobou, kdy se měla odehrávat nebeská svatba, při které o ruku Saules meita soupeří Dieva dēli s Mēnessem-Měsícem a Auseklisem-Jitřenkou.<ref name=\"Puhvel\"/\n\nV řecké mytologii je považována za dědičku Dcery Slunce většinou považována Helena, která je však dcerou nebeského Dia a která je sestrou, nikoliv partnerkou Dioskúrů – Blíženců. Tuto povahu odráží i její jméno které je vykládáno M. L. Westem jako \"*Swelenā\" „paní slunečního svitu“, zatímco James Mallory a D. Q. Adams jméno vykládají spíše v souvislosti s žárem, jako sluneční jméno vykládá i Jaan Puhvel. Kromě toho se objevuje i řada dalších motivů spojených se „slunečními dcerami“ - zrození z vejce, záchrana Blíženci – po únosu Théseem, nebo náznak manželství s dvěma bratry – Meneláem a Agamemnónem. Peter Jackson považuje řeckou Helenu namísto Dcery Slunce za analogickou védské Saranjú, matce Ašvinů – Blíženců.\n\nMezi další formy Dcery Slunce, případně obecně sluneční bohyně, náleží či můžou náležet:\n\n\nM. L. West spojuje kult Dcery Slunce také s májovými a letnicovými zvyky z evropské lidové kultury. \n\nJedná se především o stavění májů, které jsou často chápány jako symboly světového stromu a spojovány se sluncem. Odkazuje přitom na lotyšské dainy při kterých Saules meita se zlatým pásem při své svatbě tančí kolové tance na okraji lesa, Saule či Dieva dēli věší na strom zelené látky, zlaté kruhy a jiné ozdoby nebo v kterých „dcery Saule/Slunce“ tančí ruku v ruce se „syny Dievse/Nebes“. Podle Westova názoru tyto písně nemusí nutně odrážet mýtus, ale mohou spíše odrážet rituál počátku léta v kterém dívky zaujímají místo Saules meita a mladíci Dieva dēli.\n\nDalším příkladem stojícím na pomezí mezi mýtem a rituálem je Theokritova báseň popisující svatbu Heleny s Meneláem, která zahrnovala skupinu dívek tancujících a zpívajících před úsvitem, která nejspíše odráží reálný spartský rituál. Helena byla také na Rhodu spojována s kultem stromu. Vaječné skořápky či kraslice, kterými jsou májové stromy často zdobeny, také můžou souviset s kultem Dcery Slunce – jak naznačuje Helenino a Salmino zrození z vejce.\n\nKromě májů připomíná West v souvislosti s Dcerou Slunce také volby královny, jako v případě českých královniček či anglické královny máje, a jejího partnera krále - který může také o pozici soutěžit či pro ní být vylosován. Helena se stala manželkou nápadníka, který nabídl největší cenu za nevěstu, což odpovídá německému zvyku na prvního máje či velikonoční pondělí pořádat aukci dívek – mladík který takto dívku získá ji má za svou „královnu máje“ a taneční partnerku po celé léto. Motiv únosu, stejně jako v případě Heleny, se zase objevuje v keltském rituálu z ostrova Man, v kterém pokud je královna máje zajata královnou zimy tak musí mladíky osvobozeno, nebo artušovském motivu Ginevry unesené první májové ráno, když šla přinést z lesa Léto, a zachráněné Lancelotem. Védský mýtus o tom jak se stala Súrja partnerkou Ašvinů zase připomíná jiný německý zvyk: vítěz závodu v běhu či jízdě na koni se stává králem máje a vybírá si, či získává již vybranou, královnu máje.\n"}
{"id": "1552576", "url": "https://cs.wikipedia.org/wiki?curid=1552576", "title": "Gyrðir Elíasson", "text": "Gyrðir Elíasson\n\nGyrðir Elíasson (* 4. dubna 1961 Reykjavík) je islandský spisovatel a překladatel.\n\nVyrůstal v severoislandském městečku Sauðárkrókur, kde absolvoval střední školu, následovalo studium pedagogického institutu v Reykjavíku. V roce 1983 vydal svoji první básnickou sbírku. Po krátké kariéře učitele se stal spisovatelem ve svobodném povolání, vydal deset prozaických a pět básnických knih. Jeho styl bývá přirovnáván k Raymondu Carverovi, vyznačuje se minimalistickým pojetím, lyrickými popisy přírody, snovou atmosférou, psychologickou introspekcí a motivy lidské osamělosti. \n\nVedle autorské práce se věnuje se také překladatelství (Richard Brautigan, Forrest Carter, Isaac Bashevis Singer, William Saroyan a Jay Parini). Přeložil také do islandštiny povídky Oty Pavla. \n\nJe ženatý, má tři děti. Jeho bratrem je malíř Sigurlaugur Elíasson.\n\nZískal Islandskou literární cenu (2000) a Literární cenu Severské rady (2011).\n\nV češtině vyšly tyto Elíassonovy knihy:\n\n\n"}
{"id": "1552577", "url": "https://cs.wikipedia.org/wiki?curid=1552577", "title": "Vzpírání na Letních olympijských hrách 2020", "text": "Vzpírání na Letních olympijských hrách 2020\n\nVzpěračské soutěže na Letních olympijských hrách 2020 v Tokiu se bude konat od 25. července do 5. srpna 2020.\n"}
{"id": "1552592", "url": "https://cs.wikipedia.org/wiki?curid=1552592", "title": "Zlatý míč 1985", "text": "Zlatý míč 1985\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1985 získal francouzský fotbalista Michel Platini z Juventusu Turín. Šlo o 30. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\nPlatini jako druhý po Cruyffovi vyhrál celkem potřetí a jako první vyhrál třikrát v řadě za sebou.\n\n"}
{"id": "1552600", "url": "https://cs.wikipedia.org/wiki?curid=1552600", "title": "High Throughput Screening", "text": "High Throughput Screening\n\nHigh Throughput Screening (HTS) je vědecká experimentální metoda, která je užívaná v procesu vývoje nových léčiv. Na základě technického vybavení přístroje, softwaru pro zpracování, kontrolu dat a citlivým detektorům je možné rychle provádět miliony chemických, genetických a farmakologických testů. Tímto procesem tak lze rychle identifikovat aktivní sloučeniny, protilátky nebo geny, které modulují biomolekulární cestu. Výsledky těchto experimentů poskytují výchozí body pro návrh léčiva a pro pochopení aktivního místa v cíli léčiva.\n\nPrakticky se jedná o robotizovanou automatizovanou pracovní jednotku, která dokáže provádět rutinní chemické, biologické či genetické testy v nepřetržitém provozu. Pomocí robotického ramena dokáže automaticky pracovat s vodnými roztoky či s roztoky DMSO. Zároveň disponuje mnoha senzory. Vše je propojené počítačovou jednotkou, ve které jsou testy zadávány, rozvrženy, vyhodnocovány a výsledky zpracovány. Především na poli medicinální chemie a molekulární biologie tedy tato metoda dramaticky urychluje získávání experimentálních výsledků.\n\n"}
{"id": "1552612", "url": "https://cs.wikipedia.org/wiki?curid=1552612", "title": "Zápas na Letních olympijských hrách 2020", "text": "Zápas na Letních olympijských hrách 2020\n\nSoutěže v zápasu na LOH v Tokiu budou probíhat v hale Makuhari fér od 2. do 9. srpna 2020.\n\n\n"}
{"id": "1552617", "url": "https://cs.wikipedia.org/wiki?curid=1552617", "title": "Seznam zemětřesení v roce 2020", "text": "Seznam zemětřesení v roce 2020\n\nToto je seznam zemětřesení v roce 2020. Zahrnuta jsou zde pouze zemětřesení o síle 6,0 nebo výše. Pokud mají slabší zemětřesení za následek velké škody nebo ztráty na životech, tak jsou zde taktéž zahrnuta (neplatí však u mapy vpravo). Všechny termíny jsou uvedeny podle UTC času. Maximální míry podpory jsou uvedeny na Mercalliho stupnici intenzity a pochází z USGS ShakeMap dat. \n\n"}
{"id": "1552625", "url": "https://cs.wikipedia.org/wiki?curid=1552625", "title": "Virtuální screening", "text": "Virtuální screening\n\nVirtuální screening (VS) je in silico analogií biologické High Throughput Screeningu (HTS). Pomocí výpočetní techniky tedy testujeme tisíce látek. Virtuální screening je vhodný pro rychlý předvýběr látek pro jejich další testování a optimalizaci. Používá se taktéž k usměrnění syntézy léčiva správným směrem. Výsledkem virtuálního screeningu je číselné hodnocení každého kandidáta, na základě čehož jsou jednotlivé látky vyřazovány z dalšího procesu návrhu léčiva.\n\nExistují dvě základní kategorie screeningových technik. První je metoda založená na základě ligandu (ligand-based), druhá na základě struktury cíle (structure-based). Třetí skupinou metod jsou metody pohybující se někde mezi těmito dvěma skupinami, nazýváme je hybdridní.\n\nNa základě strukturně rozmanitých ligandů vážících se na receptor lze vytvářet model daného receptoru – tzv. farmakoforový model. Kandidátní molekula poté může výt porovnána s farmakoforovým modelem. Pakliže je s ním kompatibilní, pravdědobně se bude vázat do aktivního místa cíla i ve in vitro a in vivo testech.\n\nDalším přístupem virtuálního screeningu na bázi ligandu je metoda analýzy na základě 2D chemické podobnosti. Dochází k proskenování 2D podobných molekul proti jedné nebo více strukturám aktivního ligandu.\n\nTřetím, velmi populárním přístupem virtuálního screeningu na bázi ligandu je provádění screeningu molekul s podobným tvarem známých aktivních látek. Tvarově podobné molekuly se totiž velmi často váží na cíl léčiva obdobně.\n\nVirtuální screening založený na struktuře cíle léčiva zahrnuje dokování kandidátních ligandů do proteinového cíle. Výsledkem je získání skórovací funkce pro odhad pravděpodobnosti, že se ligand bude na protein vázat (dle číselných výsledků lze porovnávat i afinitu vazby).\n\nHybridní metody berou v potaz jak strukturní vlastnosti cíle léčiva, tak ligandu. Tato metoda využívá informace o vazbě ligandu na cíl k predikci nových potenciálních léčiv. Jedná se o globální přístup, protože při této metodě uvažujeme oba účastníky komplexu cíl – léčivo, který pro žádaný efekt musí vzniknout. Předpovědi této metody byly experimentálně ověřeny a vykazují velmi dobré výsledky, především při screeningu malých molekul.\n"}
{"id": "1552631", "url": "https://cs.wikipedia.org/wiki?curid=1552631", "title": "IC 1396", "text": "IC 1396\n\nIC 1396 je mladá otevřená hvězdokupa (Cr 439, Trumpler 37) obklopená oblastí HII (Sh2-131) v souhvězdí Cefea. Od Země je vzdálená 2 700 světelných let. Objevil ji Edward Emerson Barnard v srpnu 1893.\n\nDíky její malé vzdálenosti od Země je mlhovina na obloze poměrně rozsáhlá, její úhlová velikost je 170′×140′. I samotná hvězdokupa je rozlehlá, ale také dost rozptýlená, takže její úhlová velikost se obtížně odhaduje na přibližně jeden stupeň.\nStáří hvězdokupy se odhaduje na pouhých 11 milionů let a v tmavých oblastech mlhoviny pravděpodobně stále vznikají další hvězdy.\nNejvýraznější tmavá oblast v této mlhovině je díky svému tvaru známa jako Sloní chobot (vdB 142). Hvězdokupa je součástí OB asociace s názvem Cepheus OB2.\n\n"}
{"id": "1552635", "url": "https://cs.wikipedia.org/wiki?curid=1552635", "title": "Axel Merckx", "text": "Axel Merckx\n\nAxel Eddy Lucien Merckx (* 8. srpna 1972 Uccle) je bývalý belgický závodník v silniční cyklistice. Je synem Eddyho Merckxe. V roce 2004 byl zvolen belgickým sportovcem roku.\n\nProfesionálně začal závodit v roce 1993. Největších úspěchů dosáhl v jednorázových závodech s hromadným startem: v roce 2000 získal titul profesionálního mistra Belgie a na Letních olympijských hrách 2004 vybojoval bronzovou medaili. Vyhrál také celkovou klasifikaci etapových závodů Tour de Wallonie 2000 a Tour de l'Ain 2003. V roce 1996 byl třetí na Giro di Lombardia. Na Tour de France bylo jeho nejlepším výsledkem desáté místo v roce 1998, na Giro d'Italia získal v roce 2000 etapové vítězství.\n\nZávodní kariéru ukončil v roce 2007. Založil cyklistický závod Prospera Granfondo Axel Merckx Okanagan a působí jako generální manažer týmu Hagens Berman Axeon. Žije v Kanadě se svojí manželkou, bývalou triatlonistkou Jodi Crossovou, a dvěma dcerami.\n\nPo svém otci, který byl za své cyklistické úspěchy povýšen do šlechtického stavu, má právo používat titul jonkheer.\n"}
{"id": "1552637", "url": "https://cs.wikipedia.org/wiki?curid=1552637", "title": "Národní aréna Toše Proeski", "text": "Národní aréna Toše Proeski\n\nNárodní aréna Toše Proeski (též Aréna Toše Proeski či ) je víceúčelový stadion sloužící zejména pro fotbal a atletiku v severomakedonském městě Skopje. Využívá se především pro fotbalová utkání místních klubů FK Vardar a FK Rabotnički, a také pro Severomakedonskou fotbalovou reprezentací. Kapacita stadionu je 36 460 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků.\nV roce 2019 byl přejmenován po popovém zpěvákovi Toše Proeskim. Jeho bývalá jména byly od roku 1947 do 2009 Městský stadion Skopje (City Stadium Skopje, Gradski Stadion Skopje) a od 2009 do roku 2019 Aréna Filipa II. (Philip II Arena). \n\nMěstský stadion Skopje byl otevřen v roce 1947. Stadion v současné podobě byl navržen v roce 1977 architekty Draganem Krstevem a Todorkou Mavkovazačalem. Stavba započala v roce 1978 a byla postavena pouze jižní tribuna. Stavba začala v roce 1978, kdy byla postavena jižní tribuna a trvala dva roky. Zbytek rekonstrukce a rozšíření začalo po dlouhém zpoždění při realizaci projektu v lednu 2008. Stavba nové severní tribunu byla dokončena a uvedena do provozu 2. srpna 2009 během makedonského národního svátku „ Ilinden “. O deset dní později zde hrála v rámci 100. výročí fotbalu v Makedonii přátelské utkání makedonská fotbalová reprezentace proti Španělsku, kteří byly tehdejším evropským šampionem. Byl také změněn název stadionu na Aréna Filipa II. po Filipovi II. Makedonském, který byl otcem Alexandra Makedonského. \n\nRekonstrukce jižní tribuny začala v roce 2009, která byla uveden do provozu téhož roku. Brzy poté začala i výstavba nových západních a východních tribun. Do poloviny července 2012 byla většina rekonstrukcích nového hřiště a atletické dráhy dokončena. Dne 25. července 2012 hrál ve druhém kvalifikačním kole Ligy mistrů UEFA FK Vardar proti FK BATE, kdy byl znovu otevřen stadion.\n\nV roce 2017 se zde odehrálo finále Superpoháru UEFA mezi Realem Madrid a Manchesterem United. V roce 2019 byl přejmenován po popovém zpěvákovi Toše Proeskim.\n"}
{"id": "1552644", "url": "https://cs.wikipedia.org/wiki?curid=1552644", "title": "Golf na Letních olympijských hrách 2020", "text": "Golf na Letních olympijských hrách 2020\n\nGolfové turnaje se na Letních olympijských hrách 2020 v Tokiu se budou konat od 30. července do 2. srpna 2020 (muži) a od 5. do 8. srpna 2020 (ženy).\n"}
{"id": "1552653", "url": "https://cs.wikipedia.org/wiki?curid=1552653", "title": "Călimănești", "text": "Călimănești\n\nCălimănești je město v župě Vâlcea v centrální části Rumunska. Počet obyvatel je přibližně 7.5 tis. Části města jsou Călimănești, Jiblea Nouă, Jiblea Veche, Păușa a Seaca. Město leží na řece Olt, na úpatí rumunských Karpat, v blízkosti pohoří Căpățâni, Lotru a Fagaraš.\n\nMěstem prochází státní silnice DN7 Bukurešť - Arad - Maďarsko a železniční trať č. 201 Piatra Olt - Râmnicu Vâlcea - Podu Olt.\n"}
{"id": "1552659", "url": "https://cs.wikipedia.org/wiki?curid=1552659", "title": "Dokování", "text": "Dokování\n\nDokování je v oblasti molekulárního modelování in silico metodou, která předpovídá preferovanou orientaci jedné molekuly k druhé při vzájemné vazbě (dochází ke stavbě komplexu). Znalost preferované orientace může být použita k predikci síly asociace molekul, popř. vazebné afinity mezi těmito molekulami. Tuto předpověď lze kvantifikovat pomocí skórovací funkce. Asociace mezi biologicky aktivními molekulami, jako jsou proteiny, peptidy, nukleové kyseliny, sacharidy a lipidy hraje významnou roli především při přenosu signálu. Kromě toho může interakce dvou interagujícíh partnerů ovlivnit typ produkovaného signálu (agonismus vs. antagonismus). Dokování je tedy důležité i z pohledu predikce produkovaného signálu.\nMolekulární dokování je jednou z nejčastěji používaných metod při návrhu nových léčiv založeného na struktuře, a to především díky možnosti predikce vazebné konformace ligandu na vhodné aktivní místo. Charakterizace vazebného chování hraje důležitou roli při racionálním návrhu léčiv, i při objasňování základních biochemických procesů.\n\nV oblasti molekulárního dokování existují dva populární přístupy.\n\nPrvním z nich je shape-complementary docking, který porovnává vztah povrchu molekul ligandu a cílové molekuly.\n\nDruhým z nich je simulation docking, který simuluje skutečný proces dokování a počítá tedy s energetickými interakcemi ligandu a cílové molekuly.\n\nNutnou podmínkou k provedení dokování je znalost cílové molekuly (struktura bývá obvykle stanovena pomocí biofyzikálních metod, jako je rentgenová krystalografie nebo NMR spektroskopie). Známá struktura cílové struktury a databáze potenciálních ligandů pak slouží jako vstupy do dokovacího programu. Úspěšnost dokování pak závisí na dvou komponentech – na užitém algoritmu a skórovací funkci.\n\nPro správnou predikci vazebných pozic a afinit na cílovou molekulu a pro získání věrohodných dat, je nutné nastavit správné parametry dokování. Pro určení predikčních schopností dokování je obecně vyžadováno posouzení dokovacího protokolu (provádí se porovnáním s experimentálními daty, pokud jsou k dispozici). Posouzení dokování lze provést pomocí různých strategií:\n\n"}
{"id": "1552674", "url": "https://cs.wikipedia.org/wiki?curid=1552674", "title": "Lipinského pravidlo", "text": "Lipinského pravidlo\n\nLipinského pravidlo pěti, také známé jako Pfizerovo pravidlo pěti nebo jednoduše pravidlo pěti je měřítkem pro vyhodnocení lékové podobnosti nebo určení, zda chemická sloučenina s určitou farmakologickou nebo biologickou aktivitou má chemické a fyzikální vlastnosti, které by ji mohly předpovídat jako orálně užívané léčivo u lidí. Z tohoto důvodu se jedná o důležitý parametr při návrhu nových léčiv.\n\nPravidlo formuloval roku 1997 Christopher A. Lipinski na základě pozorování - většina orálně podávaných léčiv jsou relativně malé a středně lipofilní molekuly.\n\nPravidlo popisuje molekulární vlastnosti důležité pro farmakokinetiku léčiva v lidském těle, především jejích Adsorpci, Distribuci, Metabolizaci a Exkreci (ADME). Pravidlo však nepředpovídá, zda sloučenina je nebo není farmakologicky aktivní.\n\nLipinského pravidlo se skládá z pěti postulátů:\n\n\nLéčiva nejčastěji vyhovují těmto parametrům:\n\n"}
{"id": "1552681", "url": "https://cs.wikipedia.org/wiki?curid=1552681", "title": "Evald Krygel", "text": "Evald Krygel\n\nEvald Krygel, též Ewald Kryg(i)el (5. května 1914, Těšín – 10. června 1965, Ostrava-Vítkovice) byl český evangelický duchovní a hudebník; působil v Českobratrské církvi evangelické a ve Slezské církvi evangelické a. v. Byl vydavatelem evangelického kancionálu (1947) a spoluautorem chorálníku k tomuto kancionálu. \n\nV letech 1938–1940 působil jako katecheta v Moravské Ostravě. Ordinován byl 23. června 1940 ve Vsetíně. Následně působil jako vikář v Plzni a ve Vídni. Od roku 1945 byl pastorem sboru SCEAV v Třinci. Roku 1957 obhájil v Bratislavě doktorskou rozpravu na téma predestinace u Luthera a v raném luterství. Od roku 1959 byl náměstkem biskupa SCEAV.\n\nByl ženat s Věrou, roz. Ptaškovou.\n\n"}
{"id": "1552695", "url": "https://cs.wikipedia.org/wiki?curid=1552695", "title": "Mount Assiniboine", "text": "Mount Assiniboine\n\nMount Assiniboine je hora o nadmořské výšce 3 618 metrů v Kanadě. Nachází se kontinentálním rozvodí mezi Pacifikem a Atlantikem na hranici mezi Britskou Kolumbií a Albertou . \n\nJe nejvyšším vrcholem v jižní části kanadských Skalnatých hor. Díky pyramidálnímu tvaru hory se Assiniboine často nazývá „Matterhornem“ Skalnatých hor. Mount Assiniboine stoupá téměř 1525 metrů nad jezero Magog. \n\nMount Assiniboine byl pojmenován Georgeem M. Dawsonem v roce 1885. Když Dawson viděl horu Assiniboine z Copper Mountain, viděl, jak se oblak mraků pohybuje od vrcholu. Připomnělo mu to sloupy kouře vycházející ze špiček týpí Indiánů.\n\nHorolezec Walter Wilcox, cestující na koni, doprovázený Barretem a J.F. Porterem a pod vedením Billem Peytem, poprvé obešel Mount Assiniboine. Přestože v té době poznamenal, že na tuto horu bylo příliš obtížné vystoupit, Wilcox se vrátil v roce 1899, aby zkusil výstup na horu. Ale kvůli špatnému počasí se musel vzdát. Následující rok, 1900, se dva chicagští bratři, doprovázení dvěma švýcarskými průvodci, museli vrátit ze strmé svahů Mount Assiniboine. Wilcox to zkusil znovu vystoupit na foru v roce 1901, ale kvůli silnému dešti a sněhu se musel vzdát výstup 300 metrů pod vrcholem. \n\nPouze o pět týdnů později, 3. září 1901 se Jamesu Outramovi, doprovázenému dvěma švýcarskými průvodci Christianem Haslerem a Christianem Bohrenen, konečně podařilo vyšplhat na vrchol přes jihozápadní zeď, překročit vrchol a sestoupit přes severní hřeben. \n\n"}
{"id": "1552696", "url": "https://cs.wikipedia.org/wiki?curid=1552696", "title": "Alexander Hore–Ruthven, 1. hrabě z Gowrie", "text": "Alexander Hore–Ruthven, 1. hrabě z Gowrie\n\nAlexander Gore Arkwright Hore–Ruthven, 1. hrabě z Gowrie (\"Alexander Gore Arkwright Hore–Ruthven, 1st Earl of Gowrie, 1st Viscount Ruthven of Canberra, 1st Baron Ruthven of Canberra, 1st Baron Ruthven of Gowrie\") (6. července 1872, Windsor, Anglie – 2. května 1955, Shipton Moyne, Anglie) byl britský státník a důstojník ze staré šlechtické rodiny. Od mládí sloužil v armádě a zúčastnil se první světové války, poté byl důstojníkem generálního štábu. Od roku 1928 působil v koloniích a díky prodlouženému funkčnímu období za druhé světové války byl historicky nejdéle úřadujícím generálním guvernérem v Austrálii (1936–1945). V roce 1945 byl povýšen na hraběte.\n\nPocházel z irského šlechtického rodu Hore, který v roce 1853 přijal jméno vymřelého skotského rodu Ruthven (\"Hore–Ruthven\"), titul barona s platností pro Skotsko náležel Ruthvenům od roku 1631. Narodil se do početné rodiny podplukovníka Waltera Hore–Ruthvena, 9. barona Ruthvena (1838–1921), po matce Caroline Gore (1848–1914) byl potomkem irské šlechtické rodiny hrabat z Arranu. Alexander studoval ve Winchesteru a Etonu, od mládí sloužil v armádě, mimo jiné v Kanadě a Egyptě. Koncem 19. století se v hodnosti kapitána zúčastnil tažení do Súdánu a v roce 1899 získal Viktoriin kříž. V letech 1905–1908 byl pobočníkem irského místokrále a v letech 1908–1910 vojenským tajemníkem generálního guvernéra v Austrálii (v obou funkcích byl podřízeným hraběte Dudleye). Poté jako důstojník sloužil v Indii a za první světové války se uplatnil na bojištích v Evropě, v roce 1916 byl těžce zraněn u Gallipoli. V roce 1918 byl povýšen na brigádního generála (hodnost pouze dočasného charakteru po dobu války), téhož roku získal Řád lázně a Řád sv. Michala a sv. Jiří. V letech 1919–1920 působil u britských okupačních vojsk v Německu. Teprve v roce 1922 dosáhl stálé hodnosti plukovníka a poté působil na různých postech u generálního štábu. \n\nNa třech guvernérských postech v Austrálii strávil celkem 17 let. V letech 1928–1934 byl guvernérem v Jižní Austrálii, věnoval se hodně cestování a díky své profesi se zajímal o problematiku armády. Během světové hospodářské krize aktivně zasahoval i do politiky a v letech 1934–1936 zastával funkci guvernéra Nového Jižního Walesu. Ještě před návratem do Anglie byl povýšen na barona a povolán do Sněmovny lordů (1935), zároveň obdržel velkokříž Řádu sv. Michala a sv. Jiří. Vzápětí byl jmenován na post generálního guvernéra Austrálie (1936–1944), když tuto funkci předtím odmítl 2. markýz z Linlithgow, syn prvního australského generálního guvernéra 1. markýze z Linlithgow. Původně byl úmysl jmenovat do funkce rodilého Australana, ale Hore–Ruthven měl ze svého předchozího působení v Jižní Austrálii a Novém Jižním Walesu dostatečnou popularitu i autoritu, navíc politická role generálního guvernéra v té době již ustupovala do pozadí na úkor ceremoniálních záležitostí, od roku 1937 byl členem Tajné rady. V roce 1938 navštívil kolonie v Nizozemské východní Indii a jednalo se o první případ, kdy australský generální guvernér zastupoval Australský svaz v zahraničí. S diplomatickým taktem se zároveň zúčastnil politických jednání a za druhé světové války podporoval australskou účast v rámci britské armády. Během války mu bylo prodlouženo tradiční pětileté funkční období a v Austrálii nakonec setrval až do září 1944. Ve funkci generálního guvernéra jej následoval vévoda z Gloucesteru, mladší bratr krále Jiřího VI., který úřad fakticky převzal až v lednu 1945.\n\nPo návratu do Anglie byl povýšen na hraběte z Gowrie (1945) a v letech 1945-1952 zastával čestnou funkci guvernéra Windsoru. Získal čestné doktoráty na univerzitách v Oxfordu a Edinburghu. Kromě britských řádů a vyznamenání obdržel za první světové války francouzský Válečný kříž.\n\nV roce 1908 se oženil se Zarou Eilenn Pollok (1879–1965), která se v Austrálii věnovala charitě a podpoře skautingu. Měli spolu dvě děti, mladší syn Alistair (1917–1918) zemřel v dětství, starší syn Patrick (1913–1942) padl v hodnosti majora za druhé světové války v Libyi. Současným představitelem rodu je Alexander Hore–Ruthven, 2. hrabě z Gowrie (*1939), který jako člen Konzervativní strany zastával několik funkcí ve vládě Margaret Thatcherové. \n\nAlexanderův starší bratr Walter Patrick Hore–Ruthven, 10. baron Ruthven (1870-1956) dosáhl za první světové války hodnosti generálmajora a později zastával čestný post guvernéra na ostrově Guernsey (1929–1934).\n\n"}
{"id": "1552697", "url": "https://cs.wikipedia.org/wiki?curid=1552697", "title": "Ronald Munro–Ferguson, 1. vikomt Novar", "text": "Ronald Munro–Ferguson, 1. vikomt Novar\n\nRonald Craufurd Munro–Ferguson, 1. vikomt Novar (\"Ronald Craufurd Munro–Ferguston, 1st Viscount Novar\") (6. března 1860, Kirkcaldy, Skotsko – 30. března 1934, Kirkcaldy, Skotsko) byl britský státník ze skotské statkářské rodiny. Téměř třicet let byl poslancem Dolní sněmovny za Liberální stranu, zastával též nižší funkce ve vládním aparátu. Vrcholem jeho kariéry byla funkce generálního guvernéra v Austrálii (1914–1920). V roce 1920 získal titul vikomta a vstoupil do Sněmovny lordů, poté byl ještě ministrem pro Skotsko (1922–1924).\n\nPocházel z bohaté skotské rodiny, byl synem plukovníka a poslance Roberta Fergusona (1802–1868). Po ženské linii byl jeho předkem generál Sir Hector Munro (1726–1805), po němž Fergusonové přijali v roce 1864 příjmení \"Munro–Ferguson\" spolu s dědictvím zámku \"Novar House\" a pozemků o rozloze 8 000 hektarů ve Skotsku. Ronald studoval na vojenské akademii v Sandhurstu a od mládí sloužil v armádě, kde dosáhl hodnosti kapitána. V letech 1884–1885 a 1886–1914 byl členem Dolní sněmovny za Liberální stranu. V letech 1886 a 1892–1894 byl tajemníkem ministra zahraničí hraběte z Rosebery, v jeho vládě pak v letech 1894–1895 zastával nižší post lorda pokladu. I když byl členem Liberální strany, zastával prokonzervativní imperialistické názory, takže po nástupu liberálů k moci v roce 1905 nezískal přes nesporné schopnosti žádný úřad (požádal například o post guvernéra v Bombaji, ale byl odmítnut). V roce 1910 byl jmenován členem Tajné rady. \n\nV únoru 1914 převzal úřad generálního guvernéra v Austrálii, krátce poté získal Řád sv. Michala a sv. Jiří. Prestižní post australského generálního guvernéra byl vyvrcholením jeho osobních ambicí a zužitkoval dlouholeté zkušenosti s koloniální politikou, jíž se od mládí zabýval. Na rozdíl od svých předchůdců i nástupců se v Austrálii aktivně věnoval politice, zároveň ale projevil dostatek diplomatických schopností a do vnitřního uspořádání nijak nezasahoval. Za první světové války prosadil autoritu své funkce a zasloužil se o australskou vojenskou účast v rámci armády Britského impéria. V květnu 1919 oznámil svůj úmysl odstoupit z funkce, ale byl požádán, aby setrval a pomohl organizovat cestu prince waleského do Austrálie v roce 1920. Novým generálním guvernérem se pak stal konzervativní politik Henry William Forster.\nPo návratu do Anglie získal titul vikomta a stal se členem Sněmovny lordů (1920), v roce 1922 byl viceprezidentem výboru Tajné rady pro školství a v letech 1922–1924 zastával funkci ministra pro Skotsko. Po ukončení aktivní politické dráhy získal Řád bodláku (1926), nadále ale působil v řadě čestných funkcí ve Skotsku, více se ale věnoval svým soukromým zájmům. Od roku 1926 byl zástupcem místodržitele v hrabstvích Fife a Ross a získal čestné doktoráty na univerzitách v St Andrews a Edinburghu, byl též rytířem francouzského Řádu čestné legie. \n\nV roce 1889 se oženil s Helen Hamilton–Temple–Blackwood (1865–1941), dcerou diplomata a indického místokrále 1. markýze Dufferina (seznámil se s ní v Indii, kam doprovázel jako tajemník hraběte z Rosebery, Helenin otec byl tehdy indickým místokrálem). Helen za první světové války pracovala jako zdravotní sestra pro Mezinárodní červený kříž. Jejich manželství zůstalo bez potomstva a titul vikomta zanikl. \n\nPísemnosti vikomta Novara jsou důležitým pramenem pro dějiny Austrálie za první světové války, zvláště významná je korespondence s jeho přítelem Cecilem Rice, s nímž se seznámil v diplomatických službách hraběte z Rosebery (Cecil Rice byl v letech 1913–1918 britským velvyslancem v USA).\n\n"}
{"id": "1552698", "url": "https://cs.wikipedia.org/wiki?curid=1552698", "title": "Thomas Denman, 3. baron Denman", "text": "Thomas Denman, 3. baron Denman\n\nThomas Denman, 3. baron Denman (\"Thomas Denman, 3rd Baron Denman of Dovedale\") (16. listopadu 1874, Londýn, Anglie – 24. června 1954, Hove, Anglie) byl britský státník ze šlechtické rodiny. Od mládí zasedal s titulem barona ve Sněmovně lordů, kde se uplatnil jako politik Liberální strany. V letech 1911–1914 byl generálním guvernérem v Austrálii, od konce první světové války žil v soukromí na svých statcích v jižní Anglii.\n\nPocházel ze šlechtické rodiny, titul barona získal v roce 1834 významný právník Thomas Denman (1779–1854). Thomas Denman se narodil jako starší syn právníka Richarda Denmana (1842–1883), titul barona zdědil po prastrýci Thomasovi jako devatenáctiletý v roce 1894, po dosažení zletilosti vstoupil do Sněmovny lordů. Mezitím studoval na vojenské škole v Sandhurstu a vstoupil do armády. Původně sloužil ve Skotsku, poté se zúčastnil búrské války a dosáhl hodnosti kapitána (1900) a majora (1902). Do té doby se potýkal s finančními problémy, vstup do veřejného života mu umožnil sňatek s Gertrude Pearson (1884–1954) z bohaté průmyslnické rodiny. Zapojil se mezi aktivní peery z řad liberálů, v letech 1905–1907 byl lordem komořím Eduarda VII. a za Campbell–Bannermanovy vlády získal funkci kapitána královské gardy (1907–1908, úřad získal po hraběti Beauchampovi, který tehdy přešel na post nejvyššího hofmistra), od roku 1907 byl též členem Tajné rady. V letech 1909-1911 byl místopředsedou Sněmovny lordů. V roce 1909 obdržel Královský řád Viktoriin a při příležitosti korunovace Jiřího V. získal velkokříž Řádu sv. Michala a sv. Jiří\n\nNa návrh ministra kolonií Lewise Harcourta byl jmenován generálním guvernérem v Austrálii (1911–1914). Jako skromně vystupující liberální politik získal v Austrálii značnou popularitu, z věna své manželky navíc dotoval veřejně prospěšné aktivity, na druhou stranu se těžce smiřoval s degradací politické úlohy úřadu generálního guvernéra. Během jeho funkčního období se hlavním městem Austrálie stala nově vystavěná Canberra (1913). Zklamán politickým vývojem, ale i z rodinných a zdravotních důvodů nedokončil pětileté funkční období a odstoupil v květnu 1914 (novým generálním guvernérem se stal Sir Ronald Munro–Ferguson). Jako důstojník se zúčastnil počátku první světové války, ale pak již vystupoval jen z pozice člena Sněmovny lordů. Podporoval premiéra Asquitha, ale po ztrátě vlivu Liberální strany odešel do soukromí a žil na venkovském sídle v Sussexu, kde také zemřel. V hrabství Sussex zastával funkci smírčího soudce. \n\nV roce 1903 se oženil s Gertrude Pearson (1884–1954), dcerou bohatého podnikatele v naftovém a těžebním průmyslu Weetmana Pearsona (1856–1927). Pearson své dceři koupil v roce 1905 panství Balcombe v Sussexu, zámeček \"Balcombe Place\" se stal po návratu z Austrálie trvalým sídlem manželů Denmanových. Měli spolu dvě děti, syn Thomas Denman, 4. baron Denman (1905–1971), byl dědicem titulu barona, dcera Anne Judith Denman (1907–1987) se provdala za důstojníka Sira Waltera Burrella (1903–1985), prezidenta Královské zemědělské společnosti. \n\nThomasův mladší bratr Sir Richard Denman (1876–1957) byl dlouholetým členem Dolní sněmovny, v koaličních vládách zastával několik ministerských funkcí a v roce 1945 získal titul baroneta. \n"}
{"id": "1552714", "url": "https://cs.wikipedia.org/wiki?curid=1552714", "title": "Zlatý míč 1986", "text": "Zlatý míč 1986\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1986 získal sovětský (ukrajinský) fotbalista Igor Bělanov z Dynama Kyjev. Šlo o 31. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "1552715", "url": "https://cs.wikipedia.org/wiki?curid=1552715", "title": "Friedrich Blumentritt", "text": "Friedrich Blumentritt\n\nFriedrich Blumentritt (3. června 1879 Litoměřice – 17. června 1951 Ingolstadt) byl česko-německý středoškolský profesor, výtvarník a vlastivědný pracovník.\n\nFriedrich Blumentritt se narodil 3. 6. 1879 v Litoměřicích. Jeho otec byl pedagog a etnograf Ferdinand Blumentritt. Matka Rosa Blumentrittová pocházela ze Sýrovic v okrese Louny. Po studiu zeměpisu a přírodních věd v Praze začal učit, krátce působil na reálce v Lokti, poté absolvoval jednoroční dobrovolnou vojenskou službu. V roce 1904 pak začal učit v německém gymnáziu v Českých Budějovicích. Během první světové války bojoval na frontě v Srbsku a v Itálii. Na italské frontě padl do zajetí, z kterého byl propuštěn až v červenci 1919. Po válce opět učil v Českých Budějovicích a po roce 1936 pracoval ve firmě L. & C. Hardtmuth jako vedoucí úředník. Po druhé světové válce byl i s rodinou odsunut do Německa, kde 17. 6. 1951 v Ingolstadtu zemřel.\n\nBěhem svého působení na německém gymnáziu v Českých Budějovicích Blumentritt pořídil velké množství kreseb starých částí města České Budějovice. Dokumentoval také malířskou výzdobu lidového nábytku v příhraničních oblastech jižních Čech a Šumavy. Jeho umělecká pozůstalost je uložena v Jihočeském muzeu.\n"}
{"id": "1552717", "url": "https://cs.wikipedia.org/wiki?curid=1552717", "title": "Bohumil Doležal (lesník)", "text": "Bohumil Doležal (lesník)\n\nBohumil Doležal (2. září 1911, Krnčice – 3. srpna 2000, Brno) byl český pedagog a lesník.\n\nBohumil Doležal se narodil v roce 1911 v Krnčicích, jeho otcem byl krnčický kovář. Doležal nastoupil na gymnázium v Moravských Budějovicích, které ukončil v roce 1929, a odešel studovat na Vysokou školu zemědělskou v Brně lesní hospodářství. Absolvoval v roce 1933 a ve studiu pokračoval ve Francii na Ecole Nationale des Eaux et Forets v Nancy a pracoval na dizertaci. Po návratu nastoupil do tehdejších Československých státních lesů, kde pracoval do roku 1950, mimo jiné i v Masarykově lese pod VŠZ v Brně. V roce 1946 získal doktorát technických věd a v roce 1947 byl habilitován na soukromého docenta hospodářské úpravy lesů. Od roku 1951 pak působil v Bratislavě v Povereníctvu polnohospodárstva a lesníctva.\n\nV roce 1953 se vrátil do Brna a nastoupil na lesnickou fakultu VŠZ, roku 1957 pak byl jmenován profesorem a od roku 1960 působil jako děkan fakulty. V roce 1966 získal na lesnické fakultě Technické univerzity v Drážďanech čestný doktorát lesnické vědy. V roce 1992 mu byl udělen čestný doktorát Mendelovy zemědělské a lesnické univerzity v Brně.\n\nPůsobil také ve FAO nebo IUFRO.\n"}
{"id": "1552731", "url": "https://cs.wikipedia.org/wiki?curid=1552731", "title": "Zdeněk Nikodým", "text": "Zdeněk Nikodým\n\nZdeněk Nikodým (2. října 1926 – 8. ledna 2020) byl československý hokejový obránce. V sezóně 1965/1966 vedl jako hlavní trenér CHZ Litvínov.\n\nV československé lize hrál za CHZ Litvínov. Odehrál 1 ligovou sezónu, nastoupil ve 21 ligových utkáních a měl 1 asistenci. \n\n\n"}
{"id": "1552733", "url": "https://cs.wikipedia.org/wiki?curid=1552733", "title": "Katedrála v Bernu", "text": "Katedrála v Bernu\n\nKatedrála v Bernu, též katedrála svatého Vincenta, či bernský Münster je gotický kostel ve švýcarském městě Bern. \n\nStavba začala v roce 1421 pod vedením štrasburského stavitele Matthäuse Ensingera. Věž vysoká 100,6 metru byla dokončena až roku 1893 a činí z katedrály nejvyšší kostel ve Švýcarsku. Je 84,2 metru dlouhá a 33,68 metru široká. Většina budovy je postavena z místního pískovce, z lomu v Ostermundingenu. Základny sloupů, okna a sochy jsou však z kvalitnějšího modrého pískovce z lomu Gurten, jenž leží na jih od Bernu. Původně byl chrám katolický, od roku 1528 je protestantský. Zemětřesení z roku 1356 v způsobilo rozsáhlé poškození stěn, oblouků i věže. \n\nNad hlavním portálem je jedna z nejvýznamnějších sbírek pozdně gotických soch v Evropě. Skupina soch zobrazuje Poslední soud, v němž mají být bezbožní odděleni od spravedlivých. Unikátní je obzvláště ve Švýcarsku, neboť většina ostatních podobných děl se stala v minulosti obětí obrazoborectví kalvinistů. 47 velkých soch jsou repliky (originály jsou v Bernském historickém muzeu), 170 menších jsou však originály. Sochy jsou dílem vestfálského sochaře Erharda Künga.\n"}
{"id": "1552750", "url": "https://cs.wikipedia.org/wiki?curid=1552750", "title": "Zlatý míč 1987", "text": "Zlatý míč 1987\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1987 získal nizozemský fotbalista Ruud Gullit, který během roku přestoupil z PSV Eindhoven do AC Milán. Šlo o 32. ročník ankety, organizoval ho časopis \"France Football\" a výsledky určili sportovní publicisté z 27 zemí Evropy.\n\n"}
{"id": "1552755", "url": "https://cs.wikipedia.org/wiki?curid=1552755", "title": "Katedrála v Lausanne", "text": "Katedrála v Lausanne\n\nKatedrála Notre Dame je gotický kostel ve švýcarském městě Lausanne. Stavba chrámu začala v roce 1170, dokončen byl roku 1235, vysvěcen 1275. Architektem byl Jean Cotereel. V 18. a 19. století udělal stavební úpravy slavný francouzský architekt Eugène Viollet-le-Duc. Původně byl kostel katolický, od reformace je protestantský. Dochovaly se původní malby (jakkoli v časech počátků obrazoborecké reformace zakryté) a vyřezávané lavice. V roce 2003 získala katedrála nové varhany, za cenu 6 miliónů švýcarských franků.\n"}
{"id": "1552756", "url": "https://cs.wikipedia.org/wiki?curid=1552756", "title": "Shirley Clarkeová", "text": "Shirley Clarkeová\n\nShirley Clarkeová, rodným jménem Shirley Brimbergová (2. října 1919 New York – 23. září 1997 Boston) byla americká filmová režisérka, představitelka avantgardního hnutí „new american cinema“.\n\nPocházela z rodiny židovských přistěhovalců z Polska, její sestrou byla spisovatelka Elaine Dundyová. Od dětství se věnovala modernímu tanci, studovala u Marthy Grahamové a vystupovala v Young Women's Hebrew Association.\n\nPracovala jako choreografka, k filmu se dostala přes natáčení dokumentů o tanečním umění. Ve svých dílech experimentovala s jazzovou hudbou a vizualitou abstraktního expresionismu, patřila k nezávislým umělcům z Greenwich Village a byla mezi zakladateli organizace The Film-Makers' Cooperative. Její nejznámější filmy byly natočeny v duchu cinema verité: černým humorem oplývající pohled do prostředí narkomanů \"Spojka\" podle divadelní hry Jacka Gelbera a zpověď příslušníka harlemského mládežnického gangu \"Chladný svět\" podle románu Warrena Millera (česky vyšel pod názvem \"Prezydent Krokadýlů\". V roce 1963 získala za dokumentární film o básníkovi Robertu Frostovi Oscara. \n\nKromě režie se věnovala také produkci a střihu, hrála menší role ve filmech \"Galaxie\", \"Lions Love\" a \"Up Your Legs Forever\", patřila k průkopníkům videotechniky. V letech 1975 až 1985 byla profesorkou filmové vědy na Kalifornské univerzitě v Los Angeles. Angažovala se ve feministickém hnutí a podporovala právo na potrat. \n\n\n"}
{"id": "1552757", "url": "https://cs.wikipedia.org/wiki?curid=1552757", "title": "Hail to the Teeth", "text": "Hail to the Teeth\n\nHail to the Teeth je 11. díl 31. řady amerického animovaného seriálu Simpsonovi. Režisér dílu byl Mark Kirkland, scénář napsala Elisabeth Kiernan Avericková. Ve Spojených státech měl premiéru 5. ledna 2020 na televizní stanici Fox. Nebylo oznámeno, zda bude tento díl (a celkově tato řada) vysílán i v Česku.\n\nArtie Ziff pozval Homera Simpsona a Marge Simpsonovou na jeho svatbu, jen aby zjistil, zda nevěsta je robotickým klonem Marge. Mezitím Líza Simpsonová začne nosit rovnátka, což způsobí, že se neustále usmívá a získá popularitu mezi spolužáky.\n"}
{"id": "1552769", "url": "https://cs.wikipedia.org/wiki?curid=1552769", "title": "Zlatý míč 1988", "text": "Zlatý míč 1988\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1988 získal nizozemský fotbalista Marco van Basten z AC Milán. Na druhém a třetím místě skončili další Nizozemci z AC Milán. Šlo o 33. ročník ankety, organizoval ho časopis \"France Football\" a výsledky určili sportovní publicisté z 27 zemí Evropy.\n\n"}
{"id": "1552778", "url": "https://cs.wikipedia.org/wiki?curid=1552778", "title": "Senohrad", "text": "Senohrad\n\nSenohrad je obec v okrese Krupina v Banskobystrickém kraji na Slovensku. Žije zde  obyvatel.\n\nObec leží v severní části Krupinské planiny, v údolí řeky Litava. Je vzdálena asi 16 km východně od Krupiny.\n\nPrvní písemná zmínka o obci pochází z roku 1135. V obci se nachází jednolodní pozdněbarokní římskokatolický kostel svatého Emericha z roku 1768 a kaple svatého Jana Nepomuckého z roku 1748.\n\n"}
{"id": "1552782", "url": "https://cs.wikipedia.org/wiki?curid=1552782", "title": "Henry William Forster", "text": "Henry William Forster\n\nHenry William Forster, 1. baron Forster (\"Henry William Forster, 1st Baron Forster of Lepe\") (31. ledna 1866, Londýn, Anglie – 15. ledna 1936, Londýn, Anglie) byl britský státník. Byl dlouholetým poslancem Dolní sněmovny za Konzervativní stranu, za první světové války zastával nižší funkce ve vládě. V roce 1919 byl s titulem barona povolán do Sněmovny lordů a v letech 1920–1925 byl generálním guvernérem v Austrálii.\n\nNarodil se na venkovském sídle \"Southend Hall\" v Kentu jako syn majora Johna Forstera. Studoval v Etonu a Oxfordu, za studií vynikl jako hráč kriketu. V letech 1892–1919 byl poslancem Dolní sněmovny za Konzervativní stranu, v Balfourově vládě zastával nižší funkci lorda pokladu (1902–1905), za první světové války byl finančním tajemníkem na ministerstvu války (1915–1919), od roku 1917 byl členem Tajné rady. V roce 1919 byl s titulem barona povolán do Sněmovny lordů.\n\nV roce 1920 byl na návrh ministra kolonií Alfreda Milnera jmenován generálním guvernérem v Austrálii, při té příležitosti zároveň obdržel velkokříž Řádu sv. Michala a sv. Jiří. Jednalo se o první případ, kdy si generálního guvernéra vybrali australští politici. Funkce se ujal v říjnu 1920 a díky svému skromnému vystupování získal v Austrálii značnou popularitu. Postupně rezignoval na zasahování do politických záležitostí a úřad generálního guvernéra transformoval do současné podoby ceremoniálního zástupce panovníka. Věnoval se cestování, společenským povinnostem a charitě, zajímal se také o sport. Po ukončení pětiletého funkčního období se vrátíl do Anglie a od té doby žil v soukromí.\n\nJeho manželkou byla Rachel Montagu–Douglas–Scott (1868–1939) z vedlejší linie vévodů z Buccleugh–Queensberry. Měli spolu čtyři děti, oba synové John (1893–1914) a Alfred (1898–1919) zemřeli na následky zranění z první světové války. Úmrtím Henryho Williama Forstera titul barona zanikl.\n\n"}
{"id": "1552783", "url": "https://cs.wikipedia.org/wiki?curid=1552783", "title": "William Slim", "text": "William Slim\n\nWilliam Joseph Slim, 1. vikomt Slim (\"William Joseph Slim, 1st Viscount Slim\") (6. srpna 1891, Bristol, Anglie – 14. prosince 1970, Londýn, Anglie) byl britský maršál, úspěšný stratég za druhé světové války proti Japoncům. V armádě sloužil již za první světové války, později působil jako štábník důstojník a vojenský pedagog. Ve druhé světové válce byl velitelem převážně v Asii a zvítězil nad japonskou armádou v bitvě o Imphál, v roce 1948 dosáhl hodnosti polního maršála a v letech 1948–1952 byl náčelníkem britského generálního štábu. V letech 1953–1960 byl generálním guvernérem v Austrálii, poté byl s titulem vikomta povolán do Sněmovny lordů.\n\nPocházel z rodiny bristolského obchodníka Johna Slima, starší bratr Charles John Slim vystudoval medicínu. William Slim původně působil jako učitel a úředník, za první světové války vstoupil do armády a zúčastnil se bojů na Středním Východě. V letech 1916 a 1917 byl zraněn, po skončení války byl v hodnosti kapitána převelen do Indie. V Indii a později v Anglii působil jako vojenský pedagog, mezitím jako spisovatel publikoval romány, povídky a básně. Na počátku druhé světové války byl povýšen na brigádního generála (1939).\n\nV roce 1940 se zúčastnil dobytí italských území v Africe, poté bojoval v Iráku a během spojenecké okupace Íránu navázal první kontakty s Rudou armádou (1942). Mezitím postupoval v hodnostech (generálmajor 1941, generálporučík 1942). V roce 1942 byl donucen k ústupu před Japonci, kteří pronikli do Barmy, během roku 1943 se mu ale podařilo dosáhnout barmských hranic a jako velitel 14. armády byl pověřen úkolem Barmu znovu dobýt. Budoval logistické základny zásobované letectvem a vycvičil své vojáky pro boj v džungli. V roce 1944 dosáhl vítězství v bitvě o Imphál, kde se mu podařilo odrazit pokus o japonskou invazi do Indie. Byl povýšen do šlechtického stavu a v roce 1945 jmenován generálem. V létě 1945 byl krátce vrchním velitelem spojeneských vojsk v jihovýchodní Asii, k plánovanému dobytí Malajska ale již nedošlo vzhledem ke kapitulaci Japonska a ukončení druhé světové války.\nKoncem roku 1945 se vrátil do Anglie, kde v letech 1946–1948 zastával post velitele vojenské školy Imperial Defence College, od roku 1947 byl zároveň pobočníkem Jiřího VI. V roce 1948 dosáhl hodnosti polního maršála a v letech 1948–1952 byl náčelníkem britského generálního štábu. V letech 1953–1960 byl generálním guvernérem v Austrálii, kde působil apoliticky a věnoval se ceremoniálním záležitostem. V Austrálii měl značnou oblibu mimo jiné díky tomu, že s australskými vojáky bojoval již v první světové válce. Ještě před odchodem z Austrálie získal Podvazkový řád (1959), po návratu do Anglie byl povýšen na vikomta a stal se členem Sněmovny lordů (1960). V letech 1963–1970 zastával čestný post guvernéra Windsoru. V soukromí sepsal své Paměti. Zemřel v Londýně v prosinci 1970 ve věku 79 a byl mu uspořádán státní pohřed ve Westminsterském opatství.\n\nBěhem kariéry získal řadu britských i zahraničních vyznamenání, byl nositelem velkokříže Řádu britského impéria (1946), Řádu lázně (1950), Řádu sv. Michala a sv. Jiří (1952) a Viktoriina řádu (1954). V roce 1990 mu byla odhalena socha před budovou ministerstva obrany.\n\nS manželkou Aileen Robertson měl dvě děti, dědicem titulu byl syn John Douglas Slim, 2. vikomt Slim (1927–2019), který v mládí sloužil v armádě a později se angažoval ve vedení několika společností.\n\n\n"}
{"id": "1552784", "url": "https://cs.wikipedia.org/wiki?curid=1552784", "title": "William Sidney, 1. vikomt De L'Isle", "text": "William Sidney, 1. vikomt De L'Isle\n\nWilliam Philip Sidney, 1. vikomt De L'Isle (\"William Philip Sidney, 1st Viscount De L'Isle, 6th Baron de L'Isle and Dudley, 7th Baronet Shelley–Sidney of Penshurst Place, 9th Baronet Shelley of Castle Goring\") (23. května 1909, Londýn, Anglie – 5. dubna 1991, Tonbridge, Anglie) byl britský státník ze starého šlechtického rodu. Aktivně se zúčastnil druhé světové války, krátce byl poslancem Dolní sněmovny, od roku 1945 jako dědic titulu barona zasedal ve Sněmovně lordů. Patřil ke Konzervativní straně a v druhé Churchillově vládě zastával funkci ministra letectva (1951–1955). V roce 1956 získal titul vikomta a v letech 1961–1965 byl generálním guvernérem v Austrálii.\n\nPocházel ze starobylé šlechtické rodiny (připomínané pod jménem \"Sidney\" nebo \"Sydney\"), která v této linii od roku 1835 užívala titul barona De L'Isle a patřila k nemanželskému potomstvu krále Viléma IV. William se narodil jako jediný syn Williama Sidneye, 5. barona de L'Isle (1859–1945), který byl starostou v Chelsea a členem londýnské městské rady. Studoval v Etonu a Cambridge, poté pracoval jako účetní, aktivně se zúčastnil druhé světové války, bojoval převážně v Evropě a dosáhl hodnosti majora, v roce 1944 obdržel Viktoriin kříž. V letech 1944–1945 byl poslancem Dolní sněmovny za Konzervativní stranu (ve volebním obvodu Chelsea nahradil Samuela Hoare, který tehdy získal titul vikomta). V roce 1945 po otci zdědil titul barona a vstoupil do Horní sněmovny, v létě 1945 byl krátce parlamentním tajemníkem na ministerstvech potravinářství a státních důchodů, poté mezi peery patřil ke konzervativní opozici. V letech 1951–1955 byl členem druhé Churchillovy vlády jako státní sekretář letectva, od roku 1951 též členem Tajné rady. V roce 1956 obdržel titul vikomta.\n\nPo smrti Williama Morrisona byl na návrh australského premiéra Roberta Menziese jmenován generálním guvernérem Austrálie (seznámili se během Sidneyovy cesty do Austrálie, když byl ministrem letectva). Do funkce nastoupil v srpnu 1961 a setrval v ní čtyři roky do května 1965, podobně jako jeho předchůdci již nezasahoval do politiky a věnoval se především ceremoniálním záležitostem. V roce 1968 obdržel Podvazkový řád a v letech 1968–1991 byl kancléřem Řádu sv. Michala a sv. Jiří. Kromě toho zastával řadu dalších čestných funkcí, mimo jiné byl zástupcem místodržitele v Kentu. Byl kurátorem Britského muzea (1950–1991) a Národní portrétní galerie (1965–1972), titul baroneta Shelleye z Goring Castle zdědil po vzdáleném příbuzném v roce 1965. Mezitím v roce 1963 získal velkokříž Viktoriina řádu.\n\nBěhem své aktivní služby za druhé světové války se v roce 1940 oženil s Jacqueline Vereker (1914-1962), dcerou maršála Johna Verekera. Jacqueline zemřela v Austrálii v roce 1962, společenské povinnosti první dámy Austrálie pak do roku 1965 převzaly jejich dcery Elizabeth (1941–2016) a Catherine (*1942). Dědicem titulu vikomta je syn Philip Sidney, 2. vikomt De L'Isle (*1945), který sloužil v armádě, poté zastával funkce ve správě hrabství Kent a sídlí na zámku Penshurst Place.\n\nMajetkem rodu Sidneyů je od roku 1552 starobylý zámek Penshurst Place v Kentu, který je sice hlavním rodovým sídlem, ale je otevřen pro veřejnost. Hodnota majetku rodiny se odhaduje na čtyři milióny liber.\n\n"}
{"id": "1552790", "url": "https://cs.wikipedia.org/wiki?curid=1552790", "title": "Feldgendarmerie", "text": "Feldgendarmerie\n\nFeldgendarmerie (německy [ˈfɛlt.ʒãˌdaʁməʁiː) (česky „polní četnictvo“) byly typem vojenských policejních jednotek armád království Saska (od roku 1810), německé říše a nacistického Německa až do konce druhé světové války v Evropě.\n\nOd roku 1810 do roku 1812 založily Sasko, Württembersko, Prusko a Bavorsko policejní síly podle vzoru napoleonského francouzského četnictva.\n\nČleny pruského četnictva (Königlich Preußische Landgendarmerie = královské pruské státní četnictvo) se stávali osvědčení poddůstojníci pěchoty a kavalérie poté, co strávili svůj standardní servisní čas v armádě, a někteří velitelé. Oficiálně to byl stále vojenský personál, vybavený a placený ministerstvem války, ale v době míru připojený k ministerstvu vnitra, sloužícím jako normální policie. V případě cvičení, mobilizace nebo války 50% četnictva tvořilo jádro vojenské policie armády, tzv. Feldgendarmerie. Pokud by bylo potřeba více pracovních sil, byla do Feldgendarmerie pod dohledem bývalých poddůstojníku a důstojníků Gendarmerie převelena obyčejná pěchota, kavalérie a někteří důstojníci. Uniforma Feldgendarmerie byla identická s uniformou Landgendarmerie.\n\nPřed vypuknutím první světové války tvořilo Feldgendarmerie 33 rot. Každá z nich měla 60 mužů a dva poddůstojníky. Do roku 1918 byl počet rot rozšířen na 115. \n\nPo první světové válce byly všechny vojenské policejní jednotky rozpuštěny a v meziválečné Výmarské republice neexistovaly žádné policejní jednotky. Posádky byly hlídány obyčejnými vojáky Vojenské policie.\nKdyž se Adolf Hitler v roce 1933 dostal k moci, byl Feldgendarmerie připojen k Wehrmachtu. Nové jednotky absolvovaly plnohodnotný pěší výcvik a dostaly rozsáhlé policejní pravomoci.Poblíž Berlína byla zřízena vojenská policejní škola, která školila personál Feldgendarmerie. Předměty zahrnovaly trestní zákoník, obecné a zvláštní policejní pravomoci, zpravodajské povinnosti, pasové a identifikační právo, výcvik se zbraní, techniky sebeobrany, metodiku kriminální policie a obecnou správu. Všichni potenciální kandidáti sloužili na velení Feldgendarmerie po první části zkoušek. \n\nKurzy trvaly jeden rok a míra neúspěchů byla vysoká: v roce 1935 se hlásilo 219 kandidátů, avšak přijato bylo jen 89 vojáků. Feldgendarmerie bylo začleněno v armádních divizích a jako samostatné jednotky pod velením armádního sboru. Často úzce spolupracovali s Geheime Feldpolizei (česky:Tajná polní policie), okresními veliteli a vedoucími SS a Policie.\n\nJednotkám Feldgendarmerie byly udělovány hlídky na okupovaných územích přímo pod kontrolou Wehrmachtu. Jejich úkoly za frontovými liniemi sahaly od přímého řízení dopravy a kontroly populace až po potlačení a popravu partyzánů a zadržování nepřátelských útočníků. Když se bojové jednotky posunuly vpřed z oblasti, role Feldgendarmerie by formálně skončila, protože kontrola nad oblastmi byla poté převedena na okupační úřady pod kontrolou nacistické strany a SS. Je však známo, že jednotky Feldgendarmerie pomáhaly SS při páchání válečných zločinů v okupovaných oblastech. Autor Antony Beevor zkoumá některé dobře zdokumentované případy jejich účasti ve své knize Stalingrad. Jednotky Feldgendarmerie se aktivně účastnily lovu Židů, a to i v západní Evropě. V roce 1943, když se válka obrátila proti nacistickému Německu, byl Feldgendarmerie pověřen udržováním disciplíny ve Wehrmachtu. Mnoho obyčejných vojáků považovaných za dezertéry bylo jednotkami Feldgendarmie popraveno. Vysloužili si přezdívku Kettenhunde (česky:spoutaní psi) díky jejich ozdobnému znaku, který nosili na hrudi a \"Heldenklauer,\" protože prověřovali uprchlíky a nemocniční transporty pro potenciální dezertéry s rozkazem zabít podezřelé.\n\nFeldgendarmerie také spravoval Strafbattalion, což byly jednotky Wehrmachtu, které byly vytvořeny pro vojáky odsouzené polními soudy k popravě. Během posledních dnů války, když se rozpadla Třetí říše, byli do Strafbatallionu posláni rekruti nebo vojáci, kteří se dopustili i sebemenšího přestupku. SS-Feldgendarmerie měla na sobě stejnou uniformu a gorget jako jejich protějšky z Heer, ale měla další manžetový titulek označující, že jde o vojenskou policii. Obecně vykonávali stejnou policejní roli, jako je kontrola týlových oblastí, ale také prováděli kontrarevoluční a vyhlazovací operace s Einsatzgruppenem proti Židům, partyzánům a těm, kteří byli považováni za „nepřátele Říše“. Tyto jednotky SS měly vážnou pověst tím, že jsou přísnými vymahateli vojenského práva. Přezdíváni Kopf Jäger (Lovci hlav), také vystopovali a potrestali ty, kteří byli považováni za dezertéry. Od roku 1944 byly bývalým členům Ordnungspolizei sloužícím u Waffen SS rovněž přiděleny vojenské policejní pravomoci a povinnosti. Tyto speciální SS-Feldgendarmerie byly označeny odznakem diamantové orlice na spodním rukávu. V lednu 1944, když Rudá armáda začala postupovat na východní frontě, byla moc Feldgendarmerie nahrazena vytvořením Feldjägerkorps. Jeho tři pluky byly podřízené pouze německému vrchnímu velení (OKW) a byly založeny, aby udržovaly disciplínu a vojenskou soudržnost ve veškerých jednotkách Wehrmachtu (včetně Feldgendarmerie). Feldjägersové byli vybíráni z dekorovaných, bojem prošlých důstojníků a poddůstojníků. Měli vojenskou pravomoc OKW, aby zatkli a popravili důstojníky a vojáky Wehrmachtu nebo SS za dezerci, prohlašování porážky a dalších porušení povinností. Každá jednotka Feldjägeru měla velení Fliegendes Standgericht, válečný soud, který se skládal ze tří soudců.\n\nPřes kapitulaci všech německých sil v květnu 1945, některým jednotkám Feldgendarmerie a Feldjägerkorps v západní okupační části nebyly jednotkami spojenců odebrány zbraně kvůli množství válečných zajatců, kteří vyžadovali ostrahu. Například britský VIII. Sbor se sídlem ve Šlesvicku-Holštýnsku použil celý pluk dobrovolníků z Feldgendarmerie k udržení disciplíny v demobilizačním centru v Meldorfu. Obnovená vojenská policie, která obdržela zvláštní příděly jako odměnu, byla identifikována náramenkou s uvedením Wehrmachtordnungstruppe (Vojenská jednotka ozbrojených sil). V červnu 1946, více než 12 měsíců po oficiálním konci druhé světové války, se Feldgendarmerie staly posledními německými jednotkami, které se vzdaly svých zbraní.\n\nJednotky byly vybaveny motocykly, auty Kübelwagen, nebo nákladními automobily Horch 4x4 a Opel Blitz a malým počtem obrněných vozidel určených pro transport.\n\nOsobní zbraně se sestávaly z ručních zbraní, jako je Walther PP, který byl navržen jako civilní policejní pistole (PP Polizei-Pistole) nebo Walther PPK, zatímco Luger P.08 a Walther P38 byly použity jinými jednotkami. Poddůstojníci nosili různé kulometné pistole a puška Karabiner 98k byla standardní výzbrojí, ale nebyla široce používána. Kulomety MG34 a MG42 byly použity jako výzbroj namontovaná na vozidle pro obranu silnic nebo kontrolních stanovišť vozidel.\n\nSe založením Bundeswehru v roce 1955 dostalo mnoho z odvětví služeb jména, která by je alespoň minimálně odlišovala od jejich ekvivalentů Wehrmachtu. Vojenská policie v moderním Bundeswehru tedy nebyla nazývána Feldgendarmerie. Ve skutečnosti původním záměrem pro jméno bylo Militärpolizei, doslova vojenskou policii. Státní úředníci protestovali, protože funkce donucovacích orgánů ve zbrusu nové německé ústavě byla dána především státům, nikoli federaci. Slovo Polizei (Police) bylo státy horlivě střeženo, takže federální ministerstvo obrany hledalo nové označení a přijalo Feldjägera, což byl tradiční pruský pluk s některými funkcemi typu vojenské policie.\n\n"}
{"id": "1552792", "url": "https://cs.wikipedia.org/wiki?curid=1552792", "title": "Skautská hymna", "text": "Skautská hymna\n\nSkautská nebo též junácká hymna je hymna českých skautů. Vznikla jako píseň \"Junácká\" v roce 1912, hudbu složil Karel Kovařovic, text napsal František S. Procházka. Skauti ji zpívají při nástupech (na táboře obvykle na ranním nástupu, který zahajuje den) a jiných oficiálních událostech.\n\nZakladatel českého skautingu, A. B. Svojsík, se při tvorbě knihy \"Základy junáctví\" obrátil na své přátele, spisovatele a básníka Františka S. Procházku a vedoucího tehdejší opery Národního divadla Karla Kovařovice, zda by ztvárnili hymnu budoucího hnutí. Výsledkem jejich činnosti byla vícehlasá píseň o pěti slokách. Pro běžný zpěv však byla příliš dlouhá, a proto se v hnutí prosadila varianta používající pouze první a poslední sloku. Tato varianta byla po zjednodušení melodie \"pro zpěv neškolenými hlasy\" Jarmilem Burghauserem v roce 1945 schválena jako oficiální hymna Junáka.\n\nHymna se šířila v novém hnutí živelně, v důsledku čehož došlo ke vzniku malých odchylek, které přetrvávají doposud:\n\n"}
{"id": "1552799", "url": "https://cs.wikipedia.org/wiki?curid=1552799", "title": "Egeskov", "text": "Egeskov\n\nEgeskov je vodní hrad v Dánsku, na ostrově Fyn. Jde o nejzachovalejší renesanční vodní hrad v Evropě. Byl postaven v roce 1554, stavitelem byl Frands Brockenhuus. Hrad je dosud v soukromých rukou. Podle pověsti padl na vybudování základů celý dubový les, odtud název Egeskov, což v překladu značí právě dubový les. Původně byl jedinou přístupovou cestou padací most, v současnosti už voda neobklopuje zámek celý. Unikátní byl vodovodní systém, jeden z prvních v Evropě. Většina hradu je přístupná veřejnosti, kromě oblastí, které využívají hrabě Michael Ahlefeldt-Laurvig-Bille a hraběnka Caroline Ahlefeldt-Laurvig-Bille. Ve volně přístupných částech je muzeum historických automobilů, motocyklů, letadel, vrtulníků, sanitek a hasičských vozů a také muzeum zemědělství.\n"}
{"id": "1552804", "url": "https://cs.wikipedia.org/wiki?curid=1552804", "title": "Robert Austerlitz (1861)", "text": "Robert Austerlitz (1861)\n\nRobert Austerlitz (pseudonym \"Erraths, A. von Trebor\"; 11. března 1861, Praha – 17. října 1930, Berlín) byl rakousko-německý novinář, vydavatel tisku a spisovatel.\n\nNarodil se v Praze jako syn obchodníka Eduarda Austerlitze a jeho manželky Magdaleny rozené Sekelesové. Po studiích na reálce v Mikulandské ulici na Novém Městě pražském pokračoval na obchodní škole a následně studoval ekonomii na Vysokém učení technickém v Praze. Poté se stal úředníkem textilního podniku. Pracoval jako ekonomický spolupracovník pražského deníku \"Bohemia\" a jako externí přispěvatel několika dalších listů a vědeckých a v odborných časopisech. V roce 1884 se jako redaktor a nakladatel osamostatnil. Jako šéfredaktor a vydavatel publikoval odborné časopisy \"Der Oesterreichische Kaufmann\", \"Schaufenster\", \"Reklamanwalt\", \"Bank- und Börsenblatt\" aj. Roku 1913 se stal docentem berlínské Lessingovy vysoké školy reklamy, která však byla v roce 1933 uzavřena.\n\nZemřel 17. října 1930 v Berlíně.\n\nZa zásluhy mu byl propůjčen titul \"císařský rada\". V únoru 1918 získal záslužný kříž za pomoc válečnému úsilí (organizoval veřejné sbírky na podporu Červeného kříže a knihoven pro vojáky).\n\nOženil se v Berlíně s o 15 let mladší Rosou Simonovou dcerou židovského spisovatele Ferdinanda Simona. Společně žili několik let v Berlíně-Grunewaldu, kde Rosa mj. působila jako redaktorka časopisu pro ženy \"Maja\". Proslavila se především svými romány o berlínské bohémě: \"Kabarett Sphinx\" a \"Café Größenwahn\" psanými pod pseudonymem A. Rose.\n\n\n\n \n"}
{"id": "1552808", "url": "https://cs.wikipedia.org/wiki?curid=1552808", "title": "Sudince", "text": "Sudince\n\nSudince jsou obec v okrese Krupina v Banskobystrickém kraji na Slovensku. Žije zde  obyvatel. Nachází se na jihu Štiavnických vrchů severně od města Dudince.\n\nPrvní písemná zmínka o obci pochází z roku 1245. V obci se nachází jednolodní pozdněklasicistní evangelický kostel z roku 1858.\n"}
{"id": "1552815", "url": "https://cs.wikipedia.org/wiki?curid=1552815", "title": "Kolë Idromeno", "text": "Kolë Idromeno\n\nNikolla Kolë Idromeno (15. srpna 1860 Skadar – 12. prosince 1939 Skadar), nebo Kolë Idromeno, byl albánský malíř, sochař, architekt, fotograf, kameraman, skladatel a inženýr aktivně působící během albánské renesance v devatenáctém století. Je považován za předchůdce realismu a krajinářského umění v Albánii.\n\nKole Idromeno se narodil ve Skadaru, který byl v té době součástí Osmanské říše a centrem kultury a náboženství v Albánii. V šestnácti letech se na půl roku odstěhoval do Benátek a začal studovat na Accademia di Belle Arti di Venezia. Následně cestoval po celé Evropě a přestěhoval se zpět do Skadaru a pracoval v různých uměleckých oborech. Kromě toho se angažoval za nezávislost Albánie, kvůli čemuž byl nucen emigrovat do Ulcinje.\n\nMezi jeho významná díla patří řada obrazů, ve kterých se pokoušel vykreslit sociální aspekty každodenního života, zvyků a náboženství přesně tak, jak tomu bylo ve skutečnosti. Vyznačoval se také bohatým použtváním barev a dekorativních odstínů s určitými etnografickými prvky a krajinou zobrazujícími místa ve Skadaru nebo v jeho blízkosti.\n\nJako architekt vypracoval plány kolem padesáti budov soukromých i veřejných. Navrhl také několik průmyslových zařízení, banky, kino Rozafa nebo kavárnu Kafja e Madhe. Kazetový strop katedrály sv. Štěpána, která je jednou z největších katedrál na Balkáně, byl také jeho návrhem. \n\nKolë Idromeno byl původem albánským Čamem a narodil se ve Skadaru 15. srpna. Jeho otec, Arsen Idromeno, byl původně Albánským Čamem z Arty, ale po většinu svého života bydlel ve Skadaru, kde pracoval jako stavební dodavatel a oženil se s místní obyvatelkou Rozou Saraçi. V jeho rodném městě Skadaru, Pjetër Marubi, blízký přítel rodiny, dával Kolëvi přednášky o fotografování a v jedenácti letech začal maloval své první obrazy akvarely. S podporou Marubiho se přestěhoval do Benátek a několik měsíců pobýval na Akademii výtvarných umění Accademia di Belle Arti di Venezia. Poté pracoval ve studiu italského malíře.\n\nPo studiích v Benátkách začal cestovat po Evropě a v roce 1878 se rozhodl vrátit do svého rodného města. Tam se věnoval řadě různých činností, pracoval jak v oblastech architektury, sochařství, fotografie, malby, komponování, scénického designu a inženýrství. \n\nKolë Idromeno je považován za zakladatele realismu v zemi a za jednoho z nejdůležitějších malířů albánské renesance, která začala v 19. století. Říká se mu albánský Michelangelo. Idromeno založil fungující fotografické studio a byl prvním umělcem, který v roce 1912 uvedl v zemi první film. Kromě toho udržoval korespondenci s bratry Lumièrovými v Paříži. V roce 1923 byl Idromeno iniciátorem první umělecké výstavy ve Skadaru a vystavoval na první národní umělecké výstavě v Tiraně v roce 1931. \n\nAž do roku 1896 maloval Idromeno hlavně obrazy s náboženskými tématy. Poté namaloval pravděpodobně první albánské sekulární a realistické obrázky ilustrující historické události a každodenní motivy, jako jsou festivaly a kostýmované portréty, jako je „Dasma Shkodrane“. Následoval malování různých krajinářských motivů „Oborri i Shtëpisë Shkodrane“ a stal se prvním krajinářem moderního albánského umění. Jeho nejslavnější prací je „ Motra Tone “, která zobrazuje jeho sestru Tonu. Toto umělecké dílo je někdy označováno jako albánská Mona Lisa. Jeho práce byly zastoupeny na mezinárodních výstavách například v Budapešti, Rakousku a Maďarsku (1900) a New Yorku v USA (1939). \n\nJedním z jeho nejlepších, ne příliš populárních děl, je portrét Gjergj Kastriot Skënderbeu malovaný v roce 1889. Její majitel je nejistý a obraz nikdy nebyl vystaven na veřejnosti. Jako architekt Idromeno zanechal své jméno na mnoha známých objektech ve Skadaru. Seznam zahrnuje Kafja e Madhe, katedrálu sv. Štěpána, kostel Shirokë, první elektrickou stanici ve městě, budovu Radovan, budovu prefektury, Mešitu Parrucë a většinu rezidenčních vil podél hlavního bulváru v severní historické čtvrti Skadary. \n"}
{"id": "1552842", "url": "https://cs.wikipedia.org/wiki?curid=1552842", "title": "Basketbal na Letních olympijských hrách 2020", "text": "Basketbal na Letních olympijských hrách 2020\n\nBasketbalový turnaj na Letních olympijských hrách 2020 bude probíhat od 25. července do 9. srpna 2020.\n\nTurnaje se zúčastní 12 mužstev, rozdělených do dvou šestičlenných skupin, z nichž první čtyři postoupí do play off, kde se bude hrát o medaile.\n\n\nTurnaje se zúčastní 12 mužstev, rozdělených do dvou šestičlenných skupin, z nichž první čtyři postoupí do play off, kde se bude hrát o medaile.\n\n"}
{"id": "1552849", "url": "https://cs.wikipedia.org/wiki?curid=1552849", "title": "Náměstí Pod Emauzy", "text": "Náměstí Pod Emauzy\n\nNáměstí Pod Emauzy je malé náměstí na Novém Městě v Praze 2 pod Emauzským klášterem a nedaleko Palackého náměstí.\n\nNáměstí vzniklo v roce 1925, kdy byla tato část Nového Města upravena po rozsáhlé asanaci a v letech 1924–1929 tu byl vytvořen nový prostor s Palackého náměstím, Zítkovými sady a areálem nových vládních budov podle návrhu architekta Bohumila Hypšmana. Název získalo náměstí podle své polohy pod Emauzským klášterem a uchovalo si ho od svého vzniku beze změny.\nNáměstí má tvar obdélníku o rozměrech asi 30 × 75 m, na širších stranách ho ohraničují budovy Ministerstva zdravotnictví (na severu) a Ministerstva práce a sociálních věcí (na jihu). Na západní straně jsou Zítkovy sady, východní strana je zakončena zídkou s ozdobným zábradlím, která odděluje sousední parkoviště. Ve svahu za ním jsou budovy Emauzského kláštera s výraznými, 50 metrů vysokými novodobými věžemi podle návrhu architekta Františka Maria Černého realizovaného v letech 1964–1968.\n\nDominantou náměstíčka je pomník \"Praha svým vítězným synům\". Tento památník Pražanům padlým v 1. světové válce, připomínku legionářského odboje a vzniku Československé republiky vytvořil Josef Mařatka. Postavy byly vysoké tři metry a jedním z nápisů na pomníku bylo i dvojverší básníka Viktora Dyka: „\"Opustíš-li mne, nezahynu. Opustíš-li mne, zahyneš!“\".\n\nPomník byl odhalen 29. října 1932, v roce 1940 ho ale nacisté nařídili odstranit a zničit. Znovu byl odhalen 28. října 1998 – v původní podobě včetně všech nápisů ho obnovila sochařka Kateřina Amortová.\n\n"}
{"id": "1552861", "url": "https://cs.wikipedia.org/wiki?curid=1552861", "title": "Ziębice", "text": "Ziębice\n\nZiębice (německy \"Münsterberg, zastarale\" \"Minstrberk\") je město v Dolnoslezském vojvodství v jihozápadním Polsku.\n\nMěsto leží na řece Olava, přibližně 59 km jižně od krajského hlavního města Vratislavi. Je sídlem správního obvodu zvaného Gmina Ziębice. V roce 2016 mělo město 8966 obyvatel.\n\nPůvodní sídlo, známé pod slovanským názvem Sambice, bylo pravděpodobně zničeno při nájezdech Mongolů roku 1241. Jako město je pod německým názvem Münsterberg zmiňováno roku 1253. Koncem 13. století zde Boleslav I. Surový, svídnicko-javorský vévoda, postavil hrad. Münsterberg se pak stal sídelním městem minstrberského knížectví, jednoho z mnoha slezských knížectví. V roce 1336 obléhal město budoucí český král Karel IV. (tehdy markrabě moravský). Minstrbersko bylo nuceno uznat českou svrchovanost, stalo se lénem české koruny (v období 1456-1569 bylo knížectví ve správě Jiřího z Poděbrad a jeho potomků, kteří užívali titul minstrberských knížat). Město bylo vypleněno za husitských válek a velké škody utrpělo i za války třicetileté. \n\nDalší zpustošení přinesla městu první slezská válka. Po jejím skončení v roce 1742 připadlo Minstrbersko spolu s větší částí Slezska Prusku. V německé říši pak patřil Münsterberg do okresu Frankenstein v pruské provincii Dolní Slezsko až do roku 1945. Po skončení druhé světové války připadlo město, stejně jako část pruského Slezska, Polsku. Všechny menšiny byly odsunuty do Německa a 7. května 1746 bylo město přejmenováno na Ziębice. \n\nV roce 1742 byl Münsterberg vybrán jako shromaždiště nekatolíků z českých zemí, exulantů, kteří zde vyčkávali na splnění slibů pruského krále Fridricha II. Velikého. JIž v únoru přivedl do zpustošeného města kazatel Jan Liberda první skupinu třiceti českých exulantů. Bylo zde 228 opuštěných míst s ruinami, 214 větších a 23 menších domů. Proud exulantů neustával, v březnu 1742 bylo ve městě 600 uprchlíků, v červenci 1200, koncem roku pak dva tisíce. Evidence příchozích byla zprvu vedena na kartičkách, ne všechny byly později, v roce 1746, přepsány do matriky. Jen patnáct českých rodin si v Münsterbergu zakoupilo dům, ostatní čekali na králem slíbenou svobodnou půdu, na níž by založili české osady s kostely a školami. Než se tak stalo, zažili exulanti dost bídy, nemocí a byli městu Münsterberg na obtíž. Od dubna do konce roku 1742 zemřelo v Münsterbergu nejméně 116 lidí, většinou šlo o děti. Fridrich II. stále napomínal slezské úřady, aby podporovaly emigranty, protože \"je to králův trvalý záměr přijímat takové lidi do země.\" Vratislavská komora však neměla peníze a chtěla Čechy rozptýlit na statcích okolních feudálů. To Češi nechtěli, zůstávali proto pohromadě a trvali na plnění královských slibů. Velkou oporou jim byl kazatel Václav Blanický, jejich sborové společenství a evangelická víra. Až po sedmi letech strádání dosáhli exulanti svého. V roce 1749 byla jimi založena první česká kolonie Husinec, v témže roce pak Friedrichův Tábor (Friedrichstabor, Tabor Wielki), dále pak 1752 – Friedrichův Hradec 1764 – Nové Poděbrady (Neu Podiebrad, Góšcięcice), 1777 – Lubín, 1803 – Zelov, 1832 – Petrův Hradec, 1841 – Faustynov a několik dalších menších osad. V Münsterbergu byl v roce 1782 postaven českým sborem nový sborový dům s farou, školou a modlitebnou. Když nový kazatel Pavel Čaltík přebíral v roce 1808 místní sbor, bylo v něm pouze 11 českých rodin (45 osob) a téměř všichni rozuměli německy. V roce 1811 splynul český sbor s německým luterským.\n\n\n\n\n"}
{"id": "1552869", "url": "https://cs.wikipedia.org/wiki?curid=1552869", "title": "TJF Čechie Čejetice", "text": "TJF Čechie Čejetice\n\nTJF Čechie Čejetice je fotbalový klub z mladoboleslavské městské části Čejetice. Od sezony 2019/20 působí ve III. třídě, kam sestoupili po 14. místě v sezoně 2018/19 v II. třídě.\n\nFotbal se v čejeticích začal hrát v roce 1930, kdy hráči neměli ani vlastní hřiště a hráli jen přátelské zápasy v okolí. Později z toho vznikl nejprve Jizeran a nakonec Čechie, které hrály v Pelikánově župě až do roku 1935, kdy klub zanikl. Po zániku kopané sportovalo se tu však dál, ale jen v Sokole v odboru her.\n\nPřestože se zde ještě kopaná nehrála, bylo v roce 1952 započato s výstavbou hřiště. Zprvu se na něm hrálo jen rekreačně, konala se tu spartakiádní cvičení a dětské dny. V těchto poválečných letech byly také v dobré víře vysázeny kolem hřiště topoly. Časem se ale ukázalo, že je to nevhodný druh, na který si stěžovali jak alergici, tak později i sami fotbalisté. Až teprve v roce 2006 byly konečně tyto topoly vykáceny a nahrazeny vhodnější výsadbou 30 javorů, kromě 13 topolů v Jabloňové ulici u zastávky MHD.\n\nTeprve 18. dubna 1969 sešli se čejetičtí nadšenci – Kůtkové, Ulmanové, Starý, Horna, Němec, Lhoták, Jiskra, Jiroš, Jetmar a Mareš a založili oddíl kopané TJ Sokol Čechie Čejetice.\n\nPrvní oficiální utkání sehráli čejetičtí žáci 31. srpna 1969 s Katusicemi. V následujícím roce 1970 po založení Čechie byly položeny základy pro tribunu s klubovnou a šatnami. Kromě toho bylo tu ještě svépomocně vybudováno víceúčelové asfaltové hřiště, které bohatě využívá zdejší mládež všech kategorií pro pozemní hokej, nohejbal, tenis čí odbíjenou.\n"}
{"id": "1552872", "url": "https://cs.wikipedia.org/wiki?curid=1552872", "title": "Leškovy lípy", "text": "Leškovy lípy\n\nLeškovy lípy je skupina dvou památných stromů ve Svojši nad bývalou hájovnou Vysoká Myť, vlevo pod silnicí do Horské Kvildy. Lípy velkolisté (\"Tilia platyphyllos Scop.\") rostou v nadmořské výšce 940 m, vysoké jsou asi 25 m, s obvodem kmenů 430 a 460 cm. Strom č. 1 roste v blízkosti bývalé hájovny. Strom č. 2 roste ve větší vzdálenosti od nemovitosti, je zdravý a vitální, má 2 hlavní větve, v úžlabí ve výšce asi 2,5 m jsou trhliny, v nichž roste křehutka, v koruně bylo v roce 2002 instalováno vázání. Stromy jsou chráněny od 26. května 1992 jako krajinná dominanta, významné svým vzrůstem.\n\n"}
{"id": "1552873", "url": "https://cs.wikipedia.org/wiki?curid=1552873", "title": "Metro v Clevelandu", "text": "Metro v Clevelandu\n\nMetro v Clevlandu (anglicky: \"RTA Rapid Transit\") je systém metra obsluhující město Cleveland v Ohio v USA. Systém má jen jednu linku metra (červenou linku), otevřenou v roce 1955, do systému metra se ovšem řadí i 2 linky rychlodrážních tramvají a 1 linka autobusu.\n\nProvozovatelem metra je Greater Cleveland Regional Transit Authority.\nČervená linka (anglicky: \"red line\") je jedinou linkou metra v Clevelandu. Spojuje letiště s centrem města a s jeho předměstím \"East Cleveland.\" Má 18 stanic a je dlouhá 31 kilometrů.\n\nSeznam stanic červené linky:\n\n"}
{"id": "1552877", "url": "https://cs.wikipedia.org/wiki?curid=1552877", "title": "Walter VI. z Brienne", "text": "Walter VI. z Brienne\n\nWalter VI. z Brienne ( \"Gautier VI de Brienne\", 1302 – 19. září 1356 Poitiers) byl hrabě z Brienne, Lecce a Conversana a francouzský konetábl.\n\nNarodil se jako jediný syn Waltera z Brienne a Johany, dcery Waltera V. ze Châtillonu. Po smrti otce na bitevním poli získal okleštěné dědictví v podobě panství Argu a Nauplia. S pomocí Benátčanů se marně pokoušel o dobytí ztraceného majetku a poté vstoupil do služeb neapolského krále. Ani s anjouovskou pomocí se mu nepodařilo znovu získat otcova hrabství. Následovalo nezdařené angažmá ve Florencii, odkud nakonec uprchl na francouzský dvůr. V květnu 1356 jej král jmenoval konetáblem. Padl v bitvě u Poitiers a byl pohřben společně se svými dvěma dcerami v premonstrátském klášteře Beaulieu. Neměl žádné přeživší potomstvo a tak se dědici staly sestřiny děti.\n"}
{"id": "1552878", "url": "https://cs.wikipedia.org/wiki?curid=1552878", "title": "Národní fotogalerie Marubi", "text": "Národní fotogalerie Marubi\n\nFotografické studio „Marubbi“ založil v roce 1856 ve Skadaru fotograf, malíř, sochař a architekt Pietro Marubi. Národní fotogalerie „Marubi“ byla vytvořena v roce 1970 poté, co Kel Marubi daroval státu osobní archiv tří generací, asi 150 000 negativů. Tento archiv obsahuje negativy všech formátů od 30 x 40 cm až 6 x 9  cm na skleněných negativech, od roku 1858 do roku 1959. Toto je jeden z nejbohatších archivů na Balkáně. V něm se nacházejí negativy s různými tématy a rozmanitými postavami, jako jsou například paštálové, vizíři, turečtí důstojníci a dokonce i konzulové různých národností, italské, francouzské, rakouské, anglické, ruské, řecké, srbské, postavy z první i druhé světové války a významné albánské postavy jako Luigj Gurakuqi, Fishta, Mjeda, Asdreni, Koliqi, Lasgush Poradeci, Migjeni, Azem a Shote Galica a mnoho dalších významných osobností albánské národní historie. \n\nV archivu se nacházejí negativy na témata z etnografie, urbanismu, kulturních památek, historie, nakupování, plavby do Buny atd. Gega Marubi, poslední z dynastie Marubiů, byl mistrem portrétování a infračervené krajiny. Jako první použil tento proces fotografie poté, co studoval ve Francii. Tato iniciativa byla podporována dalšími fotografy ze Skadaru, jako byl například Shan Pici, který tvořil od roku 1924 do roku 1962 ve městě Lezha. Na skleněných deskách a celuloidových filmech daroval asi 70 000 negativů formátu 18x24 až 4x6 cm. Shani, jak lidé říkali, byl fotografem kraje Malësive. V materiálu, který daroval, existují různá témata, jako jsou: jeho kraj, urbanismus, etnografie, nakupování, sport a mnoho dalších důležitých témat. \n\nDedë Jakova byl další fotograf ze Skadaru, který daroval státu zhruba 50 tisíc negativů, na skleněných deskách a celloloidu, ve formátu 10x15   cm až 6x9  cm. Dede Jakova byl tehdejším fotožurnalistou a podnikal od roku 1930 do roku 1959. V jeho fondu se objevuje celá řada témat, jako je historie, etnografie, urbanismus, divadlo a mnoho dalších. \n\nPjetër Rraboshta, který daroval asi 3 tisíce negativů, je také nazýván fotografem dětí a různých událostí, které se odehrály ve Skadaru v letech 1959 až 1975. Jeho materiál je na filmech Laika, 24x36 mm. \n\nAngjelin Nënshati fotografoval tradiční události ve Skadaru. Daroval asi 250 000 fotografií. Jeho materiál je pořízen na filmech Laika, 24x36   mm a pochází z let 1959 až 1984. V jeho fondu jsou různá témata, jako je škola, vzdělávání, sport, lékařství atd.\n"}
{"id": "1552883", "url": "https://cs.wikipedia.org/wiki?curid=1552883", "title": "Třída Trinkat", "text": "Třída Trinkat\n\nTřída Trinkat je třída rychlých hlídkových lodí indického námořnictva. Jejich úkolem je ochrana zájmů Indie v její námořní výlučné ekonomické zóně, ochrana rybolovu nebo potírání pašeráctví. Celkem ji tvoří čtyři jednotky. Tři plavidla byla již vyřazena a předána zahraničním uživatelům, kterými jsou pobřežní stráže Malediv a Seychel.\n\nČtyři jednotky této třídy postavila indická loděnice Garden Reach Shipbuilders & Engineers (GRSE) v Kalkatě.\n\nJednotky třídy \"Trinkat\":\nNavigační radar je typu Bharat 1245. Hlavní výzbroj tvoří jeden 30mm kanón CRN-91 s dostřelem 4 km ve věži na přídi. Doplňují ho dva 7,6mm kulomety. Pohonný systém tvoří dva diesely MTU 16V538 TB92, pohánějící dva lodní šrouby. Nejvyšší rychlost dosahuje 30 uzlů. Dosah je 2000 námořních mil při rychlosti 12 uzlů.\n"}
{"id": "1552885", "url": "https://cs.wikipedia.org/wiki?curid=1552885", "title": "Třída Bangaram", "text": "Třída Bangaram\n\nTřída Bangaram je třída rychlých hlídkových lodí indického námořnictva. Tvoří ji celkem čtyři jednotky, které jsou ve službě od roku 2006. Jejich úkolem je ochrana zájmů Indie v její námořní výlučné ekonomické zóně. Nasadit je lze též k pronásledování rychlých plavidel, např. pašeráckých člunů.\n\nČtyři jednotky této třídy postavila indická loděnice Garden Reach Shipbuilders & Engineers (GRSE) v Kalkatě.\n\nJednotky třídy \"Bangaram\":\nNavigační radar je typu Bharat 1245. Hlavní výzbroj tvoří jeden 30mm kanón CRN-91 s dostřelem 4 km ve věži na přídi. Doplňují ho dva 7,6mm kulomety. Pohonný systém tvoří tři diesely MTU 16V 4000 M90, pohánějící tři lodní šrouby. Nejvyšší rychlost dosahuje 35 uzlů. Dosah je 2000 námořních mil při rychlosti 12 uzlů.\n"}
{"id": "1552894", "url": "https://cs.wikipedia.org/wiki?curid=1552894", "title": "Mati Kodheli", "text": "Mati Kodheli\n\nMati Kodheli (1862 Skadar – 1881 Skadar) byl albánský fotograf, který sloužil jako učeň mistrovskému fotografovi Pietrovi Marubimu. Byl to starší bratr Kela Kodheliho (Kela Marubiho).\n\nMati Kodheli se narodil ve Skadaru v rodině nižší střední třídy. Jeho otec Rrok Kodheli pracoval jako zahradník na panství italského fotografa Pietra Marubbiho z Piacenzy, který se nedávno usadil v Albánii poté, co byl nucen opustit svou rodnou zemi kvůli obvinění z účasti na vraždě starosty tamního města.\n\nMati byl poslán studovat fotografii do studia Sebastianutti & Benque v italském Terstu. Zemřel předčasně, v mladém věku devatenácti let na tuberkulózu. \n\nZ jeho tvorby se dochovaly pouze dva negativy, fotografie z roku 1878, na které je skadarská hudební skupina, jíž byl členem, a fotografie jeho přítele z dětství Kolë Idromena.\n"}
{"id": "1552899", "url": "https://cs.wikipedia.org/wiki?curid=1552899", "title": "PlayStation", "text": "PlayStation\n\nPlayStation (プレイステーション \"Pureisutéšon\"), zkráceně PS, je videoherní značka čtyř domácích konzolí, online služby, ovladačů, dvou kapesních konzolí a mobilního telefonu společnosti Sony Interactive Entertainment, která je divizí Sony. První herní konzole byla uvedena pod názvem PlayStation v Japonsku v prosinci 1994 a celosvětově následujícího roku.\n\nBylo prodáno více jak 100 milionů kusů původní konzole. Jedná se o první dosažení takovéto hranice. Podařilo se ji dosáhnout pod deset let. PlayStation 2, nástupce PlayStationu 1, byl uveden na trh v roce 2000. Do konce roku 2012 bylo prodáno přes 155 milionů kusů konzole a PlayStation 2 se tak stal nejprodávanější herní konzolí na světě. Další herní konzole byla vydána společností Sony roku 2006 pod názvem PlayStation 3. Do března 2017 se prodalo více jak 87,4 milionu kusů. Zatím poslední herní konzolí Sony je PlayStation 4 s datum uvedení 2013. Do jednoho dne byl prodán milion kusů a PlayStation 4 se stal nejrychleji prodávanou herní konzolí v historii. Další konzolí v řadě je PlayStation 5 s plánovaným vydáním na konci roku 2020.\n\nPrvní kapesní herní konzolí se stal PlayStation Portable (PSP), kterého se do listopadu 2013 prodalo 80 milionů kusů. Jeho nástupce, PlayStation Vita, byl na japonský trh uveden v prosinci 2011 a ve většině dalších zemí v únoru 2012. Do ledna 2013 byly prodány 4 miliony kusů konzole. PlayStation TV je mikrokonzole a nepřenosná varianta kapesní konzole PlayStation Vita. Dalšími vydanými produkty PlayStation byly PSX, DVD přehrávač s plně integrovanou herní konzolí PlayStation a PlayStation 2, který se kvůli vysoké ceně dlouho neprodával a nebyl uveden mimo Japonsko, a televize Sony Bravia s integrovaným PlayStationem 2. DualShock je hlavní řadou ovladačů konzolí PlayStation. Je tvořen gamepadem s haptickou odezvou (vibracemi). Do června 2008 bylo prodáno 28 milionů kusů ovladačů.\n\nPlayStation Network je online služba, na které je zaregistrováno kolem 110 milionů uživatelů (červen 2013) a aktivně ji používá 94 milionů uživatelů měsíčně (květen 2019). Služba se skládá z elektronického obchodu PlayStation Store, předplatného PlayStation Plus a virtuální herní sociální platformy PlayStation Home, která v době svého ukončení, v březnu 2015, měla po celém světě 41 milionů uživatelů.\n\nPlayStation je původní herní konzole a první konzole stejnojmenné řady, která byla na japonský trh uvedena 3. prosince 1994. Součástí byl i vývojářský kit Net Yaroze, speciální černá konzole PlayStation s nástroji a instrukcemi pro programování videoher a aplikací na PlayStationu, nadcházející konzole PS One, zmenšená verze původní, a PocketStation, kapesní zařízení, které funguje jako paměťová karta a vylepšuje videohry PlayStationu. PlayStation je pátou generací herních konzolí a konkurentem konzolí Sega Saturn a Nintendo 64. Do prosince roku 2003 bylo prodáno 102,49 milionu kusů konzolí PlayStation a PS One, přičemž PlayStation se stal první herní konzolí v historii, která prodala 120 milionů kusů.\n\nPS One (stylizováno jako PS one) je výrazně menší a redesignovaná verze původní herní konzole PlayStation. Byla vydána 7. července 2001, ve stejném roce jako její nástupce PlayStation 2. PS One předčil v prodejích v druhé polovině roku 2000 všechny ostatní konzole, včetně svého nástupce. Oproti svému předchůdci obsahuje konzole dvě hlavní změny. První je kosmetická změna konzole a druhou je grafické uživatelské rozhraní (GUI) domovského menu, verze GUI původně použitého na PAL konzolích.\n\n\n\n\n"}
{"id": "1552901", "url": "https://cs.wikipedia.org/wiki?curid=1552901", "title": "Továrny obráběcích strojů", "text": "Továrny obráběcích strojů\n\nTovárny obráběcích strojů (TOS) byl koncern, vzniklý roku 1950 ze znárodněných továren na obráběcí stroje. Po roce 1989 se koncern rozpadl, řada nástupnických továren si však podržela zkratku TOS:\n\n"}
{"id": "1552903", "url": "https://cs.wikipedia.org/wiki?curid=1552903", "title": "Druhá vláda Sebastiana Kurze", "text": "Druhá vláda Sebastiana Kurze\n\nDruhá vláda Sebastiana Kurze je současná vláda Rakouské republiky vedená spolkovým kancléřem Sebastianem Kurzem. Úřaduje od 7. ledna 2020 na koaličním půdorysu lidové strany (ÖVP) a Zelených.\n\n"}
{"id": "1552909", "url": "https://cs.wikipedia.org/wiki?curid=1552909", "title": "Oldřich Sekovský", "text": "Oldřich Sekovský\n\nOldřich Sekovský ( \"Ulrich von Seckau\", † 1268 Piber) byl biskup sekovský a „vzdoroarcibiskup“ salcburský. \n\nJeho původ je neznámý. Byl ve službách rakouského vévody Fridricha II. a roku 1243 se dočkal jmenování biskupem sekovským. V srpnu 1256 byl částí salcburských kanovníků zvolen vzdoroarcibiskupem proti dosud úřadujícímu Filipovi Sponheimskému, který dráždil kapitulu svým světským a prostopášným způsobem života. Jako bratranec českého krále měl jeho podporu a nový arcibiskup se svého úřadu nedokázal zmocnit. Arcibiskupem tak zůstal jen titulárně. \n\nRoku 1258 se pokusil za uherské podpory obsadit Salcburk. Neuspěl a dostal se do zajetí Přemysla Otakara II. Po propuštění se obrátil s žádostí o pomoc na bavorského vévodu Jindřicha, který v roce 1262 zorganizoval dva neúspěšné vpády do Salcburska. Prostopášník Filip se na biskupském stolci udržel až do roku 1263, kdy rezignoval. Oldřich Sekovský se za podpory bavorského vévody zmocnil Salcburku o rok později, v roce 1264 a krátce poté se hodnosti salcburského arcibiskupa vzdal. Během bojů o biskupství měl veliké dluhy, roku 1259 byl nucen zastavit své pallium římským a florentským obchodníkům.\n\n"}
{"id": "1552910", "url": "https://cs.wikipedia.org/wiki?curid=1552910", "title": "Refik Veseli", "text": "Refik Veseli\n\nRefik Veseli (1. ledna 1926 Krujë – 2000 Tirana) byl albánský fotograf a spoluzakladatel Albánského památkového ústavu. Spolu se svou rodinou byl státem Izrael vyznamenán jako Spravedlivý mezi národy za záchranu Židů během druhé světové války. \n\nVeseli byl sedmnáctiletý muslim, narozený a vychovaný ve vesnici Kruja v pohoří Albánie. Refik je jedním z tisíců Albánců, kteří riskovali své životy, aby zachránili životy Židů během druhé světové války. \n\nByl prezidentem Albánsko-izraelského přátelství v Tiraně. \n\nV roce 2014 byla po něm pojmenována škola v Berlíně, Refik Veseli Schule. \n\n\n"}
{"id": "1552911", "url": "https://cs.wikipedia.org/wiki?curid=1552911", "title": "Vasil Ristani", "text": "Vasil Ristani\n\nVasil Ristani (10. října 1908 Lliar, Zagoria, Gjirokastra – 1989) byl albánský fotograf aktivní v letech 1933–1982. \n\nJeho dílo zanechalo znatelné stopy v pantheonu dějin albánské fotografie, jako profesionální fotograf byl aktivní od roku 1933 až do důchodu v roce 1982. Ve svém dospívajícím věku fotografoval v Istanbulu a také mezi argentinskými přistěhovalci. V letech 1935-1939 pracoval jako fotožurnalista pro noviny \"Drita\" a téměř všechny ilustrativní časopisy té doby. Od roku 1939 do roku 1947 pracoval ve svém soukromém studiu, které měl s Janim Ristanim. V roce 1947 začal pracovat v ATSH a v časopise \"Nová Albánie\", kde pracoval až do roku 1953. V letech 1953 až 1982, když odešel do důchodu, pracoval jako fotograf ve služebním družstvu „17. listopadu“ v Tiraně.\n\n\nVasil Ristani zemřel v roce 1989, když mu bylo 81 let.\n"}
{"id": "1552914", "url": "https://cs.wikipedia.org/wiki?curid=1552914", "title": "Topusko", "text": "Topusko\n\nTopusko (, ) je vesnice a sídlo stejnojmenné opčiny v Chorvatsku. Nachází se v Sisacko-moslavinské župě, blízko hranic s Bosnou a Hercegovinou, u břehu řeky Gliny, asi 10 km jihozápadně od Gliny, asi 23 km od Veliké Kladuše (BiH), asi 31 km jihozápadně od Petrinje, asi 43 km jihozápadně od Sisaku a asi 52 km jihovýchodně od Karlovace. V roce 2011 žilo v Topusku 945 obyvatel, v celé opčině pak 2 985 obyvatel.\n\nTopusko je známé především díky svým termálním lázním. Obyvatelé se tedy živí především turismem, mimo to i zemědělstvím.\n\nV opčině se nachází celkem 16 obydlených vesnic, dvě vesnice (Bukovica a Mala Vranovina) jsou však již téměř opuštěné.\n\nOpčinou prochází silnice D6. Taktéž zde procházejí silnice 3225, 3227, 3228 a 3229.\n"}
{"id": "1552918", "url": "https://cs.wikipedia.org/wiki?curid=1552918", "title": "Litoměřice horní nádraží", "text": "Litoměřice horní nádraží\n\nŽelezniční stanice Litoměřice horní nádraží je tříkolejnou stanicí, která se nachází na trati 087. Z železniční stanice jsou výchozí všechny vlaky linky U10 (Litoměřice - Třebívlice - Most) a některé vlaky linky U11 (Česká Lípa - Louny). Nádraží se nachází severně od centra města, vzdálenost nádraží od centra je vzdušnou čarou asi 750 metrů.\nStanice byla postavena na Ústecko-teplické dráze, k provozu se otevřela roku 1898, stejně jako celá trať z Lovosic do Litoměřic. Odsud se Severočeská transverzálka (jak je označováno spojení Teplic s Libercem přes tuto trať) rozvíjela dále směrem k České Lípě.\n\nStanice měla původně 6 staničních kolejí (včetně manipulačních), jelikož nádraží bylo důležitým uzlem ve městě a projížděly tudy vlaky s uhlím z dolů na Podkušnohorsku do Liberce. V průběhu času však byly koleje č. 4, 7 a 6 vyřazeny z provozu a zarostly, důvodem byla snižující se poptávka po kapacitě stanic a nevyužívání těchto kolejí. Kolej č. 6 odbočovala z koleje č. 4 a vedla ke skladištím a rampám ve stanici.\n\nV roce 2015 byla stanice rekonstruována. Kolejiště bylo zredukováno na dvě průběžné dopravní koleje a jednu kusou (zapojenou do lovosického zhlaví). Ve stanici byla vybudována bezbariérová nástupiště, nový informační systém pro cestující, došlo i k rekonstrukci staniční budovy, a to jak vnější obálky, tak vnitřku. Byly vybudovány nové bezbariérové toalety.\n\nV železniční stanici se nachází informační systém INISS. Stanice je řízena místně z dopravní kanceláře ve východní části budovy. Stanice v roce 2018 vyhrála 2. místo v soutěži o nejkrásnější nádrží Česka a získala cenu generálního ředitele SŽDC.\n\nOd 15. prosince jezdí mezi Litoměřicemi a Mostem společnost AŽD Praha s 11 páry vlaků až do Mostu, ve všední dny posílené o 7 párů z Litoměřic do Třebívlic.\n\nSpolečně s rekonstrukcí zbytku trati se uvažuje nad zapojením stanice do dálkového řízení do Lovosic, s čímž souvisí i nutná rekonstrukce traťového zabezpečovacího zařízení (nyní zde vlaky jezdí na telefonickou domluvu mezi výpravčími). Rekonstrukce by se měla odehrát mezi lety 2020 a 2022.\n"}
{"id": "1552920", "url": "https://cs.wikipedia.org/wiki?curid=1552920", "title": "Velika Ludina", "text": "Velika Ludina\n\nVelika Ludina (dříve Ludina, ) je vesnice a sídlo stejnojmenné opčiny v Chorvatsku. Nachází se v Sisacko-moslavinské župě, u břehu řeky Česmy, asi 5 km severozápadně od Popovače, 19 km jihozápadně od Čazmy, 20 km jihovýchodně od Ivanić Gradu, 21 km severozápadně od Kutiny a asi 29 km severovýchodně od Sisaku. V roce 2011 žilo ve Veliké Ludině 751 obyvatel, v celé opčině pak 2 625 obyvatel, přičemž 13 obyvatel bylo české národnosti.\n\nV opčině se nachází celkem 12 obydlených vesnic.\n\nOpčinou procházejí silnice 3124, 3130 a 3158.\n"}
{"id": "1552921", "url": "https://cs.wikipedia.org/wiki?curid=1552921", "title": "Nightshade", "text": "Nightshade\n\nNightshade je akční videohra vyvinutá a distribuovaná firmou Ultimate Play The Game v roce 1985 pro počítač ZX Spectrum, následně i pro Amstrad CPC, Commodore 64, BBC Micro a MSX.\n\nHra byla příznivě přijata, zejména pro svou detailně propracovanou grafikou s vykreslenou atmosferou středověkého města a dobrou animaci.\n\nHrdinou hry je rytíř, který procházi zakletým stredověkým městem obydleným příšerami. Cílem hry je najít čtyři předměty: knihu, přesýpací hodiny, palici a kříž a najít a zničit čtyři po městě se toulající démony: smrtky, mnicha, ducha a kostlivce.\n\nVe hře je pro dosažení trojrozměrného efektu použito izometrické zobrazení tvořené grafickým enginem, tvůrci označený filmation II. Filmation II plynule posouvá herní plochu, rozdílně od přepínání mezi obrazovkami v předchozích trojrozměrným hrám od Ultimate. Filmation II byl použitý ještě v pozdější hře Gunfrigt.\n"}
{"id": "1552923", "url": "https://cs.wikipedia.org/wiki?curid=1552923", "title": "Katáib Hizballáh", "text": "Katáib Hizballáh\n\nKata'ib Hizballáh (arabsky كتائب حزب الله , Brigády Boží strany), též Brigády Hizballáhu je polovojenská organizace tvořené iráckými šíity a podporovaná Íránem. Svou aktivitu vyvíjela v občanských válkách v Iráku a Sýrii, bojovala proti americké invazi do Iráku a účastnila se i bojů proti Islámskému státu v Iráku a Sýrii.\n\nOrganizace byla založena v roce 2003 a následně se účastnila povstání proti americké invazi, která svrhla Saddáma Husajna. Známou se stala díky nahráváním videí svých útoků na internet. Díky svým útokům na koaliční jednotky, které kulminovaly v roce 2007 se v roce 2008 stala organizace cílem společné americko-irácké vojenské operace, při které bylo zajata řadu jejich příslušníků včetně vůdců. Zbytek organizace se údajně stáhl do Íránu.\n\n2. července 2009 byla organizace zařazena na seznam teroristických skupin ministerstva zahraničí USA. Americké úřady ji viní z raketových a minometných útoků a útoků RPG a IED zaměřené na americké a irácké síly.\n\nV roce 2013 vyslala své příslušníky do Sýrie, kde se zapojili do syrské občanské války a po boku jednotek loajálních prezidentovi Bašárovi bojovali proti sunitským povstalcům. V roce 2014 se organizace zapojila i do bojů proti Islámskému státu v Iráku a společně s několika dalšími skupinami vytvořila šítské milice známé jako Lidové mobilizační síly (PMF). V roce 2016 se tyto milice zúčastnily po boku irácké armády v bojích proti Islámskému státu bitvy o Mosúl a bojů kolem Tal Afaru. \n\nVe svém počátku byla organizace tvořena příslušníky irácké Organizace Badr a, jejím zakladatelem a velitelem byl Jamal Jafaar al-Ibrahim, známý jako Abu Mahdi al-Muhandis. Struktura organizace není známá. Financovaná je Íránem prostřednictvím íránských jednotek Quds, odkud dostává i zbraně a kde se cvičí její příslušníci. Podle tvrzení iráckých zpravodajských služeb se počet členů organizace pohybuje kolem 1000 mužů, kteří pobírají měsíční žold kolem 300 až 500 dolarů.\n\nVelitel organizace zahynul při americkém raketovém útoku na velitele jednotek Quds K. Sulejmáního 3. ledna 2020 v Bagdádu.\n\n\n"}
{"id": "1552932", "url": "https://cs.wikipedia.org/wiki?curid=1552932", "title": "Rosanna", "text": "Rosanna\n\nRosanna je 42 km dlouhá ledovcová říčka v Lechtalských Alpách na území okresu Landeck v Tyrolsku. \n\nŘíčka vytéká z malého jezera v pohoří Verwallu pod vrchy Grieskogel (2754 m n. m.) a Fädnerspitze (2788 m n. m.) v blízkosti hranice se spolkovou zemí Vorarlbersko v nadmořské výšce téměř 2600 m n. m. Protéká severně údolím Ochsental, po soutoku s pravostranným přítokem Albona pokračuje údolím Schönverwall. Po soutoku s potokem Pflun (zleva) a Fasul (zprava) v Konstanzer Hütte pokračuje údolím Verwalltal, kde je vytvořeno umělé jezero Verwallsee. Jezero slouží k regulaci řeky v době povodní a také k výrobě elektrické energie. Dále pokračuje přes obec Anton am Arlberg a stáčí se na východ přes obec Schnann a Flirsch se stáčí jihovýchodním směrem a protéká údolím Stanzer. Po soutoku s řekou Trisanna pod hradem Weisberg v obci Tobadill pokračuje jako řeka Sanna, která po osmi kilometrech vtéká do řeky Inn. Rosanna má délku 42,15 km.\n\nHlavní přítoky jsou \n\nzleva: Albonabach, Pflunbach, Maroibach, Arlenbach, Lengeruibach, Schnanner Bach, Griesbach a Rammlesbach, \n\nzprava: Fasulbach, Maroibach, Moosbach, Stockibach, Malfonbach, Horní Klausbach a Dolní Klausbach.\n\nPovodí Rosanny je 275,5 km². V horním toku a také z toku Fasul je část vody svedena tunely do nádrže Kops, tím se povodí snižuje o 33,8 km².\n\nNejvyšším bodem povodí je hora Hohe Riffler s nadmořskou výškou 3168 m n. m. V povodí je také 31 ledovců o rozloze 4,3 km².\n"}
{"id": "1552934", "url": "https://cs.wikipedia.org/wiki?curid=1552934", "title": "Poslanecký klub TOP 09", "text": "Poslanecký klub TOP 09\n\nPoslanecký klub TOP 09 pro 8. volební období Poslanecké sněmovny vznikl 31. října 2017. V současnosti ho tvoří 7 poslanců, z toho 2 jsou ženy. Poslanecký klub TOP 09 je tak pro toto volební období druhý nejmenší. Předsedou klubu byl na ustavující schůzi klubu zvolen bývalý předseda strany Miroslav Kalousek, místopředsedy klubu se stali Markéta Pekarová Adamová a František Vácha.\n\nV Senátu Parlamentu České republiky působí aktuálně Klub Starostové a nezávislí, který je se svým počtem 19 členů momentálně největším klubem horní komory. Členy klubu jsou senátoři nominovaní například STAN, TOP 09, SLK, Ostravak, ale i dalšími stranami a hnutími.\n\nStrana TOP 09 už měla v předchozích dvou volebních obdobích poslanecký klub společný s hnutím STAN známý pod názvem Poslanecký klub TOP 09 a Starostové. Na konci šestého volebního období tento klub čítal 43 členů, v tom sedmém potom 28 členů. Ve funkcích předsedy klubu se postupně vystřídali Petr Gazdík, Miroslav Kalousek, František Laudát a Michal Kučera. Do parlamentních voleb v roce 2017 už ale obě strany kandidovaly samostatně a i když obě uspěly a získaly dohromady 13 mandátů, rozhodly se tentokrát společný poslanecký klub nevytvořit. V osmém volebím období tak existují dva oddělené kluby Poslanecký klub TOP 09 (7 členů) a Poslanecký klub STAN (6 členů). Předsedou klubu byl jednomyslně zvolen Miroslav Kalousek, který už v minulosti kromě této funkce zastával také pozici předsedy strany. Místopředsedy klubu jsou současná předsedkyně strany Markéta Pekarová Adamová a děkan PřF Jihočeské univerzity František Vácha.\n\nVedení klubu\n\nČlenové klubu\n\n"}
{"id": "1552952", "url": "https://cs.wikipedia.org/wiki?curid=1552952", "title": "Svatý Domnius", "text": "Svatý Domnius\n\nSvatý Domnius, chorvatsky též \"svatý Dujam\", \"Duje\", \"Domnio\", \"Doimus\", nebo \"Domninus\") byl kolem roku 300 po Kristu biskupem salonským (dnešní chorvatské město Solin). Je uctíván jako světec pravoslavnou, římskokatolickou církví, je patronem nedalekého města Splitu a svátek má 7. května. \n\nSvatý Domnius zemřel jako mučedník společně se sedmi dalšími křesťany v době pronásledování císařem Dioklecián. Narodil se v Antiochii v dnešním Turecku a byl sťat roku 304 v Saloně.\n\nS nevětší pravděpodobností byl mučedníkem ve 4. století, existuje však také křesťanská tradice, která tvrdí, že byl jedním ze sedmdesáti učedníků v 1. století. Tato tradice praví, že Domnio přišel do Říma se svatým Petrem a jím byl později vyslán na evangelizační misii do Dalmácie, kde zemřel jako mučedník spolu s osmi vojáky, které obrátil na křesťanství.\nSalona bylo velké římské město, metropole provincie Dalmácie. V současnosti se nachází poblíž chorvatského města Solinu.\nJeho relikvie byly později přeneseny katedrály svatého Domnia ve Splitu. Když byla Salona v 6. století vypleněno Avary a Slovany, místní obyvatelé nakonec přenesli jeho ostatky do nedalekého Diokleciánova paláce a postupně rozšířili přilehlé město Split (lat. \"Spalatum\"), které nahradilo Salonu. \nSvatý Domnius se stal patronem města a katedrála svatého Domnia byla vestavěna přímo uprostřed mauzolea císaře Diokleciána, který Domnia nechal umučit.\nBazilika svatého Jana Lateránského v Římě si činí nárok na některé z Domniových relikvií, poté, co si v 7. století papež Jan IV. vyžádal, aby byly ostatky mučedníka jménem Domnio dopraveny do Říma.\n\n\n"}
{"id": "1552997", "url": "https://cs.wikipedia.org/wiki?curid=1552997", "title": "Rjažsk", "text": "Rjažsk\n\nRjažsk () je město v Rjazaňské oblasti v Ruské federaci. Při sčítání lidu v roce 2010 měl přes jednadvacet tisíc obyvatel.\n\nRjažsk leží v Ocko-donské nížině na řece Chuptě, přítoku Ranovy v povodí Proni. Od Rjazaně je vzdálen přibližně 117 kilometrů na jih.\n\nRjažsk je železničním uzlem. Křižují se zde vlaky na trasách Moskva (Pavelecké nádraží) – Smolensk – Tula – Rjažsk – Penza a Moskva (Kazaňské nádraží) – Rjazaň – Voroněž – Tambov – Saratov.\n\nPrvní zmínka je z roku 1502.\n\nOd roku 1778 je Rjažsk městem.\n"}
{"id": "1553001", "url": "https://cs.wikipedia.org/wiki?curid=1553001", "title": "ERBC Jaguar", "text": "ERBC Jaguar\n\nEBRC Jaguar (francouzsky: \"Engin Blindé de Reconnaissance et de Combat\") je francouzské obrněné kolové bojové vozidlo 6x6 vyvíjené v rámci rozsáhlého modernizačního programu Scorpion. Má plnit celou řadu úkolů: průzkum, přímou palebnou podporu pěchoty a boj s obrněnými vozidly protivníka. Vozidlo je vyvíjeno primárně pro francouzskou armádu. Prvním zahraničním zákazníkem se roku 2017 stala Belgie.\n\nCílem rozsáhlého francouzského modernizačního programu Scorpion je nejen vývoj nové generace bojových vozidel, ale také řady moderních elektronických systémů (komunikace, sdílení dat, situační povědomí) a odpovídající taktiky nasazení. Program realizuje konsorcium GME (\"Groupement Momentané d'Entreprises\") tvořené společnostmi Nexter Systems, Renault Trucks Defense a Thales. Vyvíjeny jsou dva typy vozidel: kolové bojové vozidlo EBRC Jaguar a kolový obrněný transportér VBMR Griffon (Véhicule Blindé Multi-Role). Obě vozidla budou sdílet celou řadu komponentů. Francouzská armáda plánuje, že do roku 2025 získá 110 vozidel Jaguar a 780 vozidel Griffon. Dodání prvního vozidla Jaguar je plánováno na rok 2020. Vozidlo Jaguar má ve službě nahradit kolová bojová vozidla AMX-10RC, ERC 90 Sagaie a dále obrněné vozidlo VCAC Mephisto nesoucí protitankové střely HOT.\n\nV červnu 2017 belgická vláda odsouhlasila plán na zakoupení 60 vozidel Jaguar a 417 vozidel Griffon, které by nahradily obrněné transportéry (6x6) Piranha IIIC a obrněné automobily (4x4) Dingo 2 belgické armády. Dodávky mají proběhnout v letech 2025-2030.\n\nPrototyp Jaguaru byl veřejnosti představen 16. května 2018 a následně vystaven na veletrhu Eurosatory 2018.\n\nPosádku Jaguaru tvoří tři osoby: velitel a střelec ve věži a řidič sedící v přední části vozidla. Jaguar bude začleněn do francouzskou armádou využívaného komplexního digitálního systému velení, řízení, spojení, sledování, zaměřování cílů a průzkumu C4ISTAR. Vozidlo má hmotnost 25 tun. Základní pancéřová ochrana konstrukce (STANAG 4569 IV) odolá kulometné munici ráže 14,5 mm a výbuchu 10 kg TNT pod kolem. Pancéřování bude možné zesílit přidáním přídavných plátů. Vozidlo je koncepce 6x6. Motor má výkon 360 kW. Dojezd je 800 km.\n\nJaguar ponese moderní dvoumístnou dělovou věž vyzbrojenou teleskopickým 40mm kanónem CT 40 se zásobníkem AHS obsahujícím dva druhy munice. Kanón bude plně stabilizován pomocí systému GCE a schopen efektivní střelby i za jízdy. Sekundární zbraní je 7,62mm kulomet a dvě protitankové řízené střely páté generace Missile Moyenne Portée s dosahem 4000 m.\n"}
{"id": "1553002", "url": "https://cs.wikipedia.org/wiki?curid=1553002", "title": "Jani Zengo", "text": "Jani Zengo\n\nJani Ndoni Zengo (Papajani) (17. ledna 1832 Dardhë – 1913) byl albánský fotograf, kaligraf, učitel a kněz. Je všeobecně uznáván jako první, kdo v Albánii fotografoval. \n\nPapa Jani Zengo se narodil 17. ledna 1832 v hornaté vesnici Dardhë na jihovýchodě Albánie, jako syn místního kněze Andona Zenga (Papa Ndoni). Základní školu ukončil v Dardhë a později navštěvoval řecké gymnázium v Korçë. Jeho otec byl poslán na horu Athos v Řecku, kde se naučil řemeslné xylografii, kterou vykonával jako svou profesi. Tam se mladý Zengo seznámil s nově vytvořeným řemeslem fotografie. O dva roky později se vrátil do Albánie a začal pracovat jako tesař. Od roku 1859 do roku 1862 byl jmenován učitelem v Ziçishtu a poté Pisoderem. V rukopisu z 15. ledna 1866 se uvádí, že Jani vytvořil abecedu v albánském jazyce obsahující 33 písmen. V roce 1869 se oženil s místní vesničankou Tushou Gjerazi a krátce nato se stěhoval zpět do Řecka, kde pracoval jako účetní v Larissě a poté jako dřevěný dekoratér a fotograf v provincii Thesálie. Zengo se nakonec vrátil do své vesnice Dardhë v roce 1882, kde po několika letech byl vysvěcen na kněze. Jeho první zaznamenaná fotografie byla fotografie místní školy v jeho vesnici, datovaná rokem 1862. \n"}
{"id": "1553003", "url": "https://cs.wikipedia.org/wiki?curid=1553003", "title": "Severské muzeum", "text": "Severské muzeum\n\nSeverské muzeum, švédsky \"Nordiska museet,\" je muzeum ve švédském hlavním městě Stockholmu, na ostrově Djurgården. Je věnováno švédské kulturní historii a etnografii, pokrývá období od roku 1520 do současnosti. Zakladatelem a prvním ředitelem byl švédský folklorista Artur Hazelius, který založil i známé muzeum v přírodě Skansen, jež bylo dlouho součástí Severského muzea, avšak v roce 1963 se osamostatnilo. Původně neslo muzeum název Skandinávská etnografická sbírka (\"Skandinavisk-etnografiska samlingen\"), od roku 1880 nese název Severské muzeum (nejprve \"Nordiska Museum\", později \"Nordiska museet\"). Hazelius kladl zpočátku důraz zejména na venkovskou lidovou kulturu, jeho nástupci pak přidali i zájem o městskou kulturu. Muzeum vzniklo ze soukromých peněz, neboť Hazelius nezískal podporu vlády, v niž doufal, nicméně roku 1898 první příspěvky uvolnil i Riksdag, švédský parlament. \n\nMuzeum v současnosti schraňuje přes 1,5 milionu předmětů, 6 milionů fotografií a 250 000 knih, spravuje i několik ukázkových zemědělských usedlostí nebo zámeček Tyresö kousek za Stockholmem. Významnou je i budova muzea vystavěná v novorenesančním slohu. Dokončena byla roku 1907 a architektem byl Isak Gustaf Clason. Výstavba se značně vlekla, trvala 19 let a nakonec nebyla ani dokončena plně podle Clasonových původních plánů. Monumentální hlavní sál je dlouhý 126 metrů.\n"}
{"id": "1553004", "url": "https://cs.wikipedia.org/wiki?curid=1553004", "title": "VBMR Griffon", "text": "VBMR Griffon\n\nVBMR Griffon (francouzsky: \"Véhicule Blindé Multi-Rôles\") je francouzský víceúčelový kolový obrněný transportér 6x6 vyvíjený v rámci rozsáhlého modernizačního programu Scorpion. Slouží pro přepravu vojáků a vybavení, plánován je vývoj dalších specializovaných verzí. Vozidlo je vyvíjeno primárně pro francouzskou armádu. Prvním zahraničním zákazníkem se roku 2017 stala Belgie.\n\nVozidlo Griffon je vyvíjeno v rámci rozsáhlého francouzského modernizačního programu Scorpion, zahájeného roku 2014. Jeho cílem je nejen modernizace tanků Leclerc a vývoj nové generace bojových vozidel a transportérů, ale také vznik řady moderních elektronických systémů (komunikace, sdílení dat, situační povědomí), integrovaných do jednotného systému velení. Program realizuje konsorcium GME (\"Groupement Momentané d'Entreprises\") tvořené společnostmi Nexter Systems, Renault Trucks Defense a Thales. Vyvíjeny jsou dva typy nových vozidel: kolové bojové vozidlo ERBC Jaguar a obrněný transportér 6x6 VBMR Griffon, který má mít také lehkou verzi 4x4 VBMR-L (Véhicule Blindé Multi-Rôle Léger). Vozidla Jaguar a Griffon sdílejí celou řadu komponentů. Francouzská armáda plánuje, že do roku 2025 získá 110 vozidel Jaguar a 780 vozidel Griffon. Celkově má francouzská armáda zájem o získání 1722 vozidel VBMR a 358 vozidel VBMR-L. Griffony ve službě nahradí stárnoucí transportéry Véhicule de l'Avant Blindé (VAB).\n\nZákladem Griffonu je technologický demonstrátor BMX-01 vyvíjený společností Renault Trucks Defense od roku 2011 a roku 2014 představený veřejnosti. Prototyp samotného Griffonu byl poprvé představen roku 2016. Zahájení dodávek sériových vozidel je plánováno na rok 2018.\n\nV červnu 2017 belgická vláda odsouhlasila plán na zakoupení 417 vozidel Griffon a 60 vozidel Jaguar, které nahradí obrněné transportéry (6x6) Piranha IIIC a obrněné automobily (4x4) Dingo 2 belgické armády. Dodávky mají proběhnout v letech 2025-2030.\n\nGriffon má konvenční uspořádání s motorem vpředu, za kterým se nachází kabina dvou členů posádky a nákladový prostor pro osm vojáků. Griffon bude začleněn do francouzskou armádou využívaného komplexního digitálního systému velení, řízení, spojení, sledování, zaměřování cílů a průzkumu C4ISTAR. Oproti transportéru VAB je Griffon výrazně lépe chráněn. Základní pancéřová ochrana konstrukce (NATO STANAG 4569 Level 4) odolá kulometné munici ráže 14,5 mm a výbuchu 10 kg TNT pod kolem. Ochranu lze dále zesílit instalací přídavných plátů. Odolnost zlepšuje tvarování trupu do V. Posádka má k dispozici pár bočních dveří a výsadek využívá dveří na zádi. K úniku v případě nouze slouží také střešní poklopy.\n\nVozidlo je vyzbrojeno dálkově ovládanou zbraňovou stanící, která může nést 12,7mm kulomet, 7,62mm kulomet, nebo 40mm granátomet. Pohání jej turbodiesel Renault DXi7 o výkonu 400 hp. Je to vlastně upravený komerční motor pro nákladní automobily. Nejvyšší rychlost dosahuje 110 km/h. Dojezd je 800 km.\n"}
{"id": "1553019", "url": "https://cs.wikipedia.org/wiki?curid=1553019", "title": "Zámek Peleș", "text": "Zámek Peleș\n\nZámek Peleș, rumunsky \"Castelul Peleș,\" je novorenesanční zámeček v rumunských Karpatech, nedaleko města Sinaia. Vystavěn byl v letech 1873 až 1914, slavnostní otevření se konalo 7. října 1883. Stavitelem byl král Karel I., který se zde během návštěvy v roce 1866 zamiloval do horské scenérie a nechal proto zámek vystavět jako letní sídlo a lovecký zámeček v bavorském stylu. Nedaleko nechal vybudovat i elektrárnu, takže se Peleș stal prvním zámkem na světě plně zásobeným vlastní elektřinou. Šlo rovněž o první evropský zámek s ústředním topením. Na zámku je sto pokojů a téměř 800 vitrážových oken. Práce vedl rodák z Krnova, architekt Carol Benesch. Později, v letech 1893 až 1914, zámek dokončoval další český architekt Karel Liman. Ten navrhl věže, včetně hlavní centrální věže, která je vysoká 66 metrů. Liman rovněž dohlížel na stavbu nedalekého zámku Pelișor (1889–1903, budoucí sídlo krále Ferdinanda I. a rumunské královny Marie). Cena stavby byla 16 000 000 rumunských lei ve zlatě (přibližně 120 milionů amerických dolarů v současnosti). Roku 1893 se na zámku narodil rumunský král Karel II. Po nucené abdikaci krále Michaela I. v roce 1947 komunistický režim zabavil veškerý královský majetek, včetně panství Peleș. Zámek byl na krátkou dobu otevřen veřejnosti. Sloužil také jako místo odpočinku rumunských kulturních osobností. V roce 1953 zde bylo zřízeno muzeum. Komunistický diktátor Nicolae Ceaușescu nechal zámek uzavřít v roce 1975, přístupný byl jen jemu a prominentům, nicméně sám ho moc nenavštěvoval, neboť se mu prý nelíbil. Po svržení komunistického režimu v roce 1989 byly Peleş a Pelişor obnoveny jako památky a zpřístupněny veřejnosti. V roce 2006 rumunská vláda oznámila, že chystá restituci a chce zámek vrátit bývalému panovníku Michaelovi I. Brzy začala jednání mezi bývalým králem a rumunskou vládou a dosud nebyla uzavřena.\n"}
{"id": "1553021", "url": "https://cs.wikipedia.org/wiki?curid=1553021", "title": "Couzinet 20", "text": "Couzinet 20\n\nCouzinet 20, 21 a 22 byly třímotorové letouny navržené ve Francii v letech 1929-1931, které mohly být nakonfigurovány jako transportní pro poštovní přepravu nebo dopravní letoun pro tři cestující anebo jako letoun lékařské služby. Varianty létaly se třemi různými motory, ale byly dokončeny pouze dva draky. \nDne 19. září 1929 navštívil jinonickou továrnu Walter známý francouzský konstruktér letadel ing. René Couzinet. Přiletěl odpoledne přímo z Paříže a ihned se odebral do továrny v Jinonicích, kde projednal otázku použití motorů Walter pro třímotorová letadla své nejnovější konstrukce. Dne 20. září po podepsáni vzájemných smluv mezi firmou Walter a společností Les avions René Couzinet z Paříže odjel Couzinet továrním automobilem Walter na kbelské letiště, odkud odstartoval zpět do Paříže, takže celá jeho návštěva Prahy si vyžádala necelých dvou dnů. Jak sdělil, jeho nová dopravní třímotorová letadla s motory Walter jsou určena pro přepravu na trase Ženeva - Bordeaux.\n\nStavba letounu Couzinet 20 začala v květnu 1929 a letoun byl v lednu 1930 připraven na letišti Orly k letovým zkouškám. Prototyp označovaný jako Couzinet 20 byl opatřen 3 motory Salmson 9AD o výkonu 3× 30 kW (41 k). Létal maximální rychlostí 172 km/h. Letoun (společně s dalšími) byl zničen 17. února 1930 při požáru v továrně Société d'Aviation Letord v Meudonu. Tři poštovní letadla, dvě křídla a materiály potřebné k rekonstrukci letounu Couzinet 10 \"Arc-en-Ciel\" na Couzinet 27 \"Arc-en-Ciel II\" byly pohlceny plameny. René Couzinet poté přestěhoval svoji továrnu do Île de la Jatte (Levallois-Perret). \n\nZnovu postavený Couzinet 20 letěl poprvé na Le Bourget v prvním listopadovém týdnu 1930. V listopadu 1930 měl být dokončen i Couzinet 21. Nový letoun poprvé viděli návštěvníci 12.pařížského aerosalonu (od 28. 11. do 14. 12. 1930) a ve vzduchu 31. května 1931 na předvádění turistických letadel uspořádaných francouzským Aero Clubem. Letadlo Couizinet 21, které bylo vyzbrojeno třemi motory Walter Vega o výkonu 3× 63 kW (85 k), poprvé vzlétlo v únoru 1931. Couzinet 22 byl drak letounu Couzinet 21 (první let v prosinci 1932), na kterém byly použity 3 motory Salmson 7Ac o výkonu 3× 71 kW (95 k). \n\nNa aerosalonu působilo letadlo jako pták, až radost vzbuzujících linií. Odborníci k němu přistupovali pocitem: ,Zde něco je.\" Ale byla to drahá hračka, uvádělo se že stojí bez motorů kolem 250 000 Kč. \n\nSpolečnost René Couzineta postavila za dobu své existence přibližně 14 různých typů letadel, která byla vyráběna od roku 1928 do roku 1934. \nVšechny Couzinetovy konstrukce se vyznačovaly nezvyklým tvarováním trupu. Horní a spodní obrys letounu byly rovnoběžné až do ostré, svislé ocasní plochy. Jednalo se o transportní letadlo pro poštovní přepravu popř. jako dopravní letoun pro 3 cestující, dolnokřídlý samonosný jednoplošník se smíšenou konstrukcí dřevo-ocel. Tyto třímotorové Clouzinety silně připomínaly dřívější letoun Couzinet 10 Arc-en-Ciel. Tento letoun však ale byl výrazně menší, s rozpětím sníženým asi o 40%. Byl pokrokovější v tom, že již měl zatahovací, brzděný podvozek, který se sklápěl pod motorové gondoly, vybavený olejo-pneumatickými tlumiči kmitů Messier. \n\nDva motory byly namontovány těsně před náběžnou hranou křídla a třetí byl v přídi letounu. Křídlo bylo vyrobené ze dřeva a mělo přibližně eliptický tvar, který se směrem ke konci křídla zužoval. Celé křídlo, včetně dělených křidélek, bylo potaženo překližkou z břízy. Palivové nádrže byly umístěny v křídle.\n\nTrup se směrem k ocasní části zužoval. Dva členové posádky seděli vedle sebe v kokpitu umístěném v úrovni náběžné hrany křídla. Za kokpitem byla vlastní kabina pro uložení nákladu (až 200 kg pošty), popř. 3 sedadla pro cestující anebo dvě nosítka se zraněnými. Za kabinou byl ještě další, malý zavazadlový prostor. Kabina a zbytek interiéru byly přístupné pravými bočními dveřmi nad křídlem. Po stranách kabiny byla čtyři okna s posuvnými skly a na stropě byl prosklený poklop.\n\nCouzinet zprvu navrhl použití tohoto letounu pro přepravu pošty, ale na pařížském aerosalonu jej avizoval jako pro turistiku s kapacitou až pro 5 osob (dvoučlenná posádka a 3 cestující). Podle informací z aerosalonu si letadlo objednalo francouzské ministerstvo letectví se silnějšími motory Walter Vega (Couzinet 21). \n\nLetoun Couzinet 21 (výr. č. 3184) byl zanesen do francouzského leteckého rejstříku 28.6.1932 s imatrikulací F-AMBI. Letoun Couzinet 21 absolvoval velkou cestu střední Evropou v červenci a srpnu 1932. V sobotu 2. července ve 3 hodiny odpoledne přistál na letišti ve Kbelích ing. René Couzinet se svým novým letadlem Couzinet 21 s československými motory Walter Vega. Letoun potom předváděl zástupcům úřadů a leteckých korporací. Imatrikulace F-AMBI byla použita i pro letoun Couzinet 22 s vyměněnými motory, který vzlétl poprvé v prosinci 1932. \n\nBěhem zkoušek a provozu se ukázalo, že výkon všech použitých motorů byl zjevně nedostatečný, a i proto na toto letadlo nebyly přijaty žádné objednávky. \n\n\n\nÚdaje dle\n\n\n\n\n\n"}
{"id": "1553026", "url": "https://cs.wikipedia.org/wiki?curid=1553026", "title": "M65 (kanón)", "text": "M65 (kanón)\n\n280mm atomový kanón M65 (přezdívaný Atomic Annie) byl kanón vyvinutý na počátku studené války v 50. letech 20. století pro americkou armádu. Byl to první kanón střílející jadernou municí. Celkem bylo vyrobeno 20 kusů M65. Kvůli vývoji nových taktických raket a jaderné munice pro klasické dělostřelectvo kanón M65 rychle zastaral. Zcela vyřazen byl roku 1963.\n\nPrvní americké jaderné zbraně byly letecké pumy shazované z bombardérů. Také americká armáda usilovala o získání vlastních zbraní hromadného ničení, které by nebyly závislé na spolupráci s letectvem. Proto byl zahájen vývoj jaderného dělostřelectva a taktických raket. Vývoj jaderného kanónu byl roku 1949 zadán výzkumnému a výrobnímu středisku Picatinny Arsenal. Vývoj kanónu vedl Robert Schwanz. Konstrukčně kanón M65 vycházel z německého 280mm železničního kanónu K5, známého též jako „Anzio Annie“. Prototyp měl ráži 240 mm a sériové kusy ráži 280 mm.\n\nM65 byl do služby přijat roku 1952. Když se dne 20. ledna 1953 stal novým prezidentem Dwight D. Eisenhower, jeho inauguraci provázela velká vojenská přehlídka, které se jeden kanón M65 též účastnil.\n\nCelkem bylo vyrobeno 20 sériových kanónů tohoto typu a 160 nábojů s  jadernou hlavicí (polovina s hlavicí W9 a polovina s novější hlavicí W19). Šest kanónů bylo dislokováno na Okinawě, odkud měly být v případě potřeby vyslány do Jižní Koreje. Další byly odeslány do Západního Německa. Ze služby byl systém vyřazen roku 1963.\n\nDne 25. května 1953 v 8:30 místního času proběhl na nevadské jaderné střelnici jediný zkušební výstřel jaderné munice z kanónu M65. Jednalo se o jeden z 11 jaderných výbuchů provedených v rámci operace Upshot-Knothole. Jeho kódové označení bylo Upshot-Knothole Grable. Byl to jediný výstřel jaderné munice z kanónů v historii jaderných zkoušek. V rámci testování byly v blízkosti epicentra vybudovány zákopy, postaveny domky, či kus železniční tratě a na různá místa rozmístěna vozidla, vojenská technika a zvířata (ovce, prasata). Necelých pět kilometrů od epicentra čekalo v zákopech téměř 5000 amerických vojáků, kteří se po výbuchu vydali na pochod oblastí zasažené výbuchem, což z dálky monitorovaly stovky pozorovatelů.\n\nZbraňový systém M65 se skládal z 13 metrů dlouhého 280mm kanónu s ložem, převáženého pomocí dvou návěsových nosičů Kenworth M249 (tažný) a M250 (tlačný). Oba tahače měly motor o výkonu 375 hp. Celá sestava měla délku 26 metrů a hmotnost 76 tun. Řidiči spolu komunikovali interkomem. Přechod z pochodové do palebné pozice trval 15 minut. Kanón používal konvenční tříštivo-trhavou, nebo jadernou munici o síle 15 kT (hlavice W9, později W19). Dostřel byl až 30 km (s  hlavicí W19).\n\nDochovalo se osm kanónů M65. Kanóny jsou vystaveny na následujících místech:\n\n"}
{"id": "1553028", "url": "https://cs.wikipedia.org/wiki?curid=1553028", "title": "Zlatý míč 1989", "text": "Zlatý míč 1989\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1989 získal nizozemský fotbalista Marco van Basten z AC Milán, který vyhrál podruhé za sebou. Na druhém a třetím místě skončili další hráči z AC Milán. Šlo o 34. ročník ankety, organizoval ho časopis \"France Football\" a výsledky určili sportovní publicisté z 27 zemí Evropy.\n\n"}
{"id": "1553033", "url": "https://cs.wikipedia.org/wiki?curid=1553033", "title": "Vis (rozcestník)", "text": "Vis (rozcestník)\n\nVis může znamenat:\n\njméno\n\nzkratka\n"}
{"id": "1553034", "url": "https://cs.wikipedia.org/wiki?curid=1553034", "title": "Gannansaurus", "text": "Gannansaurus\n\nGannansaurus („Ještěr z Kan-nan“) byl rod sauropodního dinosaura z kladu Somphospondyli, žijícího v období pozdní svrchní křídy (stupeň maastricht) na území současné jihovýchodní Číny (provincie Ťiang-si, pánev Kan-čou).\n\nFosilie tohoto sauropoda v podobě jednoho hrudního a jednoho ocasního obratle byly objeveny v sedimentech souvrství Nan-siung (angl. Nanxiong). Formálně byly popsány týmem čínských paleontologů v roce 2013 jako nový rod a druh \"Gannansaurus sinensis\".\n\nNěkteré anatomické charakteristiky na obratlích naznačují, že \"G. sinensis\" byl blízce příbuzný s dalším asijským sauropodním rodem \"Euhelopus\" a je jen vzdáleně příbuzný s titanosaury.\n\n"}
{"id": "1553035", "url": "https://cs.wikipedia.org/wiki?curid=1553035", "title": "NGC 5907", "text": "NGC 5907\n\nNGC 5907 je spirální galaxie v souhvězdí Draka. Objevil ji William Herschel 5. května 1788.\nOd Země je vzdálená přibližně 56 milionů světelných let a pravděpodobně je nejvýraznějším členem skupiny galaxií NGC 5866, kam patří i Messier 102.\n\nNa obloze se dá najít 1,5 severovýchodně od galaxie Messier 102 a obě dvě jsou směrem k Zemi natočeny svou hranou, takže se zdají být velmi dlouhé a úzké. Za příhodných podmínek je viditelná i malými dalekohledy a střední dalekohled ji ukáže bez problémů.\nTmavé prachové pásy v rovině jejího disku tuto galaxii zdánlivě rozdělují na dvě části, přičemž slabší západní část dostala v katalogu New General Catalogue vlastní označení NGC 5906.\n\nNa velice hloubkových fotografiích se dají pozorovat dlouhé slapové proudy hvězd, které z této galaxie vystupují až do vzdálenosti přes 150 000 světelných let. Tyto proudy jsou pozůstatkem trpasličí galaxie, která se před 4 miliardami let s NGC 5907 sloučila.\n\nDne 16. února 1940 v této galaxii vzplála supernova označovaná SN 1940A, která dosáhla magnitudy 14,3.\n\n"}
{"id": "1553036", "url": "https://cs.wikipedia.org/wiki?curid=1553036", "title": "Zlatý míč 1990", "text": "Zlatý míč 1990\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1990 získal (západo)německý fotbalista Lothar Matthäus z Interu Milán. Šlo o 35. ročník ankety, organizoval ho časopis \"France Football\" a výsledky určili sportovní publicisté z 29 zemí Evropy.\n\n"}
{"id": "1553046", "url": "https://cs.wikipedia.org/wiki?curid=1553046", "title": "Let Ukraine International Airlines 752", "text": "Let Ukraine International Airlines 752\n\nLet Ukraine International Airlines 752 byl pravidelný mezistátní osobní let z letiště nedaleko Teheránu v Íránu do Boryspilu nedaleko Kyjeva na Ukrajině, který provozovala společnost Ukraine International Airlines. Letadlo Boeing 737-800 se 8. ledna 2020 zřítilo krátce po startu z Mezinárodního letiště Imáma Chomejního u Teheránu. Na palubě se nacházelo 167 pasažérů a 9 členů posádky, pád nikdo nepřežil. Letadlo sestřelily Íránské revoluční gardy, dle tvrzení íránských představitelů omylem.\n\nPřed neštěstím vydala americká agentura FAA příkaz všem americkým letadlům vyhnout se íránskému vzdušnému prostoru. Obdobný příkaz vydaly regulační orgány dalších zemí.\n\nLetadlem byl 3,5 let starý Boeing 737-800. Letecké společnosti byl dodán v polovině července 2016.\n\nLet provozovala společnost Ukraine International Airlines, vlajkový dopravce a největší letecká společnost na Ukrajině, létající z Mezinárodního letiště Imáma Chomejního nedaleko íránského hlavního města Teheránu na Mezinárodní letiště Boryspil v ukrajinském městě Boryspil nedaleko Kyjeva. Vyšetřovatelé potvrdili, že letadlo přepravovalo 167 cestujících a 9 členů posádky včetně 15 dětí.\n\nLet 752 měl vzlétnout v 05:15 místního času, ale byl zpožděn přibližně o hodinu. Později vzlétl z letiště v 06:12 místního času a očekávalo se, že přistane v Boryspilu v 08:00 místního času. Poslední obdržená data ADS-B byla v 06:14, tj. méně než 3 minuty po vzletu. Podle údajů bylo poslední zaznamenanou nadmořskou výškou 2 415 metrů (7 925 stop) při rychlosti . Vzhledem k nadmořské výšce letiště se jednalo o výšku cca 1 400 metrů nad zemí. Letadlo bylo ve fázi stoupání, když byl signál náhle ztracen. Podle předběžných odhadů a videa kolujícího na sociálních sítích začalo letadlo hořet v momentě, kdy začalo prudce klesat. Po dopadu v blízkosti města Parand (cca 45 km jihozápadně od Teheránu, 18 km od letiště) zbytky letadla explodovaly a trosky se rozlétly do velké vzdálenosti. Íránská studenská tisková agentura (ISNA) nepotvrdila pravost videa, ale uvedla, že letadlo hořelo před pádem.\n\nKrátce po havárii letadla dorazili záchranáři s 22 sanitkami, čtyřmi záchrannými autobusy a vrtulníkem, ale požár zabránil pokusu o záchranu. Trosky byly rozesety po široké ploše a na místě havárie nebyli nalezeni žádní viditelní přeživší. Letadlo bylo kvůli nárazu zcela zničeno.\n\nÍránská státní televize uvedla, že všichni, kdo byli na palubě letadla, zemřeli po havárii v 6.22.\nNa palubě bylo 167 cestujících a devět členů posádky. Státní zpravodajství zpočátku uvádělo, že letadlo neslo 180 lidí. ISNA uvedla, že většina cestujících byli Íránci, ale že v letadle byli někteří cizinci. Úředníci potvrdili, že nejméně 130 lidí na palubě bylo íránské národnosti, většinou studenti, kteří se po zimní dovolené vraceli přes Ukrajinu zpět do Kanady.\n\nPodle prohlášení vydaného ukrajinským ministerstvem zahraničí bylo složení cestujících a posádky na palubě následující: 82 Íránců, 63 Kanaďanů, 11 Ukrajinců (2 cestující a 9 členů posádky), 10 Švédů, 4 Afghánci, 3 Němci a 3 Britové.\n\nVelké rozdíly v údajích jsou zapříčiněny tím, že řada cestujících měla dvojí občanství, přičemž Írán tyto osoby uvádí jako své občany.\n\nPosádce velel kapitán Volodymyr Gaponěnko (11 600 nalétaných hodin na letounech Boeing 737, z toho 5 500 jako kapitán), druhým pilotem byl Oleksij Naumkin (12 000 nalétaných hodin na letounech Boeing 737, z toho 6 600 jako kapitán), prvním důstojníkem Serhij Chomenko (7 600 nalétaných hodin na letounech Boeing 737).\n\nMluvčí íránské organizace pro civilní letectví Reza Jafarzadeh uvedl, že na místo havárie byl vyslán tým vyšetřovatelů. Vedoucí komise pro nehody v íránské organizaci pro civilní letectví uvedl, že před havárií neobdrželi od letadla žádnou nouzovou zprávu.\n\nUkrajinská vláda uvedla, že vyšle do Teheránu odborníky, aby se účastnili vyšetřování.\n\nMluvčí íránského ministerstva dopravy tvrdil, že požár zasáhl jeden z motorů a poté se rozšířil na celé letadlo, což způsobilo jeho neovladatelnost a následný náraz do země. Ukrajinské velvyslanectví v Íránu uvedlo, že nehoda nebyla způsobena teroristickým útokem.\n\nŠéf íránské organizace pro civilní letectví sestřel vyloučil: „Jedna věc je jistá, toto letadlo raketa nezasáhla“.\n\nKanadský premiér Justin Trudeau den po havárii prohlásil, že dle jeho informací (od spojeneckých i vlastních zpravodajských služeb) došlo k sestřelení letadla íránskou raketou země-vzduch, mohlo však však jít o nešťastnou shodu náhod a nikoli o úmysl (už před tímto prohlášením spekuloval Newsweek o zásahu raketou Tor M-1 ruské výroby). Tuto verzi však íránská vláda zpočátku popírala. Např. Íránská organizace pro civilní letectví 9. ledna tvrdila: \"Jedna věc je jistá, toto letadlo raketa nezasáhla\". Informaci potvrdila s omluvou 11. ledna 2020 ráno. Plnou zodpovědnost za sestřelení přijal velitel vzdušných sil Íránských revolučních gard Amír Alí Hadžizadeh. Letadlo bylo zasaženo dvěma střelami odpálenými s asi půlminutovým časovým odstupem.\n\nKatastrofa nastala uprostřed zvýšeného politického napětí mezi Spojenými státy a Íránem v Perském zálivu, které se prohloubilo poté, co íránská armáda vystřelila 15 raket na americké letecké základny v Iráku v reakci na letecký úder na mezinárodní letiště v Bagdádu 3. ledna. Bezprostředně po neštěstí ukrajinský prezident Volodymyr Zelenskyj řekl, že by se o příčinách nemělo spekulovat.\n"}
{"id": "1553056", "url": "https://cs.wikipedia.org/wiki?curid=1553056", "title": "Zlatý míč 1991", "text": "Zlatý míč 1991\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1991 získal francouzský fotbalista Jean-Pierre Papin z Olympique Marseille. Šlo o 36. ročník ankety, organizoval ho časopis \"France Football\" a výsledky určili sportovní publicisté z 29 zemí Evropy.\n\n"}
{"id": "1553058", "url": "https://cs.wikipedia.org/wiki?curid=1553058", "title": "Cípatec jižní", "text": "Cípatec jižní\n\nCípatec jižní (\"Libythea celtis\") je denní motýl z čeledi babočkovitých. V roce 2019 byl poprvé zaznamenán v Česku.\n\nAreálem druhu je jižní Evropa, severní Afrika a Asie až po Japonsko. Ve 20. století se rozšířil do Maďarska, první pozorování z jižního Slovenska je z roku 1952. V Česku byl poprvé zaznamenán nedaleko Nového Dvoru u Nikolčic v okrese Břeclav 13. dubna 2019.\n\nHousenky se živí na břestovci jižním (\"Celtis australis\") či břestovci západním (\"Celtis occidentalis\").\n\n"}
{"id": "1553063", "url": "https://cs.wikipedia.org/wiki?curid=1553063", "title": "Chiochiș", "text": "Chiochiș\n\nChiochiș je rumunská obec v župě Bistrița-Năsăud. Žije zde obyvatel. Obec se skládá z deseti částí.\n\n\n"}
{"id": "1553064", "url": "https://cs.wikipedia.org/wiki?curid=1553064", "title": "Monte Vulture", "text": "Monte Vulture\n\nMonte Vulture je hora v Itálii, vysoká 1326 m n. m. a zaujímající plochu 27 km². Nachází se v kraji Basilicata 56 km severně od Potenzy. Je nápadnou krajinnou dominantou a v starověku tvořila přirozenou hranici mezi Lukánií a Apulií. Místní horské potoky patří do povodí řeky Ofanto.\n\nMonte Vulture je vyhaslou sopkou, která byla aktivní v pleistocénu (k poslední erupci došlo podle odhadů před čtyřiceti tisíci lety). Často zde bývají nalézány haüyny. Na vrcholu se nachází kaldera Valle dei Grigi s dvěma jezírky maarového původu Laghi di Monticchio o rozloze 38 hektarů a 16 hektarů. \n\nSvahy hory jsou porostlé lesy, zdejším endemitem je můra \"Acanthobrahmaea europaea\". Nachází se zde opatství svatého Michala, založené v 8. století, a město Rionero in Vulture, proslulé produkcí minerální vody Guadianello. V okolí se rozkládá zemědělská krajina nazývaná Vulture, kde se na úrodné sopečné půdě pěstuje kaštanovník jedlý a réva vinná (lokální červené víno Aglianico del Vulture má chráněné označení původu DOCG).\n"}
{"id": "1553071", "url": "https://cs.wikipedia.org/wiki?curid=1553071", "title": "Miroslav Říha", "text": "Miroslav Říha\n\nMiroslav Říha (6. června 1929 – 4. listopadu 2017) byl český hokejový útočník. \n\nV československé lize hrál za CHZ Litvínov. Odehrál 3 ligové sezóny, nastoupil v 77 ligových utkáních, dal 28 gólů a měl 10 asistencí. \n\n\n"}
{"id": "1553073", "url": "https://cs.wikipedia.org/wiki?curid=1553073", "title": "Zlatý míč 1992", "text": "Zlatý míč 1992\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1992 získal nizozemský fotbalista Marco van Basten z AC Milán, který tak vyhrál už potřetí. Šlo o 37. ročník ankety, organizoval ho časopis \"France Football\" a výsledky určili sportovní publicisté z 29 zemí Evropy.\n\n"}
{"id": "1553090", "url": "https://cs.wikipedia.org/wiki?curid=1553090", "title": "Markéta Popperová", "text": "Markéta Popperová\n\nMarkéta Popperová (též \"Greta Popperová\", německy \"Grete Popper\", 5. září 1897, Praha – 4. listopadu 1976, Krásná Lípa) byla pražská německá fotografka ve 30. letech 20. století.\n\nMarkéta „Grete“ Popperová je jedinou dosud známou fotografkou pražské německé kulturní scény meziválečného období. S oblibou vyhledávala neobvyklé úhly pohledu a zvláštní kompozice světel a stínů. Její tvorbu lze přiřadit k tvorbě skupiny Neues Sehen.\n\nByla členkou pražské pobočky Klubu německých amatérkých fotografů a uznávanou členkou britské Královské fotografické společnosti v Londýně.\n\n\n"}
{"id": "1553098", "url": "https://cs.wikipedia.org/wiki?curid=1553098", "title": "Martin Zoborosky", "text": "Martin Zoborosky\n\nMartin Percy Zoborosky (12. listopadu 1916 Moose Jaw – 1. června 1989 Tucson) byl kanadský lední hokejista. Byl robustním obráncem, který pro svůj důrazný styl hry získal přezdívku \"Buster\" (Drtič) nebo \"Bus\" (Autobus).\n\nZačínal v klubu Moose Jaw Canucks, hrál také za Prince Albert Mintos, Moose Jaw Hardware, Swift Current Indians, Kimberley Dynamiters a Vancouver St. Regis. Za druhé světové války sloužil u Royal Canadian Air Force a nastupoval v Allanově poháru v řadách armádního hokejového týmu. \n\nV roce 1944 se mu podařilo dostat do American Hockey League, kde nastoupil v jednom utkání za Providence Reds. Poté ho Chicago Blackhawks nominovali do zápasu proti Detroit Red Wings, který se hrál 31. prosince 1944 a Chicago v něm prohrálo 0:4. Další zápas v National Hockey League už Zoborosky neodehrál, po skončení války se navíc konkurence v lize zvýšila, když se zkušení hráči vraceli po ukončení armádní služby. Zoborosky se proto rozhodl odejít do Evropy. V sezóně 1946/47 se stal prvním hráčem Československé hokejové ligy, který měl zkušenosti z NHL. Byl hrajícím trenérem I. ČLTK Praha, kde odehrál 17 zápasů a vstřelil 38 branek. Jeho tým postoupil do ligového finále, kde podlehl LTC Praha.\n\nÚnor 1948 zabránil dalšímu působení Zoboroskyho v Českoslovenku, vrátil se proto do zámoří, kde přijal jméno Martin Edwards podle rodného příjmení své matky. \n\n"}
{"id": "1553103", "url": "https://cs.wikipedia.org/wiki?curid=1553103", "title": "Josef Fišer (pedagog)", "text": "Josef Fišer (pedagog)\n\nJosef Fišer (13. ledna 1878, Klenčí pod Čerchovem – 18. prosince 1944, Moravské Budějovice) byl český geolog, historik a pedagog, byl ředitelem gymnázia v Moravských Budějovicích a spoluzakladatelem muzea v Moravských Budějovicích. Byl přítelem Jindřicha Jindřicha a Jindřicha Šimona Baara (jeho bratranec). Často spolupracoval s Františkem Jechem.\n\nJosef Fišer se narodil v roce 1878 v Klenčí pod Čerchovem. Jeho otcem byl kovář z Klenčí, který se věnoval historii a sepisoval dějiny obce. Mezi lety 1884 a 1889 Fišer navštěvoval trojtřídku v Klenčí, po ukončení základního vzdělání z důvodu nedostatku peněz měl nastoupit do učení na kováře, ale obecní úřad v Klenčí mu jako nejlepšímu žákovi udělil \"Nadaci Karla Čejky\" a on tak mohl pokračovat ve vzdělávání. Udržoval si dobrý prospěch a nadace tak byla každoročně obnovována. V roce 1889 tak nastoupil na gymnázium v Domažlicích, to pak ukončil v roce 1897. Následně nastoupil na přirodovědeckou fakultu Univerzity Karlovy v Praze, kde publikoval už jako student několik odborných prací. Mezi lety 1899 a 1901 se stal dobrovolným pracovníkem paleontologického oddělení Českého muzea v Praze a od roku 1901 byl asistentem geologického ústavu na české technice v Brně. Vedl cvičení a přednášel, neboť jeho vedoucí Jaroslav Jahn měl osobní problémy a neměl na vyučování dostatek času. Jako asistent pracoval do září roku 1902 a v roce 1903 dokončil rigorózní řízení a stal se doktorem přírodních věd.\n\nV roce 1903 se stal pedagogem soukromého českého vyššího gymnázia v Zábřehu na Moravě, kde vyučoval a žil po osm let a od roku 1911 působil v Moravských Budějovicích, kde se stal ředitelem nově vzniklého gymnázia. Formálně však až do roku 1918 zůstal učitelem gymnázia v Zábřehu a byla mu udělena celoroční placená dovolená, aby se mohl věnovat řízení nového gymnázia. Město Moravské Budějovice muselo platit vzniklé náklady státu. Po začátku první světové války hrozilo, že bude muset Fišer narukovat do armády, ale na žádost města Moravské Budějovice byl zproštěn branné povinnosti, stejně tak postupně i většina učitelů gymnázia. Po válce musel řešit nedostatek personálu na gymnáziu, protože mnoho pedagogů odešlo na Slovensko. Gymnázium mělo velké finanční i personální problémy a tak Josef Fišer společně se starostou města Josefem Indrou navrhli a nakonec získali možnost gymnázium zestátnit, to se stalo v roce 1919. Po roce 1919 se začal věnovat zkoumání historie Moravských Budějovic a to ve spolupráci s Františkem Jechem. Od roku 1926 požadoval pravidelně o uvolnění ze zaměstnání, aby se mohl věnovat bádání v archivech v Praze a Brně. Postupně také ukládali materiály pro vznikající muzeum a roku 1924 přenesli veškeré materiály do budovy na Dolním náměstí, kde byly uloženy písemnosti Jaroslava Palliardiho. Roku 1931 vznikla \"Nadace Josefa Fišera\", která měla pomáhat nemajetným nadaným studentům. \n\nV roce 1936 obdržel čestné občanství města Moravské Budějovice. V roce 1938 pak odešel z gymnaziálního postu ředitele, byl již vážně nemocný. Jako svého pokračovatele vybral Františka Šindeláře, později pak ředitelem byl i František Jech. Během druhé světové války se obával zatčení gestapem, ale přesto se dál věnoval dějepisné a veřejné práci. Na stáří se chtěl vrátit do rodného Klenčí pod Čerchovem. Zemřel v roce 1944 v Moravských Budějovic. Město mu vystrojilo velký veřejný pohřeb. \n\nV roce 1931 začal spolupracovat s památkovým úřadem v Brně, měl pečovat o nemovité památky v oblasti Moravských Budějovic. \n\nRoku 1931 se stal předsedou Pokrokové realistické strany v Moravských budějovicích a po volbách se stal zastupitelem, strana získal jediný mandát a i přesto byl Josef Fišer zvolen do městské rady. Členem pokrokové strany byl až do roku 1935, následně vstoupil do sociální demokracie a za tu byl zvolen v roce 1938 opět do zastupitelstva. Byl členem Společnosti přátel starožitností, Sokola v Třebíči i Moravských Budějovicích, byl také členem dobrovolných hasičů Moravských Budějovic, pěveckého a ochotnického spolku Budivoj. od roku 1932 byl předsedou Společnosti Otokara Březiny, mezi lety 1926 a 1935 byl předsedou okrašlovacího spolku, mezi lety 1925 a 1944 byl předsedou kuratoria Okresního dětského domova, pracoval také pro Československý červený kříž v Moravských Budějovicích, členem Matice moravské, členem Klubu československých turistů, zástupcem obce v kuratoriu městské hudební školy, předsedou kuratoria Krajinského muzea, předsedou místního odboru Národní jednoty, členem spolku ředitelů českých škol středních v Praze, Národohospodářského západomoravského svazu, Husova fondu – spolku na podporu nemajetných studujících, Klubu výtvarných umělců Aleš v Brně, Havlíčkova odboru Ústředního spolku československých profesorů a dalších.\n\nOženil se v roce 1905, vzal si Filipu Janěkovou z Vyškova, s tou žil v Zábřehu na Moravě, kde se manželům narodili dva synové - Josef a Pavel. Oba synové vystudovali právnické fakulty. Po smrti Otokara Březiny byl správcem jeho závěti.\n\n\n"}
{"id": "1553108", "url": "https://cs.wikipedia.org/wiki?curid=1553108", "title": "Zlatý míč 1993", "text": "Zlatý míč 1993\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1993 získal italský fotbalista Roberto Baggio z Juventusu Turín. Šlo o 38. ročník ankety, organizoval ho časopis \"France Football\" a výsledky určili sportovní publicisté z 30 zemí Evropy.\n\n"}
{"id": "1553111", "url": "https://cs.wikipedia.org/wiki?curid=1553111", "title": "Hrad v Turku", "text": "Hrad v Turku\n\nHrad v Turku, finsky \"Turun linna\", švédsky \"Abo Slott\", je středověký hrad ve finském městě Turku. Je největší dochovanou středověkou budovou ve Finsku. Stavba hradu začala okolo roku 1280. Byl sídlem správy provincie Österland, tedy území dnešního Finska ovládaného ve středověku Švédskem. Byl stavěn jako pohraniční pevnost, dobýván cizinci byl však pouze roku 1318, při invazi Novgorodu do Finska, jinak sehrával roli spíše v konfliktech uvnitř švédské a kalmarské říše. Rozkvět hradu nastal především v polovině 16. století, kdy zde sídlil tehdejší finský vévoda a budoucí švédský král Jan III. Švédský se svou ženou Kateřinou Jagellonskou. Jan nechal přistavět nové, renesanční patro, a vybudoval reprezentativní sál. V letech 1573–1579 byla na hradě vězněna švédská královna Karin Månsdotterová, to když Jan III. povstal proti jejímu muži Erikovi XIV. Status správního střediska hrad ztratil v 17. století. Na konci 19. století zde bylo vybudováno muzeum. V současnosti jde o nejnavštěvovanější finskou památku, s návštěvností okolo 200 000 turistů ročně.\n"}
{"id": "1553115", "url": "https://cs.wikipedia.org/wiki?curid=1553115", "title": "Turistická značená trasa 6161", "text": "Turistická značená trasa 6161\n\nTuristická trasa má svůj počátek v obci Mořina na rozcestí s modře značenou trasou 1012 z Černošic k dubu sedmi bratří. Ulicemi klesá k severu, přechází Budňanský potok, opouští zástavbu a stoupá po asfaltové komunikaci ke kladensko-nučické dráze, kterou kříží. Za ní stále stoupá severozápadním směrem polní cestou k lomu Velká Amerika. U něj se stáčí k západu a pokračuje po pěšině po jeho severní hraně k lomu Mexiko. Na šíji mezi oběma lomy je zřízena krátká odbočka k pomníku politických vězňů. Trasa dál po pěšinách obchází ze severu průmyslovou zástavbu a lom Kanada a přes louku pokračuje k západu do lesů v okolí lomu Malá Amerika. Od něj sestupuje po lesních cestách a pěšinách k jihu a posléze k jihozápadu k dubu sedmi bratří, kde končí, stejně jako trasa 1012 přicházející sem z Mořiny alternativním směrem. V závěru vede v krátkém souběhu s červeně značenou trasou 0001 z Berouna ke Karlštejnu.\n\nV úseku mezi Budňanským potokem a Kladensko-nučickou dráhou vedla trasa dříve západněji kolem místního židovského hřbitova.\n\n"}
{"id": "1553127", "url": "https://cs.wikipedia.org/wiki?curid=1553127", "title": "DreamWorks", "text": "DreamWorks\n\nDreamWorks může být:\n"}
{"id": "1553138", "url": "https://cs.wikipedia.org/wiki?curid=1553138", "title": "Zhroucený stát", "text": "Zhroucený stát\n\nZhroucený stát (synonyma: zhroucení vlády, zhroucená vláda, selhání státu, selhání vlády, zhroucení státu) je taková země, která neplní své základní funkce. Jde tedy o případy, kdy vláda nemá kontrolu nad územím státu, nedokáže zajistit základní potřeby svých občanů nebo o případ, kdy v zemi vůbec žádná centrální moc neexistuje. K takové situaci může dojít v důsledku politického, hospodářského i společenského vývoje. Se zhroucenými státy je spojena řada rizik - počínaje strádáním jejich obyvatel, přes vlny uprchlíků a tím i šíření krize do dalších regionů a konče globálními bezpečnostními riziky. Proto se mezinárodní organizace snaží adresovat speciální potřeby těchto zemí v rámci programů humanitární pomoci a rozvojové spolupráce. Za zhroucený stát bývá považována například Libye, která se po svržení libyjského vůdce Kaddáfího propadla do chaosu.\n\n"}
{"id": "1553142", "url": "https://cs.wikipedia.org/wiki?curid=1553142", "title": "Katedrála v Turku", "text": "Katedrála v Turku\n\nKatedrála v Turku, finsky \"Turun tuomiokirkko,\" je kostel ve finském městě Turku. Jde o jednu z nejvýznamnějších a nejstarších finských architektonických památek. Původně byl kostel katolický, v současnosti ho využívá protestantská Finská evangelická luteránská církev a je sídlem jejího arcibiskupa v Turku. Katedrála byla postavena v letech 1276-1300. Během 15. století byly podél severní a jižní strany lodi přistavěny postranní kaple s oltáři věnovanými různým světcům. Do konce středověku jich vzniklo 42. Silně byla poškozena při velkém požáru Turku v roce 1827. V katedrále je pohřbena švédská královna Karin Månsdotterová.\n"}
{"id": "1553163", "url": "https://cs.wikipedia.org/wiki?curid=1553163", "title": "Strengenský tunel", "text": "Strengenský tunel\n\nStrengenský tunel (německy: \"Strenger Tunnel\", nikoliv \"Strengener Tunnel\") je silniční dvojtubusový tunel rychlostní komunikace S16 (\"Arlberg Schnellstraße\") v okrese Landeck v Tyrolsku.\n\nStrengenský tunel byl postaven v letech 2000–2006. Slouží jako obchvat obce Strengen am Arlberg, přes kterou procházel hustý provoz mezi spolkovou zemí Vorarlbersko a Tyrolsko, než byl tunel postaven. Silnice S16 vede ze západního tunelu Flirsch z křižovatky ve východní části obce Flirsch portály (1100 m n. m.) pod obcí Strengen a z portálů (920 m n. m.) do křižovatky, která je v západní části obce Pians, pokračuje východním silničním tunelem Quadratsch. Stavba byla zahájena 16. října 2000. Severní tubus byl uveden do provozu 16. prosince 2005 pro dvousměrný provoz a provozován až do 2. června 2006. Celá stavba byla dokončena v červnu 2006. Ve dnech 22. a 13. srpna 2005 byly povodní na řece Rosanna poškozeny silnice a železniční trať. V srpnu 2005 byla prozatímně opravena jižní větev, aby byl zajištěn provoz mezi spolkovými zeměmi Vorarlbersko a Tyrolsko. V roce 2016 byl tunel rekonstruován a vybaven pasivní požární ochranou. \n\nTunel byl postaven novou rakouskou tunelovací metodou v alpské oblasti západního Rakouska. Byl ražen v geologické jednotce nazývané \"Landecker Quarzphyllit\" v tektonicky porušených vrstvách metamorfovaných hornin. Vzhledem k velkému výškovému rozdílu (výškový gradient je 2,9 %) byly oba tubusy pro jednosměrný dvouproudý provoz raženy zároveň. Severní tubus je dlouhý 5851 m, jižní 5775 m. Průřez tunelu byl dán šířkou 2×3,75 m a výškou vozovky 4,70 m, dvěma chodníky a umístěním ventilátorů. Poloměr průřezu byl 4,95 m, šířka 9,90 m. Světlý profil je 55 m², plocha výrubu, která závisela na geologických podmínkách, byla 77 m² respektive 88 m². Největší nadloží je 620 m. \n\n"}
{"id": "1553167", "url": "https://cs.wikipedia.org/wiki?curid=1553167", "title": "Zlatý míč 1994", "text": "Zlatý míč 1994\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1994 získal bulharský fotbalista Christo Stoičkov z FC Barcelona. Šlo o 39. ročník ankety, organizoval ho časopis \"France Football\" a výsledky určili sportovní publicisté ze 49 zemí Evropy.\n\n"}
{"id": "1553194", "url": "https://cs.wikipedia.org/wiki?curid=1553194", "title": "Zlatý míč 1995", "text": "Zlatý míč 1995\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 1995 získal liberijský fotbalista George Weah, který v průběhu roku přestoupil z Paris Saint-Germain do AC Milán. Šlo o 40. ročník ankety, organizoval ho časopis \"France Football\" a výsledky určili sportovní publicisté ze 49 zemí Evropy.\n\nOd tohoto ročníku bylo možno hlasovat i pro hráče z neevropských zemí, pokud hráli v evropských klubech. Vzhledem k tomu, že v té době už prakticky všichni nejlepší hráči hráli v Evropě, přeměnila se fakticky anketa z nejlepšího hráče Evropy na nejlepšího hráče světa. Zároveň od tohoto ročníku časopis France Football nejdříve nominuje hráče, ze kterých mohou hlasující vybírat.\n\nTito hráči byli rovněž nominováni, ale nedostali žádný hlas: Daniel Amokachi, Dino Baggio, Abel Balbo, Mario Basler, Júlio César, Didier Deschamps, Donato Gama, Stefan Effenberg, Vincent Guérin, Christian Karembeu, Bernard Lama, Japhet N'Doram, Jay-Jay Okocha, Fernando Redondo, Peter Schmeichel a Clarence Seedorf.\n\n"}
{"id": "1553208", "url": "https://cs.wikipedia.org/wiki?curid=1553208", "title": "Hallam Tennyson, 2. baron Tennyson", "text": "Hallam Tennyson, 2. baron Tennyson\n\nHallam Tennyson, 2. baron Tennyson (\"Hallam Tennyson, 2nd Baron Tennyson of Aldworth\") (11. srpna 1852, Londýn, Anglie – 2. prosince 1928, Freshwater, Wight, Anglie) byl britský politik, spisovatel a koloniální administrátor. Byl synem slavného básníka Alfreda Tennysona, po němž zdědil titul barona s členstvím ve Sněmovně lordů. Od mládí se zabýval koloniální problematikou a v letech 1902–1903 byl generálním guvernérem v Austrálii. Vedle politických aktivit zasvětil svůj život péči o literární odkaz svého otce a sám se uplatnil jako spisovatel.\n\nNarodil se v londýnské čtvrti Twickenham v pronajatém domě \"Chapel House\", který je dnes známý pod názvem \"Tennysonův dům\". Byl starším synem básníka Alfreda Tennysona a jeho manželky Emily, rozené Sellwood (1813–1896). Měl mladšího bratra Lionela Tennysona (1854–1886). Dětství strávil na ostrově Wight, studoval v Cambridge, ale studia nedokončil a stal se tajemníkem svých rodičů. Po otci zdědil v roce 1892 titul barona a vstoupil do Sněmovny lordů. V Horní sněmovně se připojil ke konzervativcům a začal se zajímat o problematiku kolonií, od roku 1883 byl členem \"Imperial Federation League\". Díky zájmu o kolonie a slavnému jménu dostal nabídku od ministra kolonií Josepha Chamberlaina na funkci guvernéra Jižní Austrálie (1899–1902). Po rezignaci lorda Hopetouna na post generálního guvernéra Austrálie v červenci 1902 vykonával tento úřad provizorně, v lednu 1903 se stal oficiálně australským generálním guvernérem na dobu jednoho roku. V této době ještě nebyla plně formulována politická role generálního guvernéra, načež se dostal do kompetenčního sporu s australským premiérem Alfredem Deakinem. Díky tomu neusiloval o prodloužení funkčního období a v lednu 1904 Austrálii opustil. V roce 1903 obdržel velkokříž Řádu sv. Michala a sv. Jiří.\n\nPo návratu do Anglie byl jmenován členem Tajné rady (1905) a v letech 1913–1928 zastával čestnou funkci zástupce místodržitele na ostrově Wight. Převážně ale žil v soukromí a věnoval se péči o literární odkaz svého otce. Byl také jeho oficiálním životopiscem (\"Alfred Lord Tennyson: A Memoir, 1897\"). Velkou část literární pozůstalosti svého otce odkázal cambridgeské univerzitě. Mimo jiné zastával funkce smírčího soudce a zástupce místodržitele v hrabství Hampshire.\n\nPo neúspěšném pokusu o sňatek s dcerou premiéra Williama Gladstona se v roce 1884 oženil s Audrey Boyle (1854–1916) z vedlejší liie hrabat z Corku. Měli spolu tři syny, nejstarší Lionel Hallam Tennyson, 3. baron Tennyson (1889–1951), byl dědicem baronského titulu, mladší synové Alfred (1891–1916) a Harold (1896–1916) padli za první světové války. Po ovdovění se baron Tennyson podruhé oženil v roce 1918 s Mary Prinsep (1853–1931). Současným představitelem rodu je David Tennyson, 6. baron Tennyson (*1960).\n\n"}
{"id": "1553209", "url": "https://cs.wikipedia.org/wiki?curid=1553209", "title": "William Shepherd Morrison", "text": "William Shepherd Morrison\n\nWilliam Shepherd Morrison, 1. vikomt Dunrossil (\"William Shepherd Morrison, 1st Viscount Dunrossil\") (10. srpna 1893, Torinturk, Skotsko – 3. února, Canberra, Austrálie) byl britský státník původem ze Skotska. Jako člen Konzervativní strany byl řadu let poslancem Dolní sněmovny, za druhé světové války zastával několik ministerských funkcí v Churchillově válečné koaliční vládě. V letech 1951–1959 byl předsedou Dolní sněmovny, v roce 1959 získal titul vikomta a přešel do Sněmovny lordů. Nakonec zastával funkci generálního guvernéra v Austrálii, kde zemřel.\n\nPocházel z rodiny skotského farmáře, narodil se v malé vesnici Torinturk v hrabství Argyll. Studoval na univerzitě v Edinburghu, ale za první světové války studium přerušil a sloužil v armádě, dosáhl hodnosti kapitána. Po válce působil jako advokát a tajemník Thomase Inskipa, několikrát neúspěšně kandidoval ve volbách Dolní sněmovny. V letech 1920–1921 byl starostou v Hackney a poté členem městské rady v Londýně. Do parlamentu byl nakonec zvolen v roce 1929 a poslancem Dolní sněmovny zůstal třicet let (1929–1959). Na půdě parlamentu proslul svými častými citacemi ze Shakespearova díla a díky tomu získal přezdívku \"Shakes\". V letech 1931–1935 byl tajemníkem korunního právního zástupce (\"Attorney General\"; v této funkci byl opět podřízeným Thomase Inskipa), od roku 1934 byl královským justičním radou (\"King's Counsel\"), v letech 1935–1936 státním podtajemníkem na ministerstvu financí. V roce 1936 byl jmenován členem Tajné rady a v Chamberlainově vládě zastával úřad ministra zemědělství a rybolovu (1937–1939). Poté přešel na post ministra výživy, zároveň byl lordem kancléřem vévodství lancasterského (1939–1940). Postavení si udržel i v Churchillově válečném koaličním kabinetu, kdy byl generálním poštmistrem (1940–1943) a ministrem výstavby a územního plánování (1942–1945). \n\nPo druhé světové válce byl jako konzervativec v opozici (1945–1951), po Churchillově návratu do vlády byl zvolen předsedou Dolní sněmovny (1951–1959). V této funkci proslul jako nestranný politik v době Suezské krize. V roce 1959 rezignoval na poslanecký mandát a s titulem vikomta byl povolán do Sněmovny lordů, zároveň získal velkokříž Řádu sv. Michala a sv. Jiří. Přestože z funkce předsedy Dolní sněmovny odstoupil ze zdravotních důvodů, o rok později překvapivě přijal nabídku na post generálního guvernéra v Austrálii (1960-1961). Jmenován byl na návrh australského premiéra Roberta Menziese, a i když v Austrálii požíval značné autority, kvůli nemocem jej při oficiálních příležitostech často zastupovala manželka. Zemřel na následky plicní embolie přesně po roce a byl tak jediným australským generálním guvernérem zemřelým ve funkčním období. Byl mu uspořádán státní pohřeb a je pohřben v Canbeře.\n\nZískal čtyři čestné doktoráty na univerzitách v Edinburghu, Leedsu, St Andrews a Londýně.\n\nV roce 1924 se oženil s Catherine Swan (1898–1983), dcerou skotského kněze Williama Swana. Z jejich manželství pocházely čtyři děti, dědicem titulu vikomta byl nejstarší syn John William Morrison, 2. vikomt Dunrossil (1926–2000), který byl absolventem Oxfordské univerzity a zastával řadu funkcí ve správě britských kolonií (Fidži, Bermudy). Současným představitelem rodu je Andrew Morrison, 3. vikomt Dunrossil (*1953). \n\n"}
{"id": "1553210", "url": "https://cs.wikipedia.org/wiki?curid=1553210", "title": "Krize v Perském zálivu 2019–2020", "text": "Krize v Perském zálivu 2019–2020\n\nKrize v Perském zálivu 2019–2020 vznikla z důvodu vzrůstajícího napětí mezi Spojenými státy a Íránem. Vyostřila se po útoku letectva Spojených států na skupinu osob poblíž Mezinárodního letiště Bagdád, který proběhl 3. ledna 2020, a to raketami odpálenými z bezpilotního letounu. Byla tím způsobena smrt deseti osob, včetně Kásima Sulejmáního, íránského generálmajora a velitele jednotek Quds (součásti Íránských revolučních gard). Mezi oběťmi byli dále zástupce velitele iráckých Lidových mobilizačních sil Abú Mahdí al-Muhandis, čtyři vyšší íránští důstojníci a čtyři iráčtí důstojníci. Íránci, kteří byli mezi oběťmi, předtím přiletěli do Bagdádu ze Sýrie.\n\nK útoku došlo poté, co Spojené státy v roce 2018 odstoupily od jaderné dohody s Íránem. 27. prosince 2019 proběhl útok nespecifikovaných povstalců na leteckou základnu K-1 v Iráku, která hostí irácký a americký personál. Spojené státy odpověděly zahájením náletů, které vedly ke smrti 25 militantů ze skupiny Kata'ibu Hizballáhu podporované Íránem. O několik dní později šíitské milice v Iráku a jejich příznivci odvětili napadením amerického velvyslanectví v takzvané Zelené zóně v Bagdádu. \n\nZabití Kásima Sulejmáního eskalovalo napětí mezi USA a Íránem a vyvolalo obavy z většího válečného konfliktu. Íránští vůdci se zavázali pomstít se Spojeným státům, zatímco američtí představitelé prohlásili, že by preventivně zaútočili na Íránem podporované polovojenské skupiny v Iráku, které považují za hrozbu. \n\nZástupci Kanady, Číny, Francie, Německa, Indie, Pákistánu, Ruska a Spojeného království vyzvali obě strany zúčastněné na krizi k zdrženlivosti a diplomatickému řešení. \n\nSpojené státy zasáhly v Iráku v roce 2014 jako součást operace Inherent Resolve (OIR). Mise byla vedená Spojenými státy za účelem výcviku Iráckých ozbrojených sil a boje proti islámskému státu v Levantě (ISIL). ISIL byl z Iráku v roce 2017 do značné míry vytlačen během irácké občanské války, a to za pomoci převážně íránských šiitských milic – lidových mobilizačních sil podporovaných Spojenými státy. Milice nejsou součástí pravidelné armády, proto se necítí vázány mezinárodními smlouvami a dohodami.\n\nNapětí mezi Íránem a Spojenými státy vzrostlo v roce 2018 poté, co prezident Spojených států Donald Trump jednostranně odstoupil od jaderné dohody z roku 2015 a znovu uložil sankce vůči Íránu což vážně ovlivnilo íránskou ekonomiku. Tento čin byl součástí americké strategie uplatňování “maximálního tlaku\" proti Íránu, pro vynucení změny režimu v Teheránu. \n\n27. prosince 2019 byla letecká základna K-1 v guvernorátu Kirkúk v Iráku (jedna z mnoha iráckých vojenských základen, které jsou hostiteli operace \"Inherent Resolve Coalition\") napadena více než 30 raketami, které zabily civilního dodavatele Spojených států a zranily čtyři americké příslušníky a dva příslušníky irácké bezpečnostní síly. Spojené státy z útoku obvinily Íránem podporovanou milici Kata'ib Hizballáh. Kromě toho vyšší úředník Spojených států, který hovořil s reportéry pod podmínkou anonymity, uvedl, že během dvou měsíců před incidentem dne 27. prosince došlo k jiným útokům na irácké základny, které hostily personál OIR, z nichž mnohé Spojené státy také připisovaly skupině Kata'ib Hizballáh. 29. prosince 2019 zabil odvetný americký letecký útok na velitelství skupiny Kata'ib Hizballáhu 25 členů milice. \n\n31. prosince 2019, po pohřbu milicionářů ze skupiny Kata'ib Hizballáh, obklíčily desítky příslušníků irácké šíitské milice a jejich příznivci velké a chráněné velvyslanectví USA v Bagdádu. Několik desítek demonstrantů se dokonce probilo hlavními dveřmi kontrolního bodu, zapálili recepci, vztyčili vlajky Lidových mobilizačních sil, na místě zanechali protiamerické plakáty a nastříkali protiamerické graffiti. Americký prezident Donald Trump obvinil Írán ze zorganizování útoku na velvyslanectví a dodal, že země je považována za „plně odpovědnou“ za tento útok. Íránské ministerstvo zahraničí popřelo, že jsou za protesty zodpovědní.\n\nBývalí američtí prezidenti George W. Bush a Barack Obama v době své vlády zvažovali, ale odmítli zacílení na Kásima Sulejmáního, protože se obávali, že by to mohlo vést k rozsáhlému válečnému konfliktu s Íránem. Vysloužilý důstojník CIA Marc Polymeropoulos v rozhovoru pro \"New York Times\" řekl, že Sulejmání, na rozdíl od jiných protivníků zabitých Spojenými státy, se po celou dobu svého působení v Sýrii a Iráku cítil „pohodlně“ v otevřeném prostoru a ani nebylo těžké ho najít. \n\nV září 2015 se rozhlasový moderátor Hugh Hewitt zeptal Donalda Trumpa na Sulejmáního. Poté, co ho zpočátku zaměnil s kurdským vůdcem, tvrdil, že vůdci jako Sulejmání budou za jeho vlády mrtví. \n\nV roce 2015 bylo oznámeno, že Izrael byl „na pokraji“ atentátu na Sulejmáního na syrské půdě, avšak Spojené státy během jednání Obamovy administrativy o společném komplexním akčním plánu tuto operaci zmařily tím, že ji odhalily íránským představitelům. \n\n25. srpna 2019 izraelský ministr zahraničí Jisra'el Kac uvedl, že „Izrael jedná a udeří do hlavy íránského hada a vytrhne mu zuby. Írán je hlavou hada a Qassem Soleimani, velitel Revoluční gardy Quds Force, je hadovými zuby.“ V říjnu 2019 Hossein Taeb, šéf zpravodajské organizace Islámské revoluční gardy, sdělil tisku, že jeho agentura zatkla nespecifikovaný počet lidí, kteří se údajně zúčastnili spiknutí izraelských a arabských tajných služeb k atentátu na Sulejmáního. Řekl, že plánovali „koupit nemovitost sousedící s hrobem Sulejmáního otce a vybavit jej výbušninami, aby zabili velitele“. Dodal, že způsob atentátu by byl součástí vnitřního íránského mocenského boje o „zahájení náboženské války uvnitř Íránu“. Yossi Cohen, šéf izraelské zahraniční zpravodajské agentury Mossad, v reakci na to v říjnu 2019 uvedl, že „Sulejmání ví, že atentát na něj není nemožný“. \n\nPodle nejmenovaného vyššího amerického úředníka byl po bombovém útoku na Kata'ib Hizballáh koncem prosince 2019 svolán bezpečnostní briefing v americkém letovisku Mar-a-Lago prezidenta Donalda Trumpa, kde Trump a jeho poradci, včetně ministra zahraničí Mikea Pompeo, ministra obrany Marka Espera a šéfa spojených generálních štábů USA Marka Milleye diskutovali o tom, jak reagovat na roli Íránu při pořádání protiamerických útoků v Iráku. Údajně bylo cílené zabití íránského generála Kásima Sulejmáního, kterého američtí úředníci považovali za zprostředkovatele útoků na americký personál v Iráku, jednou z mnoha možností, jak by Trump mohl reagovat. Trump zvolil možnost zaútočit na Sulejmáního, údajně k překvapení jeho týmu. Prezidentův rozkaz přiměl CIA a další americké zpravodajské agentury, které roky sledovaly Sulejmáního místo pobytu, aby ho lokalizovaly při letu z Damašku do Bagdádu.\n\nKásim Sulejmání a Abu Mahdi al-Muhandis byli zabiti 3. ledna 2020 při své cestě automobilem v konvoji na silnici vedoucí od mezinárodního letiště Bagdád. po příletu ze Sýrie. Několik raket vystřelených z bezpilotního letadla zasáhlo konvoj a 10 lidí zemřelo. Podle kanceláře iráckého velkoájatolláha Ali Sistaniho mezi nimi bylo několik velitelů, kteří měli zásluhy na vítězství proti teroristům tzv. Islámského státu. \n\nMinisterstvo obrany Spojených států amerických vydalo prohlášení, v němž se uvádí, že americký útok byl proveden „na pokyn prezidenta“ a měl odradit budoucí útoky. Trump tvrdil, že Sulejmání plánoval další útoky na americké diplomaty a vojenský personál a schválil útoky na americké velvyslanectví v Bagdádu. \n\nTělo Kásima Sulejmáního bylo identifikováno díky prstenu, který měl na sobě. Ahmed Al Asadi, mluvčí lidových mobilizačních sil, potvrdil úmrtí Sulejmáního a Muhandise.\n\nÍránské revoluční gardy uvedly, že bylo zabito celkem deset lidí. Spolu se Sulejmáním to byli také další čtyři důstojníci IRGC: brigádní generál Hossein Pourjafari, plukovník Shahroud Mozafarinia, major Hadi Taremi a kapitán Vahid Zamanian. Zbývajících pět obětí byli členové PMU: zástupce velitele této organizace Abú Mahdí al-Muhandis, vedoucí protokolu a Public Relations Muhammed Reza al-Jaberi, Mohammad al-Shibani, Hassan Abdul Hadi a Heydar Ali.\n\n4. ledna 2020 se v íránské provincii Karmán konal pohřební průvod na počest zabitého generála Sulejmáního. Zúčastnil se ho velký počet truchlících, kteří skandovali „smrt Americe, smrt Izraeli“. Přitom zemřelo v důsledku ušlapání 56 lidí a více než 200 osob se zranilo. Samotný pohřeb byl poté odložen.\n\nÚtok vyvolal napětí mezi Spojenými státy a Íránem. Mluvčí íránské vlády uvedl, že nejvyšší bezpečnostní orgán této země uspořádá v brzké době mimořádnou schůzku, aby projednal „trestný čin útoku“. \n\nGlobální ceny ropy vzrostly po útoku o více než čtyři procenta. \n\nDne 3. ledna 2020 americká ambasáda v Bagdádu vyzvala v Iráku pobývající Američany, aby okamžitě opustili tuto zemi. Následující den Spojené království varovalo své státní příslušníky, aby se vyhnuli veškerému cestování do Iráku, mimo oblast Kurdistánu, a aby kromě naprosto nezbytných cest nejezdili do Íránu.\n\nÍrán provedl v noci 8. ledna 2020 raketový útok na dvě americké základny v Iráku. Tyto rakety však nikoho nezabily ani nezranily a také materiální škody nebyly velké. Přitom bylo v Íránu samotném uveřejněno nepravdivé tvrzení, že při těchto útocích bylo zabito 80 lidí (či přímo Američanů) a základny byly zničeny.\n\nTrumpovo tvrzení o žádných mrtvých a zraněných amerických vojácích při íránském raketovém útoku se však později také ukázalo jako ne zcela pravdivé. Zabit nebyl žádný americký voják, ale podle zpráv bylo 11 vojáků zraněno.\n\nSpojené státy a jmenovitě prezident Trump poté vydali prohlášení, že zatím neprovedou žádnou odvetu. Podle zpráv informovala íránská diplomacie ještě před útokem iráckou vládu o úmyslu zaútočit raketami. Americké síly v Iráku měly kromě toho zavčas i vlastní informace o íránském plánu, takže mohly zajistit, že americké jednotky neutrpěly při výbuších žádné ztráty na životech.\n"}
{"id": "1553220", "url": "https://cs.wikipedia.org/wiki?curid=1553220", "title": "Dětmar II. Salcburský", "text": "Dětmar II. Salcburský\n\nDětmar II. Salcburský (německy \"Dietmar II.\", též \"Theotmar\" nebo \"Thietmar\", † 28. července 1041, Salcburk), byl od roku 1026 salcburský arcibiskup.\n\nDne 21. prosince 1025 obdržel Dětmar arcibiskupské svěcení a 21. července 1026 pallium od papeže Jana XIX. Navíc byl roku 1027 jako první salcburský arcibiskup nadán právem, v naléhavých případech, které nesnesly odkladu, ve své diecézi rozhodovat jménem papeže. S tím bylo také spojeno právo používat o velkých svátcích procesní kříž a rudě zdobeného koně. \n\nZ tohoto privilegia se postupně vyvinula legátská práva pro zdejšího arcibiskupa, coby „přirozeného legáta“ (\"legatus natus\"), jemuž přináleží legátská pravomoc automaticky z moci jeho úřadu metropolity salcburského. Již od roku 1179 nosili salcburští arcibiskupové na znamení svého výsadního postavení při slavnostních příležitostech ve své diecézi „legátský purpur“.\n\nV roce 1027 táhl Dětmar společně s králem Konrádem II. do Itálie, kde se zúčastnil slavnostní korunovace Konráda na císaře z rukou papeže Jana XIX. Při té příležitosti se Dětmar zúčastnil také papežského synodu konaného 6. dubna, přičemž byl stále věrným průvodcem svého pána a císaře. Ten Dětmara za jeho služby odměnil darováním dvou polesí v Horních Bavorech a rozlehlým lužním lesem po obou březích řeky Salzachy, které se rozprostíraly jižně od Salcburku až po Schwarzenbach u Gollingu (dříve Abtenau). Na těchto územích měl do té doby pouze právo lovčí a porybné. \n\nPo smrti císaře Konráda II. v červnu 1039, se nástupcem stal jeho syn Jindřich III. Ten se s Dětmarem setka již několik měsíců po nástupu do úřadu. Společně roku 1040 podnikli úspěšné tažení krále proti českému knížeti Břetislavovi I. \n\nKrátce nato, 28. července 1041, arcibiskup Dětmar II. zemřel.\n\n\n \n"}
{"id": "1553224", "url": "https://cs.wikipedia.org/wiki?curid=1553224", "title": "Petr Čajka", "text": "Petr Čajka\n\nPetr Čajka (* 11. prosince 2000 Kadaň) je český lední hokejista hrající na pozici středního útočníka.\n\nV mládežnickém věku hrával za pražský klub HC Letci Letňany, avšak sezónu 2013/2014 hrál za výběr Sparty Praha do šestnácti let. Následně přestoupil do mládežnických kategorií do Švýcarska. Za mužský tým si prvně zahrál během ročníku 2017/2018, a to v celku EVZ Academy. Další ročník strávil v severní Americe v celku Erie Otters, který hraje Ontario Hockey League (OHL). Hned po sezóně se ale vrátil zpět do Švýcarska.\n\nPatří rovněž k mládežnickým reprezentacím. Na přelomu let 2019 a 2020 jej trenér Václav Varaďa zařadil do výběru, který Českou republiku reprezentoval na domácím mistrovství světa hráčů do 20 let. Na turnaji pak zaznamenal jeden gól, a sice během utkání v základní skupině se Spojenými státy americkými (nakonec 3:4 po prodloužení).\n"}
{"id": "1553228", "url": "https://cs.wikipedia.org/wiki?curid=1553228", "title": "Vrchlabí (zámek)", "text": "Vrchlabí (zámek)\n\nZámek Vrchlabí v městě Vrchlabí v okrese Trutnov stojí nedaleko náměstí a centra města a je jeho dominantou. Kolem zámku je rozlehlý zámecký park. Zámek je chráněn jako kulturní památka od roku 1964.\n\nNa místě, kde dnes zámek stojí, bývala původně gotická vodní tvrz vrchlabských zemanů. Vrchlabské panství získal koupí od Jana Tetaura z Tetova roku 1533 korutanský důlní odborník a královský rada Kryštof z Gensdorfu za 1750 kop českých grošů. V těsné blízkosti tvrze zahájil práce na stavbě nového sídla v renesančním slohu podle sasko-slezského vzoru. Hlavní stavební práce proběhly v letech 1546-1548 a zámek byl pravděpodobně dostaven ještě za Kryštofova života. Po jeho dokončení sloužila stará tvrz jen k hospodářským účelům. Zámek patří k nejranějším světským renesančním stavbám v Čechách. V té době kolem zámku zůstal stále ještě zachován dvanáct metrů široký vodní příkop s třemi padacími mosty. Budova zámku byla třípatrová obdélníkového půdorysu se čtyřmi nárožním osmihrannými věžemi. Mezi budovami nebyl dvůr, ale uprostřed byla vestavěna velká síň s klenbou a lunetami.\n\nZa dalších více než 400 let od svého postavení prošel zámek mnohými stavebními změnami a úpravami, měnili se jeho majitelé.\n\nZ původního renesančního vybavení zámku zůstala pouze renesanční kachlová kamna.\n\nStavba zámku byla dokončena pravděpodobně v roce 1546 ještě za života Kryštofa z Gensdorfu. Zámek byl nákladně vybaven, ale z původního vybavení zbyla jen nádherná renesanční kamna z roku 1545 (původně umístěná v zámecké knihovně) se znakem lehnického a břežského vévody Bedřicha II. zdobená barevnými fajánsovými kachly s biblickými výjevy. Kamna vysoká přes 3,5 metru zdobí dnes zasedací síň.\n\nKryštof z Gendorfu postoupil vrchlabské panství v roce 1561 (zemřel roku 1563) se svolením krále své dceři Eustachii, vdově po kancléři lehnického knížectví Wolfovi Bokovi z Hermsdorfu. Po její smrti vrchlabské panství připadlo třem jejím dcerám Barboře (provdané za Oldřicha Míčana z Klinštejna), Kateřině, jejímž manželem byl Jan Markvart z Hrádku, a Rozině, provdané za Viléma Miřkovského ze Stropčic.  \n\nV roce 1575 zámek zasáhl požár, který zničil horní prostory; zámek byl jen provizorně opraven. Pravděpodobně koncem 16.století došlo k opětnému sloučení celého panství do rukou vdovy Roziny a jejího syna Viléma Miřkovského ze Stropčic. V letech 1605-1614 byly dokončeny stavební úpravy a odstraněny škody vzniklé požárem, zámek byl rozšířen a získal dnešní podobu. Na dostavbě zámku se podílel pravděpodobně Ital Carlo Valmadi.\n\nAlbrecht z Valdštejna ve snaze zcelit své panství přinutil v roce 1624 Viléma Miřkovského, aby mu vrchlabské panství prodal včetně zámku, dvou městeček, sedmi vesnic, dvou dvorů, hutí, hamrů a dolů. Protože však nezaplatil smluvenou částku 110 000 míšeňských kop, mělo panství zůstat ve Vilémově držbě až do úplného zaplacení. Vilém brzy zemřel a panství přešlo v roce 1628 jako frýdlantské léno. Ve vrchlabských železárnách se vyráběla výzbroj pro valdštejnská vojska. Tři dcery Viléma Miřkovského odškodnil Valdštejn alespoň částečně jinými manskými statky v podhůří.\n\nPo zavraždění Albrechta z Valdštejna v roce 1634 připadlo panství královské komoře a ta je postoupila v roce 1635 za vojenské zásluhy a finanční výpomoc nejvyššímu polnímu vachmistrovi Rudolfovi z Morzina. Jím do Vrchlabí přichází nový šlechtický rod. Po jeho smrti panství připadlo jeho bratrovi Pavlovi, za jeho vlády byla pozměněna dispozice zámku a roku 1684 vestavěna zámecká kaple. Mnohé pokoje byly vyzdobeny štukovou výzdobu a štukovanou klenbou. Pavel z Morzina panství rozšířil a vytvořil z něho rodinný fideikomis. Pavel z Morzina v roce 1688 zemřel a zámek a panství přešlo na jeho syna Jana Rudolfa a vnuka Maxmiliána (+1706) a jeho mladšího bratra Václava (+1737). Po jeho smrti panství připadlo synovi Václava Karlovi Josefovi (+1741) a po něm jeho synu Františkovi.\n\nFrantiškem (+1791) vymřela starší větev Morzinů a ve Vrchlabí se usadila mladší větev rodu Rudolf Ferdinand Dezider a jeho syn Rudolf (do roku 1817). Za těchto majitelů došlo k novým vnějším i vnitřním přestavbám. Byl odstraněn starý portál se jménem zakladatele zámku Kryštofa z Gendorfu a původní třípatrový zámek přebudován na dvoupatrový. Zůstaly zachovány hranolovité čtyři nárožní věže a opatřeny cibulovými báněmi s lucernami, odstraněny hradby a zasypány příkopy.\n\nV roce 1830 byly kolem zámku postaveny byty úředníků, vypuštěn zámecký rybník a založena okrasná zahrada a navazující přírodně krajinářský park s umělými jezírky a cizokrajnými dřevinami. Zámeckým parkem dnes vede vyznačená naučná stezka.\n\nRudolfem Morzinem v roce 1881 rod Morzinů vymřel. Jediná dcera Aloisie, dědička velkostatků Vrchlabí, Horního Maršova a Benešova nad Ploučnicí se provdala za Heřmana Černína z Chudenic a tomuto rodu patřil zámek až do roku 1938. Za Černínů došlo k další přestavbě podle projektu Josefa Schulze, který roku 1890 navrhl neorenesnční vstupní portik u hlavního vchodu s balkónem v patře; nárožní věže byly zvýšeny o jedno patro. Rodu Černínů zámek patřil do roku 1938, kdy jej prodali německému fisku.\n\nOd roku 1945 se zámek stal majetkem československého státu, později města Vrchlabí.\n\nDnes je zámek sídlem Městského úřadu. V zámku se konají svatby a koncerty.\nVeřejnosti je volně přístupná střední prostora v přízemí zámku.\n\n"}
{"id": "1553229", "url": "https://cs.wikipedia.org/wiki?curid=1553229", "title": "Měrnice", "text": "Měrnice\n\nMěrnice (\"Ballota\") je rod rostlin z čeledi hluchavkovitých, rozšířený v mírných a subtropických oblastech Evropy, od Makaronézie po jihozápadní Asii a Kavkaz. Zahrnuje po taxonomických revizích 19 druhů, typovým druhem je měrnice černá (\"Ballota nigra\"). \n\nRod patří do podčeledi \"Lamioideae\" a tribu \"Marrubieae\", jeho nejblíže příbuznými rody jsou molučenka (\"Molucella\") a jablečník (\"Marrubium\"), kam byli někteří jeho zástupci v minulosti též řazeni. V původním pojetí s více než 30 druhy se rod ve fylogenetickém zkoumání ukázal jako nemonofyletický, a více než třetina jeho druhů byla přesunuta jinam: nejvíce do rodu \"Pseudodictamnus\", jako např. jediný jihoafrický zástupce \"Ballota africana\" (\"Pseudodictamnus africanus\") nebo středomořská měrnice vlnatá (\"Ballota acetobulbosa\", resp. \"Pseudodictamnus acetobulbosus\"), dva specifické druhy pak do rodu \"Acanthoprasium\" (alpský keřík \"Ballota frutescens\" a kyperský endemit \"Ballota integrifolia\"). Různé zdroje však dosud uvádí rod měrnice v původním rozsahu, a to včetně databáze Plant List.\n\nVytrvalé byliny nebo polokeře, obvykle chlupaté, s přímými nebo vystoupavými, vzácně též poléhavými lodyhami a krátkým vícehlavým oddenkem. Listy jsou křižmostojné, řapíkaté, celistvé, na okajích zubaté. Oboupohlavné květy jsou uspořádány v listeny podepřených řídkých či hustých lichopřeslenech, které dále skládají větvenou latu. Jednotlivé květy vyrůstají z úžlabí čárkovitých, někdy špičatě pichlavých listenců. Kalich je pravidelný, zvonkovitý nebo široce nálevkovitý, s pěti cípy, koruna dvoupyská, fialová nebo bílá. Tyčinky za zralosti z koruny vyčnívají. Květy jsou opylovány hmyzem, plody jsou obvejcovité až eliptické tvrdky.\n\nAreál rozšíření rodu sahá od ostrovů Makaronézie přes Středomoří po Kavkaz, Arabský poloostrov a Írán, nejvíce druhů roste v Malé Asii. Největší areál má měrnice černá, která roste ve většině Evropy včetně Britských ostrovů a jižní Skandinávie; rozšířena byla i do Jižní Ameriky nebo na Nový Zéland. Obvykle vyrůstají na suchých travnatých a křovinatých pláních, na svazích s nezapojenou vegetací, na mezích podél cest, v lemech křovin, také na narušených a ruderálních stanovištích (skládky, neudržované zahrady, zbořeniště) a v okolí lidských sídel, obvykle na místech s vyšším obsahem dusíku.\n\n"}
{"id": "1553231", "url": "https://cs.wikipedia.org/wiki?curid=1553231", "title": "Joanna Worek", "text": "Joanna Worek\n\nJoanna Worek (* 23. ledna 1986 Pszczyna) je česká šachistka polského původu. Je členkou klubu ŠK JOLY Lysá nad Labem.\n\nV roce 2001 získala bronzovou medaili na mistrovství Evropy do šestnácti let. Hrála za Polsko na šachové olympiádě a na mistrovství Evropy v šachu družstev. V roce 2013 získala titul velmistryně. Její nejvyšší Elo v kariéře bylo 2363. \n\nV roce 2016 přijala české občanství. Byla členkou české reprezentace na šachových olympiádách 2016 a 2018. V roce 2016 se stala mistryní ČR a v roce 2018 získala titul v bleskovém šachu.\n\n \n"}
{"id": "1553239", "url": "https://cs.wikipedia.org/wiki?curid=1553239", "title": "Furkrea", "text": "Furkrea\n\nFurkrea (\"Furcraea\") je rod rostlin z čeledi chřestovité. Jsou to rozměrné rostliny s růžicí tuhých listů a velkým latovitým květenstvím, které se rozvíjí jen jednou za život a rostlina poté odumírá. Plodem je velká tobolka. Rod zahrnuje 25 druhů a je rozšířen v sušších oblastech tropické Ameriky od Mexika po Bolívii.\nFurkrey jsou v tropech pěstovány jako okrasné rostliny. Z listů některých druhů se získávají technická vlákna a rostliny slouží i v domorodé medicíně.\n\nFurkrey jsou robustní rostliny s rozměrnou růžicí listů, která je buď přisedlá na zemi, nebo spočívá na až 6 metrů vysokém kmeni. Některé druhy svými tuhými, ostnitými listy připomínají agáve, zatímco druhy s měkkými, neostnitými listy připomínají některé juky.\nRostliny jsou monokarpické, po řadě let vegetativního růstu vykvétají a po vyplození pak celé odumírají.\nListy jsou úzce až široce kopinaté, až 3,3 metru dlouhé, se silně vláknitou stavbou, na okraji s drobnými nebo i velkými rohovitými zuby, za zralosti s tuhým, tupým ukončením.\nKvětenství jsou latovitá, rozměrná, až 13 metrů vysoká. Často se v nich vytvářejí rozmnožovací hlízky.\nKvěty jsou velké, pravidelné, zvonkovité, po 2 až 5 ve svazečcích skládajících vlastní květenství. Okvětní plátky jsou zelenavé nebo bílé, vejčité až podlouhlé, rozestálé, srostlé jen na bázi, delší než tyčinky a čnělka. Nitky tyčinek jsou na bázi ztloustlé.\nSemeník je spodní a nese protáhlou čnělku zakončenou trojlaločnou bliznou.\nPlodem je kulovitá nebo válcovitá, až 8 cm dlouhá tobolka, obsahující mnoho černých plochých semen.\n\nRod furkrea zahrnuje 25 druhů. Je přirozeně rozšířen od Mexika přes Střední Ameriku po Bolívii a východní Brazílii, a rovněž na Karibských ostrovech. Není zastoupen v Amazonii. Druhy furkrea kolumbijská a \"Furcraea foetida\" byly introdukovány i do jiných oblastí tropů, včetně Floridy.\nVývojové centrum je pravděpodobně v Mexiku, kde se vyskytuje 13 druhů, z toho 9 endemických.\n\nKvěty se otevírají se soumrakem a na noc. Sladce voní a nabízejí pyl i nektar. Má se za to, že jsou opylovány zejména můrami, návštěvy opylovačů však bývají pozorovány jen zřídka.\nU květů druhu \"Furcraea parmentieri\" bylo zjištěno, že je opylují lišaji a kolibříci.\n\nRozměrná latovitá květenství některých druhů patří k největším květenstvím v rostlinné říši, neboť mohou dosáhnout až 13 metrů délky.. V jednom květenství \"Furcraea longaeva\" může být více než 58 000 květů.\n\nRod \"Furcraea\" je v rámci čeledi \"Asparagaceae\" řazen do podčeledi \"Agavoideae\". Je členěn do dvou podrodů. Podrod \"Roezlia\" se vyznačuje semenáči s jedním dlouhým děložním lístkem, dospělé rostliny tvoří vysoký kmen a mají zubaté listy. Je rozšířen ve 4 druzích v oblasti od středního Mexika po Guatemalu. Zástupci podrodu \"Furcraea\" jsou bez kmene nebo s kmenem, mají zubaté nebo téměř celokrajné (drobounce zoubkaté) listy a semenáč má krátký děložní lístek. Je sem řazeno 21 druhů, rozšíření podrodu se rámcově překrývá s celkovým rozšířením rodu. Nejblíže příbuzným rodem je dle výsledků fylogenetických studií rod \"Beschorneria\" (8 druhů v Mexiku a Střední Americe). Jedním z hlavních rozdílů mezi oběma rody je životní forma. Rostliny rodu \"Furcraea\" jsou monokarpické, vykvétají jen na konci života a poté odumírají. Naproti tomu rostliny rodu \"Beschorneria\" jsou polykarpické a vykvétají tedy za život vícekrát. Další rozdíly jsou ve tvaru květů (široce zvonkovité versus trubkovité), jejich barvě (zelené či bílé versus načervenalé či žluté) a zubatosti listů (převážně zřetelně zubaté versus celokrajné nebo jen drobounce zoubkaté okraje).\n\n\nFurkrey jsou v tropech a subtropech pěstovány jako okrasné rostliny. Vyžadují plné slunce, dosti suché stanoviště a dobře propustnou půdu. Mezi běžněji pěstované druhy náleží např. \"Furcraea macdougalii\". Množí se poměrně snadno pomocí dceřiných hlízek vyrůstajících v květenství.\nNěkteré druhy jsou pěstovány pro vlákna získávaná z listů. Vlákna jsou podobná sisálu z agáve a mají i stejné využití. Jsou pevná a hrubá a slouží např. k výrobě pytlů.\nOdvar z oddenku \"Furcraea hexapetala\" slouží v domorodé medicíně při léčení revmatismu, vitiliga a pohlavních chorob. Obklady z listů se aplikují na vředy.\nListy furkrejí spásají podobně jako listy agáve v suchém období muly a koně a pravděpodobně i jiný dobytek. Některé druhy se mohou stát v suchých oblastech tropů invazními rostlinami, např. \"Furcraea foetida\" v Jihoafrické republice\".\n\n"}
{"id": "1553259", "url": "https://cs.wikipedia.org/wiki?curid=1553259", "title": "Džibutská kuchyně", "text": "Džibutská kuchyně\n\nV džibutské kuchyni se mísí prvky somálské, afarské, jemenské, indické a francouzské kuchyně. \n\n"}
{"id": "1553261", "url": "https://cs.wikipedia.org/wiki?curid=1553261", "title": "Cyklobutadien", "text": "Cyklobutadien\n\nCyklobutadien (CH) je vysoce nestabilní organická sloučenina, mající nejmenší možný cyklický uhlíkový řetězec. Ve volné formě přechází během několika sekund na buta-1,3-dien. Její molekuly lze stabilizovat pouze za velmi nízkých teplot v matici z netečného plynu.\n"}
{"id": "1553270", "url": "https://cs.wikipedia.org/wiki?curid=1553270", "title": "Sveta Nedjelja", "text": "Sveta Nedjelja\n\nSveta Nedjelja (též Sveta Nedilja, ) je vesnice a přímořské letovisko v Chorvatsku ve Splitsko-dalmatské župě, nacházející se na jihozápadě ostrova Hvar, spadající pod opčinu města Hvar. V roce 2011 zde žilo 131 obyvatel.\n\nSousedními vesnicemi jsou Ivan Dolac, Jagodna, Selca kod Starog Grada a Zaraće.\n"}
{"id": "1553275", "url": "https://cs.wikipedia.org/wiki?curid=1553275", "title": "Ornela Vorpsi", "text": "Ornela Vorpsi\n\nOrnela Vorpsi (* 3. srpna 1968 Tirana, Albánie) je albánská fotografka, spisovatelka, autorka románů a vizuální umělkyně. Vorpsi studovala na Akademii výtvarných umění v Brera v Miláně a od roku 1997 žije a pracuje v Paříži. V roce 2012 ji Aleksander Hemon a Zadie Smith jmenovali jednou z 35 nejlepších spisovatelek Evropy v Best European Fiction.\n\nOrnela Vorpsi je albánská, italská a francouzsky mluvící spisovatelka. Její díla jsou přeložena do osmnácti jazyků. \"Tu convoiteras\" (Budeš závidět, 2014) je její první text psaný přímo ve francouzštině. Její knihy získaly v Itálii četné prestižní ceny, zejména cenu Grinzane Cavour, cenu Elio Vittorini, cenu L'Albatros Città di Palestrina, cenu Città di Tropea, Premio città di Vigevano, Itálie, Středomořskou cenu studentů ve Francii. \n\nJejí první prací je fotokniha, monografie nakladatelství Scalo Publishers (Curych), nazvaná \"Nothing Obvious\". \n\nJejí práci vizuální umělkyně představuje Galerie Analix-Forever v Ženevě.\n\nV roce 2016 se jako hostující autorka zúčastnila benátského bienále v oblasti architektury. \n\n\n\n\n"}
{"id": "1553276", "url": "https://cs.wikipedia.org/wiki?curid=1553276", "title": "TJ Spartak Police nad Metují", "text": "TJ Spartak Police nad Metují\n\nTJ Spartak Police nad Metují je fotbalový klub z Police nad Metují. Spartak od sezony 2019/20 hraje Přebor Královéhradeckého kraje, kam se vrátil po sedmi letech v nižších soutěžích.\n\nSpartak Police nad Metují byl založen v roce 1920. Prvním předsedou klubu se stal dr. Vodrážka<ref name=02/2020></ref>. Mezi slavné odchovance klubu patří Karel Podhajský, bývalý ligový brankář (FK Jablonec a SK Hradec Králové), a Marek Jandík, bývalý obránce (FC Hradec Králové).\n"}
{"id": "1553277", "url": "https://cs.wikipedia.org/wiki?curid=1553277", "title": "NGC 508", "text": "NGC 508\n\nNGC 508 je eliptická galaxie v souhvězdí Ryb. Její zdánlivá jasnost je 13,1 a úhlová velikost 1,1′ × 1,1′. Spolu se sousední galaxií NGC 507 ji Halton Arp v roce 1966 zahrnul do katalogu pekuliárních galaxií.\n\nGalaxie je od Země vzdálená 253 milionů světelných let a má průměr 80 000 světelných let. Je členem skupiny několika desítek galaxií, která má označení LGG 26 a jejíž nejjasnějším členem je NGC 507. Tato skupina je součástí Nadkupy galaxií Perseus–Pisces.\n\nGalaxii objevil 12. září 1784 německý astronom William Herschel.\n\n"}
{"id": "1553283", "url": "https://cs.wikipedia.org/wiki?curid=1553283", "title": "Plasencia", "text": "Plasencia\n\nPlasencia je španělské město. Má rozlohu 218 km² a obyvatel. Leží v provincii Cáceres v autonomním společenství Extremadura na řece Jerte, od portugalské hranice je vzdáleno 70 km. Nadmořská výška města je 415 metrů.\n\nMěsto založil v roce 1186 král Alfons VIII. Kastilský. V roce 1189 se Plasencia stala sídlem diecéze. Její rozvoj je spojen s polohou na významné obchodní cestě Ruta de la Plata. Nachází se zde množství stavebních památek, jako je antický akvadukt, hradby, katedrála skládající se ze dvou spojených budov, renesanční radnice a množství měšťanských paláců v historickém centru. Každoročně se zde koná festival Martes Mayor. \n\nKrajina okolo města je známá pěstováním třešní a jedlých kaštanů. Nedaleko Plasencie leží Národní park Monfragüe.\n\n"}
{"id": "1553289", "url": "https://cs.wikipedia.org/wiki?curid=1553289", "title": "Renata Cífková", "text": "Renata Cífková\n\nRenata Cífková (* 9. dubna 1955, Praha) je česká kardioložka, v Thomayerově nemocnici v Praze vede Centrum kardiovaskulární prevence. V roce 2018 se zařadila na seznam nejcitovanějších vědců světa.\n\nZaměřuje se na prevenci a léčbu vysokého krevního tlaku a na sekundární prevenci cévních mozkových příhod a kardiovaskulárních onemocnění u pacientů po onkologických onemocněních. Vyučuje na 1. lékařské fakultě Univerzity Karlovy.\n\nAbsolvovala Fakultu všeobecného lékařství UK. Šest let pak pracovala v IKEMu. Dva a půl roku strávila na postdoktorálním pobytu na Memorial University St. John’s v Newfoundlandu v Kanadě.\n\nOd roku 1992 byla přednostkou Pracoviště preventivní kardiologie IKEM. Od roku 2010 je vedoucí Centra kardiovaskulární prevence 1. LF UK a Thomayerovy nemocnice v Praze.\n\n"}
{"id": "1553290", "url": "https://cs.wikipedia.org/wiki?curid=1553290", "title": "Anna z Rožmitálu", "text": "Anna z Rožmitálu\n\nAnna z Rožmitálu, po sňatku Anna Hradecká z Rožmitálu (1500 – 13. prosince 1563) byla česká šlechtična z rodu pánů z Rožmitálu a manželka nejvyššího kancléře Českého království Adama I. z Hradce.\n\nNarodila se jako dcera Zdeňka Lva z Rožmitálu (před 1470–1535), pozdějšího nejvyššího purkrabího, a jeho manželky Kateřiny Švihovské z Rýzmberka.\n\nV roce 1515 se jako patnáctiletá provdala za Adama I. z Hradce (14. květen 1494 – 15. červen 1531 Praha), syna Jindřicha IV. z Hradce (1442–1507), nejvyššího purkrabího, a jeho 4. manželky Anny z Minsterberka (1471 – po 1517).\nZ manželství se narodilo 5 dětí, mezi nimi 3 dcery a 2 synové:\n\nOvdověla v roce 1531 ve věku 31 let, když její muž zemřel na mor. Dále pak vychovávala své syny. V letech 1540–1546 pečovala v Jindřichově Hradci se svou švagrovou Annou Rožmberskou z Hradce (okolo 1497 – po 1570) o rožmberské sirotky po zemřelém Joštu III. z Rožmberka (1488–1539), mezi nimi o Petra Voka (1539–1611). V roce 1546 se jindřichohradeckého panství ujal syn Jáchym a Anna se přestěhovala na své sídlo v Kardašově Řečici, avšak ke svým synům do Jindřichova Hradce a Telče zajížděla.\n\nJako doživotní vdovský úděl sloužila Anně od roku 1531 Kardašova Řečice a několik vesnic v okolí. Po její smrti byl úděl opět sloučen s jindřichohradeckým panstvím. \n\nV roce 1529 vznikla série dvou portrétů, na kterých je vyobrazena 29letá Anna a její muž. Obrazy technikou olej na lipové dřevo namaloval Jakob Seisenegger (1505–1567), pozdější pražský dvorní malíř Ferdinanda I. Habsburského. Pocházejí ze svozového fondu zámku Strážnice, ale dlouhodobě jsou zapůjčeny na státním zámku v Telči, jsou tedy ve správě Národního památkového ústavu. Anna je vyobrazena v luxusním černo-zlatém oděvu v duchu módy německé renesance. Její dekolt zdobí dvě řady zlatých řetězů a nad nimi náhrdelník s perlovým přívěskem. Na rukou složených u pasu je několik prstenů. V levé ruce drží bodlák (\"Carduus\"). Šperky se nacházejí také na jejím klobouku.\n"}
{"id": "1553297", "url": "https://cs.wikipedia.org/wiki?curid=1553297", "title": "Státní znak Marshallových ostrovů", "text": "Státní znak Marshallových ostrovů\n\nStátní znak Marshallových ostrovů nebyl po vyhlášení republiky nikdy zaveden, jeho funkci plní státní pečeť. Ta byla zavedena v roce 1979, v roce 1992 upřesněna zákonem, ale objevuje se (např. na vládních internetových stránkách) v různých barevných podobách.\n\n18. července 1947 byly Marshallovy ostrovy začleněny do nově vzniklého Poručenského území Tichomořské ostrovy OSN pod správou USA. Znak poručenského území zaveden nebyl, vysoký komisař však užíval svou pečeť, která vyobrazovala krajinu s palmou a strážní kánoí, přes kterou byl položen dvakrát přeložený praporek s anglickým nápisem OFFICIAL SEAL (). V mezikruží kolem výjevu byly anglické opisy HIGHT COMMISSIONER () v horní části a TRUST TERRITORY OF PACIFIC ISLANDS () v části dolní. Pečeť (v tmavě modré barvě) byla vyobrazena i na vlajce vysokého komisaře.\n\n1. května 1979 byla vyhlášena, pod názvem \"Republika Marshallovy ostrovy\", autonomní republika USA. Byla zavedena státní pečeť, plnící (v barevném provedení) funkci státního znaku. Pečeť byla tvořena tyrkysovým polem, v jehož středu byl rozkřídlený anděl míru s modrou konturou. Nad ním byla hvězda se čtyřiadvaceti cípy. Z obou stran se k ní přimykaly zlatostříbrné, vějířovitě se rozšiřující pruhy. Nad (heraldicky) pravým křídlem anděla byl vyobrazen stříbrný tradiční nástroj na mlácení, pod ním zlatý atol se stříbrnými kokosovými palmami. Nad levým křídlem byla vyobrazena stříbrná rybářská síť se zlatými držadly, pod ním zlatá tradiční kánoe se stříbrnými napnutými plachtami a kolem sedm atolů. V dolní části pečeti byla zobrazena stříbrnomodrá, stylizovaná námořní mapa na Tichém oceánu. Pod ní pak zlatá stuha se stříbrným nápisem SEAL (). Kolem pečetě byly v bílém mezikruží modré opisy, v horní části REPUBLIC OF THE MARSHAL ISLANDS (), v dolní části (místním jazykem) JEPILPIN KE EJUKAAN (). Vnějším okrajem byl zlatý, modře konturovaný řetěz s oválnými články, který byl v horní části spojen článkem ve tvaru písmene „U” a v dolní části článkem kruhovým. (není obrázek)\n\nŘetěz symbolizoval spojení ostrovů v jeden národ, počet cípů hvězdy značil (stejně jako na vlajce) 24 obydlených, správních jednotek (municipalit), figury jsou typické předměty pro život na ostrovech. Nástroj na mlácení je vyráběný z obrovských škeblí a slouží k roztloukání pandánu, rostliny, z níž se vyrábějí rohože, plachty či oblečení.\n\nV roce 1992 byla podoba pečeti upřesněna Zákonem č. P.L. 1992-30 o pečeti republiky Marshalovy ostrovy (Republic of the Marshall Islands Seal Act of 1992). Součástí zákona bylo i oficiální, barevné vyobrazení pečetě. Oproti původní pečeti z roku 1979 byl řetěz stříbrný, ale stále modře konturovaný, články v horní části (ve tvaru písmene „U”) i v dolní části (kruhový) byly však zlaté. Střed pečeti byl nově bílý, stejně jako anděl, který měl nově zlatou konturu. Ostatní figury byly bílé (atol a kánoe zůstaly zlaté) s modrou konturou. Barva Tichého oceánu se změnila z tyrkysové na modrou, stejnou jako mají figury pečeti. Barva stuhy byla nově bílá, nápis SEAL zlatý.\n\nV poslední době (zdroj je z června 2019) se na vládních internetových stránkách nebo na stránkách velvyslanectví Marshallových ostrovů objevuje jiné barevné provedení pečeti. Není však jasné, zda jde o oficiální podobu.\n\nRůzné vyobrazení pečeti (obrázky nejsou shodné se zdrojem):\n"}
{"id": "1553326", "url": "https://cs.wikipedia.org/wiki?curid=1553326", "title": "Seuil-d'Argonne", "text": "Seuil-d'Argonne\n\nSeuil-d'Argonne je francouzská obec v departementu Meuse v regionu Grand Est. Žije zde obyvatel.\n\nObec leží u hranic departementu Meuse s departementem Marne.\n\n"}
{"id": "1553333", "url": "https://cs.wikipedia.org/wiki?curid=1553333", "title": "Jerzmanice Zdrój", "text": "Jerzmanice Zdrój\n\nJerzmanice Zdrój je polská obec poblíž obce Zlotoryja. Nejstarší osídlení na tomto místě bylo již v mladší doby kamenné, jak dokládá nález kamenné sekery. První písemná zmínka je z roku 1253, kdy byla obec uvedena jako „Hermanstorph“ (později bylo německým jménem Hermsdorf an der Katzbach nebo i Goldbergisch Hermsdorf). V letech 1329 až 1742 patřila obec jako součást Slezska pod Korunu českou. Zámek byl postaven roku 1541. \n"}
{"id": "1553336", "url": "https://cs.wikipedia.org/wiki?curid=1553336", "title": "Donji Desinec", "text": "Donji Desinec\n\nDonji Desinec je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 3 km severovýchodně. V roce 2011 zde žilo 799 obyvatel.\n\nVesnice leží na silnici D1. Sousedními vesnicemi jsou Breznik Plešivički, Goli Vrh a Gornji Desinec, sousedním městem Jastrebarsko.\n"}
{"id": "1553337", "url": "https://cs.wikipedia.org/wiki?curid=1553337", "title": "Brizeaux", "text": "Brizeaux\n\nBrizeaux je francouzská obec v departementu Meuse v regionu Grand Est. Žije zde obyvatel.\n\nObec leží u hranic departementu Meuse s departementem Marne.\n\n"}
{"id": "1553338", "url": "https://cs.wikipedia.org/wiki?curid=1553338", "title": "Bedenica", "text": "Bedenica\n\nBedenica je vesnice a správní středisko stejnojmenné opčiny v Chorvatsku v Záhřebské župě. Nachází se asi 9 km severně od města Sveti Ivan Zelina a asi 39 km severovýchodně od centra Záhřebu. V roce 2011 žilo v Bedenici 555 obyvatel, v celé opčině pak 1 432 obyvatel.\n\nSoučástí opčiny je celkem 6 vesnic.\n\nOpčinou prochází silnice D540.\n"}
{"id": "1553347", "url": "https://cs.wikipedia.org/wiki?curid=1553347", "title": "Případ Jamese Leiningera", "text": "Případ Jamese Leiningera\n\nJames Leininger, údajná reinkarnace druhoválečného amerického pilota jménem James Huston, je patrně nejznámější a nejlépe zdokumentovaný případ domnělé reinkarnace v Západním světě. \n\nTento případ byl vyšetřován Jimem B. Tuckerem z University of Virginia, ředitelem oddělení Division of Perceptual Studies, které se zabývá spontánními vzpomínkami na minulé životy, prožitky blízké smrti, „psi“ jevy a změněnými stavy vědomí.\n\nU malých dětí se někdy objevují neobvyklé vzpomínky, které neodpovídají jejich životu, přičemž většinou obnášejí předčasnou a násilnou smrt, vzácně i posmrtný život. Časté je též odmítání rodičů a přání se vrátit na místo ze vzpomínek. Těmito případy se zabýval Ian Stevenson, který mimo jiné zjistil, že u velké části případů je možné na základně poskytnutých informací dohledat, o které osobě je řeč, a většinu informací potvrdit. Byl kritizován za to, že svůj výzkum prováděl v zemích s převažující vírou v reinkarnaci, což může vést ke zkreslení, konfabulaci, kryptoamnézii a vzniku falešných vzpomínek, především u případů domnělé reinkarnace do vlastní rodiny (kdy se do ní opět narodí například zemřelé dítě nebo prarodič). Podle Jima Tuckera, který se zaměřoval na případy z USA, se již ale lidé ze Západu nebojí mluvit o tom, když se to stane i jejich dětem, a kulturní vlivy už nepředstavují problém, neboť na západě převažující křesťanství i ateismus reinkarnaci vylučují. Křesťanství reinkarnaci odmítá, protože ji nelze zkombinovat s ideou vzkříšení mrtvých.\n\nStevenson též zkoumal možnou spojitost mezi zraněními (obvykle smrtelnými) z předchozího života a vrozenými vadami a mateřskými znaménky v současném (tento jev přirovnával k posttraumatické stresové poruše) či možnost přenosu znalosti jazyků (xenoglossy).\n\nJames Leininger se narodil 10. dubna 1998 v San Franciscu do protestantské rodiny, jeho rodiče se jmenují Bruce a Andrea Leininger. Jeho neobvyklé chování začalo ve věku 22 měsíců, když ho otec vzal do leteckého muzea, kde Jamese zaujala především výstava letadel z druhé Světové války. O několik měsíců později se u Jamese rozvinul zvyk při hře s dětskými letadly vykřikovat „airplane crash on fire“ (Hořící letadlo havaruje) a mlátit s nimi do stolu, stále dokola. Navíc se objevily i opakující se noční můry (několikrát do týdne), ze kterých James křičel „Airplane crash on fire, little man can't get out“ (Hořící letadlo havaruje, malý muž se nemůže dostat ven) a ve spánku se zmítal. Tyto problémy nějakou dobu pokračovaly. James také začal vyprávět o dalších věcech, například že ho sestřelili Japonci, že létal na letounu typu Corsair a že vzlétával z lodě Natoma. Nesdělil své celé jméno, pouze „James“, zmínil však jistého Jacka Larsena. Jeho otec si tedy začal tyto informace vyhledávat (podle jeho slov ve snaze dokázat, že si James vymýšlí), zjistil však například, že doopravdy existovala loď jménem \"Natoma Bay\" (eskortní letadlová loď). James nakonec sdělil, že byl sestřelen u Iwodžimy. Též vykazoval neobvyklé znalosti týkající se techniky druhoválečných letadel (například opravil svou matku, když si spletla přídavnou nádrž s bombou) a posedlost letadly obecně .\n\nJeho rodiče nakonec kontaktovali Carol Bowman, která se podobnými vzpomínkami zabývala. Poradila jim, aby se nesnažili Jamese přesvědčit, že si vymýšlí, a naopak mu dali najevo, že mu věří, ale že to, co se mu stalo, už skončilo a nyní je v bezpečí (častý zdroj kritiky). Tento přístup vedl ke zmírnění jeho nočních můr.\n\nKdyž se James naučil kreslit, měla většina jeho kreseb motiv leteckých bitev, podepisoval je jako „James 3“, což vysvětloval tím, že je „Třetí James“. Podepisoval se tak i po dovršení 4 let věku.\n\nJim B. Tucker se k případu dostal v roce 2002, poté, co bylo s rodiči Jamese natočeno Interview do programu \"Strange Mysteries\" v televizi ABC News (bylo odvysíláno až o 2 roky později). V té době se také začalo pátrat po Jacku Larsenovi, kterého James zmiňoval.O něm se Jamesův otec dozvěděl na sraze lidí, kteří sloužili na Natoma Bay, a zkontaktoval ho. Dozvěděl se od něj, že při bitvě o Iwodžimu zemřel jediný pilot z Natoma Bay, James M. Huston jr. (21 let).\n\nJamesovi rodiče dále tvrdili, že se jim podařilo se dostat do kontaktu s Hustonovou stále žijící sestrou a potvrdit tak mnoho informací, které James říkal o jeho rodinném životě, nicméně Tucker nebyl schopen tuto informaci potvrdit, neboť si Hustonova sestra už na několik let starý rozhovor příliš nepamatovala.\n\nJames také navštívil místo, kde Huston zahynul, což mu přineslo jistou katarzi a skončilo s jeho nočními můrami. Jeho vzpomínky také z většiny zmizely, byť v roce 2013 přiznal, že se občas ještě nějaká objeví . Jamesův další vývoj pokračoval normálně.\n\nJames sdělil pouze dvě věci, které se týkaly událostí mezi Hustonovou smrtí a jeho narozením. Tvrdil, že si své rodiče vybral, když je viděl v „Růžovém hotelu na Havaji“ (podle jeho rodičů se právě tam začali snažit o dítě, byť trvalo ještě několik měsíců, než Andrea otěhotněla). Druhou informaci sdělil po dotazu, proč několik svých figurek pojmenoval Billy, Walter a Leon. Tvrdil, že tito tři ho přivítali v nebi. Později bylo identifikováno několik kolegů Hustona, kteří zemřeli před ním, jmenovali se Leon Conner, Walter Devlin a Billie Peeler. \n\nČasto je kritizován především přístup, který Jamesovým rodičům doporučila Carol Bowman, která tak učinila na základě zkušeností s podobnými případy a vlastním synem, který vykazoval podobné traumatické vzpomínky vojáka zabitého v Americké Občanské válce, které spustil zvuk ohňostroje. Uznat, že jeho vzpomínky jsou skutečné, by mohlo vést k utvrzení, že tomu tak skutečně je, i pokud by se jednalo o pouhé představy .\n\nDále je poukazováno na fakt, že Jamesovy problémy začaly po návštěvě leteckého muzea, zvláště výstavy zaměřené na Druhou Světovou válku. Podle kritiků mohl znalosti získat tam. Je však nepravděpodobné, že by podobná výstava mohla u kohokoliv spustit traumatizující noční můry o smrti v plamenech havarovaného letadla. Též je poukazováno na to, že muzeum má ve vlastnictví i letoun typu Corsair . Jim Tucker na tuto kritiku reagoval dotazem na muzeum, zda byl v dané době vystaven i Corsair. Bylo mu řečeno, že nebyl, neboť jediný exemplář byl nedávno předtím poškozen a sehnání náhrady trvalo několik let.\n\nMožnost, že si James pouze vymýšlel a přesné informace jsou pouze náhoda, je nepravděpodobná, vzhledem k tomu, kolik jich bylo potvrzeno, či jaká byla intenzita jeho nočních můr. Jeho chování podle Tuckera odpovídalo dětem, které prožily opravdové trauma, ať už kompulzí traumatizující situaci stále opakovat ve hře, či nočními můrami.\n\nTéž není možné vyloučit možnost podvodu, neboť Jamesovi rodiče o celém příběhu napsali knihu (\"Soul Survivor: The Reincarnation of a World War II Fighter Pilot\"). Budování takového podvodu by ale trvalo dlouho, s nejistým výsledkem a rizikem odcizení od rodiny, přátel i cizinců (vzhledem k většinově negativnímu názoru na reinkarnace v USA). Tucker také poukázal na to, že riziko podvodu umenšuje doba, kterou zabralo vyšetřování případu, a počet lidí, kteří se na něm podíleli.\n\nI pro lidi věříci v reinkarnaci a v paranormálnost celého případu se nejedná o jasný důkaz reinkarnace. Mezi alternativní paranormální vysvětlení patří například možnost posednutí malého Jamese duchem Hustona či existence jakéhosi „myšlenkového svazku“, se kterými přišel Jürgen Keil ve snaze vysvětlit případy domnělé reinkarnace. V podstatě by se jednalo o jakýsi pozůstatek myšlenek a vzpomínek Hustona, který byl vypuštěn v okamžiku jeho smrti a nakonec se nějakým způsobem dostal do malého Jamese. Toto vysvětlení je však značně nepravděpodobné, už kvůli tomu, že James sděloval i vzpomínky z doby mezi životy . Podle Jima Tuckera je také například možné, že reinkarnace není běžným osudem zemřelých, a možnost se znovu narodit je poskytována jen určitým lidem, například těm, kteří zemřeli předčasně a násilnou smrtí (což by bylo jedno z možných vysvětlení, proč si většina dětí se spontánními vzpomínkami vybavuje násilnou smrt).\n"}
{"id": "1553355", "url": "https://cs.wikipedia.org/wiki?curid=1553355", "title": "Ilva Mare", "text": "Ilva Mare\n\nIlva Mare () je rumunská obec v župě Bistrița-Năsăud. Žije zde obyvatel. Obec se skládá ze dvou částí.\n\n\n\n"}
{"id": "1553357", "url": "https://cs.wikipedia.org/wiki?curid=1553357", "title": "Lučko", "text": "Lučko\n\nLučko je hustě osídlené sídlo v Chorvatsku, nacházející se asi 13 km jihozápadně od centra Záhřebu (v Novém Záhřebu). Je jedním z odlehlých předměstí Záhřebu, ale zároveň i samostatnou vesnicí. V roce 2011 zde žilo celkem 3 010 obyvatel.\n\nLučko je známé především díky mimoúrovňové křižovatce \"Zagreb-Lučko\" mezi dálnicemi A1 a A3. Nachází se zde též letiště Lučko. Podle Lučka je též pojmenována odpočívka na dálnici A3.\n\nSousedními vesnicemi jsou Donji Stupnik, Gornji Stupnik, Hrvatski Leskovac a Ježdovec.\n"}
{"id": "1553362", "url": "https://cs.wikipedia.org/wiki?curid=1553362", "title": "Hrvatski Leskovac", "text": "Hrvatski Leskovac\n\nHrvatski Leskovac je hustě osídlené sídlo v Chorvatsku, nacházející se asi 14 km jihozápadně od centra Záhřebu. Je jedním z odlehlých předměstí Záhřebu, ale zároveň i samostatnou vesnicí. V roce 2011 zde žilo celkem 2 687 obyvatel. Jedna část je ve čtvrti Nový Záhřeb - západ, zatímco druhá je ve čtvrti Brezovica.\n\nSousedními vesnicemi jsou Demerje, Donji Stupnik, Goli Breg a Lučko.\n"}
{"id": "1553369", "url": "https://cs.wikipedia.org/wiki?curid=1553369", "title": "Rotor s reaktivním pohonem", "text": "Rotor s reaktivním pohonem\n\nRotor s reaktivním pohonem je tvořen tryskami na špičkách listů horizontálně rotujících nosných ploch některých vrtulníků. Tyto trysky, orientované ve směru tečen, rotor roztáčejí podobně, jako se točí některé typy rotujících ohňostrojů (tzv. ). Koncové trysky mohou při konstrukci vrtulníku nahradit obvyklý hřídelový pohon nosného rotoru a mají tu výhodu, že na drak letadla nepřenášejí žádný reakční krouticí moment. Takový vrtulník proto nepotřebuje vyrovnávací rotor.\n\nPro vytvoření tahu mohou koncové trysky užívat stlačeného vzduchu, který dodává samostatný motor s kompresorem. Stlačený vzduch je veden dutým hřídelem a dutými listy rotoru do trysek na jejich koncích. Jiné systémy fungují podobně jako přídavné spalování (forsáž) konvenčních proudových motorů s tím rozdílem, že místo dodatečného ohřevu horkých výtokových plynů slouží jako primární ohřívač, který vytváří větší tah než samotný proud předem stlačeného vzduchu. Jiná konstrukční řešení zahrnují náporové tryskové motory, nebo dokonce úplné proudové motory. Některé systémy, známé jako \"raketa na rotoru\", jsou založeny na raketových motorech umístěných na špičkách listů rotoru; takové motory jsou napájeny z palivových nádrží na palubě vrtulníku.\n\nStlačený vzduch obecně vychází z chladných koncových trysek při dosti vysokých teplotách vyvolaných ohřevem během své komprese, tyto trysky se však označují jako „chladné“, aby se odlišily od trysek, ve kterých hoří palivo kvůli dalšímu ohřevu vzduchu a zvýšení tahu. Takové trysky se pak nazývají „horké“. Trysky na koncích listů rotoru zvyšují jeho moment hybnosti, což vede k jeho vyšší kinetické energii při rotaci a to v případě poruchy motoru vrtulníku trochu usnadňuje jeho bezpečné přistání autorotací. Koncové trysky však také vytvářejí nezanedbatelný přídavný odpor vzduchu. S tím souvisí vyšší rychlost klesání a to znamená, že zbývá jen malý prostor pro chyby v konečné fázi přistávacího manévru vrtulníku.\n\nPrvní úspěšná zkouška rotoru s reaktivním pohonem se uskutečnila již v roce 1842. Vynálezce hasicího přístroje, W. H. Philipps, provozoval model bez posádky o hmotnosti 20 kg vypuzováním směsi paliva se vzduchem na koncích rotoru. Model skutečně vzlétl, nebyl však řízen a byl zničen, když havaroval. Konstrukcí rotoru s reaktivním pohonem se kolem r. 1910 zabýval rakouský filosof Ludwig Wittgenstein během svého studia letecké techniky na univerzitě v Manchesteru. Ve 20. letech minulého století použil italský konstruktér V. Isacco malé pístové motory s vrtulemi na koncích rotujících listů své \"helicogyry\" (varianta vírníku) a předvídal, že mohou být nahrazeny tryskami\n\nBěhem 2. světové války navrhl rakouský průkopník vrtulníků Friedrich von Doblhoff pro německé válečné loďstvo vrtulník poháněný náporovými motory. Prvním takovým vrtulníkem s reaktivně poháněným rotorem byl v r. 1943 typ WNF 342 V1. Po válce skončily dva prototypy WNF 342 V1 v rukou Američanů a Doblhoff nastoupil k firmě McDonnell Douglas, kde poté vzniklo experimentální letadlo McDonnell XV-1, které bylo svými letovými vlastnostmi blízké konvertoplánům.\n\nDalším konstruktérem, který skutečně vyrobil rotory s reaktivním pohonem, byl August Stephan. Nastoupil k britskému výrobci letadel \"Fairey Aviation Company Limited\", kde v letech 1954 a 1957 poprvé vzlétly vrtulníky \"Fairey Jet Gyrodyne\" a \"Fairey Rotodyne\". Mezi první průkopníky rotorů s reaktivním pohonem patří i Eugene Michael Gluhareff, rodák z Petrohradu, který od r. 1924 žil v USA a během asi 50 let od konce 2. světové války pracoval pro několik amerických výrobců letadel. Všechna konstrukční řešení rotorů s reaktivním pohonem však vykazují vysokou hladinu hluku a vysokou spotřebu paliva. Z těchto důvodů se dosud žádné takové řešení v praxi neuplatnilo.\n\n\n\n\n\n"}
{"id": "1553382", "url": "https://cs.wikipedia.org/wiki?curid=1553382", "title": "Ostrau (Bad Schandau)", "text": "Ostrau (Bad Schandau)\n\nOstrau je vesnice, místní část města Bad Schandau v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nOstrau bylo založeno ve středověku jako lesně-lánová ves. První písemná zmínka pochází z roku 1446, kdy je uváděno jako \"Ostre\".Od roku 1545 je vesnice farně příslušná k Bad Schandau. V roce 1934 byla do té doby samostatná obec připojena k městu Bad Schandau.\n\nVesnice se nachází v pískovcové oblasti Saského Švýcarska a na její území zasahuje stejnojmenný národní park. Katastrální území sahá na východě až ke státní hranici s Českou republikou. Ostrau se rozkládá na Ostrauské plošině, kterou z jihu ohraničuje údolí řeky Labe a ze severu údolí řeky Křinice. Východně od zástavby se nachází řada vrcholů Zadního Saského Švýcarska: Großer Winterberg (556 m), Kleiner Winterberg (500 m), Rauschenstein (406 m), Winterstein (389 m), Frienstein (455 m), Affensteine (458 m), Schrammsteine (417 m), Hohe Liebe (401 m) a další.\n\n\n"}
{"id": "1553384", "url": "https://cs.wikipedia.org/wiki?curid=1553384", "title": "Buják", "text": "Buják\n\nBuják je obec v severním Maďarsku, patří do župy Nógrád. Žije zde obyvatel.\n\n"}
{"id": "1553392", "url": "https://cs.wikipedia.org/wiki?curid=1553392", "title": "Oldřich Doubek", "text": "Oldřich Doubek\n\nOldřich Doubek (29. června 1908, Lipnice nad Sázavou – 1. července 1989, Praha) byl český vojenský a civilní pilot.\n\nNarodil se v Lipnici nad Sázavou, kde prožil i dětství a vychodil obecnou školu, poté navštěvoval měšťanskou školu ve Světlé nad Sázavou a obchodní školu v Německém Brodě.\nV roce 1925 si podal přihlášku do \"Školy pro odborný dorost letectva\" v Prostějově, do které ve stejném roce nastoupil. Školu dokončil v roce 1926 a pokračoval ve výcviku na \"Pokračovací letecké škole jednosedadlové\" tzv. stíhací v Chebu, výcvik dokončil v květnu 1927.\nPoté se stal stíhacím pilotem 31. letky u 3. leteckého pluku \"generála letce M. R. Štefánika\" na letišti ve Vajnorech. Od září 1927 do března 1928 působil v letecké škole v Prostějově jako instruktor vojenského výcviku. V květnu roku 1929 byl přeložen k 36. stíhací letce 1. leteckého pluku v Praze, a později k 72. bombardovací letce. V roce 1930 tři měsíce létal s hydroplány v jugoslávské Boce Kotorské. V roce 1931 absolvoval kurz nočního létání a létání podle přístrojů, po jeho absolvování nastoupil k 82. letce u 5. leteckého pluku, nočního bombardovacího. V roce 1932 se podílel na výcviku pilotů v kurzu nočního létání a létání podle přístrojů, který se konal u 5. pluku.\nV roce 1933 složil zkoušky, potřebné pro létání v civilním letectví a na konci roku odešel do civilu. V lednu 1934 nastoupil do Baťovy letecké společnosti na letišti v Otrokovicích. U společnosti provedl 354 letů. V průběhu roku se oženil a koncem roku podal výpověď. Začátkem roku 1935 nastoupil jako pilot u Československých státních aerolinií. U ČSA létal až do německé okupace v březnu 1939 a absolvoval 2500 letů.\nBěhem okupace se zapojil do odbojové činnosti a v březnu 1941 byl zatčen gestapem. V červenci byl propuštěn a Němci ho příležitostně sledovali.\nV roce 1945 se podílel na poválečné obnově ČSA. V březnu 1946 začal opět létat a do září 1950 nalétal 3300 hodin, stal se jedním z kapitánů ve společnosti. V roce 1949 překročil hranici milion nalétaných kilometrů. V únoru 1947 se stal mluvčím při stávce leteckého personálu, který tak protestoval proti zanedbávané údržbě letadel.\nZačátkem října roku 1950 byl Oldřich Doubek během komunistických čistek propuštěn a odmítl nabízenou spolupráci s StB. Po propuštění z ČSA se živil dělnickými profesemi a provázely ho závažné zdravotní problémy. Během následujících let usiloval o rehabilitaci. V roce 1968 bylo jeho propuštění uznáno za nezákonné. Plně rehabilitován byl až po své smrti v roce 1991.\nV 80. letech napsal knihu, ve které vzpomíná na svoji leteckou kariéru a zachycuje vývoj československého letectví od poloviny 20. let do roku 1950. Kniha vyšla v roce 1988 pod názvem \"Ikarové bez legend a bájí\". V roce 2016 byla kniha doplněna \"Miroslavem Jindrou\" a vydána pod názvem \"Ikarové bez legend a bájí - Velký příběh o létání a dosud neznámé poválečné historii letectví ve světle archivu StB\". V červenci 1989 zemřel na následky mozkové mrtvice.\nV roce 2018 figuroval mezi nominovanými v anketě \"Letecká osobnost století\".\n"}
{"id": "1553406", "url": "https://cs.wikipedia.org/wiki?curid=1553406", "title": "Petit hôtel de Mesmes", "text": "Petit hôtel de Mesmes\n\nPetit hôtel de Mesmes je městský palác v Paříži v historické čtvrti Marais ve 3. obvodu na adrese 7, \"Rue de Braque\". Palác slouží jako obytná budova.\n\nBudova č. 7 v \"Rue de Braque\" byla přístavbou původního paláce Mesmes postaveného v polovině 16. století pro konetábla Francie Anne de Montmorency (1492–1567). Poté byl ve vlastnictví rodiny de Mesmes v letech 1634–1780. Roku 1767 byla přístavba oddělena od hlavního paláce a prodána finančníkovi Guillaumovi Reynalovi. V roce 1776 se stal rezidencí Charlese de Vergennes, ministra zahraničních věcí Ludvíka XVI., který ze své funkce přijal v době podpisu nezávislosti Spojených států Benjamina Franklina.\n\nZatímco původní palác Mesmes byl z větší části zbořen v roce 1828 kvůli výstavbě v \"Passage Sainte-Avoie\", menší palác byl zachován a doplněn různými přístavbami.\n\nStavba je již značně přestavěná a rozdělená na byty. Zahrnuje budovu na zadní straně nádvoří s arkádami a dvě křídla spojená portálem. Na nádvoří po obou stranách portálu stojí dórské sloupy. Brána byla nahrazena mříží. Patra zadní budovy prošly přestavbou, původní stav je zachován pouze v přízemí.\n"}
{"id": "1553411", "url": "https://cs.wikipedia.org/wiki?curid=1553411", "title": "Anders als die Andern", "text": "Anders als die Andern\n\nAnders als die Andern je německý hraný film z roku 1919, který režíroval Richard Oswald. Film vznikl na podporu práv homosexuálů.\n\nHouslový virtuos Paul Körner je vydírán prostitutem Franzem Bollekem. Když Körner odmítne platit další peníze, Bollek ho udá za porušení § 175. Následuje soudní proces, během kterého Magnus Hirschfeld (hraje sám sebe) pronese plamennou řeč za přijetí a toleranci vůči homosexuálům. Franz Bollek je odsouzen za vydírání. Paul Körner je odsouzen za porušení § 175. Jeho pověst je zničená. Dostane se do společenské izolace a nakonec spáchá sebevraždu, protože nevidí východisko ze své situace. Na konci filmu má Magnus Hirschfeld přednášku o právech homosexuálů.\nFilm jako první otevřeně zobrazoval homosexualitu. Vznikl v době, kdy v Německu neexistovala žádná státní cenzura, neboť ji Rada lidových představitelů během listopadové revoluce v roce 1918 zrušila. Filmu vzniklo 40 kopií a jeho uvedení podnítilo veřejnou debatu, v níž se konzervativně smýšlející obyvatelstvo dožadovalo opětovného zavedení cenzury pod záminkou ochrany mládeže. Pod vlivem antisemitismu byli doktor Hirschfeld a režisér Oswald, oba židé, obviňováni z propagace homosexuality jakožto židovské neřesti.\n\nKdyž byla 12. května 1920 znovu zavedena filmová cenzura, byl film téhož roku zakázán a kopie byly zničeny. Magnus Hirschfeld natočil v roce 1927 dokumentární film \"Gesetze der Liebe\" s tématem homosexuality, ve kterém použil části filmu \"Anders als die Andern\". Tento film byl cenzurou také zakázán, nicméně jedna kopie se dostala neznámo jak až na Ukrajinu a byla opatřena ukrajinskými titulky. Tuto verzi objevilo Mnichovské městské muzeum na konci 70. let.\n\nV roce 1982 byla tato verze uvedena na 1. Gay-lesbickém filmovém festivalu ve Frankfurtu nad Mohanem. Ukrajinské titulky byly přeloženy. Původní verze \"Anders als die Andern\" se nezachovala. Větší část filmu je neodvratně ztracena, zůstalo pouze torzo o délce 40 minut. V říjnu 2006 vydalo film na DVD Filmmuseum Mnichov.\n"}
{"id": "1553459", "url": "https://cs.wikipedia.org/wiki?curid=1553459", "title": "Couzinet 30", "text": "Couzinet 30\n\nCouzinet 30 byl lehký transportní resp. poštovní letoun navržený a postavený ve Francii v roce 1930 ve společnosti Société des Avions René Couzinet.\nV souladu s konstrukčními charakteristikami letounu Couzinet 10 \"Arc en Ciel (Duha)\" a dalších třímotorových dopravních letadel Couzinet byl Couzinet 30 dolnokřídlý konzolový jednoplošník s pevným podvozkem. Byl vyvíjen takřka současně s Couzinet 20, od začátku roku 1930. Měl rovněž tři motory namontované na přídi trupu a v 2 gondolách na křídle, jakož i charakteristický k ocasní části zvyšující se trup. To byl obvyklý design pro většinu Couzinetových letounů. \n\nCouzinet 30 byl určen především jako poštovní letoun, mohl být také jako dopravní vybaven třemi nebo čtyřmi sedadly pro cestující v kabině. Letoun byl rozměrově téměř shodný s Couzinet 20. Byl však o 10 cm vyšší, o 50 cm delší a měl větší nosnou plochu o 3 m. A odlišná byla i kapotáž motorů. \n\nNa tento letoun navázal Couzinet 33 Biarritz, který poprvé vzlétl 6. října 1931. I tento letoun byl rozměrově podobný typům 30 resp. 20, ale byl poháněn 3 čtyřválcovými \"řadovými\" motory De Havilland Gipsy III o výkonu 89 kW/120 k.\nSpolečnost René Couzineta postavila za dobu své existence přibližně 14 různých typů letadel, která byla vyráběna od roku 1928 do roku 1934. V roce 1934 René Couzinet svoji továrnu uzavírá a prodává licenci na svoje letouny společnosti Breguet.\nVšechny Couzinetovy konstrukce se vyznačovaly nezvyklým tvarováním trupu. Horní a spodní obrys letounu byly rovnoběžné až do ostré, svislé ocasní plochy. Jednalo se o transportní letadlo pro leteckou, poštovní přepravu popř. jako dopravní letoun pro 3-4 cestující, dolnokřídlý samonosný jednoplošník se smíšenou konstrukcí dřevo-ocel. Tyto třímotorové Couzinety silně připomínaly dřívější letoun Couzinet 10 \"Arc-en-Ciel (Duha)\". Měl pevný, brzděný podvozek, který byl vybaven olejo-pneumatickými tlumiči kmitů Messier a ocasní kolečko.\n\nŘízení bylo prováděno pomocí konvenčních ovládacích prvků křidélky, výškovkami a směrovým kormidlem. Dvoudílná křidélka měla potah z březového dřeva. První z nich bylo spojeno s ovládacími prvky pilotů a druhé bylo spojeno s prvním kloubovým čepem, aby se zabránilo zaseknutí v případě ohybu křídla. \n\nDva motory byly namontovány těsně před náběžnou hranou křídla a třetí byl v přídi letounu. Křídlo bylo vyrobené ze dřeva a mělo přibližně eliptický tvar, který se směrem ke konci křídla zužoval. Celé křídlo, včetně dělených křidélek, bylo potaženo překližkou z břízy. Palivové nádrže o objemu 400 l byly umístěny v křídle. Odolnost proti kroucení byla u typu Couzinet 30 výrazně zvýšena díky použití nového, silnějšího profilu křídla, který umožnil, při stejné hmotnosti, zvýšit moment setrvačnosti všech částí křídla.\n\nTrup se směrem k ocasní části zužoval. Dva členové posádky seděli vedle sebe v kokpitu umístěném v úrovni náběžné hrany křídla. Za kokpitem byla vlastní kabina pro uložení nákladu (až 200 kg pošty), popř. 3-4 sedadla pro cestující anebo dvě nosítka se zraněnými. Za kabinou byl ještě další, malý zavazadlový prostor. Kabina a zbytek interiéru byly přístupné pravými bočními dveřmi nad křídlem. Po stranách kabiny byla čtyři okna s posuvnými skly a na stropě byl malý prosklený poklop.\n\nU sériového letadla byl navržen zatahovací hlavní podvozek a jiné motory (Walter Vega) s předpokládaným ziskem na maximální rychlosti a 300 m v dostupu.\n\nLetoun Couzinet 30 (výr. č. 2922) byl zalétán 21. října 1930 a do francouzského leteckého rejstříku byl zanesen 11. srpna 1931 s imatrikulací F-ALIG. Prototyp byl sice francouzským státem objednán jako školní letoun, na kterém by piloti si mohli levně osvojit praxi vícemotorových motorů, ale k dodávce nedošlo. Druhý letoun Couzinet 30 n°1 byl vyroben v roce 1931. \n\nPředpokládalo se, že Couzinet 30 bude používán hlavně pro turistické lety. Během zkoušek a provozu se ukázalo, že výkon obou typů použitých motorů byl zjevně nedostatečný, a i proto i na toto letadlo nebyly přijaty žádné objednávky. Letoun byl používán společností Société des Avions René Couzinet jako osobní, dopravní letoun René Couzineta. Například ve dnech 12.-13. srpna 1932 Mermoz a Couzinet letěli s letounem Couzinet 30, za pilotáže Jeana Mermoza, do Belgie, aby navečer již byli u moře ve světoznámém kasinu Zoute (Knokke-Heist, u Lamanšského průlivu v západních Flandrech).\n\n\nÚdaje dle\n\n\n\n\n\n"}
{"id": "1553465", "url": "https://cs.wikipedia.org/wiki?curid=1553465", "title": "Javor klen na Podlesí", "text": "Javor klen na Podlesí\n\nJavor klen na Podlesí je památný strom v osadě Podlesí u bývalé hájovny, jižně od Kašperských Hor. Javor klen (\"Acer pseudoplatanus L.\") je solitér s pravidelnou vysoko nasazenou korunou, který roste na louce v nadmořské výšce 800 m. Od 4 metrů roste jako dvojkmen, v těchto místech je narušen a pravděpodobně napaden houbou. Jeho výška je 20 m a obvod kmene 460 cm (měření 2010). V roce 1999 byl kmen zajištěn nepředepjatou vazbou a v roce 2007 došlo k instalaci dalších 3 kusů preventivních nepředepjatých vazeb o větší síle. Strom je chráněn od 26. května 1992 jako krajinná dominanta.\n\n"}
{"id": "1553467", "url": "https://cs.wikipedia.org/wiki?curid=1553467", "title": "Poškození cizí věci", "text": "Poškození cizí věci\n\nPoškození cizí věci je trestný čin proti majetku cizího člověka. Tomuto přečinu se dopustí ten člověk, který zničí, patrně poškodí či způsobí nepoužitelnost majetku jiného člověka.\n\nV trestním zákoníku České republiky z roku 2009, části druhé, hlavě páte, § 228 se píše:\n\n(1) Kdo zničí, poškodí nebo učiní neupotřebitelnou cizí věc, a způsobí tak na cizím majetku škodu nikoli nepatrnou, bude potrestán odnětím svobody až na jeden rok, zákazem činnosti nebo propadnutím věci.\n\n(2) Stejně bude potrestán, kdo poškodí cizí věc tím, že ji postříká, pomaluje či popíše barvou nebo jinou látkou.\n\n(3) Odnětím svobody na šest měsíců až tři léta bude pachatel potrestán,\n\na) spáchá-li čin uvedený v odstavci 1 nebo 2 na věci svědka, znalce nebo tlumočníka pro výkon jejich povinnosti,\n\nb) spáchá-li takový čin na věci jiného pro jeho skutečnou nebo domnělou rasu, příslušnost k etnické skupině, národnost, politické přesvědčení, vyznání nebo proto, že je skutečně nebo domněle bez vyznání,\n\nc) spáchá-li takový čin na věci, která požívá ochrany podle jiného právního předpisu, nebo\n\nd) způsobí-li takovým činem značnou škodu.\n\n(4) Odnětím svobody na dvě léta až šest let bude pachatel potrestán, způsobí-li činem uvedeným v odstavci 1 nebo 2 škodu velkého rozsahu.\n\nTrestného činu se člověk dopustí tehdy, kdy cizí věc poškodí plánovaně. V případě, že je pod velkým emočním nátlakem nebo jedná a reaguje impulsivně, je často zproštěn viny.\n"}
{"id": "1553489", "url": "https://cs.wikipedia.org/wiki?curid=1553489", "title": "2020 v loďstvech", "text": "2020 v loďstvech\n\nTento článek obsahuje významné události v oblasti loďstev v roce 2020.\n\n\n\n\n\n\n\n\n\n\n\n\n\n\n\n\n\n\n"}
{"id": "1553491", "url": "https://cs.wikipedia.org/wiki?curid=1553491", "title": "Decade", "text": "Decade\n\nDecade je druhé studiové album české hard rockové skupiny Dead Daniels z roku 2020.\n\n\n"}
{"id": "1553492", "url": "https://cs.wikipedia.org/wiki?curid=1553492", "title": "Bazilika Valère", "text": "Bazilika Valère\n\nBazilika Valère, francouzsky \"Basilique de Valère,\" či též Hrad Valère, francouzsky \"Château de Valère,\" oficiálním jménem \"Notre-Dame de Valère\" (které se ovšem příliš nepoužívá, aby kostel nebyl zaměňován s druhým sionským chrámem, jenž rovněž nese název Notre-Dame), je opevněný kostel ve švýcarském městě Sion, v kantonu Valais, asi 50 km jihovýchodně od Montreux. Ční na 120 metrů vysoké vyvýšenině nad městem, kde se původně nacházela pevnost z římských časů. Zde zprvu sídlila diecéze sionská, nejstarší diecéze ve Švýcarsku, jejíž kořeny sahají až do 4. století. Později se biskup usadil ve druhém sionském chrámu, v katedrále Notre-Dame (zvané též du Glarier). \n\nNejstarší románské části současné katedrály Valère byly vystavěny v letech 1100 až 1130. Další fáze výstavby, v letech 1235 až 1267, byla již gotická. Ta formovala zvláště vnitřní prostory, vnějškově si stavba zachovala románský ráz a patří k nejvýznamnějším románským památkám ve Švýcarsku. Ceněná je výzdoba chrámu, již tvoří fresky a vyřezávané dřevěné ornamenty z 15. století. Ještě slavnější jsou však místní varhany, nejstarší stále hrající varhany na světě, pocházející z konce 14. nebo počátku 15. století. Právě díky nim se v Sionu každoročně pořádá varhanický hudební festival. Kostel je katolický.\n"}
{"id": "1553496", "url": "https://cs.wikipedia.org/wiki?curid=1553496", "title": "Zlatý míč 1996", "text": "Zlatý míč 1996\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 1996 získal německý fotbalista Matthias Sammer z Borussie Dortmund. Šlo o 41. ročník ankety, organizoval ho časopis \"France Football\" a výsledky určili sportovní publicisté z 51 zemí Evropy.\n\nTito hráči byli rovněž nominováni, ale nedostali žádný hlas: Oliver Bierhoff, Laurent Blanc, Zvonimir Boban, Enrico Chiesa, Edgar Davids, Robbie Fowler, Thomas Helmer, Bernard Lama, Jari Litmanen, Andreas Möller, Pavel Nedvěd, Jay-Jay Okocha, Raí, Dejan Savićević, Mehmet Scholl, Diego Simeone, Gianluca Vialli a Javier Zanetti.\n\n"}
{"id": "1553506", "url": "https://cs.wikipedia.org/wiki?curid=1553506", "title": "Zlatý míč 1997", "text": "Zlatý míč 1997\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 1997 získal brazilský fotbalista Ronaldo, který v průběhu roku přestoupil z Barcelony do Interu Milán. Šlo o 42. ročník ankety, organizoval ho časopis \"France Football\" a výsledky určili sportovní publicisté z 51 zemí Evropy.\n\nTito hráči byli rovněž nominováni, ale nedostali žádný hlas: Sonny Anderson, Enrico Chiesa, Hernán Crespo, Iván de la Peña, Robbie Fowler, Thomas Hässler, Thomas Helmer, Filippo Inzaghi, Gianluca Pagliuca, Robert Pires, Karl-Heinz Riedle, Sergi, Davor Šuker a Ian Wright.\n\n"}
{"id": "1553510", "url": "https://cs.wikipedia.org/wiki?curid=1553510", "title": "Volksdeutsche Bewegung in Liechtenstein", "text": "Volksdeutsche Bewegung in Liechtenstein\n\nVolksdeutsche Bewegung in Liechtenstein (VDBL, \"Hnutí německého národa v Lichtenštejnsku\") byla nacistická politická strana v Lichtenštejnsku, založená v roce 1938. Jejím cílem bylo svržení knížete Františka Josefa II. a připojení země k Velkoněmecké říši po vzoru anšlusu Rakouska. V jejím čele stál Alfons Goop, počet přívrženců se pohyboval mezi 150 a 250. Stranickým orgánem byl list \"Der Umbruch\" (Přelom). Heslem bylo „Liechtenstein den Liechtensteinern!“ (Lichtenštejnsko Lichtenštejncům!) a hnutí se hlásilo k antisemitismu.\n\nPřívrženci hnutí se pokusili 24. března 1939 o státní převrat, který potlačil šéf pohraniční policie v Bregenzu Joseph Schreieder.\nV dubnu 1939 proběhly tzv. tiché volby, před nimiž se ostatní lichtenštejnské strany spojily, aby zabránily VDBL v podání kandidatury. Strana tak neměla vliv na lichtenštejnskou politiku za druhé světové války, v roce 1945 byla postavena mimo zákon a její představitelé byli uvězněni. \n\nK hlavním propagandistům hnutí patřil Martin Hilti, pozdější zakladatel strojírenské firmy Hilti.\n\n"}
{"id": "1553511", "url": "https://cs.wikipedia.org/wiki?curid=1553511", "title": "Čestmír Folk", "text": "Čestmír Folk\n\nČestmír Folk (1. září 1931, Třebíč – 21. února 2003, Brno) byl český biolog – ornitolog. Byl spolužákem astronoma Zdeňka Kvíze.\n\nČestmír Folk se narodil v roce 1931 v Třebíči, nastoupil na gymnázium v Třebíči a tam roku 1950 odmaturoval. Mezi lety 1967 a 2003 se věnoval velkému sčítání vodních ptáků na různých lokalitách v Česku. Pracoval primárně v Ústavu pro výzkum obratlovců ČSAV, kde se věnoval koordinaci projektu sčítání. Byl také spisovatelem, který se věnoval ornitologii – napsal mimo jiné i čtyřsvazkovou monografii věnovanou ptactvu. Publikoval také v časopisu Živa. Věnoval se i koordinaci zoologických dnů a to až do roku 1993.\n"}
{"id": "1553538", "url": "https://cs.wikipedia.org/wiki?curid=1553538", "title": "Zlatý míč 1998", "text": "Zlatý míč 1998\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 1998 získal francouzský fotbalista Zinedine Zidane z Juventusu Turín. Šlo o 43. ročník ankety, organizoval ho časopis \"France Football\" a výsledky určili sportovní publicisté z 51 zemí Evropy.\n\nTito hráči byli rovněž nominováni, ale nedostali žádný hlas: Tony Adams, Roberto Baggio, Zvonimir Boban, Fabio Cannavaro, Denílson, Tore André Flo, Adrian Ilie, Filippo Inzaghi, Robert Jarni, Hidetoši Nakata, Pavel Nedvěd, Sunday Oliseh, Ariel Ortega, Gianluca Pagliuca, Marcelo Salas, David Seaman, Andrij Ševčenko, Juan Sebastián Verón a Iván Zamorano.\n\n"}
{"id": "1553546", "url": "https://cs.wikipedia.org/wiki?curid=1553546", "title": "Katedrála v Churu", "text": "Katedrála v Churu\n\nKatedrála v Churu, plným názvem Katedrála nanebevzetí Panny Marie v Churu, německy \"Kathedrale St. Mariä Himmelfahrt,\" je kostel ve švýcarském městě Chur. Ke katedrále těsně přiléhá biskupský palác, v němž sídlí churský biskup, a z nějž vede do katedrály tajná chodba. Katedrála uchovává ostatky svatého z 2. století, Lucia z Británie (zvaného též Lucius z Churu). Kostel je katolický a v době reformace ve Švýcarsku byli dokonce katoličtí obyvatelé sestěhování do ghetta přiléhajícího k tomuto kostelu. Stavební historie místa sahá až do 5. století (v roce 1921 objevili archeologové zbytky malé apsidy z tohoto prvního kostela pod současnou budovou). Z 8. století se dochovaly některé rytiny. Románské základy současného chrámu však vznikly především v letech 1154 až 1270. Vysvěcen byl chrám roku 1178. Architektonicky nejcennější a románsky nejčistší je západní fasáda s oknem neobvykle velkým v románských stavbách. V době vzniku šlo o největší okno v celém kantonu. V roce 1492 vznikl pozdně gotický oltář z dílny Jakoba Russe. V roce 1811 požár zničil věže a střechu katedrály. V roce 1852 byla udělána mramorová podlaha. Velké rekonstrukce proběhly v letech 1921-1926 a 2001-2007.\n"}
{"id": "1553563", "url": "https://cs.wikipedia.org/wiki?curid=1553563", "title": "Zlatý míč 1999", "text": "Zlatý míč 1999\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 1999 získal brazilský fotbalista Rivaldo z Barcelony. Šlo o 44. ročník ankety, organizoval ho časopis \"France Football\" a výsledky určili sportovní publicisté z 51 zemí Evropy.\n\nTito hráči byli rovněž nominováni, ale nedostali žádný hlas: Fabien Barthez, Dennis Bergkamp, Laurent Blanc, Gianluigi Buffon, Frank de Boer, Marcel Desailly, Giovane Élber, Pep Guardiola, Filippo Inzaghi, Patrick Kluivert, Paolo Maldini, Fernando Morientes, Hidetoši Nakata, Emmanuel Petit, Gus Poyet, Oleksandr Šovkovskyj, Lilian Thuram, Sylvain Wiltord a Gianfranco Zola.\n\n"}
{"id": "1553570", "url": "https://cs.wikipedia.org/wiki?curid=1553570", "title": "Katedrála v Oslu", "text": "Katedrála v Oslu\n\nKatedrála v Oslu, norsky \"Oslo domkirke,\" oficiálně Kostel našeho spasitele, norsky \"Vår Frelsers kirke,\" je barokní kostel v norském hlavním městě Oslo, na náměstí Stortorvet. Chrám užívá protestantská Norská církev, sídlí v něm její biskup z Osla. Postaven byl v letech 1694-1697. Kostel pravděpodobně navrhl Jørgen Wiggers. Norská královská rodina i norská vláda užívá kostel ke slavnostním událostem. Katedrála byla přestavěna v letech 1848–1850 architekty Alexisem de Chateauneufem, Heinrichem Ernstem Schirmerem a Wilhelmem von Hanno. V letech 1910–1616 byly instalovány vitráže z dílny Emanuela Vigelanda. V roce 1950 proběhla rozsáhlá rekonstrukce pod vedením architekta Arnsteina Arneberga, mj. autora radnice v Oslu. Ten se snažil odstranit novogotické nánosy 19. století (zejm. vnitřní vybavení), a co nejvíce katedrálu navrátit do původního stavu.\n"}
{"id": "1553573", "url": "https://cs.wikipedia.org/wiki?curid=1553573", "title": "Železniční nehoda v Černožicích", "text": "Železniční nehoda v Černožicích\n\nŽelezniční nehoda v Černožicích se udála v neděli 14. července 2019 ve 14.52 hodin na trati Pardubice – Liberec. Spěšný vlak jedoucí z Trutnova do Hradce Králové vedený motorovým vozem řady 854 a přívěsným vozem Bdtn se střetl s osobním automobilem Škoda Fabia na železničním přejezdu P5223 v Hradecké ulici obce Černožice nedaleko města Jaroměř. Při nehodě zemřeli 4 lidé v osobním automobilu, ve vlaku nebyl nikdo zraněn. Na počet obětí se jedná o nejhorší nehodu na železničním přejezdu od roku 2004.\n\nV neděli 14. července 2019 odpoledne krátce před 3. hodinou odbočila dvaatřicetiletá řidička automobilu Škoda Fabia z hlavní silnice I/33 a vjela na železniční přejezd P5223 nacházející se v Hradecké ulici obce Černožice hned vedle stejnojmenné vlakové zastávky. Ve vozidle s ní seděla i její rodina – sedmačtyřicetiletý muž a jejich děti ve věku 5 a 8 let. Železniční přejezd byl v době nehody vybaven světelným zabezpečovacím zařízením bez závor, podle Drážní inspekce bylo funkční. Ve stejnou chvíli vjel na přejezd spěšný vlak Českých drah jedoucí z Trutnova přes Jaroměř do Hradce Králové s asi 80 cestujícími. Vlak byl tvořen motorovým vozem řady 854 a přívěsným vozem řady Bdtn, v Černožicích nezastavoval a podle policejní mluvčí tudy vlaky projíždějí rychlostí téměř 100 km/h. Ke srážce došlo ve 14.52 hodin, vlak úplně zastavil až po 300 metrech. V automobilu, který byl zcela zničen, nikdo nepřežil, podle policejní mluvčí zemřeli na místě. Ve vlaku nebyl nikdo zraněn, většina cestujících byla odvezena do Hradce Králové evakuačním autobusem. Na relativně vytížené železniční trati, po které jezdí i dálkové rychlíky na relacích Praha – Hradec Králové – Trutnov a Pardubice – Liberec, musela být neplánovaně zavedena náhradní autobusová doprava, některé regionální vlaky musely být odřeknuty. Provoz byl obnoven až večer, konkrétně ve 20.10 hodin. Celková škoda byla odhadnuta na 370 000 Kč – 120 tisíc na vlaku a 250 tisíc na automobilu.\n\nPodle České televize by nehodě zabránily závory, které v době nehody chyběly – přejezd sice byl vybaven světelným přejezdovým zabezpečovacím zařízením, ale bez závor. Podle plánů Správy železniční dopravní cesty (dnešní Správa železnic) už měly být závory v době nehody instalovány v souvislosti s modernizací železniční stanice Jaroměř, která se ale výrazně zpozdila kvůli archeologickému výzkumu. Navíc den předtím došlo k jiné tragické nehodě, kdy se dodávkový automobil střetl s osobním vlakem na Rakovnicku, kde k nehodě taktéž došlo na železničním přejezdu bez závor. 16. července 2019 Správa železnic oznámila, že \"„naší základní prioritou je doplnění či instalace závor k přejezdovému zabezpečovacímu zařízení na silnicích I., II. a III. třídy a na místních a účelových komunikacích všude tam, kde to bude technicky proveditelné, účelné a bude na takovém řešení shoda účastníků stavebního řízení“\". Do roku 2023 by měly být všechny přejezdy na silnicích I. třídy osazeny závorami, výjimku tvoří pouze přejezdy, kde instalace závor není z prostorových nebo technických důvodů možná.\n"}
{"id": "1553574", "url": "https://cs.wikipedia.org/wiki?curid=1553574", "title": "Busan–Geoje Bridge", "text": "Busan–Geoje Bridge\n\nBusan–Geoje Fixed Link nebo Geoga Bridge (korejsky: 거가 대교) je 8,2 km dlouhé silniční spojení systémem mostů a tunelů mezi městem Pusan a ostrovem Kodžedo v Jižní Korei. Silniční spojení bylo otevřeno 13. prosince 2010 a zkrátilo vzdálenost mezi ostrovem a pevninou o 60 km. Výstavby trvala šest let. Toto spojení nese označení státní silnice NR 58, které má dvě jednosměrné vozovky se dvěma jízdními pruhy.\n\nSilniční spojení bylo postaveno rámci spolupráce veřejného a soukromého sektoru. Konsorcium sedmi korejských dodavatelů bude po čtyřicet let spravovat dokončený most (smlouva zahrnuje financování, projektování, výstavbu a provoz). Náklady na projekt (dosáhly 2,23 biliónů KRW) mají být navráceny z mýtného po dobu trvání smlouvy. Vedoucí postavení v konsorciu má Daewoo Engineering & Construction, Co. \n\nDalšími firmami projektu jsou COWI A / S (Dánsko), Halcrow Group (Velká Británie), Tunnel Engineering Consultants (Nizozemsko), Pihl and Son (Dánsko), Arcadis USA (USA) a Ben C. Gerwick (USA).\n\nVybudované spojení přístavní město Pusan s atraktivní turistickou oblastí ostrova Kodžedo. Nahrazuje původní 210 minutové (140 km) silniční spojení přes most na západní straně ostrova nebo 120 minutovou plavbu trajektem. Nová silnice zkracuje spojení na 50 minut a má ušetřit až 300 miliónů dolarů ročně na přepravních nákladech.\n\nSilniční spojení začíná mostním spojením na ostrově Kodžedo přes tři ostrůvky Jeo, Jungjuk a Daejuk a končí podmořským tunelem na ostrově Gaduk, který je propojen s pevninou. Na ostrovech Jungjuk a Daejuk je 350 m dlouhý dvojtubusový tunel.\n\nMezi ostrovy Gaduk a Daejuk je první plavený (potopený) betonový tunel dlouhý 3,7 km v Jižní Korei. Je sestaven z 18 prefabrikovaných betonových segmentů se dvěma prostory jízdní vozovky a mezi nimi (střed) úniková štola, které byly postupně potápěny do připravené rýhy až do hloubky 50 m. Jednotlivé segmenty byly připravovány v Ajungu dánskou firmou COWI A / S. Na ploše 29 ha se odlévalo najednou až pět dílů, dlouhých 180 m, které se betonovaly po 22,5 m dlouhých segmentech. Celková spotřeba na jeden díl činila 2200 m³ betonu. Šířka byla 26,5 m a výška 10 m, délka 180 m. Hotové díly byly na obou koncích uzavřeny ocelovou přepážkou a pomocí remorkérů taženy na vzdálenost 36 km na místo určení. To se mohlo uskutečnit jen v zimním období, kdy nehrozilo nebezpečí tajfunů a vysokých vln. Dno, na které byl tunel položen, bylo zhutněno cementem. Rýha byla 30 m široká, 12,5 m hluboká, štěrkové lůžko 1,5 m silné. Prvních šest segmentů bylo zatopeno a uloženo do štěrkového lože na konci roku 2008 a v květnu 2009 dalších šest. Poslední byly položeny v roce 2010. Na obou stranách tunelu jsou nájezdové odkryté portály 270 m dlouhé spojující tunel s mostem a ostrovem Gaduk.Uvedením do provozu je to nejhlubší silniční betonový tunel na světě\n\nCelková délka přemostění je 1,87 km mezi Jungjuk a Jeo. Výjezdem z tunelu silnice prochází tunely a vjíždí na příjezdové mosty 613 m s osmi polí a na zavěšené mosty se dvěma lanovými pylony vysokými 156 m. Hlavní (středové) pole je 475 m dlouhé, boční mají délku 223 m a pokračuje mostem o čtyřech polích v délce 333 m.\n\nNa ostrově Jeo je opět krátký tunel. Spojeni s ostrovem Kodžedo má délku 1,65 km. Z ostrůvku Jeo se vjíždí na předmostí, ze kterého se vjíždí na zavěšené mosty s třemi lanovými pylony o celkové délce 676 m. Boční mosty jsou 106 m dlouhé, středové jsou 230 m dlouhé. Pylony jsou vysoké 102 m. Předmostí na obou stranách má celkově 12 polí s rozpětím 90 m.\n\n"}
{"id": "1553577", "url": "https://cs.wikipedia.org/wiki?curid=1553577", "title": "Katedrála ve Stavangeru", "text": "Katedrála ve Stavangeru\n\nKatedrála ve Stavangeru, norsky \"Stavanger domkirke\", oficiálně Katedrála svatého Swithuna, je kostel v norském městě Stavanger. Jde o nejstarší katedrálu v Norsku. Postavena byla asi v letech 1125-1150. Stavitelem byl král a křižák Sigurd Jorsalfar. Město Stavanger za rok dostavby považuje datum 1125. Základy stavby jsou románské, v roce 1272 byl však Stavanger zničen požárem a katedrála utrpěla těžké škody. Chrám byl poté přestaven v gotickém stylu. V 17. století se na vnitřní výzdobě podílel skotský řezbář a malíř Andrew Lawrenceson Smith. U vchodu do sakristie jsou sochy Magnuse VI., Erika II. a Haakona V. Během renovace v 60. letech 19. století došlo k výraznému zásahu, kamenné zdi byly omítnuté a budova ztratila středověký vzhled. Kritika těchto necitlivých zásahů vedla k další rekonstrukci pod vedením architekta Gerharda Fischera v letech 1939–1964, která se pokusila katedrále vrátit gotický vzhled. Původně byl chrám katolický, od reformace ho užívá protestantská Norská církev, jejíž stavangerský biskup v katedrále sídlí.\n"}
{"id": "1553580", "url": "https://cs.wikipedia.org/wiki?curid=1553580", "title": "Richard Henry Lee", "text": "Richard Henry Lee\n\nRichard Henry Lee (20. ledna 1732, Virginie – 19. června 1794, Virginie) byl americký státník a jeden z Otců zakladatelů. Je známý jako předkladatel dokumentu „Lee Resolution“ z června 1776. Dokument předložil na druhém kontinentálním kongresu. Požadoval nezávislost kolonií na Velké Británii, což vedlo k vytvoření Deklarace nezávislosti Spojených států, kterou podepsal. Jeden rok pracoval také jako prezident kontinentálního kongresu, byl signatářem Articles of Confederation, ústavy USA a byl senátorem Spojených států za Virginii v letech 1789 až 1792, během této doby pracoval také jako „President pro tempore“, což je funkce druhého nejvyššího úředníka Senátu Spojených států amerických. Byl členem rodiny Lee, bohaté a vlivné rodiny ve Virginii.\n\nRichard Henry Lee se narodil 20. ledna 1732 ve Westmoreland County ve Virginii plukovníkovi Thomasovi Lee a Hannah Harrison Ludwell Lee. Pocházel z rodiny řady vojenských důstojníků, diplomatů a zákonodárců. Jeho otec Thomas Lee byl guvernérem Virginie do své smrti v roce 1750. Lee strávil většinu svého raného života ve Stratfordu ve Virginii se svou rodinou v jejich domě Stratford Hall. Dnes dům slouží jako muzeum. Zde se také vzdělával. V 16 letech Lee odešel z Virginie do Yorkshire v Anglii, aby dokončil formální vzdělání na gymnáziu Queen Elizabeth Grammar School ve Wakefieldu. Oba jeho rodiče zemřeli v roce 1750. V roce 1753 se po cestování po Evropě vrátil do Virginie, aby pomohl svým bratrům spravovat majetek, který zanechali jeho rodiče.\n\nV roce 1757 byl Lee jmenován smírčím soudcem v kraji Westmoreland. V roce 1758 byl zvolen do Virginie House of Burgesses, kde se setkal s Patrickem Henrym. Lee se stal časným zastáncem nezávislosti a stal se jedním z prvních, kdo vytvořil Committees of Correspondence (Výbory korespondence), sloužící pro komunikaci mezi kolonisty, kteří se v ostatních koloniích zasazují o získání nezávislosti. V roce 1766, téměř deset roků před americkou revoluční válkou, Lee je spoluautorem Westmoreland Resolution, dokumentu veřejně podepsaném prominentními vlastníky půdy, kteří se setkali v Leedstownu v kraji Westmoreland ve Virginii dne 27. února 1766. Toto usnesení bylo podepsáno čtyřmi bratry George Washingtona a Gilberta Campbella.\n\nV srpnu 1774 byl Lee vybrán jako delegát prvního kontinentálního kongresu ve Filadelfii. V dokumentu „Lee Resolution“ ze dne 7. června 1776 během druhého kontinentálního kongresu předložil Lee tento návrh, který obsahoval návrh vyhlášení nezávislosti na Velké Británii, který zní (zčásti):\nLee se vrátil do Virginie v době, kdy Kongres hlasoval a přijal Deklaraci nezávislosti, ale podepsal dokument, až když se vrátil do Kongresu.\n\nLee byl zvolen šestým prezidentem Kongresu na základě článků Articles of Confederation 30. listopadu 1784 v Trentonu v New Jersey. Kongres se konal od 11. ledna 1785 na staré newyorské radnici New York City Hall. Lee kongresu předsedal až do 23. listopadu 1785. Ačkoli mu nebyl vyplácen plat, jeho výdaje na domácnost byly pokryty částkou 12 203,13 USD.\n\nLee se obával zavedení federálních daní a věřil, že pokračování v půjčování cizích peněz je neobezřetné. Během jeho volebního období tvrdil, že státy by měly vzdát svých požadavků na severozápadní území, umožnit federální vládě financovat jejich závazky prodejem těchto území. Napsal příteli a kolegovi Samuelovi Adamsovi:\n\nDebata se týkala rozšíření nařízení z roku 1784 Thomase Jeffersona. Dne 3. května 1785 William Grayson z Virginie poslal James Monroe návrh na změnu územních podmínek. \n\nJedna z lodí třídy Liberty nesla jeho jméno. \n\n"}
{"id": "1553582", "url": "https://cs.wikipedia.org/wiki?curid=1553582", "title": "Zemiansky Vrbovok", "text": "Zemiansky Vrbovok\n\nZemiansky Vrbovok je obec v okrese Krupina v Banskobystrickém kraji na Slovensku, asi 25 km jihovýchodně od BanskéŠtiavnice. Žije zde  obyvatel.\n\nPrvní písemná zmínka o obci pochází z roku 1285. V obci se nachází jednolodní neoklasicistní evangelický kostel z roku 1923.\n"}
{"id": "1553584", "url": "https://cs.wikipedia.org/wiki?curid=1553584", "title": "Tituly a vyznamenání Umberta II.", "text": "Tituly a vyznamenání Umberta II.\n\nUmberto II., poslední italský král, během svého života obdržel řadu národních i zahraničních titulů a vyznamenání. V době své vlády byl také velmistrem italských řádů.\n\n\n\nPři svém narozením mu byl udělen tradiční titul \"princ piemontský\". Toto udělení bylo potvrzeno královským dekretem ze dne 29. září 1904.\n\n\n\n"}
{"id": "1553593", "url": "https://cs.wikipedia.org/wiki?curid=1553593", "title": "Den ozbrojených sil České republiky", "text": "Den ozbrojených sil České republiky\n\nDen ozbrojených sil České republiky je památným dnem Ministerstva obrany České republiky, který odkazuje na 30. červen 1918, kdy došlo u francouzského města Darney ke slavnostní přísaze příslušníků Československé střelecké brigády československých legií ve Francii. Den ozbrojených sil ČR byl vyhlášen rozkazem prezidenta republiky č. 10 ze dne 7. února 2002. \n\nDne 30. června 1918 došlo u tábora Kleber za městem Darney k historickému okamžiku. Šest tisíc shromážděných příslušníků 21. a 22. čs. střeleckého pluku zde slavnostně složilo vojenskou přísahu, kterou se zavazovali ke službě budoucí Československé republice. Jednalo se o významný předěl v budování samostatného československého státu, který stvrzoval suverenitu československých legií, jako ozbrojených sil dosud ještě neexistujícího státu. Slavnostní přísaze byl přítomen tajemník Československé národní rady dr. Edvard Beneš a francouzský prezident Raymond Poincaré. Ten v rámci programu osobně předal bojový prapor 21. čs. střeleckému pluku. \n\nDen ozbrojených sil ČR je od roku 2002 připomínán slavnostním nástupem vojáků Armády České republiky na čestném dvoře Národního památníku na Vítkově za účasti špiček armádního velení, válečných veteránů, členů vlády a parlamentu i prezidentů. Při této příležitosti dochází k předávání vyznamenání rezortu obrany, povyšování do vyšších hodností, či předávání bojových praporů útvarům Armády České republiky. Současně se pravidelně konají pietní akty u památníku ve francouzském Darney za účasti místní samosprávy, zástupců českého a slovenského velvyslanectví a ozbrojených sil České republiky a Francie. \n\n\n"}
{"id": "1553596", "url": "https://cs.wikipedia.org/wiki?curid=1553596", "title": "Turistická značená trasa 5570", "text": "Turistická značená trasa 5570\n\nTrasa ve svém začátku prochází obcí Žaškov, na jejímž konci odbočí k jihu a vystoupá do Žaškovského sedla, odtud projde kolem dvou Závrtů pod Šípom po hřebenu do Sedla pod Šípom. Přes Hrdošnou skalu pak sestoupá do obce Komjatná.\n"}
{"id": "1553599", "url": "https://cs.wikipedia.org/wiki?curid=1553599", "title": "Dudar", "text": "Dudar\n\nDudar je obec v Maďarsku v župě Veszprém, spadající pod okres Zirc. Nachází se asi 6 km severovýchodně od Zirce a asi 50 km severně od Veszprému. V roce 2015 zde žilo 1 649 obyvatel. Dle údajů z roku 2011 tvoří 87,5 % obyvatelstva Maďaři, 1,4 % Němci a 0,5 % Romové, přičemž 12,2 % obyvatel se k národnosti nevyjádřilo.\n\nKromě hlavní části je součástí obce i osada \"Kisdudar\".\n\nSousedními obcemi jsou Bakonynána, Bakonyoszlop, Csetény a Nagyesztergár.\n"}
{"id": "1553603", "url": "https://cs.wikipedia.org/wiki?curid=1553603", "title": "Lókút", "text": "Lókút\n\nLókút () je obec v Maďarsku v župě Veszprém, spadající pod okres Zirc. Nachází se asi 7 km jihozápadně od Zirce, asi 15 km severně od Veszprému. V roce 2015 zde žilo 398 obyvatel. Dle údajů z roku 2011 tvoří 93 % obyvatelstva Maďaři, 29,4 % Němci a 0,2 % Romové, přičemž 6,1 % obyvatel se k národnosti nevyjádřilo. Název znamená \"koňská studna\".\n\nKromě hlavní části je součástí obce i osada \"Óbányapuszta\".\n\nSousedními obcemi jsou Hárskút a Pénzesgyőr, sousedním městem Zirc (přes osadu Akli).\n"}
{"id": "1553604", "url": "https://cs.wikipedia.org/wiki?curid=1553604", "title": "Nagyesztergár", "text": "Nagyesztergár\n\nNagyesztergár [naďestergár] () je obec v Maďarsku v župě Veszprém, spadající pod okres Zirc. Nachází se asi 1 km severovýchodně od Zirce. V roce 2015 zde žilo 1 156 obyvatel. Dle údajů z roku 2011 tvoří 82,1 % obyvatelstva Maďaři a 13,5 % Němci, přičemž 17,7 % obyvatel se ke své národnosti nevyjádřilo.\n\nKromě hlavní části jsou součástí obce i osady \"Stengertanya\" a \"Veimpuszta\".\n\nSousedními obcemi jsou Dudar a město Zirc.\n"}
{"id": "1553608", "url": "https://cs.wikipedia.org/wiki?curid=1553608", "title": "Total Direct Energie (cyklistický tým) – Sezona 2020", "text": "Total Direct Energie (cyklistický tým) – Sezona 2020\n\nCyklistický tým Total Direct Energie navazuje na své cyklistické úspěchy, který získal od roku 1984, jako amatérský tým Système U a od roku 2000 jako profesionální tým Bonjour.\n\n\nDo týmu přišlo 9 nových závodníků.\nZ týmu odešlo 6 závodníků, z toho 5 ukončilo sportovní kariéru.\n\nCelkový výsledková listina účasti na závodech v roce 2020.\n\nJsou uváděna jen pódiová vítězství.\nNásledující tabulky prezentují výsledky týmu v hlavních závodech mezinárodního cyklistického kalendáře (pět hlavních klasik a tři grand tour).\n\nDne 5. prosince 2019 bylo oznámeno, že se tým nebude účastnit závodu Giro d'Italia 2020. Důvodem jsou omezené kapacity 24 členného týmu.\n\n\n, ale jen částečně.\n\n\n"}
{"id": "1553611", "url": "https://cs.wikipedia.org/wiki?curid=1553611", "title": "Olaszfalu", "text": "Olaszfalu\n\nOlaszfalu [olasfalu] () je obec v Maďarsku v župě Veszprém, spadající pod okres Zirc. Nachází se asi 2 km jihovýchodně od Zirce a asi 18 km severovýchodně od Veszprému. V roce 2015 zde žilo 1 033 obyvatel. Dle údajů z roku 2011 tvoří 86,8 % obyvatelstva Maďaři a 3,8 % Němci, přičemž 13,2 % obyvatel se ke své národnosti nevyjádřilo.\n\nKromě hlavní části jsou součástí obce i osady \"Alsópere\" a \"Felsőpere\".\n\nSousedními obcemi jsou Eplény a město Zirc.\n"}
{"id": "1553613", "url": "https://cs.wikipedia.org/wiki?curid=1553613", "title": "Thomas Heyward Jr. (politik)", "text": "Thomas Heyward Jr. (politik)\n\nThomas Heyward Jr. (28. července 1746, Jižní Karolína – 6. března 1809, Jižní Karolína) byl signatářem Deklarace nezávislosti Spojených států a článků the Articles of Confederation, ústavy USA, jako delegát Jižní Karolíny.\nThomas Heyward Jr. se narodil ve farnosti sv. Lukáše (nyní známá jako Jasper County), v Jižní Karolíně a vzdělával se doma, poté odcestoval do Anglie studovat právo, kde byl členem společnosti The Honourable Society of the Middle Temple, jednoho ze čtyř soudních institucí (další jsou Inner Temple, Gray's Inn a Lincoln's Inn.) Byl zvolen do kontinentálního kongresu v roce 1775 a následující rok podepsal Deklaraci nezávislosti.\n\nHeyward se vrátil do Jižní Karolíny v roce 1778, aby pracoval jako soudce. Jako velitel milicí byl zajat Brity při obléhání Charlestonu v Jižní Karolíně. Po válce nadále sloužil jako soudce a v roce 1798 odešel z veřejného života. \n\nJe pohřben na Old House Plantation poblíž Ridgelandu v Jasper County v Jižní Karolíně. Místo byl zapsáno do národního registru historických míst v roce 1997.\n\nHeyward byl ženatý dvakrát, ve věku 26 a ve věku 40 let a obě jeho manželky se jmenovaly Elizabeth. První Elizabeth, dcera Col. Johna a Sarah Gibbes Mathews, narozená 1753. Její bratr John byl guvernérem Jižní Karolíny. Zemřela při porodu v roce 1782 ve Filadelfii, kam za ním přicestovala po jeho propuštění jako válečného zajatce. Je tam pohřbena na dvoře biskupského kostela sv. Petra. Měli šest dětí, ale jen jeden syn, Daniel, přežil dětství. Druhá Elizabeth, 1769–1833, dcera plk. Thomase a Mary Elliott Savage of Charleston mu dala tři děti, Thomase, Williama a Elizabet, ty se dožily dospělosti. V 21. století existuje řada potomků jeho dětí. K pozoruhodným potomkům patří DuBose Heyward, jehož román a pozdější divadelní hra Porgy vykresluje černochy bez blahosklonnosti a kterou George Gerswhin proměnil v populární operu Porgy and Bess, americké hudební dílo.\n\nDne 27. srpna 1780 byl Heyward zajat britskými jednotkami. Jen několik hodin poté, co byl zatčen, byl spolu s dalšími 28 „vůdci povstání“ přemístěni na strážní loď v přístavu. 4. září byli transportováni do St. Augustine na Floridě. V zajetí zůstali asi 11 měsíců, dokud nebyli propuštěni při výměně vězňů.\n\n\n"}
{"id": "1553617", "url": "https://cs.wikipedia.org/wiki?curid=1553617", "title": "Pénzesgyőr", "text": "Pénzesgyőr\n\nPénzesgyőr [pénzešďér] je obec v Maďarsku v župě Veszprém, spadající pod okres Zirc. Nachází se asi 8 km jihozápadně od Zirce a asi 16 km severozápadně od Veszprému. V roce 2015 zde žilo 337 obyvatel. Dle údajů z roku 2011 tvoří 70,4 % obyvatelstva Maďaři a 10,7 % Němci, přičemž 29,6 % obyvatel se ke své národnosti nevyjádřilo.\n\nKromě hlavní části jsou součástí obce i osady \"Gyulaház\", \"Kerteskő\", \"Kőrisgyőr\" a \"Pénzeskút\".\n\nSousedními obcemi jsou Bakonybél a Lókút, sousedním městem Zirc (přes osadu Akli).\n"}
{"id": "1553620", "url": "https://cs.wikipedia.org/wiki?curid=1553620", "title": "Grieghallen", "text": "Grieghallen\n\nGrieghallen je koncertní síň v norském městě Bergen. Má kapacitu 1500 míst. Pojmenována byla na počest norského skladatele Edvarda Griega, který vedl Bergenský filharmonický orchestr v letech 1880–1882. Pro tento orchestr je v současnosti Grieghallen domovskou scénou. Hala je však využívána i pro jinou hudbu než vážnou, v roce 1986 se zde konalo například finále soutěže Eurovision Song Contest. V budově je i nahrávací studio, využívaná hojně norskou blackmetalovou scénou. Síň byla postavena v letech 1967–1978, v modernistickém stylu, dánským architektem Knudem Munkem.\n"}
{"id": "1553627", "url": "https://cs.wikipedia.org/wiki?curid=1553627", "title": "Rava", "text": "Rava\n\nRava je malý ostrov v Jaderském moři. Je součástí Chorvatska, leží v Zadarské župě a spadá pod opčinu města Zadar. Nacházejí se zde dvě vesničky \"Mala Rava\" a \"Vela Rava\", které dohromady tvoří vesnici Rava se 117 obyvateli, jediné oficiální sídlo na ostrově.\n\nMolat je součástí Zadarského souostroví a nachází se v jeho středu. Na západ od ostrova se nachází ostrov Dugi otok, na východ ostrov Iž, dále se kolem ostrova rozprostírají ostrůvky Mrtvonjak, Galijica, Luški otok, Maslinovac, Ravica, Fulija a Kudica.\n\nHlavním příjmem zdejších obyvatel je turismus, dále pak zemědělství a pěstování vinné révy.\n"}
{"id": "1553645", "url": "https://cs.wikipedia.org/wiki?curid=1553645", "title": "Redzed", "text": "Redzed\n\nZdeněk Veselý (* 17. dubna 1998) je český rapper a hudební producent, známý více jako Redzed. Pochází z města Hustopeče, nacházející se v Jihomoravském kraji v okrese Břeclav. Je znám především pro svůj osobitý styl kombinování rapové hudby s žánry, jako je například Nu Metal, nebo klasický Heavy Metal. Toto kombinování žánrů postihuje jak instrumentální, tak vokální projev v jeho skladbách. Téměř v každé jeho skladbě jsou zakomponovány kytarové samply, které si sám nahrává, beaty si rovněž skládá a produkuje sám. Další specifickou vlastností Redzeda je to, že ačkoliv je svou národností Čech, tak ke psaní svých písní používá výhradně Anglický jazyk. Sám to v rozhovoru odůvodnil tak, že mu Angličtina připadá jako zvučnější jazyk a zároveň může říkat více naturalistické věci tak, aby se nad tím nikdo příliš nepozastavoval. Silná stránka jeho hudební koncepce nepochybně tkví v jeho žánrovém rozptylu, díky kterému má potenciál zaujmout široké spektrum posluchačů. \n\nHudbě se začal věnovat okolo 14 let, když začal hrát na kytaru. Vyrůstal na Black Sabbath, Korn a jiných metalových kapelách, které ho v hudbě znatelně ovlivnily. Na střední škole měl první vlastní kapelu, se kterou zkoušel dělat covery na grungeovou a alternativní hudbu. Kapela se však rozpadla, což vedlo k založení nové. S touto už tvořil vlastní hudbu, která v sobě nesla prvky nu metalu. Následně se Redzed začal věnovat sólo tvorbě. Učil se sám skládat a produkovat beaty. V počátcích experimentoval s elektronickou hudbou a na svém SoundCloud profilu vydal první dva projekty, na nichž se objevily trapové a dubstepové beaty. Na svou přezdívku přišel spojením jmen dvou postav ze dvou jeho oblíbených filmů, a sice Red z Vykoupení z věznice Shawshank a Zed z . Poté si vytvořil YouTube kanál †REDZED†. Na něj nahrál v pořadí již třetí projekt s názvem „WHEN I WAS SO PARANOID“. Jedná se o mixtape s deseti tracky, slyšet na něm můžeme zpívané kytarové věci, trapové a dubstepové instrumentály, ale také první track s rapovou složkou – („Fuck Trap”). Rok 2017 otevřel albem „MELANCHOBOY1998“, šlo o podobný koncept, jako u předchozího počinu, tedy mix všeho, co Redzeda bavilo. Po těchto dvou projektech došlo u Redzeda k největšímu dosavadnímu progresu, když zapracoval na výslovnosti angličtiny a víceméně si ujasnil, kterým směrem povedou jeho další kroky. \n\nKonec roku 2017 byl pro Redzeda klíčový. Na podzim odehrál ve Zlíně svůj první koncert a v prosinci se zapsal do podvědomí fanoušků českého rapu, když jeho track „Dopamine” sdílel rapper Protiva na sociálních médiích. Paradoxně se zrovna nejednalo o rapový song, ale pouhá skutečnost, že Čech dělá v angličtině undergroundovou hudbu, byla dostačující k tomu, aby se dostalo pozornosti i čerstvě vydanému albu „ECSTASY“. K trackům „Rampage” a „mosh pit in my stomach” vznikly i první videoklipy. Redzeda si tou dobou všiml také například MC Gey, což bylo rovněž příčinou přílivu mnoha nových fanoušků. Rok 2018 tedy odstartoval již s větší publicitou. Hodně lidí začalo obdivovat kombinaci Redzedových vlastností, které jsou na pohled výplodem inspirace od zahraničních rapperů a zpěváků. V komentářích na sociálních médiích byl označován za českého Ghostemanea, $crima, Lil Peepa, Kurta Cobaina, či dokonce Ozzy Osbournea. Většinou se jednalo o přirovnání s podpůrným úmyslem, podobnost však neunikla ani haterům, jejichž vyjádření nesly takové názory, že na Redzedovi nevidí nic originálního, a tak podobně. Celkové hodnocení jeho tvorby je ale převážně pozitivní.\n\nV březnu 2018 vyšlo další album s názvem „GERD“. Na něm se objevilo zajímavé jméno z americké Tampy, a to Tsunami J. V květnu toho roku Redzed šokoval fanoušky Scarlxrda, když vystupoval jakožto předskokan na jeho show v pražské MeetFactory. O další překvapení se postaral na letním Hip Hop Kempu, kde také nečekaně vystoupil. V tento moment už o Redzedovi vědělo opravdu velké množství lidí. Následně začal postupně vydávat singly, ze kterých se později skládala drtivá většina nadcházejícího alba „BOHEMIAN PSYCHO“. Hned na začátku roku 2019 se Redzed vypravil na „Cruci-Fiction Tour”, koncertní turné společně se slovenským rapperem RNZ a Sodomou Gomorou (ZNK) po celé České republice. Propojení fanoušků těchto zástupců temných žánrů se vydařilo, přestože se této konfrontace Redzed trochu bál. Podle jeho slov mu není tvorba Sodomy Gomory úplně blízká.\n\n„BOHEMIAN PSYCHO“ vyšlo v březnu 2019, i jako fyzický nosič, dostupný na e-shopu ZNK. Na albu se kromě známých hitů jako „Straight Outta Flames” a „Rave In The Grave” nachází další americká stopa v podobě rappera Gizma na tracku „Ghoul”. Který byl vzápětí vydán s videoklipem na YouTube kanálu TRASH 新 ドラゴン, ten je celosvětově proslulý a má přes dva miliony odběratelů. Později následovala řada singlu, mezi nimiž se vyrojily hity jako „My Bats Will Eat You”, „Alien”, nebo společný track s Billem $aberem – „Horror”. S nimi přišla i vlna vystoupení po velkých českých hudebních festivalech, která zahrnovala například Votvírák, nebo Rock for People. 13. září 2019 proběhlo v pražském Storm Clubu výjimečné setkání Redzeda s již zmiňovanými americkými hosty Gizmem a Billem $aberem v rámci vystoupení rappera Ramireze z labelu G*59 RECORDS. V říjnu vyšlo EP o třech písních nesoucí název „Cemetery Punk”, tou nejznámější z nich se stal převážně trapově znějící song „Meth Phonk”.\n\n\n\n\n\n\n\n"}
{"id": "1553646", "url": "https://cs.wikipedia.org/wiki?curid=1553646", "title": "Rivanj", "text": "Rivanj\n\nRivanj () je malý ostrov v Jaderském moři. Je součástí Chorvatska, leží v Zadarské župě a spadá pod opčinu města Zadar. Žije zde celkem 31 obyvatel, z nichž všichni žijí ve vesničce Rivanj, jediném sídle na ostrově.\n\nMolat je součástí Zadarského souostroví. Západně se nachází ostrov Sestrunj, jihovýchodně ostrov Ugljan. Dále se kolem ostrova rozprostírají ostrůvky Idula, Mala Sestrica, Srednja Sestrica a Velika Sestrica.\n\nNa konci července 2007 zasáhl ostrov požár, který zničil třetinu ostrova a který bylo možné pozorovat až ze Zadaru. Požár naštěstí neohrozil životy lidí ve vesnici a šířil se pouze po neobydlené části ostrova.\n"}
{"id": "1553647", "url": "https://cs.wikipedia.org/wiki?curid=1553647", "title": "Bohumil Jiroušek", "text": "Bohumil Jiroušek\n\nBohumil Jiroušek (* 16. července 1972 Benešov) je český historik, kandidát na funkci rektora Jihočeské univerzity v Českých Budějovicích pro období let 2020 až 2024.\n\nV letech 1990 až 1995 vystudoval obor český jazyk a literatura – dějepis na Pedagogické fakultě Jihočeské univerzity v Českých Budějovicích. V rámci doktorského studia českých dějin na Historickém ústavu JU se specializoval na problematiku historiografie a moderní české a středoevropské historie a kultury. Následně působil na Historickém ústavu Filozofické fakulty JU, v letech 2000 až 2004 také v Archivu Akademie věd ČR a v Ústavu pro soudobé dějiny Akademie věd ČR, v roce 2005 se habilitoval a v roce 2014 byl jmenován profesorem českých dějin a československých dějin (na návrh Univerzity Pardubice).\n\nPředmětem jeho odborného zájmu jsou kulturněhistorické a kulturální přístupy, problematika historiografie, vazby mezi vědou, kulturou, ideologií a politikou. Na Filozofické fakultě JU je vedoucím Oddělení kulturálních studií v rámci Ústavu věd o umění a kultuře. V letech 2011 až 2016 byl proděkanem pro vědu a výzkum FF JU.\n\nV květnu 2016 byl jmenován prorektorem pro rozvoj a vnitřní hodnocení Jihočeské univerzity v Českých Budějovicích, později prorektorem pro vnitřní hodnocení. V prosinci 2019 jej Akademický senát JU zvolil hned v prvním kole první volby kandidátem na funkci rektora Jihočeské univerzity v Českých Budějovicích. Funkce by se měl ujmout po jmenování prezidentem republiky dne 1. dubna 2020, vystřídá v ní Tomáše Machulu.\n\nVe volném čase rád cestuje, oblíbenými lokalitami jsou například příhraniční oblasti Bavorska, Rakouska nebo Polska.\n"}
{"id": "1553654", "url": "https://cs.wikipedia.org/wiki?curid=1553654", "title": "Kuchyně Jižního Súdánu", "text": "Kuchyně Jižního Súdánu\n\nJihosúdánská kuchyně je založena na obilovinách (kukuřice, čirok). Dále se používají arašídy, batáty (sladké brambory), brambory, zelenina, luštěniny (fazole, čočka) nebo okra. V menší míře se používá také cukrová třtina nebo exotické ovoce (mango, papája). Z masa se nejčastěji používá kozí a skopové, v menší míře také kuřecí. Maso se nejčastěji vaří, griluje nebo suší. V oblastech řek a bažin se používá i rybí maso.\n\nV Jižním Súdánu se často setkáme s pokrmy z etiopské, eritrejské, ugandské nebo keňské kuchyně, a to převážně v restauracích. Kuchyně Jižního Súdánu byla též ovlivněna arabskou kuchyní.\n\nPříklady pokrmů z Jižního Súdánu:\n\n\nFirma provozující jihosúdanský pivovar (\"Southern Sudan Beverages Limited\") zkrachovala v roce 2016, do té doby ale vyráběla 3 druhy piv, z nichž nejznámější nesl název \"White Bull Lager.\" Populární je také karkade nebo káva.\n"}
{"id": "1553655", "url": "https://cs.wikipedia.org/wiki?curid=1553655", "title": "Roberto Marcelo Levingston", "text": "Roberto Marcelo Levingston\n\nRoberto Marcelo Levingston Laborda (19. ledna 1920 San Luis – 17. června 2015 Buenos Aires) byl argentinský politik, voják a pedagog. Dne 18. června 1970 se stal po vojenském převratu, který svrhl vládu Juana Carlose Onganía, 30. prezidentem Argentiny, kterým zůstal do 22. března 1971, kdy jej sesadil další převrat, který vedl Alejandro Agustín Lanusse.\n\nByl skotského, francouzského a španělského původu. Od roku 1938 studoval Národní vojenskou akademii a po jejím absolvování byl zařazen ke jezdectvu. V roce 1948 byl povýšený do hodnosti kapitána a začal působit na ministerstvu války. O další dva roky později začal působit ve vojenské tajné službě. V roce 1956 byl povýšený na podplukovníka a od následující roku učil na Vysoké vojenské škole. V roce 1957 byl krátce jako vojenský atašé ve Spojených státech amerických. Ke konci roku 1960 byl povýšen do hodnosti plukovníka a začal pracovat ve velitelství 3. armádního sboru. Později se vrátil do tajné služby. Od roku 1963 pracoval v generálním štábu pozemních sil. V roce 1966 byl povýšen do hodnosti brigádního generála. Na přelomu let 1969 a 1970 byl opět ve Spojených státech amerických v roli vojenského atašé.\n"}
{"id": "1553660", "url": "https://cs.wikipedia.org/wiki?curid=1553660", "title": "Atic Atac", "text": "Atic Atac\n\nAtic Atac je akční dobrodružná videohra typu arkáda pro počítače ZX Spectrum a BBC Micro vyvinutá a distribuovaná firmou Ultimate Play The Game z roku 1983. Hru napsali bratři Tim a Chris Stamper.\n\nHráč prochází rozsáhlé bludiště zobrazené v neobyklé perspektivě, místnosti jsou zobrazené z pohledu shora, avšak postavy jsou ukázány zpohledu ze strany. Tato perspektiva byla později mnohokrat napodobená.\n"}
{"id": "1553668", "url": "https://cs.wikipedia.org/wiki?curid=1553668", "title": "Prezidentské primárky Demokratické strany USA 2020", "text": "Prezidentské primárky Demokratické strany USA 2020\n\nPrimární volby Demokratické strany před volbou prezidenta Spojených států amerických 3. listopadu 2020 mají za cíl vybrat přibližně 3979 delegátů, kteří na stranickém národním shromáždění v červenci 2020 v Milwaukee vyberou stranickou dvojici kandidátů na místa prezident a viceprezidenta Spojených států amerických. Volby proběhnou od února do června 2020 ve všech 50 státech, ve Washingtonu, D.C., dalších pěti teritoriích a i mezi registrovanými příznivci strany v zahraničí.\n\nKromě zmíněných přibližně 3989 delegátů se bude národního shromáždění Demokratické strany účastnit rovněž 771 takzvaných superdelegátů, jejichž význam je oproti předchozím primárkám oslabem. Fakticky začnou do hlasování zasahovat, až pokud by v první kole nebyl zvolen žádný kandidát.\n\nDemokratické primárky navazují na primárky v roce 2016, ze kterých strana vyslala do volby Hillary Clintonovou a Tima Kaina, kteří ovšem s Donaldem Trumpem a Mikem Pencem prohráli.\n\n\nAndrew Yang, zakladatel Venture for America, 6. listopadu 2017\n\nDeval Patrick, bývalý guvernér státu Massachusetts, 14. listopadu 2019\n\n\n"}
{"id": "1553670", "url": "https://cs.wikipedia.org/wiki?curid=1553670", "title": "Sladkovského náměstí", "text": "Sladkovského náměstí\n\nSladkovského náměstí je jedno z menších náměstí v Praze 3 na Žižkově. Je pojmenováno po demokratickém novináři a politikovi Karlu Sladkovském (1823–1880).\n\nNáměstí vzniklo v roce 1890, tedy v době, kdy se Žižkov rozvíjel jako samostatné město (tím se stal roku 1881). Dříve byla v těchto místech viniční usedlost zvaná podle svého někdejšího majitele Reismonka. Svůj název si už od doby vzniku náměstí udrželo.\n\nNevelké náměstí o rozměrech asi 80 × 30 m je ve starší části Žižkova u horní, východní části Seifertovy ulice, která ho ohraničuje ze severní strany. Na kratších stranách ohraničují náměstí činžovní domy ve vyústění Vlkovy ulice (na západě) a Čajkovského ulice (na východě) do Seifertovy ulice, k níž se náměstí mírně svažuje. Celou jižní stranu náměstí tvoří mohutná novorenesanční budova gymnázia Karla Sladkovského, původně c.k. vyšší reálky, postavená v letech 1898–1899 podle plánů Jindřicha Motejla, tehdejšího žižkovského městského inženýra.\n\nPrakticky celý prostor náměstí vyplňuje novogotický kostel sv. Prokopa, který je se svou 73 m vysokou věží jednou z dominant celého Žižkova. Výstavba kostela, jehož podobu navrhli architekti Josef Mocker a František Mikš, probíhala v letech 1898 až 1903.\n\nKolem náměstí vede po Seifertově ulici tramvajová trať, nejbližší zastávky jsou u Lipanské ulice.\n\n"}
{"id": "1553674", "url": "https://cs.wikipedia.org/wiki?curid=1553674", "title": "Anna z Rožmberka (rozcestník)", "text": "Anna z Rožmberka (rozcestník)\n\nAnna z Rožmberka může být příslušnice šlechtického rodu Rožmberků nebo do něho přivdaná:\n\n"}
{"id": "1553675", "url": "https://cs.wikipedia.org/wiki?curid=1553675", "title": "Seth Wescott", "text": "Seth Wescott\n\nSeth Wescott (* 23. června 1976 Durham (Severní Karolína)) je americký snowboardista.\n\nZačínal jako lyžař, v deseti letech přešel na snowboard. Absolvoval Carrabassett Valley Academy a v roce 1995 se stal reprezentantem USA.\n\nJe dvojnásobným olympijským vítězem v snowboardcrossu z let 2006 a 2010. Na mistrovství světa ve snowboardingu vyhrál v roce 2005 a byl druhý v letech 2003, 2007 a 2011. Na X Games byl druhý v letech 2004, 2005 a 2010 a třetí v roce 2007. Vyhrál čtyři závody světového poháru.\n\nV roce 2006 byl jako olympijský vítěz pozván na setkání s prezidentem George W. Bushem, ale odmítl s vysvětlením, že nesouhlasí s Bushovou politikou.\n\nVystupoval v televizním seriálu \"The Colbert Report\". Je spolumajitelem restaurace v lyžařském areálu Sugarloaf ve státě Maine. \n\n"}
{"id": "1553689", "url": "https://cs.wikipedia.org/wiki?curid=1553689", "title": "NGC 252", "text": "NGC 252\n\nNGC 252 je čočková galaxie v souhvězdí Andromedy. Její zdánlivá jasnost je 12,5 a úhlová velikost 1,5′ × 1,1′. Od Země je vzdálená 227 milionů světelných let. \n\nJe nejjasnějším členem skupiny galaxií LGG 12, jejímiž dalšími členy jsou NGC 260 vzdálená 240 Mly, PGC 2627 vzdálená 239 Mly, PGC 2752 vzdálená 237 Mly a PGC 2865 vzdálená 234 Mly.\n\nGalaxii objevil William Herschel 26. října 1786.\n\n"}
{"id": "1553691", "url": "https://cs.wikipedia.org/wiki?curid=1553691", "title": "Mimoza Veliu", "text": "Mimoza Veliu\n\nMimoza Veliu (* 1979) je albánská fotografka narozená v Makedonii. Žije a pracuje v Berlíně. \n\nV centru její umělecké fotografie je lidská bytost, která se staví proti zjevným hranicím. Její fotografie byly vystaveny v Berlíně, Vídni, New Yorku, Mnichově, Tiraně a dalších zemích. V roce 2008 získala spolu s kolegyní z Itálie Lindou Vukaj Riccomini první cenu za uměleckou fotografii od Kosova National Art Gallery. \n\n"}
{"id": "1553704", "url": "https://cs.wikipedia.org/wiki?curid=1553704", "title": "Angjelin Nënshati", "text": "Angjelin Nënshati\n\nAngjelin Nenshati (12. února 1929 Skadar – 18. dubna 2008) byl albánský fotograf. \n\nAngjelin Neshati vystudoval střední školu a od roku 1948 do roku 1957 pracoval jako učitel na školách Puka a Shkodra. Od mládí měl velkou vášeň pro profesi fotografa, praktikoval ji od svých 14 let vedle známého fotografa Rrabmashe. V roce 1948 založil v Puke první fotografickou laboratoř. S příchodem znárodnění pracoval v letech 1958 až 1990 jako profesionální fotograf a jako takový byl označován.\n\n"}
{"id": "1553713", "url": "https://cs.wikipedia.org/wiki?curid=1553713", "title": "Porva", "text": "Porva\n\nPorva je obec v Maďarsku v župě Veszprém, spadající pod okres Zirc. Nachází se asi 7 km severozápadně od Zirce a asi 28 km severozápadně od Veszprému. V roce 2015 zde žilo 422 obyvatel. Dle údajů z roku 2011 tvoří 88,9 % obyvatelstva Maďaři, 26,9 % Němci a 2,7 % Romové, přičemž 11,1 % obyvatel se ke své národnosti nevyjádřilo.\n\nKromě hlavní části jsou součástí obce i osady \"Ménesjáráspuszta\", \"Páliháláspuszta\", \"Pálinkaház\", \"Szépalmapuszta\" a \"Újszépalmapuszta\".\n\nJedinou sousední obcí je Borzavár.\n"}
{"id": "1553714", "url": "https://cs.wikipedia.org/wiki?curid=1553714", "title": "Turistická značená trasa 0853", "text": "Turistická značená trasa 0853\n\nTrasa ve svém začátku prochází částí města Ružomberok Rybárpole, poté vystoupá do Sedla pod Radičinou, odtud opět sklesá do obce Studničná. Pokračuje lehkým klesáním do obce Komjatná a dále dolů údolím k železniční zastávce Švošov.\n"}
{"id": "1553725", "url": "https://cs.wikipedia.org/wiki?curid=1553725", "title": "Niko Stefani", "text": "Niko Stefani\n\nNiko Stefani je albánský fotograf z vesnice Dardhe v Korçë. Narodil se do fotografické rodiny, jeho otec a strýc pocházeli z Ameriky, kde se naučili fotografické profesi. Později otevřel ateliér a studio v Tiraně.\n\n"}
{"id": "1553726", "url": "https://cs.wikipedia.org/wiki?curid=1553726", "title": "Předměřice nad Labem (nádraží)", "text": "Předměřice nad Labem (nádraží)\n\nPředměřice nad Labem je železniční stanice v jižní části obce Předměřice nad Labem v okrese Hradec Králové v Královéhradeckém kraji nedaleko řeky Labe. Leží na elektrizovaném úseku jednokolejné trati 031 (3 kV ss).\n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby stanice je pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firmy bratří Kleinů a Vojtěcha Lanny. 4. listopadu 1857 byl s místním nádražím uveden do provozu celý nový úsek trasy z Pardubic do Jaroměře, odkud byla trať od 1. června následujícího roku prodloužena dále až do Liberce.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná úrovňová nástupiště, k příchodu na nástupiště slouží přechody přes koleje.\n\n"}
{"id": "1553730", "url": "https://cs.wikipedia.org/wiki?curid=1553730", "title": "Misto Cici", "text": "Misto Cici\n\nMisto Cici (10. října 1902 – 9. listopadu 1980) byl albánský fotograf, který vyrostl ve městě Pogradec. Společně se svým bratrem se věnovali fotografii. Hlavní roli v jeho životě hrály cesty do Řecka a Itálie. Poté byl v roce 1925 pověřen Ředitelstvím cestovního ruchu a propagandistického tisku, aby vytvořil řadu uměleckých fotografií Pogradce. Toto zapojení jej identifikuje jako jednoho z prvních albánských uměleckých fotografů.\n\n"}
{"id": "1553735", "url": "https://cs.wikipedia.org/wiki?curid=1553735", "title": "Ladislav Novák (úředník)", "text": "Ladislav Novák (úředník)\n\nLadislav Novák (1922 Praha – 2002 Praha) byl tajemník v Ústřední radě odborů, vedoucí Kanceláře prezidenta republiky ČSSR, velvyslanec, pracovník Archeologického ústavu (ARÚ) a pracovník sekretariátu ČSSD.\n\nNarodil se v Praze na Smíchově v tehdejší Jeronýmově ulici č. 12. Otec byl úředníkem na Ministerstvu národní obrany, dědeček ředitelem Moravské pojišťovny. Po maturitě roku 1941 absolvoval další rok tzv. abiturientský kurs na obchodní akademii a nastoupil jako administrativní pracovník do ČKD Vysočany. \n\nPo osvobození pracoval v ústředí ROH v Praze na Perštýně. Zde poznal Antonína Zápotockého po jeho návratu z koncentračního tábora. Novák se stal tajemníkem Ústřední národohospodářské komise, od února 1948 vedoucím tajemníkem Národohospodářské komise. Zde se seznámil s Vlastou Žampachovou a 12. března 1949 se vzali. Za svědky jim byl Antonín Zápotocký a Josef Kolský, pozdější člen revizní komise KSČ. \n\nV roce 1951 byl členem československé delegace na zasedání Evropské hospodářské komise v Ženevě, v následujících letech až do roku 1956 byl členem čs. delegací na zasedání Hospodářské a sociální rady OSN. \n\nPo smrti Gottwalda a volbě Zápotockého prezidentem republiky přišel v dubnu 1953 na Hrad jako vedoucí sekretariátu prezidenta. V červnu 1954 po odchodu dosavadního předsedy Kanceláře prezidenta dr. Bohumila Červíčka byl jmenován vedoucím Kanceláře. \n\nVedoucím Kanceláře prezidenta republiky byl za prezidentů Antonína Zápotockého, Antonína Novotného a Ludvíka Svobody. \n\nV srpnu 1968 doprovázel Ludvíka Svobodu a československou delegaci na jednání do Moskvy, zúčastnil se jednání v Kremlu. Po návratu do Prahy nastala první etapa normalizace a ke změnám začalo docházet i v Kanceláři prezidenta. Byl podepsán ústavní zákon o federaci, se kterým souvisela i úvaha: prezident je Čech – vedoucí Kanceláře prezidenta musí být Slovák. Prezident proto odvolal Ladislava Nováka a místo něj jmenoval dr. Jána Pudláka. \n\nNovák byl přeřazen na ministerstvo zahraničních věcí a vyslán jako velvyslanec do Sjednocené arabské republiky. Při tzv. prověrkách byl vyloučený z KSČ. Na ministerstvu zahraničí mu bylo doporučeno, aby si hledal nové zaměstnání. Poté pracoval v Archeologickém ústavu ČSAV na úseku ochrany památek, zde projednával s investory záchranné výzkumy a jejich financování. Přitom si přivydělával překlady literatury (především pro nakladatelství Horizont), hlavně pod jmény Vojtěch Svarovský a Jaroslav Procházka. \n\nV roce 1982 dosáhl důchodového věku, ale pracoval až do roku 1990. Pak jako důchodce pracoval na sekretariátu ČSSD. \n\nVydání knihy svých vzpomínek a zamyšlení se již nedožil. Zemřel 5. ledna 2002. \n\nKnihu podle podkladů Ladislava Nováka a osobních rozhovorů zpracoval ing. Vladimír Procházka a vydalo nakladatelství Petrklíč Praha.\n\nDo KSČ vstoupil 1. června 1945, v roce 1970 byl z KSČ vyloučen.\n\n"}
{"id": "1553736", "url": "https://cs.wikipedia.org/wiki?curid=1553736", "title": "Szápár", "text": "Szápár\n\nSzápár [sápár] () je obec v Maďarsku v župě Veszprém, spadající pod okres Zirc. Nachází se asi 16 km severovýchodně od Zirce a asi 33 km severovýchodně od Veszprému. V roce 2015 zde žilo 481 obyvatel. Dle údajů z roku 2011 tvoří 94,2 % obyvatelstva Maďaři a 11,3 % Slováci, přičemž 11,1 % obyvatel se ke své národnosti nevyjádřilo.\n\nSousedními obcemi jsou Bakonycsernye, Csetény, Jásd a Tés.\n"}
{"id": "1553752", "url": "https://cs.wikipedia.org/wiki?curid=1553752", "title": "Pinezići", "text": "Pinezići\n\nPinezići () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Krk a je součástí opčiny města Krk. V roce 2011 zde žilo celkem 196 obyvatel.\n\nJedinou sousední vesnicí je Skrbčići.\n"}
{"id": "1553754", "url": "https://cs.wikipedia.org/wiki?curid=1553754", "title": "Moderní pětiboj na Letních olympijských hrách 2004", "text": "Moderní pětiboj na Letních olympijských hrách 2004\n\nModerní pětiboj na Letních olympijských hrách 2004 v Athénách se odehrával v dnech 26. srpna (muži) a 27. srpna (ženy) 2004. \n"}
{"id": "1553755", "url": "https://cs.wikipedia.org/wiki?curid=1553755", "title": "Prezidentské volby v Chorvatsku 2014–15", "text": "Prezidentské volby v Chorvatsku 2014–15\n\nPrezidentské volby v Chorvatsku se uskutečnily 28. prosince 2014. Vzhledem k tomu, že žádný z kandidátů nezískal v prvním kole většinu, 11. ledna 2015 se konalo druhé kolo, kam postoupili dva kandidáti s nejvyšším počtem hlasů – Ivo Josipović a Kolinda Grabarová-Kitarovičová. V druhém kole pak zvítězila Kolinda Grabarová Kitarovičová se ziskem 50,74 % hlasů a stala se tak první ženou v tomto úřadu.\n\nŠlo o šesté prezidentské volby od roku 1992.\n"}
{"id": "1553758", "url": "https://cs.wikipedia.org/wiki?curid=1553758", "title": "Ndoc Kodheli", "text": "Ndoc Kodheli\n\nNdoc Kodheli († 26. listopadu 1989) je jedním z nejvýznamnějších albánských fotožurnalistů druhé poloviny dvacátého století. Pocházel ze Skadaru, což je „fotografické město“, ve kterém působili fotografové rodiny Marubiů (Kodheli). Ndoc začal fotografovat během studia, později po dokončení vojenské služby byl zaměstnán u městských důstojníků. Pracoval na SHQUP (shtëpia qëndrore e ushtrisë, Tiranë, Armádní ředitelství, Tirana) a přispíval svými fotografiemi do časopisu \"10. července\" a do novin \"Luftëtari\", z nichž některé měly nejen popisnou, ale také estetickou hodnotu. V roce 1968 byl jmenován fotožurnalistou na ministerstvu zemědělství a od roku 1971 v Domě zemědělské propagandy, zejména v časopise \"Bujqësia Socialiste (Socialistické zemědělství\"). \n\nZemřel 26. listopadu 1989.\n"}
{"id": "1553769", "url": "https://cs.wikipedia.org/wiki?curid=1553769", "title": "Tunel Brančić", "text": "Tunel Brančić\n\nTunel Brančić (v srbské cyrilici Тунел Бранчић) je dálniční tunel na dálnici A2 v západním Srbsku. Název má podle nedaleké vesnice, resp. v blízkosti města Ljig. Tunel je dlouhý 945 m.\n\nTunel tvoří dvě trouby, každá z nich má dva jízdní pruhy. Má vlastní řídící centrum a proměnné dopravní značení. Každá trouba je široká 8,5 m, hlídá jej 88 kamer.\n\nTunel byl budován čtyři a půl roku, celkové náklady na jeho výstavbu dosáhly sumy 37 milionů dolarů. Jeho výstavbu realizovala domácí společnost Energoprojekt a čínská společnost Shandong High-Speed Group. Výstavbu provázely různé těžkosti s podložím i jeho sesuvy; vytěženo bylo nakonec 250 000 m zeminy. Proražen byl v březnu 2019, v jarních měsících byla instalována kabeláž v délce několika kilometrů a další elektrická zařízení. Tunel byl zprovozněn v srpnu téhož roku v souvislosti s otevřením dálničního úseku z Ljigu do města Čačak. \n"}
{"id": "1553771", "url": "https://cs.wikipedia.org/wiki?curid=1553771", "title": "Mistrovství Evropy v rychlobruslení 2020", "text": "Mistrovství Evropy v rychlobruslení 2020\n\nMistrovství Evropy v rychlobruslení 2020 se konalo ve dnech 10.–12. ledna 2020 v rychlobruslařské hale Thialf v nizozemském Heerenveenu. Jednalo se o 31. společné mistrovství Evropy a celkově o 45. evropský ženský šampionát a 114. mistrovství Evropy pro muže. Závodilo se na jednotlivých tratích.\n\nČeskou výpravu tvořily Martina Sáblíková a Nikola Zdráhalová.\n\nZávodu se zúčastnilo 20 závodníků.\nZávodu se zúčastnilo 20 závodníků.\nZávodu se zúčastnilo 20 závodníků.\nZávodu se zúčastnilo 16 závodníků.\nZávodu se zúčastnilo 23 závodníků.\nZávodu se zúčastnilo šest týmů.\nZávodu se zúčastnilo šest týmů.\nZávodu se zúčastnilo 19 závodnic.\nZávodu se zúčastnilo 20 závodnic.\nZávodu se zúčastnilo 19 závodnic.\nZávodu se zúčastnilo 16 závodnic.\nZávodu se zúčastnilo 18 závodnic.\nZávodu se zúčastnily čtyři týmy.\nZávodu se zúčastnilo pět týmů.\n"}
{"id": "1553778", "url": "https://cs.wikipedia.org/wiki?curid=1553778", "title": "Fiat 900T", "text": "Fiat 900T\n\nFiat 900T je malá dodávka vyráběná italskou automobilkou Fiat od roku 1976 do roku 1985. Ve výrobě nahradil podobný model Fiat 850T. Ve Velké Británii byl prodáván pod označením \"Fiat Citivan\". Vedle základní verze dodávky byl nabízen v řadě dalších úprav, včetně sedmimístného minibusu (pod označením \"Fiat 900E\") nebo jako kempingový vůz pod označeními \"Amigo\" a \"Pandora\".\n\nFiat 900T byl poháněn vzadu umístěným zážehovým motorem, řadovým čtyřválcem o objemu 903 cm³, který byl převzat z osobního automobilu Fiat 127. Verze použitá ve Fiatu 900T měla výkon 26 kW při 4500 otáčkách za minutu a točivý moment 61 Nm při 3300 otáčkách za minutu. Model 900T měl malá, dvanáctipalcová kola a průměr otáčení jen 9 metrů. Brzdy byly bubnové na přední i zadní nápravě. \n\nFiat v té době vůbec nevyráběl vozy v provedení pick-up, takže známé specializované firmy jako Zagato, Viotti, Fissore, Moretti, Orlandi, Vignale, Coriascoe Pasino kupovaly od Fiatu standardní dodávkové provedení vozu a přestavovaly je na pick-up a také na kempingové vozy. Firmy Coriasco a Fissore vyrazily na zadní část vozu vlastní VIN kód vedle originálního VIN kódu FIAT. Verze pick-up byla velmi podobná v té době vyráběné verzi \"Volkswagen Combi\" se zvednutou zadní částí, odnímatelnými bočnicemi a velkým prostorem pro náklad, který byl přístupný z obou stran.\n\n"}
{"id": "1553779", "url": "https://cs.wikipedia.org/wiki?curid=1553779", "title": "Fiat 508", "text": "Fiat 508\n\nFiat 508, často označovaný též Fiat 508 Balilla, je vůz nižší střední třídy (segment C) vyráběný (ve dvou základních verzích 508A a 508B) od roku 1932 do roku 1937 italskou automobilkou Fiat v několika karosářských variantách: dvoudvéřový a čtyřdveřový sedan, čtyřdveřový sedan s odnímatelnou střechou (tzv. \"torpédo\") a dvoudveřový roadster. Fakticky šlo o náhradu modelu Fiat 509, i když výroba tohoto předchozího modelu skončila již v roce 1929. Zpočátku měl třístupňovou, od roku 1934 čtyřstupňovou převodovku, čtyři sedadla a maximální rychlost okolo 80 resp. 85 km/h (podle verze). Stál 10 800 lir, což odpovídá asi 8300 euro v cenové hladině roku 2005. \n\nV samotné Itálii bylo vyrobeno přes 113 000 kusů vozu, kromě toho se licenčně vyráběl hned v několika zemích: v Československé republice, v automobilce Walter pod názvem Walter Junior, v \"Polsku\" v závodě Centralne Warsztaty Samochodowe, v \"Německu\" (NSU-Fiat) a ve \"Francii\": původně SAFAF, od roku 1934 Simca-Fiat.\n\nPůvodní verze modelu měla benzínový (zážehový) motor o objemu 995 cm³ a výkonu 15 kW při 3500 otáčkách za minutu a dosahovala maximální rychlosti 80 km/h. Převodovka byla třístupňová, bez jakékoliv synchronizace. Brzdy byly bubnové na všech kolech.\n\nNa konci roku 1933 byl výkon motoru zvýšen na 18 kW při 3500 otáčkách za minutu a maximální rychlost se tím zvýšila na přibližně 85 km. Vůz také dostal modernější, čtyřstupňovou převodovku. Od roku 1934 se vůz montoval s upravenou, trochu více aerodynamickou karoserií typu sedan, v Itálii označovanou jako „\"Berlina\"“, která byla nabízena ve dvoudveřové a čtyřdveřové modifikaci. Tato verze, vyráběná od roku 1934 se označuje jako Fiat 508B a původní model z roku 1932 dostal zpětně označení Fiat 508A.\n\nV roce 1937 byl na trh uveden další Fiat, na jehož konstrukci se již významně podílel Dante Giacosa a který na původní \"Fiat 508\" z roku 1932 (resp. 1934) skutečně částečně navazoval, ale jde o \"samostatný model\", který má řadu modernizovaných částí, včetně tehdy nepříliš obvyklého \"nezávislého zavěšení\" přední nápravy a lepší motor o větším objemu i výkonu, s tehdy moderním rozvodem OHV (oproti rozvodu SV u 508A/508B). Zpočátku byl proto označován jako Fiat 508 C nebo též Balilla 1100 (číslovka 1100 odkazuje k přibližnému objemu nového motoru, zatímco původní měl 995 cm³). Další neoficiální, ale běžně používané označení bylo Nuova Balilla 1100 (\"Nová Balilla 1100\"). Po další modernizaci v roce 1939 dostal i nové, zcela odlišné a jednodušší jméno Fiat 1100. Model Fiat 1100 se vyráběl v ještě větším počtu karosářských verzích než Fiat 508.\n\nFiat 1100 se poté vyráběl až do roku 1953 (a i když zhruba třetina doby byla 2. světová válka, kdy Fiat osobní auta téměř nevyráběl a vývoj byl zcela zastaven), za tak dlouho dobu došlo k celé řadě změn v interiéru, exteriéru, motorech a dalších mechanických částech. V roce 1953 byl nahrazen obdobně označeným, ale konstrukčně i vzhledově zcela odlišným vozem. K odlišení obou nepříbuzných modelů se proto někdy používá označení Fiat 1100 (1937) pro vůz vyráběný 1937–1953, zatímco automobil z let 1953–1969 může být označen jako Fiat 1100/103, kde 103 znamená interní typové označení, pod kterým byl vyvíjen („\"Tipo 103\"“). \n\n\n"}
{"id": "1553781", "url": "https://cs.wikipedia.org/wiki?curid=1553781", "title": "120 let FIAT", "text": "120 let FIAT\n\nAutomobilka FIAT patří mezi absolutně nejstarší, dosud vyrábějící, automobilky světa. Založena byla v Turíně již 11. července 1899, v roce 2019 tedy slavila 120. výročí své existence. Oslavy proběhly např. v závodě v Lingottu, který byl postaven roku 1922.. V České republice proběhly oslavy 120. výročí založení automobilky a výstava automobilů 21. a 22. září v krásných prostorách zahrad Trojského zámku v Praze. Akci společně uspořádaly klub \"FIAT Car Classic (FCC)\" a \"FIAT klub Praha\" za podpory \"FIAT Chrysler Automobiles Česká republika\", Autoklubu České republiky a \"Autocentra Dojáček\". Na slavnostním zahájení akce promluvil mimo jiné obchodní ředitel Fiatu \"Vít Pěkný\". Ve stylovém prostředí italského baroka (autorem projektu Trojského zámku byl italský architekt Giovanni Domenico Orsi) se obdobná akce uskutečnila již potřetí, protože zde probíhaly rovněž oslavy 100. a 110. výročí automobilky FIAT. \n\nV expozici chyběly jen nejstarší automobily (od roku 1899 do poloviny 20. let, tedy přibližně prvních 25 let výroby), jinak byla zastoupena téměř kompletní produkce automobilky FIAT od 20. let 20. století až do současnosti, dále pak licenční vozy značek Polski FIAT, Lada (Žiguli), Steyr-Puch či Zastava a také automobily dalších italských značek, nad kterými automobilka FIAT v minulosti postupně převzala kontrolu. Přibližně polovina exponátů byly vozy z 50. až 70. let minulého století, kdy byl FIAT největším evropským automobilovým výrobcem a současně nabízel vozy hned sedmi modelových řad. Starší vozy jsou také častějším předmětem zájmu sběratelů. Celkem bylo vystaveno 280 vozů. Vystaveny byly též vozy po známých lidech, např. vínový sedan FIAT 131 Mirafiori herce Jiřího Štěpničky nebo tmavá limuzína FIAT 130, kterou původně vlastnil Karel Gott nebo FIAT 500, jehož první majitelkou byla Ivana Zelníčková, později Ivana Trumpová.\n\nUnikát mezi vystavenými nejstaršími vozy byl závodní vůz Fiat 520 Competizione z roku 1928. Motor: řadový šestiválec, 2244 ccm, výkon 33 kW (45 k) při 3400 otáčkách za minutu. Maximální rychlost 80 km/h, spotřeba 18,2 litrů na 100 km. Převodovka čtyřstupňová, pohon zadních kol, brzdy kapalinové bubnové vpředu i vzadu. Délka 3960 mm, šířka 1670 mm a výška 1470 mm, hmotnost 1288 kg. Historie vozu: vozidlo bylo zakoupené v roce 1984 na Slovensku, renovace byla dokončena v roce 2018. Vystavený exponát je z roku 1928, přičemž výroba modelu probíhala v letech 1927-1930 v Itálii. \n\nDalším zajímavým modelem byl Fiat 514, vyráběný v letech 1929–1932, měl již celokovovou karoserii a jako první vůz také hydraulické tlumiče. Vyráběl se v řadě dvoudveřových a čtyřdveřových provedení (spider, kupé, sedan, torpédo ad.) a v letech 1931–1935 také licenčně v ČSR firmou Walter v Jinonicích pod označením Walter Bijou. Vyráběl se také ve Španělsku, ve společnosti „Fiat Hispania“, z které později (až v roce 1950) vznikla společnost SEAT. Dalším modelem významným pro historii automobilky byl Fiat 508 (označovaný též \"Fiat 508 Balilla\") vyráběný v letech 1932 až 1937. Licenčně byl opět vyráběn i v tehdejší ČSR (pod názvem Walter Junior) a také v Polsku, Německu (NSU-Fiat) a Francii (Simca-Fiat). Samozřejmě nemohl chybět nejslavnější Fiat 500 Topolino (1936–1955), včetně licenčních verzí vyráběných v Německu (NSU-Fiat) a Francii (Simca-Fiat).\n\nFiat 1400 a 1900 byly první modely automobilky FIAT, které nebyly jen úpravou předválečných modelů, ale design a konstrukce byly kompletně navrženy po druhé světové válce. Následovaly modelové řady Fiat 1300/1500 a Fiat 1800/2100. Vozy nižší střední třídy (segment C) reprezentovala úspěšná modelová řada Fiat 1100, která se proto vyráběla (v několika modifikacích) od roku 1953 až do roku 1969. Modely řady 1100 se vyráběly v provedení Berlina (tj. sedan), Familiare (tj. kombi) a TV (Tourismo Veloce). Existoval dokonce i malý užitkový vůz (dodávka) Fiat 1100 T. Nejslavnějšími modely tohoto období však nepochybně jsou malé vozy Fiat 500 (1957–1975) jako přímý nástupce předválečného Fiata 500 Topolino a Fiat 600 (1955–1969), které byly v zahradách Trojského zámku zastoupeny v mnoha barvách a různých provedeních (včetně např. licenčních vozů Steyr-Puch s odlišným motorem \"typu boxer\" rakouské konstrukce).\n\nDodávky a kempingové vozy byly zastoupeny modely Fiat 900T (zakoupeno v Rakousku pod značkou Steyr), Fiat 238 s originální obytnou vestavbou \"firmy Weinsberg\", Fiat Fiorino (opět jako kempingový vůz) a různé varianty modelu Fiat Ducato (dodávka a kempingový vůz). Bylo vystavováno též několik vojenských vozů FIAT, ale bez jakýchkoli bližších informací o jednotlivých exponátech.\n\nJestliže celé období 50. až 70. let minulého století je považováno v historii automobilky FIAT za úspěšné, tak od poloviny 60. let do poloviny 70. let se vedle obchodních úspěchů FIAT dočkal i řady ocenění, především vítězství a dalších předních umístění v soutěži Evropské auto roku. Tato soutěž vznikla v roce 1964, již v roce 1967 FIAT získal první vítězství s modelem Fiat 124, který se vyráběl též licenčně v řadě zemí. Větší model Fiat 125 se hned v následujícím roce 1968 umístil na druhém místě (za NSU Ro 80 s rotačním pístem: Wankelův motor). \n\nV roce 1969 (1. března na Turínském autosalónu) FIAT představil model Fiat 128, který si rychle získal odborníky i zákazníky svou novátorskou konstrukcí a užitnými vlastnostmi. V roce 2019 proto FIAT slavil nejen 120 let automobilky, ale také 50. výročí uvedení na trh této zásadní inovace. Vůz mimo jiné získal titul Auto roku v tehdejší ČSSR, ve Švédsku, Nizozemí a Velké Británii. V roce 1970 s ním FIAT opět zvítězil v soutěži Evropské auto roku.Jde o první vůz FIAT s pohonem předním kol. Hlavní konstruktér automobilky Dante Giacosa zde použil vlastní úpravu koncepce „vše vpředu“, dosáhl tak další úspory místa, lepšího chlazení a mazání motoru a převodovky, jednodušší servis, současně potlačil nevýhody této koncepce a tím zlepšil jízdní vlastnosti vozu. Automobilka ve svých reklamách zdůrazňovala, že mechanické komponenty zabírají méně než 20 % celkového objemu vozidla a že Enzo Ferrari řídí Fiat 128 jako své osobní vozidlo.\"\n\nTakto upravená konstrukce velmi rychle prokázala své přednosti a během několika let ji převzaly téměř všechny ostatní automobilky, od malých vozů až po střední třídu, a stala se \"de facto průmyslovým standardem\". Proto se mnozí odborníci domnívají, že Fiat 128 je jeho vůbec nejvýznamnější konstrukcí, nejen z pohledu Fiat, ale celého automobilového průmyslu. V roce 2012 motoristický novinář Jamie Kitman nazval Fiat 128 „průkopníkem malých vozů, které dnes řídíme“.\n\nV roce 1972 FIAT vyhrál soutěž Evropské auto roku již potřetí v rozmezí pouhých šesti let s modelem Fiat 127, navíc vedle již zmíněného 2. místa v roce 1968 získal FIAT další druhé místo v roce 1974 s modelem Fiat X1/9 a další dvě místa (v roce 1965 a 1970: kdy vyhrál Fiat) získala automobilka Autobianchi (vlastněná FIATem) s modely Autobianchi Primula a Autobianchi A112. \n\nLicenční výroba byla zastoupeny automobily z různých období a různých zemí. Z rakouských vozů Steyr-Puch byly vystaveny modely \"Steyr-Fiat 1100 D\" (Fiat 1100) vyrobený 1963, Puch 700 C z roku 1964 (licenční výroba vycházející z modelu Fiat 500, ale s odlišnými motory vlastní rakouské konstrukce). Z produkce tehdejší jugoslávské (nyní Srbsko) automobilky Zastava byl vystaven model Zastava 101, v Československu prodávána jako \"Zastava 1100\", což byla licenční verze Fiat 128. Z polské výroby v automobilce FSO nechyběly Polski Fiat 125p a Fiat 126 (\"Maluch\").\n\nSportovní vozy byly zastoupeny především velkým počtem exponátu dvoumístného modelu Fiat X1/9, který se vyráběl od roku 1972 až do roku 1982 (resp. dokonce až do roku 1989 jako Bertone). Vůz využíval nový motor a převodovku Fiat 128, tyto komponenty však byly upraveny pro umístění před zadní nápravu. Tím se dosáhlo takřka ideálního rozložení hmotnosti mezi přední a zadní nápravu (a tím výborné jízdní vlastnosti), kromě toho se získal zavazadlový prostor vpředu i vzadu. Tyto vlastnosti byly oceněny tím, že vůz v roce 1974 (jak již bylo zmíněno), získal \"druhé místo\" v soutěži Evropské auto roku (za vozem \"Mercedes 450SE\").\n\nZe závodních vozů byl vystavovány mimo jiné tyto modely. Fiat 124 Abarth z roku 1972, který je vybaven řadovým čtyřválcem 2xOHC o objemu 1795 ccm a výkonu 121 kW (165 k) při 7500 otáčkách za minutu. Fiat 128 Rally z roku 1973, v tomto případě jde o vůz upravený pro rallye historických vozidel dle dobových předpisů FIA, příloha J. Vůz získal třetí místo v Rallye Vltava 2002 (Mistrovství ČR) a 2. místo v  Rallye Hořovice 2005. \"Fiat Abarth 1000 TCR Replica\" má řadový čtyřválec OHV o objemu 982 ccm a výkonu 84 kW (115 k) při 8400 otáčkách za minutu a maximální rychlost 220 km/h. \n\nModel Fiat Ritmo se vyráběl již od roku 1978 a v roce 1979 se s ním automobilka umístila na \"druhém místě\" v soutěži Evropské auto roku (za Porsche 928), ale všechny zde vystavené exponáty pocházely z 80. let. Vyráběl se v řadě modifikací s různými motory včetně sportovní verze \"Abarth 130 TC\" a také jako \"Fiat Ritmo Cabrio\". Fiat Uno se vyráběl od roku 1983, nahrazoval úspěšný vůz \"Fiat 127\" a s tímto vozem FIAT po delší pauze (po 12 letech) opět získal titul Evropské auto roku (\"Fiat 127\" uspěl v roce 1972, \"Fiat Uno\" v roce 1984). Dalšími vozy, který získaly titul Evropské auto roku se v roce 1989 stal Fiat Tipo 1. generace, v roce 1995 Fiat Punto (rovněž 1. generace) a hned v následujícím roce 1996 Fiat Bravo/Brava. Bravo je třídveřový hatchback, Brava pětidveřový vůz, někdy označovaný jako liftback, jindy jako fastback. Podvozek, přední část a většina motorů byla pro oba modely stejná. Z dalších vozů tohoto období zde byly vystaveny např. Fiat Regata, Fiat Tempra, Fiat Croma, několik variant modelu Fiat Panda včetně verze 4x4, stylový Fiat Coupé (nejrychlejší sériový Fiat všech dob), Fiat Cinquecento a Fiat Seicento (\"Cinquecento\" znamená v italštině pět set a \"Seicento\" šest set).\n\nVozy vyrobené po roce 2000 byly zastoupeny především dvěma dalšími modely, které získaly titul Evropské auto roku: Panda II ho získala v roce 2004 a \"„nový“\" nebo též \"retro\" Fiat 500 (někdy pro snazší odlišení od Fiatu 500 z 50. let označovaný též \"„Fiat Nuova 500“\"), jehož výroba započala v roce 2007 ho získal v roce 2008. Dále zde byl vystaven např. Fiat Stilo v provedení hatchback a kombi, Fiat Croma II a Fiat Freemont, což je crossover SUV \"Dodge Journey\" z produkce Chrysler, upravený pro evropský trh. \n\nSoučasnou produkci (modely roku 2019) zde prezentovala společnost \"Autocentrum Dojáček\", která se podílela i na pořádání celé akce. Nemohlo samozřejmě chybět aktuální provedení stylovky Fiat 500, dále subkompaktní crossover SUV Fiat 500X a Fiat Tipo 2. generace. Z užitkových vozů byl vystavován Fiat Ducato 3. generace ve standardním provedení dodávky.\n\n"}
{"id": "1553786", "url": "https://cs.wikipedia.org/wiki?curid=1553786", "title": "Zhůřská jedle", "text": "Zhůřská jedle\n\nZhůřská jedle je památný strom pod Huťskou horou v blízkosti zelené turistické stezky z Kašperských Hor do Zhůří u Rejštejna. Jedle bělokorá (\"Abies alba Mill.\") je mohutný strom rostoucí na světlině v mladším porostu v nadmořské výšce 1100 m, dosahuje výšky 35 m, obvod kmene je 363 cm (měřeno 2010). Strom je významný svým vzrůstem, chráněn od 26. května 1992.\n\n"}
{"id": "1553788", "url": "https://cs.wikipedia.org/wiki?curid=1553788", "title": "Belčići", "text": "Belčići\n\nBelčići je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 7 km severozápadně. V roce 2011 zde žilo 91 obyvatel.\n\nSousedními vesnicemi jsou Gorica Svetojanska, Miladini a Srednjak.\n"}
{"id": "1553789", "url": "https://cs.wikipedia.org/wiki?curid=1553789", "title": "Brebrovac", "text": "Brebrovac\n\nBrebrovac je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 9 km severozápadně. V roce 2011 zde žilo 74 obyvatel.\n\nSousedními vesnicemi jsou Dol, Petrovina a Slavetić.\n"}
{"id": "1553790", "url": "https://cs.wikipedia.org/wiki?curid=1553790", "title": "Parlamentní volby na Slovensku 2020", "text": "Parlamentní volby na Slovensku 2020\n\nVolby do Národní rady Slovenské republiky 2020 se konaly v sobotu 29. února 2020. Poměrným systémem s 5% uzavírací klauzulí bylo voleno všech 150 poslanců Národní rady v jednom volebním obvodě zahrnujícím celé Slovensko. Voleb se mohlo účastnit okolo 4 445 000 voličů včetně Slováků žijících v zahraničí. Počet Slováků v zahraničí se odhaduje na 300 000. Přes 86 000 voličů v zahraničí požádalo o možnost volit korespondenčně. Velké množství Slováků pobývajících v České republice odvolilo v Kútech na československé hranici.\n\nPodle exit pollu společnosti Median ve volbách zvítězilo hnutí OĽaNO s 25,2 % hlasů následované SMER-SD s 13,9 % a hranici 5 % překročili ještě Kotlebovci, PS-Spolu, Sme rodina, SaS, Za ľudí a KDH. Podle exit pollu společnosti Focus zvítězilo také hnutí OĽaNO s 25,8 % následované SMER-SD s 14,9 % a hranici 5 % překročily stejné strany jako u pollu společnosti Median.\n\nDle výsledků voleb zvítězilo hnutí OĽaNO s 25,03 % hlasů, následuje strana SMER-SD s 18,29 % a hnutí SME Rodina s 8,24 %, hranici 5 % překročily strany ĽSNS, SaS, a překročila hnutí PS/Spolu a Za ľudi, avšak koalice PS/Spolu se do NR nedostala, neboť potřebovala 7 % hlasů.\n\nTermín konání voleb byl oznámen na 29. února 2020, od 7:00 do 22:00. Ve dvou hlasovacích místnostech bylo hlasování o hodinu prodlouženo kvůli úmrtí členky volební komise (ve Veĺkém Krtíši) a úmrtí voliče (v Banské Bystrici). Konečné výsledky voleb byly oznámeny 1. března dopoledne.\n\nSeznam kandidujících stran, hnutí a koalic s vylosovanými pořadovými čísly:\n\n"}
{"id": "1553795", "url": "https://cs.wikipedia.org/wiki?curid=1553795", "title": "Bistra", "text": "Bistra\n\nBistra je opčina v Chorvatsku v Záhřebské župě, nacházející se pod pohořím Medvednica, severovýchodně od Záhřebu, asi 9 km od Zaprešiće. V roce 2011 zde žilo 6 632 obyvatel. Správním střediskem opčiny je vesnice Poljanica Bistranska, avšak největší vesnicí je Gornja Bistra.\n\nSoučástí opčiny je celkem 6 vesnic.\n\nOpčinou procházejí silnice 2220, 3007 a 3036, blízko též prochází dálnice A2.\n"}
{"id": "1553796", "url": "https://cs.wikipedia.org/wiki?curid=1553796", "title": "Andrija Mutnjaković", "text": "Andrija Mutnjaković\n\nAndrija Mutnjaković (* 29. listopadu 1929, Osijek, Království Jugoslávie) je chorvatský architekt a urbanista. \n\nMutnjaković se narodil v Osijeku na východě Chorvatska, kde také vystudoval na místním gymnáziu. Poté se věnoval studiu na Fakultě architektury Univerzity v Záhřebu. Postgraduální studium absolvoval pod vedením Drago Iblera. \n\nBývá označován za snílka a vizionáře. Mezi nejznámější projekty, které Mutnjaković realizoval, je Národní knihovna Kosova v Prištině. Unikátní stavba, která je symbolem města, vznikla v 70. a 80. letech 20. století. Dále navrhl Dům červeného kříže v Novém Vinodolském (1980) a připravil nerealizované návrhy knihoven v Alžíru a Teheránu. Podílel se na obnově řady historických památek na území Chorvatska a jednoho historického tureckého domu v Prištině. Byl autorem Leninova památníku v Bělehradě a připravoval scénáře pro prvomájové průvody v tehdejší Jugoslávii.\n\nV roce 1992 se stal nejprve spolupracujícím členem Chorvatské akademie věd a umění (HAZU), roku 2004 potom řádným členem. Za svoje dílo byl oceněn roku 1990 cenou Vladimira Nazora, oceněním města Záhřebu a Sdružení chorvatských architektů. Vydal také několik knih o starších chorvatských architektech a urbanistech. \n"}
{"id": "1553797", "url": "https://cs.wikipedia.org/wiki?curid=1553797", "title": "Krašić", "text": "Krašić\n\nKrašić je vesnice a správní středisko stejnojmenné opčiny v Chorvatsku v Záhřebské župě. Nachází se u břehu řeky Kupčiny, asi 13 km západně od Jastrebarska a asi 50 km jihozápadně od centra Záhřebu. V roce 2011 žilo v Krašići 616 obyvatel, v celé opčině pak 2 640 obyvatel.\n\nSoučástí opčiny je celkem 32 trvale obydlených vesnic.\n\nNachází se zde i zaniklá vesnice Čučići.\n"}
{"id": "1553801", "url": "https://cs.wikipedia.org/wiki?curid=1553801", "title": "Martin Haš", "text": "Martin Haš\n\nMartin Haš, někdy Martin Hugo Haš, (* 2. února 2001 Praha) je český lední hokejista hrající na postu obránce.\n\nSvá mládežnická léta strávil v klubu HC Sparta Praha. Před ročníkem 2017/2018 přestoupil do juniorského celku Tappary Tampere. Za ni hrál i v následující sezóně, během níž byl navíc uvolněn na dva zápasy mezi muže celku LeKi. Na ročník 2019/2020 se do Taparry vrátil a formou hostování vypomáhal navíc družstvu Koovee. Uvolněn byl navíc i do North Bay Battalion hrajícího severoamerickou Ontario Hockey League (OHL).\n\nOd mládežnických let patří do reprezentačních výběrů svých věkových kategorií. Před koncem roku 2019 jej nominoval trenér Václav Varaďa do reprezentačního výběru hrajícího na mistrovství světa v ledním hokeji hráčů do 20 let. Na turnaji zaznamenal jeden gól, a sice proti Německu (nakonec 3:4).\n"}
{"id": "1553804", "url": "https://cs.wikipedia.org/wiki?curid=1553804", "title": "Rugvica", "text": "Rugvica\n\nRugvica je vesnice a správní středisko stejnojmenné opčiny v Chorvatsku v Záhřebské župě. Nachází se u břehu řeky Sávy, asi 6 km jižně od Duga Sela a asi 23 km jihovýchodně od centra Záhřebu. V roce 2011 žilo v Rugvici 722 obyvatel, v celé opčině pak 7 871 obyvatel, Rugvica je tak dvanáctou nejlidnatější opčinou v Chorvatsku.\n\nV opčině se nachází 23 trvale obydlených vesnic.\n\nOpčinou procházejí silnice D43, 1036 a 3070. Taktéž kolem prochází dálnice A3 a na Rugvici zde vede výjezd \"6a\".\n"}
{"id": "1553812", "url": "https://cs.wikipedia.org/wiki?curid=1553812", "title": "Odžak", "text": "Odžak\n\nOdžak () je město a sídlo stejnojmenné opčiny v Bosně a Hercegovině v Posavském kantonu. Nachází se asi 46 km od Doboje, 124 km od Banji Luky a 189 km od Sarajeva. V roce 2013 žilo v samotném Odžaku 9 162 obyvatel, v celé opčině pak 21 289 obyvatel.\n\nKromě vlastního města zahrnuje opčina i 12 vesnic:\n\nNachází se zde i zaniklá vesnice Bosanski Šamac.\n\nSousedními městy jsou Modriča a Šamac.\n"}
{"id": "1553835", "url": "https://cs.wikipedia.org/wiki?curid=1553835", "title": "Eagle-Eye Cherry", "text": "Eagle-Eye Cherry\n\nEagle-Eye Lanoo Cherry (* 7. května 1968 Stockholm) je švédský muzikant.\n\nEagle-Eye Cherry je syn jazzového hudebníka Dona Cherry a švédské malířky Moniky Karlsson. Má sestru, zpěvačku, Neneh Cherry a nevlastní sestru Titiyo. Vyrůstal ve Švédsku, ve dvanácti letech ho rodiče poslali na hudební školu do New Yorku.\nPůsobil v různých kapelách jako bubeník. V roce 1998 vydal své první a nejúspěšnější album Desireless s celosvětovým hitem Save Tonight.\n"}
{"id": "1553837", "url": "https://cs.wikipedia.org/wiki?curid=1553837", "title": "Seznam uměleckých realizací z období socialismu v Kroměříži", "text": "Seznam uměleckých realizací z období socialismu v Kroměříži\n\nV období socialismu (1948–1989) byl veřejný prostor měst ČSSR krášlen umisťováním různých objektů, z nichž některé byly pro svůj jasný ideový obsah po sametové revoluci odstraněny, některé ve veřejném prostoru zůstaly. Ani Kroměříž nebyla pochopitelně výjimkou. Jde především o plastiky (lidověji sochy), které jsou někdy označovány jako vetřelci a volavky (pomineme-li figurální tvorbu, která má na rozdíl od těchto objektů už z podstaty jasný ideový obsah). Tyto objekty, které měly krášlit například nově vzniklá sídliště, zpravidla nejsou kulturními památkami a unikají pozornosti návštěvníků i obyvatel měst. Mnohdy vznikla kvůli tomu, že zákonem bylo stanoveno, že jedno procento z rozpočtu stavby se musí použít na uměleckou výzdobu místa.\n\n"}
{"id": "1553919", "url": "https://cs.wikipedia.org/wiki?curid=1553919", "title": "Ljuboml", "text": "Ljuboml\n\nLjuboml (, , – \"Libivne\") je město ve Volyňské oblasti na Ukrajině. K roku 2004 v něm žilo přes deset tisíc obyvatel.\n\nLjuboml leží nedaleko západního okraje Volyňské oblasti a tím i nedaleko polsko-ukrajinské státní hranice ležící směrem na západ. Nejbližší větší města jsou Kovel na východě, Volodymyr-Volynskyj na jihu a Chełm v Polsku na západě.\n\nPrvní písemná zmínka o Ljubomlu je z roku 1287. V roce 1541 se stal městem.\n\nDo roku 1795 byl součástí Polsko-litevské unie, pak připadl do Ruského impéria.\n\nV meziválečném období byl Ljuboml součástí druhé Polské republiky.\n\nZačátkem druhé světové války jej na základě Ribbentropova-Molotovova paktu obsadil Sovětský svaz. Následně jej v rámci operace Barbarossa dobylo nacistické Německo, kde připadl do Generálního gouvernementu.\n\nBěhem nacistické okupace byla vyvražděna praticky celá místní židovská komunita, která přitom tvořila jádro obyvatelstva (91 % obyvatelstva v roce 1931).\n\nRudá armáda dobyla Ljuboml zpět pro Sovětský svaz v roce 1944 a byl začleněn do Ukrajinské sovětské socialistické republiky. Od roku 1991 je součástí samostatné Ukrajiny.\n\n"}
{"id": "1553921", "url": "https://cs.wikipedia.org/wiki?curid=1553921", "title": "Gribovskij G-8", "text": "Gribovskij G-8\n\nGribovskij G-8 (rusky: ГРИБОВСКИЙ Г-8) bylo jednomístné sportovní a cvičné letadlo navržené a postavené v Sovětském svazu začátkem 30. let. Letoun byl určen pro přeškolování pilotů na vojenské stroje.\n\nV roce 1930 byl V. K. Gribovskij, úspěšný konstruktér kluzáků, uveden do funkce ředitele Moskevské letecké školy. Tato škola, kterou vlastnil Osoaviachim (Осоавиахим, později DOSAAF) byla původně umístěna na Frunzeho ústředním letišti v Moskvě, kde její existence byla v té době významně \"narušována\" sousedstvím dalších „důležitějších“ organizací. Nově přijatý náčelník školy proto začal svou činnost hledáním nového umístění. V roce 1931 nedaleko obce Tušino (Тушино, nyní součást Moskvy) nalezl vhodné místo, kde v roce 1935 vzniklo letiště Moskva-Tušino a byl zde založen ústřední aeroklub, který se stal centrem sportovního letectví SSSR.\n\nGribovskij navrhl tento letoun v roce 1929. Vlastní stavba se uskutečnila v dílnách Moskevské letecké školy Osoavichim v roce 1931. Lehký výcvikový, sportovní letoun G-8 absolvoval první let s motorem Walter NZ-60 v listopadu 1931. Letounu G-8 vybaveném motorem Waller o výkonu 44 kW/60 byla naměřena maximální rychlost 160 km/h. V srpnu 1932 letadlo prošlo celým letovým zkušebním cyklem s pozitivním hodnocením stability a ovladatelnosti, po kterém bylo rozhodnuto jej otestovat na dlouhém letu naplánovaném na září. Pilot D. Košic uskuteční v tomto letadle propagandistický let dlouhý 5 200 kilometrů za deset dní podél celého SSSR.\n\nV roce 1934 byl tento letoun osazen sedmiválcovým motorem Walter NZ-85.\n\nGribovskij byl důsledným zastáncem dolnoplošníků, ale přece tuto linii přerušil. Hned u následujícího letounu Gribovskij G-10 (1933) se uvedl s lehkým vyztuženým hornoplošníkem.\nG-8 byla Gribovského již třetí konstrukce po strojích G-4 a G-5 (1929). Byl to - jako předchozí letouny - lehký jednomístný, jednomotorový dolnoplošník. Této konstrukce se Gribovskij držel i následujících letech, kdy vyvinul dolnoplošníky: dvoumístné, turistické G-15 (1934) a G-20 (1935).\n\nLetoun G-8 byl jednoduchý samonosný jednoplošník převážně dřevěné konstrukce. Křídlo, zapuštěné do spodní části trupu, bylo dvounosníkové, náběžná hrana byla z překližky o tloušťce 1,5-2 mm, zbytek povrchu byl potažen plátnem. Křídlo bylo bylo zapuštěné do spodní části trupu, což bylo typické pro všechny Gribovského letouny. Zaoblený trup byl rovněž ze dřeva s plátěným potahem. Kokpit pilota na úrovni odtokové hrany křídla byl otevřený a chráněný jen s malým štítem.\n\nMotor byl v zúžené přídi, jeho válce vystupovaly z povrchu přídě, aby byly vystaveny chlazení vzduchem. G-8 měl pevný, beznápravový dvoukolový podvozek s rozchodem kol 1,6 m a vzadu ostruhu. Kola byla na V-vzpěrách zavěšených ke středu spodní části trupu. Každé kolo mělo odkryté svislé rameno tlumiče kmitů.\nLetoun v roce 1932 úspěšně složil letové zkoušky a byl zanesen do sovětského leteckého rejstříku s imatrikulací CCCP-S141. Plánovaný let na září 1932 se uskutečnil a byl ukončen v následujícím měsíci. Pilot D. A. Košic (Кошиц) na G-8 se vydal na velkou kampaň asi 5 200 km dlouhou po trase Moskva-Gorkyj-Kazaň-Stalingrad-Rostov na Donu-Koktebel na Krymu-Simferopol-Zaporoží-Kyjev-Charkov-Orel a zpět do Moskvy. Z plánované trasy byla za 10 dnů prolétnuta valná část (4 500 km), ale do Moskvy letoun nedoletěl. V blízkosti Charkova kvůli chybnému přepínání palivových nádrží Košic havaroval. V důsledku tohoto nouzového přistání letadlo rozbil a již nebylo opraveno.\n\nV roce 1934 byl postaven nový G-8 s motorem Walter NZ-85, který pak používal stejnou imatrikulaci CCCP-S141. Na letouny byly použity modernější materiály, v důsledku čehož vzletová hmotnost byla snížena o 15 kg.\n\n\nÚdaje dle\n\n\n\n\n\n"}
{"id": "1553924", "url": "https://cs.wikipedia.org/wiki?curid=1553924", "title": "Nidžámábádu", "text": "Nidžámábádu\n\nNidžámábádu (, , ) je město v Telangáně, jednom z indických svazových států. K roku 2011 mělo přes 311 tisíc obyvatel. \n\nNidžámábádu leží na Dekánské plošině v nadmořské výšce 393 metrů. Od Hajdarábádu, hlavního města Telangány, je vzdáleno přibližně 150 kilometrů severně.\n\nJméno je odvozeno od titulu hajdarábádských vládců, kterým se říkalo z arabštiny \"nizámové\", respektive telugsky \"nidžámové\". Koncovka \"ábád\" znamená zhruba \"nechť dlouho žije\".\n\nNidžámábádu bylo oficiálně založen v roce 1905. Předtím se zdejší osídlení nazývalo \"Indur\".\n"}
{"id": "1553933", "url": "https://cs.wikipedia.org/wiki?curid=1553933", "title": "Zlatý míč 2000", "text": "Zlatý míč 2000\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 2000 získal portugalský fotbalista Luís Figo, který v průběhu roku přestoupil z Barcelony do Realu Madrid. Šlo o 45. ročník ankety, organizoval ho časopis \"France Football\" a výsledky určili sportovní publicisté z 51 zemí Evropy.\n\nNejvíce hlasujících, 24, dalo na první místo Zinedina Zidana, Figa 20.\n\nTito hráči byli rovněž nominováni, ale nedostali žádný hlas: Sonny Anderson, Nicolas Anelka, Jocelyn Angloma, Dennis Bergkamp, Hernán Crespo, Didier Deschamps, Marcelo Gallardo, Geremi, Ryan Giggs, Filippo Inzaghi, Patrick M'Boma, Savo Milošević, Nuno Gomes, Álvaro Recoba, Paul Scholes, Marco Simone, Jaap Stam, Patrick Vieira, Sylvain Wiltord a Boudewijn Zenden.\n\n"}
{"id": "1553934", "url": "https://cs.wikipedia.org/wiki?curid=1553934", "title": "Notohypsilophodon", "text": "Notohypsilophodon\n\nNotohypsilophodon („\"Hypsilophodon\" jižního větru“) byl rod ptakopánvého býložravého dinosaura, který žil v období svrchní křídy (geologický stupeň cenoman až turon, před 100 až 90 miliony let) na území dnešní centrální Patagonie v Argentině (provincie Chubut).\n\nFosilie tohoto dinosaura byly objeveny v sedimentech souvrství Bajo Barreal a představují nekompletní postkraniální kostru mladého (pravděpodobně subadultního) jedince. Holotyp nese označení \"UNPSJB — PV 942\". Formálně byl popsán v roce 1998 paleontologem Rubénem D. Martínezem jako typový druh \"Notohypsilophodon comodorensis\".\n\nRodové jméno znamená „\"Hypsilophodon\" jižního větru“ a odkazuje ke známému evropskému druhu příbuzného dinosaura. Druhové jméno odkazuje k městu Comodoro Rivadavia, v jehož blízkosti byl nález učiněn.\n\n\"Notohypsilophodon\" byl menším, po dvou běhajícím býložravcem nebo všežravcem, jehož délka činila zhruba 1,3 metru a hmotnost se pohybovala kolem 6 kilogramů.\n\nTento dinosaurus spadal do kladu Elasmaria a mezi jeho blízké příbuzné patřily rody \"Morrosaurus\", \"Trinisaura\", \"Macrogryphosaurus\", \"Talenkauen\" nebo \"Anabisetia\".\n\n\n"}
{"id": "1553941", "url": "https://cs.wikipedia.org/wiki?curid=1553941", "title": "Házená na Letních olympijských hrách 2020", "text": "Házená na Letních olympijských hrách 2020\n\nHázenkářské turnaje na Letních olympijských hrách 2020 bude probíhat od 24. července do 9. srpna 2020. Turnaje se odehrávají v Kokuricu Jojogi kjógidžó. Do každé kategorie se kvalifikovalo 12 družstev.\n"}
{"id": "1553943", "url": "https://cs.wikipedia.org/wiki?curid=1553943", "title": "Pavel Aquilinas", "text": "Pavel Aquilinas\n\nPaulus Aquilinus nebo \"Aquilinas\" (vl. jm. \"Pavel Vorličný\", * před rokem 1520, Hradec Králové – asi 1569, Kyjov) byl český protestantský farář a teolog, knihtiskař, autor učebnic a pedagog, humanistický básník a překladatel z latiny.\n\nOd 1564 působil jako farář v Kyjově.\n\nByl jedním ze spoluautorů Moravské konfese.\n\n\n"}
{"id": "1553944", "url": "https://cs.wikipedia.org/wiki?curid=1553944", "title": "Zlatý míč 2001", "text": "Zlatý míč 2001\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 2001 získal anglický fotbalista Michael Owen z Liverpoolu. Šlo o 46. ročník ankety, organizoval ho časopis \"France Football\" a výsledky určili sportovní publicisté z 51 zemí Evropy.\n\nTito hráči byli rovněž nominováni, ale nedostali žádný hlas: Sonny Anderson, Fabien Barthez, Gabriel Batistuta, Gianluigi Buffon, Cafu, Vincent Candela, Eric Carrière, Alessandro Del Piero, Marcel Desailly, Rio Ferdinand, Ryan Giggs, Jimmy Floyd Hasselbaink, Iván Helguera, Harry Kewell, Patrick Kluivert, Samuel Kuffour, Hidetoši Nakata, Pavel Nedvěd, Pedro Pauleta, Robert Pires, Paul Scholes, Lilian Thuram a Patrick Vieira.\n\n"}
{"id": "1553947", "url": "https://cs.wikipedia.org/wiki?curid=1553947", "title": "Vlastimil Galina", "text": "Vlastimil Galina\n\nVlastimil Galina (4. listopadu 1929 – ?) byl československý hokejový útočník. V sezóně 1967/1968 vedl jako hlavní trenér CHZ Litvínov.\n\nV československé lize hrál za CHZ Litvínov. Odehrál 6 ligových sezón, nastoupil v 98 ligových utkáních a dal 42 gólů. \n\n\n"}
{"id": "1553951", "url": "https://cs.wikipedia.org/wiki?curid=1553951", "title": "Zlatý míč 2002", "text": "Zlatý míč 2002\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 2002 získal brazilský fotbalista Ronaldo, který v průběhu roku přestoupil z Interu Milán do Realu Madrid. Šlo o 47. ročník ankety, organizoval ho časopis \"France Football\" a výsledky určili sportovní publicisté z 52 zemí Evropy.\n\nNejvíce hlasujících, 23, dalo na první místo Roberta Carlose, Ronalda 16.\n\nTito hráči byli rovněž nominováni, ale nedostali žádný hlas: Pablo Aimar, Sonny Anderson, David Beckham, Iker Casillas, Djibril Cissé, Edmílson, Ryan Giggs, Džun'iči Inamoto, Miroslav Klose, Patrick Kluivert, Luis Enrique, Claude Makelele, Paolo Maldini, Pauleta, Tomáš Rosický, Javier Saviola, Seol Ki-hyeon, Jon Dahl Tomasson, Francesco Totti, David Trezeguet, Pierre van Hooijdonk, Christian Vieri, Marc Wilmots a Sylvain Wiltord.\n\n"}
{"id": "1553952", "url": "https://cs.wikipedia.org/wiki?curid=1553952", "title": "Silicon Valley Classic 2019", "text": "Silicon Valley Classic 2019\n\nSilicon Valley Classic 2019, oficiálním sponzorským názvem Mubadala Silicon Valley Classic 2019, byl profesionální tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v univerzitním areálu Taube Tennis Center. Probíhal mezi 29. červencem až 4. srpnem 2019 v americkém San José jako čtyřicátý osmý ročník turnaje.\n\nTurnaj představoval otevírací událost ženské části US Open Series 2019. Jeho rozpočet činil 876 183 dolarů a patřil do kategorie WTA Premier Tournaments. Nejvýše nasazenou hráčkou ve dvouhře se stala světová sedmička Elina Svitolinová z Ukrajiny, která dohrála v semifinále na raketě Čengové. Jako poslední přímá účastnice do dvouhry nastoupila 122. hráčka žebříčku Britka Heather Watsonová.\n\nPremiérovou singlovou trofej na okruhu WTA Tour vybojovala 25letá Číňanka Čeng Saj-saj, která se posunula na nové kariérní maximum, 38. místo žebříčku. Deblovou soutěž ovládl americko-český pár Nicole Melicharová a Květa Peschkeová, jehož členky získaly čtvrtou společnou trofej. 44letá Peschkeová tak titul obhájila.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n"}
{"id": "1553953", "url": "https://cs.wikipedia.org/wiki?curid=1553953", "title": "Kahlúa", "text": "Kahlúa\n\nKahlúa je značka likéru s příchutí kávy, která pochází z Mexika.\n\nNápoj začal vyrábět v roce 1936 Pedro Domecq ve státě Veracruz a nazval ho podle domorodé předkolumbovské kultury Acolhua. Do USA začal nápoj dovážet Jules Berman, podnikatel a mecenáš umění známý jako Mr. Kahlúa. Rodinná firma Domecq je od roku 2005 součástí nadnárodního koncernu Pernod Ricard.\n\nRecept obsahuje pálenku z cukrové třtiny, vanilku, cukr a zrn kávovníku arabského pěstovaného v horských oblastech státu Veracruz. Obsah kofeinu činí 10 mg na 100 ml. Obsah etanolu byl původně 26,5 %, v roce 2004 byl snížen na 20 %. Existuje také luxusní verze \"Kahlúa Especial\", která je k dostání především v bezcelních obchodech na letištích a která obsahuje 36 % etanolu a méně cukru.\n\nKahlúa se podává vychlazená. Je ingrediencí míchaných nápojů jako B-52 (kahlúa, Baileys Irish Cream a Grand Marnier se nalijí do sklenice a díky rozdílné hustotě vytvoří tři různobarevné vrstvy) nebo White Russian (kahlúa, vodka a smetana). Používá se také k ochucení mléka nebo jako přísada do cukrovinek a zmrzlinových pohárů.\n\n"}
{"id": "1553960", "url": "https://cs.wikipedia.org/wiki?curid=1553960", "title": "Anna z Hradce (rozcestník)", "text": "Anna z Hradce (rozcestník)\n\nAnna z Hradce může být příslušnice šlechtického rodu pánů z Hradce nebo do něho přivdaná:\n\n"}
{"id": "1553964", "url": "https://cs.wikipedia.org/wiki?curid=1553964", "title": "Balada z hadrů", "text": "Balada z hadrů\n\nBalada z hadrů je 22. divadelní hra autorů Jana Wericha a Jiřího Voskovce s hudbou Jaroslav Ježka, v éře Osvobozeném divadle, i když premiéra této hry byla 28. listopadu 1935 ve Spoutaném divadle, kam se museli přesunout po odchodu z Divadla u Nováků.\nRežie Jindřich Honzl, hudba Jaroslav Ježek, balet Lotte Goslar, výprava Bedřich Feuerstein, kostýmy František Zelenka. Hra předčila všechny dosavadní úspěchy a dočkala se 245 repríz.\n\nVe hře zazní písně \"Hej pane králi\", \"Potopa\", \"Svět na ruby\", \"Tři košile děda Nezamysla\", \"Proti větru\"\n\nV roce 1935 jim nabídl filmový magnát Miloš Havel spolupráci. Navrhli zfilmovat svou starší hru Golem. Osvobozené divadlo bylo tedy dobrovolně dvojicí uzavřeno, uzavření divadla bylo uváděno jako projev cenzury či tvůrčí únavy. V+W objížděli po celé léto československou republiku, aby sehnali dostatek finančních prostředků na natočení filmu. Nakonec ale ve filmu vůbec nehráli a figurovali jen jako autoři námětu.\nV+W poznali, že opuštění divadla U Nováků byla chyba, ale vrátit se tam už nemohli, protože prostor si mezi tím pronajalo operetní divadlo Járy Kohouta. Nakonec našli útočiště v sálku Rokoko v paláci Lucerna a přejmenovali se na Spoutané divadlo. Finanční situace a menší jeviště je donutilo zeštíhlit provoz, zmenšit umělecký soubor (někteří protagonisté OD získali angažmá v operetě Járy Kohouta). Změny pocítil i Jaroslav Ježek v zeštíhleném orchestru a divadlo se muselo obejít i bez baletu. Místo Jenčíkových girls najali německou tanečnici Lotte Goslar, která v Baladě z hadrů tancovala sólová čísla. Balada z hadrů byla první premiérou v nových podmínkách. Nicméně obrovský úspěch hry o životě Fr. Villona jim umožnil se vrátit zpátky do Divadla u Nováků\n\nProlog\nOsoby hry\n\nAnděl strážný, Čistokrevný jelen, Fuille de Joie (L. Goslar)\n\nHra je koncipována formou \"divadlo na divadle\".\nVe staré cihelně nocují vyděděnci společnosti - prostitutka Kateřina, žebračka a několik nezaměstnaných. Stěžují si navzájem na svou bídu. Občas je navštíví chudý student, který má rád verše francouzského básníka Francoise Villona, jejichž přednesem vylepšuje beznadějnou atmosféru cihelny. Jednoho dne k nim zavítá chudý herec, který nosí ve své brašně divadelní kostýmy a díky nim si mohou zahrát příběh básníka Villona v Paříži v roce 1455, kdy se odehrává hlavní děj Balady z hadrů.\nV Paříži se zpívá protikrálovská básnička \"Hej, pane králi!\", kterou napsal právě Villon a která je zakázaná pod přísným trestem. Purkmistr potřebuje záminku, aby mohl Villona zatknout a chce k tomu zneužít Kateřinu, do které je Villon zamilovaný. Ta s plánem souhlasí, ale Kateřina purkmistra podvede. Její bratranec Filip potřebuje peníze, a tak purkmistra ve spaní okradou. Filip, kromě peněz, ukradne i vzácný pohár. Kateřina vzbudí purkmistra a namluví mu, že ho okradl Francois Villon, a že je potřeba zloděje zatknout. Purkmistr vyběhne v noční košili do města, kde ho zadrží antoušek Georges na pranýři s ponocným Jehanem, kteří si zrovna zpívají Villonovu písničku. Rozzlobený purkmistr nakonec skončí jako záletník na pranýři místo Georgese. V hospodě hraje Villon kostky s bratrancem Filipem. Do hry se zapojí antoušek a ponocný a obehrají Filipa o všechny peníze i o ukradený pohár. Když Villon uvidí purkmistrův pohár, všechno mu dojde - tedy částečně - protože Kateřinu stále miluje. Policejní prefekt, který na příkaz purkmistra prohledává město a hledá zloděje poháru, úplatně zabaví všechny peníze a nechá Villona utéct. Později Filip shodí Villona z mostu do studené vody, což on sice přežije, ale v horečkách blouzní a uteče ke Kateřině, kde uvidí pohár, který měl u sebe před pádem do vody. Teprve teď mu dojde i Kateřinina role v celém komplotu. Začne se s Filipem prát a Filip ho řízne do tváře. V zápalu boje Villon Filipa zabije a purkmistr má konečně záminku, aby mohl Villona před spoustou lidi popravit. Villon získal pověst zloděje a zabijáka, je tak vyobcován do společnosti lidské spodiny. Jeho největší vina spočívala v tom, že se narodil jako básník, jenž svou buřičskou řečí dokázal šlehat panstvo na nejcitlivější místa. \nA jsme zpátky v přítomnosti. Přichází hlídač, který nechával chudáky v cihelně tajně přespávat a zděsí se, když uvidí mrtvolu... Tady hra končí, všichni hlídači vysvětlí, že si jen zahráli divadlo o básníkovi Villonovi. \nBaladu z hadrů uvedlo Divadlo ABC znovu v roce 1957 s Janem Werichem a Miroslavem Horníčkem místo Jiřího Voskovce, který v té době už žil v USA. Dále hráli Gustav Heverle, Václav Trégl, Lubomír Kostelka, Jiřina Bohdalová, Stella Zázvorková a Elena Hálková\nJednu z repríz v roce 1960 natočila Československá televize v režii Miroslava Zachaty. \n"}
{"id": "1553970", "url": "https://cs.wikipedia.org/wiki?curid=1553970", "title": "Citi Open 2019", "text": "Citi Open 2019\n\nCiti Open 2019 byl společný tenisový turnaj mužského okruhu ATP Tour a ženského okruhu WTA Tour, který se odehrával v areálu William H.G. FitzGerald Tennis Center na otevřených dvorcích s tvrdým povrchem Sportmaster. Probíhal mezi 29. červencem až 4. srpnem 2019 v americkém hlavním městě Washingtonu, D.C. jako padesátý první ročník mužského a devátý ročník ženského turnaje.\n\nMužská polovina se řadila do kategorie ATP Tour 500 a její dotace činila 2 046 340 dolarů. Ženská část s rozpočtem 250 000 dolarů patřila do kategorie WTA International.\n\nNejvýše nasazenými hráči v soutěžích dvouher se stali šestý hráč žebříčku Stefanos Tsitsipas z Řecka a mezi ženami americká světová osmička Sloane Stephensová. Jako poslední přímí účastnici do dvouher nastoupili 102. tenista pořadí Australan Bernard Tomic, jenž se odhlásil, a japonská 117. žena klasifikace Nao Hibinová.\n\nŠestou sunglovou trofej na okruhu ATP Tour vybojoval 24letý Australan Nick Kyrgios, který se na žebříčku ATP vrátil do první světové třicítky. Premiérové turnajové vítězství z okruhu WTA Tour si odvezla 25letá Američanka Jessica Pegulaová, jež se posunula na nové kariérní maximum, 55. místo žebříčku WTA.\n\nMužskou čtyřhru vyhrál jihoafricko-novozélandský pár Raven Klaasen a Michael Venus, jehož členové získali třetí společnou trofej. Semifinálová výhra pro ně znamenala jubilejní 100. odehraný týmový zápas v této úrovni tenisu. První individuální trofeje z debla WTA si odvezly americké teenagerky Cori Gauffová s Caty McNallyovou.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1553974", "url": "https://cs.wikipedia.org/wiki?curid=1553974", "title": "Ragnhild Myklebustová", "text": "Ragnhild Myklebustová\n\nRagnhild Myklebustová (* 13. prosince 1943 Oslo) je norská lyžařka, mnohonásobná vítězka paralympijských her. Za své kariéry se stala nejúspěšnější sportovkyní zimních her v historii, když získala 27 medailí, z toho 22 zlatých. \n\nMyklebustová závodila po obrně kvůli postižení dolních končetin na vozíku (sáňkách). Získala pět zlatých medailí a jednu stříbro na zimních paralympijských hrách v roce 1988, dvě zlaté na hrách 1992, pět zlatých, dvě stříbrné a dvě bronzové v roce 1994, pět zlatých v Naganu a pět zlatých na hrách v roce 2002, kde ve věku 58 let svou kariéru ukončila. Úspěchy vybojovala ve třech různých sportech – běžeckém lyžování, biatlonu a rychlobruslení. V běžeckém lyžování byla neporazitelná, když vyhrála všech šestnáct paralympijských závodů, ve kterých startovala. \n"}
{"id": "1553978", "url": "https://cs.wikipedia.org/wiki?curid=1553978", "title": "François Leguat", "text": "François Leguat\n\nFrançois Leguat (asi 1637 Saint-Jean-sur-Veyle – září 1735 Londýn) byl francouzský cestovatel.\n\nPocházel z kraje Bresse a jako protestant odešel po zrušení Ediktu nantského do exilu v Nizozemsku. Přidal se k výpravě Henriho du Quesne, který chtěl na Maskarénách vybudovat kolonii francouzských vyhnanců pod ochranou Sjednocené východoindické společnosti. Protože ostrov Réunion byl oproti původním předpokladům pod kontrolou francouzských úřadů, přistála skupina osadníků na lodi \"Hirondelle\" 16. května 1691 na neobydleném ostrově Rodrigues. Zde žili rok jako trosečníci a pak se rozhodli vrátit do civilizace. První člun, který postavili, ztroskotal, až na druhý pokus se jim podařilo dostat v květnu 1693 na 560 km vzdálený Mauricius, kde vládli Nizozemci. Zde je guvernér nechal uvěznit a pak byli převezeni do Batávie. Leguat byl jedním ze tří mužů, kteří přežili všechny útrapy a v roce 1698 se vrátili do Evropy.\n\nUsadil se v Londýně, kde vydal zprávu o svých cestách nazvanou \"\", která však byla přijata se značnou nedůvěrou. Mezi druhy, které popsal, patří dronte samotářský, chřástal Leguatův, alexandr modrý, želva Vosmaerova nebo felsuma obrovská. Na Rodriguesu je po něm pojmenována rezervace François Leguat Giant Tortoise and Cave Reserve.\n\n"}
{"id": "1553985", "url": "https://cs.wikipedia.org/wiki?curid=1553985", "title": "Zlatý míč 2004", "text": "Zlatý míč 2004\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 2004 získal ukrajinský fotbalista Andrij Ševčenko z AC Milán. Šlo o 49. ročník ankety, organizoval ho časopis \"France Football\" a výsledky určili sportovní publicisté z 52 zemí Evropy.\n\nTito hráči byli rovněž nominováni, ale nedostali žádný hlas: Aílton, Roberto Ayala, Fabien Barthez, David Beckham, Petr Čech, Emerson, Juninho Pernambucano, Michalis Kapsis, Henrik Larsson, Johan Micoud, Mista, Alessandro Nesta, Andrea Pirlo, José Antonio Reyes, Ronaldo, Tomáš Rosický, Paul Scholes, Clarence Seedorf, Giourkas Seitaridis, Francesco Totti a Patrick Vieira.\n\n"}
{"id": "1553995", "url": "https://cs.wikipedia.org/wiki?curid=1553995", "title": "Me'ir ha-Kohen Poppers", "text": "Me'ir ha-Kohen Poppers\n\nMe'ir ben Jehuda Leib Poppers (též Me'ir ben Jehuda Loeb ha-Kohen Aškenazi Poppers, hebrejsky , 1624, Praha – únor nebo březen 1662, Jeruzalém) byl rabín a kabalista z Čech. \n\nStudoval kabalu u Jisra'ele Aškenaziho a Ja'akova Cemacha a napsal velké množství spisů, vesměs v duchu Jicchaka Lurii. \n\nTituly třiceti devíti z jeho spisů začínají výrazem „Or“, jako odkaz na jeho jméno „Me'ir“. Mezi jeho spisy, které vyšly tiskem patří: \n\nMezi jeho nevydanými spisy jsou významné zejména: \n\nMe'ir Poppers zemřel v Jeruzalémě v únoru nebo březnu roku 1662 a byl pochován na Olivové hoře.\n\n"}
{"id": "1553999", "url": "https://cs.wikipedia.org/wiki?curid=1553999", "title": "Zlatý míč 2005", "text": "Zlatý míč 2005\n\nZlatý míč, cenu pro nejlepšího fotbalistu dle mezinárodního panelu sportovních novinářů, v roce 2005 získal brazilský fotbalista Ronaldinho z Barcelony. Šlo o 50. ročník ankety, organizoval ho časopis \"France Football\" a výsledky určili sportovní publicisté z 52 zemí Evropy.\n\nTito hráči byli rovněž nominováni, ale nedostali žádný hlas: David Beckham, Mauro Camoranesi, Fabio Cannavaro, Grégory Coupet, Cris, Deco, Dida, Emerson, Luís Figo, Diego Forlán, Roy Makaay, Michael Owen, Pak Či-song, Andrea Pirlo, Raúl, Arjen Robben, Roberto Carlos, Robinho, Ronaldo, Wayne Rooney, Lilian Thuram, David Trezeguet, Mark van Bommel, Ruud van Nistelrooy, Patrick Vieira a Xavi.\n\n"}
{"id": "1554010", "url": "https://cs.wikipedia.org/wiki?curid=1554010", "title": "Dukla Vozovna", "text": "Dukla Vozovna\n\nDukla Vozovna je česká punková skupina z Pardubic. Pro punkovou kapelu založenou v roce 2001 je typická hudba se dvěma akordeony. \n\n\n\n"}
{"id": "1554046", "url": "https://cs.wikipedia.org/wiki?curid=1554046", "title": "Tipsport liga 2020", "text": "Tipsport liga 2020\n\nTipsport liga 2020 byl již 23. ročníkem zimního fotbalového turnaje, který proběhl v Česku, na Slovensku a na Maltě v období od 8. do 27. ledna 2020. Turnaj byl rozdělen na 2 hlavní části \"(viz níže)\".\n\n= Zimní Tipsport liga 2020 =\nZimní Tipsport liga 2020 byl již 23. ročníkem zimního fotbalového turnaje, který proběhl v Česku a na Slovensku v období od 8. do 22. ledna 2020. Zúčastnilo se ho 16 týmů, které byly rozděleny do 4 skupin po 4 týmech. Výsledky se zahrnovaly do celkové tabulky, ze které vyšel vítěz turnaje.\n\n<br>\n<br>\n<br>\n<br>\n<br>\n<br>\n<br>\n<br>\n<br>\n\nTurnaj se hrál na 5 stadionech v 5 hostitelských městech.<br>\nVšechna utkání se odehrála na umělých trávách.\nVšechny časy zápasů jsou uvedeny ve středoevropském čase (SELČ +1).\n\n= Tipsport Malta cup 2020 =\nTipsport Malta cup 2020 byl již 2. ročníkem zimního fotbalového turnaje, který proběhl na Maltě v období od 25. do 27. ledna 2020. Zúčastnili se ho 4 týmy (obhájce vítězství v Malta cupu i Zimní lize + 2 pozvané týmy), které se mezi sebou utkaly pavoukovým způsobem (semifinále, finále).\n\n<br>\n<br>\n<br>\n<br>\n<br>\n<br>\n<br>\n<br>\n\nTurnaj se hrál na 1 stadionu v 1 hostitelském městě.\nVšechny časy zápasů jsou uvedeny ve středoevropském čase (SELČ +1).\n\n= Odkazy =\n"}
{"id": "1554073", "url": "https://cs.wikipedia.org/wiki?curid=1554073", "title": "Lubienia", "text": "Lubienia\n\nLubienia () je vesnice ve správním obvodu Gmina Popielów (okres Opole, vojvodství Opole) v jihozápadním Polsku. Leží přibližně 23 km severozápadně od města Opole. V letech 1742–1945 byla oblast součástí Německa. Obec má 408 obyvatel. Jméno této vesnice je užíváno v šesti podobách.\n\nPolská jména objevující se paralelně jsou: Lubienie, Lubień a Lubina. Ačkoli úřady ve Vratislavi od samého počátku nazvali nově vznikající českou kolonii v pruském Slezsku Sacken, Češi ji pojmenovali Lubín a název se ujal.\n\nLubienia je osada, která byla založena v roce 1777 čtyřiceti rodinami potomků českých exulantů doby pobělohorské. Toto neobydlené a pusté místo se stalo po první slezské válce v roce 1742 součástí pruského Slezska. Vyměřit půdu na domky a usedlosti nové kolonie trvalo vratislavským úředníkům tři roky. 21. dubna 1780 pak byly jednotlivé usedlosti přiděleny zájemcům losem. V roce 1819 žilo v Lubíně 301 obyvatel, v roce 1845 bylo v obci 62 domů a 610 obyvatel. Z nich bylo 68 osob polského nebo německého původu, zbytek tvořili Češi. V roce 1878 si Češi postavili novou školu, stará budova nadále sloužila jako modlitebna evangelického reformovaného sboru. Dne 31.10.1898 byl vysvěcen v Lubíně nový český cihlový kostel. Během druhé světové války bylo v Lubíně zničeno téměř 70 procent budov. Po válce připadla obec Polsku. K hromadné reemigraci Čechů z Lubína nedošlo. Ti, poučeni zážitky reemigranrů z Husince a okolí, se z polského Lubína postupně sami vytráceli do Německa. Ti, kteří v místě zůstali, udrželi s několika rodinami německých luteránů i svůj evangelický kostel. V druhé polovině 20. století žilo v Lubíně dvanáct českých rodin.\n"}
{"id": "1554085", "url": "https://cs.wikipedia.org/wiki?curid=1554085", "title": "James MacMillan", "text": "James MacMillan\n\nJames Loy MacMillan (* 16. července 1959) je skotský klasický skladatel a dirigent. \n\nMacMillan se narodil v Kilwinningu v Severním Ayrshire, ale do roku 1977 žil ve východním Ayrshire ve městě Cumnock. \n\nStudoval skladbu na Edinburské univerzitě u Rity McAllisterové a Kennetha Leightona a na Durhamské univerzitě u Johna Caskena, kde v roce 1987 získal vysokoškolský titul a poté doktorát. V letech 1986 až 1988 učil na Viktoriině univerzitě v Manchesteru. Po studiích se MacMillan vrátil do Skotska, hodně komponoval, stal se přidruženým skladatelem Skotského komorního orchestru a často pracoval na vzdělávacích projektech. Jako mladý muž byl krátce členem Ligy mladých komunistů (Young Communist League). \n\nV roce 1990 uvedl na Proms premiéru skladby \"The Confession of Isobel Gowdie\" s orchestrem BBC Scottish Symphony Orchestra, čímž se stal šíře známým. Isobel Gowdieová byla jednou z mnoha žen popravených ve Skotsku 17. století za čarodějnictví. Podle skladatele „Dílo jménem skotského lidu usiluje o odpuštění a nabízí Isobel Gowdieové milosrdenství a lidskost, která jí byla v posledních dnech jejího života odepřena“. \n\nMezinárodní uznání tohoto díla vyvolalo další významné objednávky, k nimž patří koncert \"Veni, Veni, Emmanuel\" pro bicí, určený pro rovněž skotskou umělkyni Evelyn Glennieovou. Měl premiéru v roce 1992 a stal se MacMillanovou nejuváděnější prací. Mstislav Rostropovič ho požádal, aby složil také violoncellový koncert, který v roce 1997 premiéroval samotný Rostropovič. \n\nK dalším úspěchům patří jeho druhá opera \"The Sacrifice,\" kterou objednala Velšská národní opera na podzim 2007 a která získala Cenu Královské filharmonie, a \"St John Passion\", pašije společně objednané orchestry London Symphony Orchestra a Boston Symphony Orchestra a poprvé uvedené dirigentem Colinem Davisem v dubnu 2008. V prosinci 2008 MacMillan získal cenu British Composer Award za liturgickou hudbu, a to za skladbu \"Strathclyde Motets\". \n\nMacMillanova hudba je naplněna duchovním a politickým rozměrem. Jeho římskokatolická víra inspirovala mnoho z jeho duchovních děl; například \"Magnificat\" (1999) a několik mší. MacMillan a jeho manželka jsou dominikánští terciáři a skladatel spolupracoval s Michaelem Symmonsem Robertsem, katolickým básníkem, a také s Rowanem Williamsem, arcibiskupem z Canterbury. Jeho snad nejvíce politická práce je \"Cantos Sagrados\" (1990) na texty latinskoamerické poezie Ariela Dorfmana a Any Marie Mendozové, která kombinuje prvky teologie osvobození i konvenčnějších náboženských textů. MacMillan výslovně uvedl, že jeho cílem při psaní této práce bylo zdůraznit „hlubší solidaritu s chudými na tomto subkontinentu“ v kontextu politické represe. \n\nSkotská tradiční hudba měla na MacMillana také hluboký vliv a je v jejích pracích často rozeznatelná. Když byl skotský parlament v roce 1999 po 292 letech znovuotevřen, královnu do shromáždění doprovázely fanfáry složené MacMillanem. Několik týdnů po slavnostním zahájení MacMillan v projevu nazvaném „Skotská ostuda“ rázně zaútočil na sektářství ve Skotsku, zejména na tamní protikatolicismus. \n\nJeho mše z roku 2000 byla objednána Westminsterskou katedrálou a obsahuje části, ke kterým se může shromáždění připojit zpěvem. Obdobně ani \"Mše sv. Anny\" a \"Gallowayská mše\" nevyžadují profesionální hudebníky, protože jsou napsány tak, aby je zvládlo shromáždění účastníků mše. \n\nJednou z MacMillanových nejdůležitějších zakázek (od biskupských konferencí Anglie a Walesu a Skotska) bylo napsat nové zhudebnění mše pro pěvecký sbor a shromáždění věřících, které bylo zpíváno na dvou ze tří mší, jež slavil papež Benedikt XVI. během apoštolské a státní návštěvy Velké Británie v roce 2010. Nejprve se MacMillanova hudba zpívala při mši v Bellahouston Parku v Glasgowě 16. září, a pak znovu při mši u příležitosti blahořečení Johna Henryho Newmana v Cofton Parku v Birminghamu 19. září. MacMillan byl také pověřen, aby zhudebnil text \"Tu es Petrus\" (Matouš 16,18) pro papežův vstup při mši ve Westminsterské katedrále dne 18. září. \n\nMacMillan byl skladatel a dirigentem orchestru BBC Philharmonic v letech 2000 až 2009, poté nastoupil na pozici hlavního hostujícího dirigenta v Nizozemské rozhlasové komorní filharmonii. Jeho spolupráce s Michaelem Symmonsem Robertsem pokračovala jeho druhou operou, \"The Sacrifice\" (\"Oběť\"), založenou na starověkých velšských příbězích za sbírky \"Mabinogion\", kterou premiérovala Velšská národní opera na podzim 2007. \"Sundogs\", rozsáhlé dílo pro sbor a cappella, také využívající texty Symmonse Robertse, měla premiéru v srpnu 2006 a provedl je vokální soubor Contemporary Vocal Ensemble americké univerzity Indiana University. \n\nMacMillan je čestným členem Blackfriars Hall na Oxfordské univerzitě. Je patronem St Mary's Music School v Edinburghu, Schola Cantorum na London Oratory School spolu se Simonem Callowem a princeznou z Kentu a byl jmenován spolu s Libby Purvesovou a Johnem Wilsonem patronem The British Art Music Series a Schola Cantorum Školy kardinála Vaughana. \n\nV roce 2004 byl MacMillan vyznamenán Řádem britského impéria (CBE) a v roce 2015 pasován na rytíře (titul Sir). \n\nV roce 2008 se MacMillan stal čestným patronem projektu Londýnského komorního orchestru \"LCO New: Explore\", který zkoumá propojení mezi hudbou a jinými uměleckými formami a podporuje nové kreativní talenty v oblasti hudební skladby. Působí také jako čestný prezident Bearsdenského sboru. \n\nMacMillan je ženatý a má dvě dcery a syna. Měl také vnučku Saru Marii, která trpěla syndromem Dandyho-Walkera. O jejím krátkém životě řekl: „Byli jsme požehnáni a proměněni díky tomu, že jsme poznali a milovali Saru a že i ona nás poznávala a milovala.“ \n\n\n"}
{"id": "1554108", "url": "https://cs.wikipedia.org/wiki?curid=1554108", "title": "Koninklijk Berchem Sport", "text": "Koninklijk Berchem Sport\n\nKoninklijk Berchem Sport je belgický fotbalový klub sídlící ve čtvrti Berchem v Antverpách. V současnosti hraje v nižší lize. V minulosti hrál v 1. belgické lize. Barvami jsou žlutá a černá.\n\nKlub byl založen roku 1906 jako atletický klub Berchem Sport a roku 1908 začal hrát fotbal. Roku 1926 dostal matriční číslo 28. Roku 1931 byl přidán do názvu přívlastek Royal (královský), který se roku 1967 změnil na Koninklijk (místo francouzštiny holandština).\n\nRoku 1922 se tým poprvé dostal do 1. ligy.\n\nV roce 1931 tým skončil v 1. belgické lize na 3. místě. Roku 1933 ale přišel pád do 2. ligy, roku 1934 návrat do 1. ligy.\n\nV letech 1936 až 1943 hrál tým ve 2. lize.\n\nNejúspěšnější období bylo na přelomu 40. a 50. let 20. století, kdy se tým umístil 3× za sebou na 2. místě za Anderlechtem, v posledním případě jen o skóre při stejném počtu bodů.\n\nDalší sestup z 1. ligy přišel v roce 1960. V 60. až 80. letech tým pendloval mezi 1. a 2. ligou, v 1. lize však už jen hrával o záchranu a naposledy se v ní objevil v sezoně 1986/87.\n\nOd 90. let hraje tým 3. či 4. ligu.\n\n\n"}
{"id": "1554115", "url": "https://cs.wikipedia.org/wiki?curid=1554115", "title": "Frances Spence", "text": "Frances Spence\n\nFrances Spence (rodným jménem Bilas; 2. března 1922 Filadelfie – 18. července 2012) byla jednou z původních programátorek počítače ENIAC. Je považována za jednoho z historicky prvních programátorů.\n\nNarodila se jako Frances V. Bilas v roce 1922 ve Filadelfii jako druhá z pěti sester. Oba její rodiče pracovali ve školství – otec jako inženýr pro Philadelphia Public School System a matka jako učitelka.\n\nV roce 1938 absolvovala South Philadelphia High School for Girls. Původně studovala na Temple University, ale poté přestoupila na Chestnut Hill College, protože zde dostala stipendium. Zde studovala matematiku a jako vedlejší obor fyziku. Absolvovala v roce 1942. Mimo jiné se zde setkala s Kathleen Antonelli, která později také programovala ENIAC.\n\nProject ENIAC byl utajovaným projektem Armády Spojených států amerických s cílem sestavit první plně elektronický digitální počítač. Zatímco hardware byl vyvíjen většinou muži, software byl vyvíjen týmem šesti programátorek. Navzdory její důležitosti jako jedné z prvních programátorek ENIACu byla v té době její role a role ostatních programátorek velmi degradována kvůli stigmatu, že ženy nemají zájem o technologie. Fotografie těchto žen pracujících s ENIACem byly často v novinách otištěny bez jejich jmen. Když byla práce na ENIACu dokončena a představena veřejnosti, americká armáda nezmínila jména programátorek, které stroj naprogramovaly pro řešení sofistikovaných výpočtů.\n"}
{"id": "1554128", "url": "https://cs.wikipedia.org/wiki?curid=1554128", "title": "Arnold Pannartz", "text": "Arnold Pannartz\n\nArnold Pannartz (též jako \"Arnoldus Pomnartz\" apod., Praha – před květnem 1476 Řím) byl křesťanský mnich a typograf z Čech. Společně s Konradem Sweynheymem přinesli do Itálie tiskařskou techniku prvotisk, tj. tisku s pohyblivými literami.\n\nRoku 1464 byli oba mniši přijati v benediktinském klášteře Santa Scolastica v Subiacu, osídleném především německými a vlámskými mnichy. Pannartz přijal tonsuru, směl tudíž pobývat v klášteře. Společně se Sweynheymem zde zřídil první typografickou dílnu na italském území.\n\nV létě 1467 oba mniši odešli do Říma, kde spolupracovali mj. s humanistou biskupem Giovannim Andreou Bussim.\n"}
{"id": "1554147", "url": "https://cs.wikipedia.org/wiki?curid=1554147", "title": "Zero Carbon Britain", "text": "Zero Carbon Britain\n\nZero Carbon Britain (v překladu „bezuhlíková Británie“) je výzkumný projekt proti klimatické změně ve Velké Británii, který si klade za cíl, aby Velká Británie měla nulové emise skleníkových plynů – aby byla „bezuhlíková“. Výzkumná skupina je přesvědčena, že čisté globální emise skleníkových plynů musí být co nejrychleji sníženy na nulu, a to by mělo být prvořadým cílem celého globálního společenství - jednat společně prostřednictvím spravedlivé a závazné mezinárodní smlouvy o klimatu. Je třeba žít udržitelně, abychom klima pro naše děti a následující generace nerozvrátili zcela katatrofálně. K tomu lze dojít zapojením technologií a nástrojů, díky kterým by země fungovala pouze z obnovitelných zdrojů. Projekt si klade za cíl snížit emise skleníkových plynů až k nulové bilanci, orientačně do roku 2030.\n\nV této souvislosti mají některé části globální komunity větší odpovědnost za snižování emisí a měly by postupovat rychleji než jiné. Velká Británie patří k bohatší rozvinuté části světa s vysokou úrovní emisí skleníkových plynů na obyvatele a jako průkopník průmyslové revoluce má obrovskou historickou uhlíkovou stopou.\n\nVzhledem k ohrožení, kterému čelíme v důsledku destabilizace globálního klimatu, času ztraceném při řešení této hrozby a nejistotám, nelze říci, že cíl je zcela bezpečný. V této souvislosti projekt požaduje cíl přibližně nulového čistého uhlíku a nulového skleníkového plynu, emisí do roku 2030. Není jisté, že to bude stačit k předcházení katastrofě, ani to nebude snadné, ale s politickou vůlí a velkou naléhavostí a odhodláním je to možné. A přinese to spoustu dalších výhod kromě toho, že nám dá šanci na boj v boji proti klimatické katastrofě.\n\nProjekt se opírá o vědecký scénář dekarbonizace, který zpracovalo Centrum alternativních technologií (CAT), jedním z předních autorů je Tobi Kellner (model představil i v České republice).\n\nCentrum pro alternativní technologie (CAT) ve Walesu pracuje již mnoho let v rámci projektu Zero Carbon Britain na strategii rychlé dekarbonizace britské ekonomiky. V roce 2019 zveřejnilo svou nejnovější zprávu „Zero Carbon Britian: Rising to the Climate Emergency“, která podrobně prozkoumala, jak by Británie mohla do roku 2030 snížit své emise skleníkových plynů až nulové bilanci. Navázalo tak na sérii svých výzkumných zpráv s tématem Zero Carbon dostupnou online, z nichž ta z roku 2010 nesla přímo název Zero Carbon Britain 2030.\n\nProjekt Zero Carbon Britain zkoumá, jak můžeme využít všechny technologie, abychom dosáhli nulové „čisté“ hodnoty. Změny jsou nezbytné ve stavitelství, dopravě, využití půdy, chování k přírodě a je třeba zainvestovat do technologií, které jsou založené na obnovitelných zdrojích. Zprávy projektu poskytují podklady pro rozpoutání debaty kolem rozsahu a rychlosti změn, jsou vhodnou oporou pro výuku, viz např. reflexe zprávy z r. 2013, Zero Carbon Britain: Rethinking the Future.\n\nEfektivnějším využíváním energie lze britskou poptávku stlačit až o 60 %. Tu pak už lze pokrýt obnovitelnými zdroji s využitím technologií, které jsou dostupné již dnes. Také je potřeba provést změny v zemědělství, aby se vyvážilo zbylých 8 % emisí, které vznikají z neenergetických procesů (například z výroby cementu nebo metan z chovu dobytka) – to lze provést odstraňováním skleníkových plynů z atmosféry přírodním zachycováním uhlíku v lesích a obnovováním rašelinišť.\n\nModel produkce elektřiny užívá meteorologických údajů za poslední desetiletí a porovnává ji s odhadovanou budoucí spotřebou, obé hodinu po hodině. \n\nNovým trendem v bydlení jsou vysoké standardy tzv. pasivních domů („Passivhaus“), které jsou postaveny a vybaveny tak, aby jejich spotřeba energie byla několikrát menší než u dříve stavěných budov. Ty ovšem je nutno regenerovat na standard co nejbliží pasivnímu. Tak by mohla potřeba britská vytápění klesnout na polovinu dnešní.\n\nCestováním lze také velmi ovlivnit spotřebu energií – projekt nabádá k používání udržitelnějších způsobů dopravy, jako je veřejná doprava, chůze, jízda na kole, elektrická vozidla, méně létání a další. Tím by se snížila energetická poptávka až o 78 %.\n\n\nJe potřeba ale mít zdroje energie i v případě, kdy vítr nefouká a slunce nesvítí. Scénář nespoléhá na dovoz z kontinentální Evropy (ač se jistě bude občas vyskytovat, i když vývoz bude velmi převažovat), ale na syntetický plyn.\n\nScénář pracuje s tím, že veškerá biomasa bude vypěstovaná na britské půdě. Emise ale souvisí i s výrobou potravin, změnami ve využívání půdy a postupy hospodaření s půdou – to tvoří až 10 % emisí ve Velké Británii.\nJe potřeba udržet biologickou rozmanitost, efektivně vyrábět potraviny, snížit zemědělské emise, používat zdravější potraviny, snížit dovoz potravin, úsporněji vyrábět stavební materiály a další.\nModel Zero Carbon Britain počítá s tím, že vodík vyrobený z přebytků elekřiny se bude kombinovat s uhlíkem z biomasy pro výrobu syntetických paliv. Ta lze dlouhodobě skladovat a takto vyrobený metan užívat v případě potřeby i pro výrobu elektřiny. Díky dietním změnám, díky snížení plýtvání s potravinami a zlepšení zemědělských postupů by měla být dostupná zdravá a udržitelná strava pro všechny obyvatele.\n\nV modelu, kde fungují tyto změny, by bylo podle modelu v Británii dost půdy na výrobu potravin, ale i dost na potenciální zdroje příjmů (nové zemědělství například vytvoří pracovní místa).\n\nKniha Davida J.C. MacKaye z roku 2009 \"Sustainable energy - without the hot air\" je dostupná ve slovenském překladu z r. 2013, Obnoviteľné zdroje energie – s chladnou hlavou. Kladla si za cíl posunout slova o snižování emisí ve Velké Británii k činům - a jako nástroj používá čísla. Tato čísla záměrně zaokrouhluje, pro větší přehlednost a zapamatování. Jako motivaci k debatě o energetické politice uvádí vyčerpatelnost fosilních paliv, bezpečnost dodávek energie a změny podnebí, které používání fosilních paliv způsobuje. Jako řešení uvádí velké změny - zbavit se využívání fosilních paliv, snížit spotřebu a zvýšit výrobu energie z obnovitelných zdrojů. \n\nKniha má několik kapitol, první se jmenuje Čísla, ne přívlastky (kde píše o jednotlivých zdrojích energie), druhá Skutečná změna (o změnách, trvalé udržitelnosti, energetických plánech atd.) a třetí částí jsou Technické kapitoly.\n\n\"Příklad z podkapitoly č. 10 o větrné energii z moře:\"\n\n\nPro radikální změny je potřeba plán. MacKay v knize popisuje plánů pět. V těchto plánech je doprava víceméně elektrifikovaná, je menší spotřeba energií na vytápění a poptávka po elektřině bude stále stejná. Plánuje ale, jak vyrobit více elektřiny:\n\n\nMacKay porovnával své scénáře s tím prvním v projektu Zero Carbon Britain, vydaným v roce 2007: Zero Carbon Britain: An Alternative Energy Strategy. Ten ovšem neobsahoval podrobné výpočty a dnes již není aktuální.\n\nMnohé obnovitelné zdroje v Evropě mají nižší hustotu výkonu než ty ve Velké Británii, protože většina Evropy má méně energie z větru, vln a přílivů/odlivů.\n\n\nPodle MacKaye nebylo reálné, aby Evropa, stejně jako Velká Británie, žila z vlastních obnovitelných zdrojů energie. O dekádu později na to sice jsou jiné pohledy, nicméně knihu lze ke studiu doporučit, neboť vše kolem užívání a zdrojů energie vysvětluje neobyčejně srozumitelně a přístupně. \n\nPráce Jacobsona z roku 2019 hodnotí Novou zelenou dohodu (Green New Deal), která vede k řešení globálního oteplování, znečištění ovzduší a energetické nejistoty pro 143 zemí, které představují 99,7 % emisí CO. V této práci je Velká Británie zahrnuta společně s dalšími státy do regionu Evropa. \n\nZemě se totiž blíží globálnímu oteplování 1,5 °C, znečištěné ovzduší zabije více než 7 milionů osob každý rok a omezené zdroje fosilních paliv představují sociální nestabilitu.\n\nŘešení zahrnují přechod všech energií do 100% čisté, obnovitelné energie - větrné a sluneční, která bude účinná a skladovatelná. Obnovitelné energie také vytváří miliony pracovních míst a vyžaduje méně půdy. \n\n\nHlasování ve Velké Británii v roce 2019 ukázalo, že pro voliče je životní prostředí jednou z priorit při volbách.\n\n"}
{"id": "1554164", "url": "https://cs.wikipedia.org/wiki?curid=1554164", "title": "Christine Habermann von Hoch", "text": "Christine Habermann von Hoch\n\nChristine Habermann von Hoch (* 3. září 1980, Dačice) je česko-německá sochařka a designérka v kovu. Je známá pro své monumentální sochy z oceli i subtilní plastiky, které propůjčují železu dojem křehkosti. Do svých děl často komponuje světlo, v užité tvorbě se věnuje mj. designu svítidel.\n\nJe nejmladší dcerou uměleckého kováře a sochaře Alfreda Habermanna (1930–2008), který bývá nazýván „papežem kovářů“. V roce 1985 odešla rodina do Německa, kde se její otec nadále věnoval tvorbě. Vyrůstala proto v prostředí, kde se všechno točilo kolem umělecké kovařiny. Otcovu dílnu navštěvovali žáci z celého světa, vzhledem k jeho zahraničním projektům rodina často cestovala a stěhovala se. Na dospívající dívku měla formativní vliv zejména série pobytů v Izraeli, kde otec učil v kibucu. Jeho tvůrčí a výukové pobyty je zavedly též do Itálie, USA a Japonska.Od otce se naučila všem základním technikám zpracování kovu i kresbě, železo se stalo jejím celoživotním výrazovým prostředkem. Zároveň se zajímala i o malbu, architekturu a uměnovědy, což ji směřovalo k dalšímu studiu. Po maturitě šla na sochařskou a řezbářskou školu do Jižních Tyrol. Vyhověla tak přání otce, který si nepřál, aby šla po střední škole na akademii. Mezi lety 2001 a 2007 studovala výtvarné umění a německou filologii na Univerzitě Palackého v Olomouci, s delšími stipendijními pobyty na Florentské univerzitě, kde se zabývala převážně dějinami umění, na Technické univerzitě v Drážďanech a Vídeňské univerzitě. Pro Univerzitu Palackého posléze vytvořila Cenu Ludvíka Václavka s názvem „Koncentrované vědění“ („Geballtes Wissen“, 2011). Už během studia vyučovala kovářské techniky na hradě Helfštýn, v dolnorakouském Ybbsitz či na setkáních společnosti Artist Blacksmith Association of North America (ABANA).\n\nNabyté řemeslné i intelektuální zázemí výrazně formovalo její tvorbu, v níž se prolínají tradiční techniky zpracování kovu s moderními postupy a koncepty. Během vysokoškolského studia vyvinula svébytnou techniku kovaných obrazů a experimentovala s kombinovanými technikami a konceptuální tvorbou (např. série Eisen – Pelz – Gold – Silber).\nPo studiu strávila necelý rok s tehdy již nemocným otcem v kovárně v  Ybbsitz, kde Alfréd Habermann strávil poslední léta svého života. Po jeho smrti mu vytvořila náhrobní triptych z kovu, skla a kamene na místním hřbitově. Sakrálním plastikám se poté začala věnovat intenzivněji – k nejvýraznějším realizacím v této oblasti patří Kříž motýlů v hornorakouském Enns. Aby zpřístupnila otcovu tvorbu veřejnosti, založila Christine Habermann von Hoch v roce 2008 soukromé muzeum Alfréda Habermanna v Ybbsitz, v němž byly k vidění modely, fotografie děl a vybrané sochy. Tyto exponáty po roce 2018 zapůjčila městu Lipník nad Bečvou.   \n\nOd roku 2017 žije v České republice, kde se plně věnuje volné tvorbě a designu v kovu pro interiér, zahrady a veřejný prostor. Má dceru Stellu (*2015) a syna Felixe Leviho (*2019).\n\nTvorba Christine Habermann von Hoch zahrnuje velkoformátová díla i filigránské kusy. Z monumentálních prací je nejznámější její ocelový betlém Klanění tří králů pro klášter Neustift u jihotyrolského Brixenu (2014). Sochy dosahují výšky přes 4m. Betlém zaujal svým minimalistickým ztvárněním.\n\nPro drobnější díla, která se nacházejí v galeriích a soukromých sbírkách v ČR, Rakousku, Německu i Švýcarsku, je charakteristické propojení subtility a hmoty. Příkladem mohou být levitující kovové plastiky, které budí dojem kresby v prostoru.\n\nDo svých děl často vkomponovává osvětlení, nezřídka je doplňuje plátkovým zlatem, což slouží k podtrhnutí symboliky a spirituálního rozměru. Jejím výrazovým prostředkem jsou i průsvity a hra se stíny, což opět přispívá ke kontrastu mezi těžkým kovem a neuchopitelnou kresbou světla a stínů.\n\nVedle monumentálního betléma patří k jejím významným sochařským instalacím ve veřejném prostoru série sedacích objektů v proluce u synagogy v Hranicích na Moravě z roku 2019. Instalace s názvem „Nicocot – Fragmenty světla“ je inspirovaná židovskou symbolikou a je zdobena hebrejským písmem. Prořezané písmo slouží jako ornamentální i obsahový prvek, vzhledem k osvětlení uvnitř konstrukcí působí vybraná hebrejská slova (např. „šalom“, „kavot“, „ahava“) jako fragmenty světla („nicocot“), což odkazuje k Luriánské kabale. Šestice trojúhelníkových sedáků dohromady skládá Davidovu hvězdu.\n\nDalší realizací je Socha studentstva pro Slezskou univerzitu v Opavě (2019), která slouží jako upomínka událostí ze 17. listopadu 1989. Socha se skládá ze šesti ocelových plátů ve tvaru kontury srdce, které jako celek připomínají tvar květu.\n\nHabermann von Hoch se věnuje též tvorbě sochařského zahradního nábytku a vytváří sochy do zahrad a parků.\n\n"}
{"id": "1554169", "url": "https://cs.wikipedia.org/wiki?curid=1554169", "title": "Šimon Kubíček", "text": "Šimon Kubíček\n\nŠimon Kubíček (* 19. prosince 2001 Jindřichův Hradec) je český lední hokejista hrající na postu obránce.\n\nS hokejem začínal ve věku čtyř let ve svém rodném městě, v tamním klubu HC Vajgar, kde ho trenérsky vedli Jaromír Pytlík a Petr Dlugoš. Jakmile Kubíček završil sedmou třídu (roku 2015), přestěhoval se do Českých Budějovic a navštěvoval základní školu Grünwaldova, jejímž ředitelem tehdy byl někdejší český hokejista Vladimír Caldr. Roku 2018 s výběrem hráčů místního klubu do 18 let věku pod vedením koučů Radka Bělohlava a Milana Dančišina dokázal zvítězit v ligové soutěži této věkové kategorie. Před sezónou 2018/2019 odešel do severní Ameriky, konkrétně do celku Seattle Thunderbirds hrajícího Western Hockey League (WHL). Stejnému mužstvu zůstal věren i během sezóny 2019/2020.\n\nKubíček rovněž patřil mezi členy reprezentačních výběrů České republiky ve svých věkových kategoriích. V roce 2018 například s výběrem do 17 let uspěl na prestižním World Hockey Challenge, když si z něj družstvo, jehož byl členem, přivezlo bronzové medaile. Na podzim 2020 jej trenér Václav Varaďa povolal do reprezentačního týmu, který se účastnil mistrovství světa juniorů v ledním hokeji, jež se tehdy konalo v České republice, a sice v Ostravě a v Třinci. V prvním zápase, v němž byl soupeřem výběr Ruska, vstřelil Kubíček první branku zápasu. Utkání nakonec skončilo vítězstvím českého výběru v poměru 4:3.\n"}
{"id": "1554170", "url": "https://cs.wikipedia.org/wiki?curid=1554170", "title": "Žižkovo náměstí (Praha)", "text": "Žižkovo náměstí (Praha)\n\nŽižkovo náměstí v Praze je náměstí na Žižkově v Praze 3, nad Ondříčkovou ulicí a nedaleko Žižkovského vysílače, které nese jméno po husitském vojevůdci Janu Žižkovi z Trocnova. \n\nŽižkovo náměstí vzniklo v roce 1904, ale až do roku 1947 se jmenovalo \"Kollárovo náměstí\" (podle slovenského básníka a stoupence slovanské vzájemnosti Jána Kollára, autora \"Slávy dcery\"). Pak bylo přejmenováno na \"Chelčického náměstí\" (podle jednoho z nejvýznamnějších představitelů české reformace, teologa a spisovatele Petra Chelčického), a název \"Žižkovo\" získalo až v roce 1958. Předtím (už od roku 1875) se takto říkalo starému žižkovskému náměstí, ležícímu asi o 800 m severněji pod Vítkovem, na kterém stávala obecní váha a které se od roku 1958 jmenuje \"Tachovské náměstí\".\n\nNáměstí je poměrně rozsáhlé, má tvar čtverce zhruba 100 × 100 m, který se od své vyšší jižní strany mírně svažuje k severu. Na této straně je náměstí ještě zvětšeno o plochu vymezenou poněkud šikmo pod ním vedoucí Ondříčkovou ulicí. Zatímco jižní strana náměstí je vlastně pokračováním Křišťanovy ulice, východní strana je pokračováním Radhošťské. Západní stranu tvoří Bořivojova ulice.\n\nCelou východní stranu náměstí zabírá objekt čp. 1300, ve kterém se nachází Vyšší odborná škola uměleckoprůmyslová a Střední uměleckoprůmyslová škola. Tato budova postavená v letech 1924–1927 ve stylu moderního klasicismu podle projektu architekta Františka Vahaly původně sloužila jako Státní odborná škola pro zpracování dřeva. \n\nVnitřní prostor náměstí je parkově upravený, s lavičkami. V horní části jsou hřiště, dvě dětská v rozích, mezi nimi oplocené pro míčové hry. \n\nSpodní blok obytných domů za Ondříčkovou ulicí, na který navazuje ve směru k Táboritské ulici supermarket označovaný jako \"Bezovka\" (podle bývalého hostince, který ale stával asi o 200 m severněji), byl postaven v sedmdesátých létech 20. století v rámci tzv. asanace Žižkova. \n\nAsi 200 m západně od náměstí se tyčí nepřehlédnutelná věž žižkovského vysílače s lezoucími „Miminky“. \n\nV současné době (rok 2020) se připravuje revitalizace Žižkova náměstí. \n\n"}
{"id": "1554189", "url": "https://cs.wikipedia.org/wiki?curid=1554189", "title": "NGC 275", "text": "NGC 275\n\nNGC 275 je spirální galaxie s příčkou v souhvězdí Velryby. Její zdánlivá jasnost je 12,5 a úhlová velikost 1,5′ × 1,2′. Je vzdálená 116 milionů světelných let. Objevil ji John Herschel 10. října 1828.\nGalaxie tvoří interagující pár s galaxií NGC 274 a spolu jsou zařazeny do katalogu pekuliárních galaxií jako Arp 140.\n\n"}
{"id": "1554201", "url": "https://cs.wikipedia.org/wiki?curid=1554201", "title": "NGC 274", "text": "NGC 274\n\nNGC 274 je eliptická galaxie v souhvězdí Velryby. Její zdánlivá jasnost je 11,8 a úhlová velikost 1,4′ × 1,2′. Je vzdálená 81 milionů světelných let. Objevil ji William Herschel 10. září 1785.\nSpolu s galaxií NGC 275 tvoří interagující pár, který je zařazen v katalogu pekuliárních galaxii jako Arp 140.\n\n"}
{"id": "1554212", "url": "https://cs.wikipedia.org/wiki?curid=1554212", "title": "Egyptská kuchyně", "text": "Egyptská kuchyně\n\nEgyptská kuchyně v sobě spojuje prvky z arabské, středomořské i africké kuchyně. Používají se luštěniny, zelenina a ovoce pěstované v oblasti údolí a delty Nilu. Z masa se používá králičí, holubí, kuřecí, kachní, skopové nebo hovězí.\n\n\nEgyptské dezerty a sladkosti pocházejí z arabské kuchyně a často obsahují datle, med nebo mandle. Mezi nejvýznamnější egyptské dezerty patří:\n\n\nNejvýznamnějším egyptským sýrem je slaný fermentovaný sýr mish. Je pravděpodobné že se v Egyptě připravuje už od starověku. Dalšími egyptskými sýry jsou: domiati (bílý, měkký sýr), nebo rumi, tvrdý sýr podobný španělskému sýru manchego.\n\nRozšířeny jsou tradiční arabské nápoje jako je čaj nebo káva. Dále se pijí různé bylinné čaje, z nichž nejznámější je ibiškový nápoj karkade. Populární jsou také ovocné šťávy nebo šťáva z cukrové třtiny.\n\nAlkoholické nápoje nejsou příliš rozšířeny, nejpopulárnější alkoholický nápoj je ale jednoznačně pivo. V Egyptě existuje též vinařství.\n\nVe starověkém Egyptě se používali luštěniny, ovoce, mléko, cibule, datle nebo fíky, díky řece Nil se používalo rybí maso, maso z vodního ptactva nebo šáchor. Připravovali se různé chleby nebo medové koláčky.\n\nDůležité bylo pivo (dokonce se jednu dobu používalo i jako platidlo), které se ale od dnešního piva poměrně lišilo, připomínalo totiž spíše kaši. Bouza je obodoba staroegyptského piva a je možné se s ní setkat v Egyptě dodnes.\n"}
{"id": "1554213", "url": "https://cs.wikipedia.org/wiki?curid=1554213", "title": "Farkaševac", "text": "Farkaševac\n\nFarkaševac je vesnice a správní středisko stejnojmenné opčiny v Chorvatsku v Záhřebské župě. Nachází se asi 17 km západně od Bjelovaru, asi 19 km východně od Vrbovce a asi 61 km severovýchodně od centra Záhřebu. V roce 2011 žilo ve Farkaševaci 303 obyvatel, v celé opčině pak 1 937 obyvatel. Ačkoliv je správním střediskem opčiny vesnice Farkaševac, jejím největším sídlem je vesnice Bolč. Název pochází z maďarského slova \"farkas\", což znamená vlk.\n\nSoučástí opčiny je celkem 11 trvale obydlených vesnic.\n\nOpčinou prochází silnice D544, blízko též prochází rychlostní silnice D12.\n"}
{"id": "1554219", "url": "https://cs.wikipedia.org/wiki?curid=1554219", "title": "Brezari", "text": "Brezari\n\nBrezari je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 9 km severozápadně. V roce 2011 zde žilo 66 obyvatel.\n\nSousedními vesnicemi jsou Celine a Rastoki.\n"}
{"id": "1554220", "url": "https://cs.wikipedia.org/wiki?curid=1554220", "title": "Breznik Plešivički", "text": "Breznik Plešivički\n\nBreznik Plešivički je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 3 km severovýchodně. V roce 2011 zde žilo 123 obyvatel.\n\nSousedními vesnicemi jsou Donji Desinec a Pavlovčani, sousedním městem Jastrebarsko.\n"}
{"id": "1554226", "url": "https://cs.wikipedia.org/wiki?curid=1554226", "title": "Bukovac Svetojanski", "text": "Bukovac Svetojanski\n\nBukovac Svetojanski je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 9 km severozápadně. V roce 2011 zde žilo 85 obyvatel.\n\nSousedními vesnicemi jsou Belčići, Draga Svetojanska, Gorica Svetojanska a Toplice.\n"}
{"id": "1554227", "url": "https://cs.wikipedia.org/wiki?curid=1554227", "title": "Jan Rous (historik umění)", "text": "Jan Rous (historik umění)\n\nJan Rous (* 16. února 1943 Praha) je český historik umění se specializací na dějiny knižní kultury a design, v letech 1990–2010 pedagog katedry dějin umění a estetiky na Vysoké škole uměleckoprůmyslové v Praze, od roku 2011 samostatný odborný pracovník Muzea umění a designu v Benešově.\nV letech 1962–1968 studoval dějiny umění na Filozofické fakultě Univerzity Karlovy (prof. J. Pešina, P. Wittlich), studia zakončil diplomovou prací \"Symbolismus a jeho odraz v povaze české plastiky zlomu 19. a 20. století\" (Mgr.) Roku 1999 obhájil doktorskou disertaci.\n\nKrátce pracoval v Národní galerii a poté v letech 1969–1972 jako redaktor nakladatelství \"Obelisk\" v Praze. Na počátku normalizace pracoval nejprve jako pomocná síla, později jako konzervátor grafické sbírky Uměleckoprůmyslového muzea v Praze (1972–1990). Od roku 1990 do roku 2010 byl lektorem dějin umění a grafického designu Kabinetu dějin a teorie umění Vysoké školy uměleckoprůmyslové v Praze. Od devadesátých let spolupracoval na koncepci výstavního programu Muzea umění a designu v Benešově, po přestěhování z Prahy zde působí jako odborný pracovník. Od roku 2008 byl kurátorem galerie Topičův salon. Je členem Mezinárodní asociace výtvarných kritiků (AICA), od roku 2004 členem Vědecké rady Fakulty humanitních studií UK.\n\nPřispívá články do odborných časopisů Architekt, Ateliér, Art & Antiques, Keramika a sklo, Umění a řemesla, Fotografie, Typografia, Estetická výchova a do řady periodik (A2, Revolver revue, Domov, Lit. noviny, Prostor, Přítomnost, Respekt, Technický magazín, Tvar, Zlatý máj, Zlatý řez, aj.) \nZabývá se fotografií, knižní kulturou, plakátem, typografií a designem. Podílel se na souborných publikacích o předválečné české výtvarné avantgardě (Devětsil, kubismus, funkcionalismus). Zabýval se knižní tvorbou Františka Kupky, Josefa Šímy, Karla Teiga, Jiřího Trnky. \n\nV době normalizace uváděl neoficiální výstavy (Jiří Sozanský, Památník Terezín, 1976) a výstavy v malých nezávislých galeriích (Galerie Fronta, Malá galerie Čs spisovatele, Divadlo Na Chmelnici, Regionální muzeum Kolín). Roku 1986 se spolu s F. Šmejkalem a R. Šváchou podílel na výstavě \"Devětsil. Česká výtvarná avantgarda dvacátých let\" v Galerii hlavního města Prahy a v Domě umění v Brně.\n\n\n"}
{"id": "1554228", "url": "https://cs.wikipedia.org/wiki?curid=1554228", "title": "Celine (Jastrebarsko)", "text": "Celine (Jastrebarsko)\n\nCeline (dříve Celinšćaki) je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 10 km severozápadně. V roce 2011 zde žilo 68 obyvatel.\n\nSousedními vesnicemi jsou Brezari, Petrovina, Slavetić a Rastoki.\n"}
{"id": "1554241", "url": "https://cs.wikipedia.org/wiki?curid=1554241", "title": "Frank Plicka", "text": "Frank Plicka\n\nFrank Plicka (11. června 1926 Kladno – 9. prosince 2010, Sydney, Austrálie) byl australský fotograf českého původu známý svou knihou \"Streets of Sydney\", která zachycuje mimořádné turné po Sydney, dokumentované černobílými fotografiemi pořízenými za 30 let. Tato kniha zachycuje život v ulicích Sydney, v okolí hospod, barů, galerií a pláží.\n\nPlicka se narodil v roce 1926 v hornickém městě Kladnu, v bývalém Československu. Jeho otec byl horník, často nezaměstnaný a jako mnoho jiných v té době nemohl rodině poskytnout slušné bydlení. \n\nZahájení základní školy znamenalo pro Plicku nový šťastný život. Dokončil školu s nejlepšími možnými výsledky, vynechal střední školu a v roce 1937 byl zapsán do elitní školy „Reálné gymnázium“. Po druhé světové válce, během níž byly české univerzity uzavřeny, pokračoval ve studiu na Karlově univerzitě v Praze a promoval jako pedagog. Do roku 1968 se profesionálně věnoval sportu a trénoval nejlepší české plavce. V roce 1967 získal titul Trenér roku. \n\nV roce 1968 po sovětské invazi do Československa uprchl do Austrálie. Usadil se v Sydney, přijímal různé práce na různých místech a začal se soustředit na pouliční fotografii. \n\nKromě Austrálie fotografoval jeden rok v Africe (sedmdesátá léta) a tři roky v Asii (osmdesátá léta). Během posledních 35 let dokončil tři knihy. Do současné doby byla publikována pouze knížka \"Streets of Sydney\". \n\nBěhem posledních let uspořádal Plicka v Sydney několik výstav, ale dával přednost soukromému životu a neusiloval o širší uznání. \n\nOd raného věku se Plicka věnoval sportu a jeho touha zachytit všechny okamžiky ho vedla ke sportovní fotografii. Jako sportovní fotograf fotografoval v šesti evropských zemích, včetně Ruska. \n\nJeho poznávacím znamením byla přímá černobílá fotografie. Během 65 let práce používal různé fotoaparáty, ale od roku 1952 používal fotografické kamery Leica, zejména svou oblíbenou kameru Leica M3. Ke své práci používal objektivy 35   a 50 mm. \n\nPlicka zpracovával své fotografie od svých začátků sám. V roce 2004 přešel z temné komory na digitální / počítačové zpracování. \n\n"}
{"id": "1554251", "url": "https://cs.wikipedia.org/wiki?curid=1554251", "title": "Domaljevac", "text": "Domaljevac\n\nDomaljevac () je město a sídlo opčiny Domaljevac-Šamac v Bosně a Hercegovině v Posavském kantonu. Nachází se u řeky Sávy, těsně u chorvatských hranic, asi 5 km od Orašje, 9 km od Šamace, 24 km od Gradačace a 214 km od Sarajeva. V roce 2013 žilo v Domaljevaci 4 152 obyvatel. Ve městě není hraniční přechod mezi Chorvatskem a Bosnou a Hercegovinou, protože zde chybí most přes Sávu.\n\nSousedními městy jsou Gradačac, Modriča a Šamac.\n"}
{"id": "1554255", "url": "https://cs.wikipedia.org/wiki?curid=1554255", "title": "NGC 517", "text": "NGC 517\n\nNGC 517 je čočková galaxie v souhvězdí Ryb. Její zdánlivá jasnost je 12,5 a úhlová velikost 1,4′ × 0,5′. Od Země je vzdálená 204 milionů světelných let a průměr má 80 tisíc světelných let. Je členem skupiny galaxií LGG 24, jejíž nejjasnější členem je NGC 499.\nGalaxii objevil William Herschel 13. září 1784. Na obloze leží 2′ jihovýchodně od NGC 515.\n\n"}
{"id": "1554258", "url": "https://cs.wikipedia.org/wiki?curid=1554258", "title": "Súdánská kuchyně", "text": "Súdánská kuchyně\n\nSúdánská kuchyně byla ovlivněna mnoha vlivy a liší se region od regionu.\n\n\nSúdán byl historicky jednou z mála muslimských zemí, kde byla povolena konzumace alkoholu. Bylo zde rozšířeno například jáhlové víno nebo araqi, alkoholický nápoj z datlí. To se ale změnilo v 80. letech 20. století kdy se začalo stále více prosazovat právo šaría a konzumace alkoholu byla zakázána. I přesto se lze i dnes v Súdánu setkat s araqi.\n"}
{"id": "1554268", "url": "https://cs.wikipedia.org/wiki?curid=1554268", "title": "NGC 520", "text": "NGC 520\n\nNGC 520 je dvojice kolidujících galaxií v souhvězdí Ryby. Její zdánlivá jasnost je 11,3 a úhlová velikost 3,4′ × 1,7′. Je vzdálená 105 milionů světelných let. Objekt objevil 13. března 1784 William Herschel. Galaxie je zařazena do katalogu pekuliarních galaxii s označením Arp 157.\n\n"}
{"id": "1554277", "url": "https://cs.wikipedia.org/wiki?curid=1554277", "title": "Liberijská kuchyně", "text": "Liberijská kuchyně\n\nLiberijská kuchyně (anglicky: \"Liberian cuisine\") je tradiční kuchyní Libérie. Vychází z tradic africké kuchyně, byla ovšem ovlivněna i americkou kuchyní (obvzláště kuchyní amerického Jihu), protože Libérii založili propuštění otroci z USA. Z americké kuchyně liberijská kuchyně převzala například tradici pečení, která je v oblasti západní Afriky ojedinělá.\nZákladní potravinou je rýže. Dále se používá čirok, banány, citrusy, plantainy, kokos, okra, chilli nebo batáty (sladké brambory). Z masa se používá především rybí, na maso se loví i někteří místní živočichové, například slon, hrošík liberijský, šimpanzi, chocholatky, leopardi nebo opice.\n\n"}
{"id": "1554280", "url": "https://cs.wikipedia.org/wiki?curid=1554280", "title": "Turistická značená trasa 0856", "text": "Turistická značená trasa 0856\n\nTrasa ve svém začátku prochází částí města Ružomberok, od kostela Sedmibolestné Panny Márie vystoupá na bradlo Veľká skala (výhled), a pokračuje už mírnějším stoupání na nejvyšší vrchol hřebenu Sidorovo. Odtud prudce sklesá k rozcestí Vlkolínské lúky. Mírným stoupáním pak dojde k horskému hotelu Malina (stanice lanové dráhy).\n"}
{"id": "1554284", "url": "https://cs.wikipedia.org/wiki?curid=1554284", "title": "Změna jména", "text": "Změna jména\n\nZměna jména je právní akt, který podléhá registraci v jurisdikci, která vede domicilní evidenci jména. Právní náležitosti změny se řídí právním řádem jurisdikce, která změnu eviduje.\n\nV České republice řeší tuto problematiku zákon č. 301/2000 Sb., o matrikách, jménu a příjmení. Tato právní úprava umožňuje změnu jména a příjmení u osob, které mají občanství České republiky, nebo osob, které mají v ČR povolený trvalý pobyt.\n\n\n"}
{"id": "1554289", "url": "https://cs.wikipedia.org/wiki?curid=1554289", "title": "NGC 521", "text": "NGC 521\n\nNGC 521 je spirální galaxie v souhvězdí Velryby. Její zdánlivá jasnost je 11,7 a úhlová velikost 2,7′ × 2,4′. Je vzdálená 219 milionů světelných let a průměr má 175 tisíc světelných let. Pravděpodobně patří do malé skupinky galaxií, jejímž hlavním členem je galaxie NGC 533.\n\nGalaxii objevil William Herschel 8. října 1785. Popsal ji jako objekt „slabý, dosti rozsáhlý, nepravidelně okrouhlý, jasnější uprostřed“. John Dreyer ji v katalogu NGC popsal jako „slabou, dosti rozlehlou, okrouhlou, postupně jasnější střed“.\n\nV galaxii byly pozorovány supernovy SN 1966G typu I, SN 1982O a SN 2006G typu II/IIb.\n\n"}
{"id": "1554292", "url": "https://cs.wikipedia.org/wiki?curid=1554292", "title": "Střední průmyslová škola stavební Brno", "text": "Střední průmyslová škola stavební Brno\n\nStřední průmyslová škola stavební Brno, příspěvková organizace je státní škola s právní subjektivitou, jejímž zřizovatelem je Jihomoravský kraj. Škola byla založena v roce 1885. Poskytuje vzdělání zakončené maturitní zkouškou v oborech stavebnictví a geodézie a katastr nemovitostí.\n\nŠkola aktivně spolupracuje s vysokými školami, středními školami obdobného zaměření i se stavebními a geodetickými firmami.\n\nPočátky střední průmyslové školy stavební sahají do roku 1885. Vídeňské ministerstvo kultury a vzdělání v roce 1885 povolilo zřídit české třídy při německé průmyslové škole, založené v Brně roku 1874. Brněnská průmyslová škola byla od počátku rozdělena na obor stavitelský a strojnický. V roce 1921 se stavební průmyslová škola osamostatnila a v průběhu let několikrát změnila název. Nyní je oficiálním názvem školy \"Střední průmyslová škola stavební Brno, příspěvková organizace\".\n\nV 19. století vzdělávala stavbyvedoucí, kresliče, mistry. Prvních absolventů bylo v roce 1889 pouze deset. Škola se rychle rozvíjela a již v roce 1901 se stala ministerským výnosem vyšší průmyslovou školou, která byla do té doby jen v Praze. Od tohoto roku zde probíhá čtyřleté studium zakončené maturitní zkouškou. Škola několikrát měnila své místo. Výuka probíhala např. v Sokolské ulici, Grohově, Gorkého nebo Kotlářské. Po druhé světové válce se přestěhovala do budovy na dnešní Kudelově ulici 8, postavené v roce 1901. Od školního roku 1945/1946 se zde začalo pravidelně vyučovat. Stavba stojí v čele náměstí 28. října. Objekt se do náměstí obrací dlouhým průčelím, koncipovaným ve stylu neorenesance. Štukovou výzdobu navrhl brněnský sochař Heinrich Leger.\n\n\n\n\n\n"}
{"id": "1554308", "url": "https://cs.wikipedia.org/wiki?curid=1554308", "title": "Hau Giang (provincie)", "text": "Hau Giang (provincie)\n\nHau Giang je provincie ve Vietnamu, v regionu delty Mekongu na jihu země. Správním střediskem je Vị Thanh. Do konce Vietnamské války (1975) bylo součástí provincie i město Can Tho, které je nyní měste pod ústřední správou (viet. thành phố trực thuộc trung ương) a je na úrovni provincií.\n"}
{"id": "1554310", "url": "https://cs.wikipedia.org/wiki?curid=1554310", "title": "NGC 523", "text": "NGC 523\n\nNGC 523 je spirální galaxie v souhvězdí Andromeda. Její zdánlivá jasnost je 12,7 a úhlová velikost 2,5′ × 0,7′. Je vzdálená 219 milionů světelných let.\n\nGalaxii objevil 13. září 1784 William Herschel, podle jehož pozorování ji John Dreyer zařadil do katalogu NGC po číslem 523. Později galaxii nezávisle znovuobjevil 13. srpna 1862 Heinrich d'Arrest. Na základě d'Arrestova pozorování byla zařazena do katalogu duplicitně jako NGC 537. \n\nGalaxie je zařazena do katalogu pekuliarních galaxií jako Arp 158.\nV galaxii byla v září 2001 pozorována supernova SN 2001en typu Ia.\n\n"}
{"id": "1554312", "url": "https://cs.wikipedia.org/wiki?curid=1554312", "title": "Turistická značená trasa 0857", "text": "Turistická značená trasa 0857\n\nTrasa stoupá z obce podsuchá dlouhou dolinou Nižné Matejkovo (v jejím závěru až prudce) do Vyšného Šiprúnského sedla pod vrcholem Šiprúň. Po bočním hřebenu pak pokračuje pod vrcholem Vtáčnik na vrchol Tlstá hora. Odtud klesá do Nové Černové, městké části Ružomberoku.\n"}
{"id": "1554313", "url": "https://cs.wikipedia.org/wiki?curid=1554313", "title": "Muzeum III. odboje", "text": "Muzeum III. odboje\n\nMuzeum III. odboje vzniklo roku 1991 v Příbrami jako instituce spravovaná Konfederací politických vězňů Československa (později ČR). První expozice byla veřejnosti zpřístupněna roku 1992, přičemž hlavní prostory muzea se nacházejí v příbramském zámečku Ernestinum. Expozice muzea lze nalézt dále v klášteře Teplá a v Královské mincovně v Jáchymově.\n\nPřípravy na založení muzea začaly roku 1990, přičemž oficiálně bylo založeno 28. února 1991 jako součást Konfederace politických vězňů s cílem shromažďovat a zveřejňovat doklady o zločinech spáchaných československým komunistickým režimem a o odboji proti němu (tzv. třetí odboj). Zaměřuje se především na období od ustavení komunistické diktatury v únoru 1948 do okupace Československa v srpnu 1968. Období v letech 1968–1989 přitom stojí mimo hlavní zájem muzea. Jako jeho sídlo byla zvolena Příbram, neboť v blízkosti města fungovaly vězeňské pracovní tábory Vojna a Bytíz, ve kterých byla těžena uranová ruda pro Sovětský svaz.\n\nJako první byly vybudovány hlavní expozice v Příbrami. V roce 1992 byla zpřístupněna první expozice \"Političtí vězni uranových dolů 1948–1968\", roku 1994 druhá expozice \"Ženy ve Třetím odboji a za mřížemi věznic 1948–1968\" a roku 1998 třetí expozice \"Z Čech do gulagů\". Expozice mapující únosy československých občanů do Gulagu po roce 1945 vznikla ve spolupráci s výborem \"Oni byli první\".\n\n\n"}
{"id": "1554327", "url": "https://cs.wikipedia.org/wiki?curid=1554327", "title": "Turistická značená trasa 0858", "text": "Turistická značená trasa 0858\n\nTrasa stoupá z obce Stredná Revúca v souběhu s NCH Čierny kameň do Sedla pod Čierným kameňom, u kterého těsně míjí NPR Čierny kameň. Ze sedla pak prudce klesá do Lubochnianské doliny, kterou pak mírně sklesává až ke svému konci u rozcestí Blatná - horáreň.\n"}
{"id": "1554329", "url": "https://cs.wikipedia.org/wiki?curid=1554329", "title": "NGC 529", "text": "NGC 529\n\nNGC 529 je čočková galaxie v souhvězdí Andromeda. Její zdánlivá jasnost je 12,2 a úhlová velikost 2,4′ × 2,1′. Je vzdálená 222 milionů světelných let. NGC 529 náleží spolu s galaxiemi NGC 531, NGC 536 a NGC 542 ke kompaktní skupině HCG 10.\n\nObjekt objevil 17. listopadu 1827 John Herschel.\n\n"}
{"id": "1554330", "url": "https://cs.wikipedia.org/wiki?curid=1554330", "title": "Turistická značená trasa 0871", "text": "Turistická značená trasa 0871\n\nTrasa vychází z obce Podhradie proti proudu potoka Máleník, dolinou mezi vrcholy Máleník (705 m n. m.) a Diel (781)  m n. m. stoupá zrprvu mírně, ke konci prudce k vrcholu Katova skala. V této části trasa prochází přírodní rezervací Katova skala (46,7 ha). Od vrcholu trasa prudce sklesá do Kantorské doliny na kraj obce Sklabinský Podzámok. Souběžně s tokem Kantorského potoka pak dojde ke svému konci v centru obce.\n"}
{"id": "1554336", "url": "https://cs.wikipedia.org/wiki?curid=1554336", "title": "Stara Baška", "text": "Stara Baška\n\nStara Baška () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Krk a je součástí opčiny Punat. V roce 2011 zde žilo celkem 113 obyvatel.\n\nJedinou sousední vesnicí je Punat.\n"}
{"id": "1554338", "url": "https://cs.wikipedia.org/wiki?curid=1554338", "title": "Baltic Open 2019", "text": "Baltic Open 2019\n\nBaltic Open 2019 byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích Národního tenisového centra. Konal se mezi 22.  až 28. červencem 2019 v lotyšském lázeňském městě Jūrmala jako premiérový ročník turnaje.\n\nPo jednom odehraném ročníku antukového Moscow River Cupu přemístili moskevští držitelé pořadatelských práv turnaj do Jūrmaly a změnili název na Baltic Open. Poprvé v historii tak Lotyšsko získalo pořadatelství události WTA Tour.\n\nTurnaj s rozpočtem 250 000 dolarů a prize money 226 750 dolarů patřil do kategorie WTA International. Nejvýše nasazenou hráčkou ve dvouhře se stala světová čtrnáctka Anastasija Sevastovová. Jako poslední přímá účastnice do dvouhry nastoupila 176. hráčka žebříčku Indka Ankita Rainová.\n\nČtvrtý singlový titul na okruhu WTA Tour vybojovala Lotyška Anastasija Sevastovová. Deblovou soutěž vyhrál kanadsko-srbský pár Sharon Fichmanová a Nina Stojanovićová, jehož členky získaly premiérovou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do soutěže čtyřhry:\n\n"}
{"id": "1554340", "url": "https://cs.wikipedia.org/wiki?curid=1554340", "title": "NGC 533", "text": "NGC 533\n\nNGC 533 je eliptická galaxie v souhvězdí Velryba. Její zdánlivá jasnost je 11,4 a úhlová velikost 3,8′ × 2,3′. Je vzdálená 251 milionů světelných let, má průměr 280 tisíc světelných let. Objevil ji 8. října William Herschel, John Dreyer ji v katalogu NGC popsal jako \"dosti jasná, dosti rozlehlá, okrouhlá, postupně zjasňující ke středu\".\n\n"}
{"id": "1554342", "url": "https://cs.wikipedia.org/wiki?curid=1554342", "title": "Vrbnik", "text": "Vrbnik\n\nVrbnik () je vesnice, známé přímořské letovisko a středisko stejnojmenné opčiny v Chorvatsku v Přímořsko-gorskokotarské župě. Nachází se u východního pobřeží ostrova Krk. V roce 2011 žilo ve Vrbniku 948 obyvatel, v celé opčině pak 1 260 obyvatel.\n\nOpčina se skládá ze čtyř vesnic:\n"}
{"id": "1554343", "url": "https://cs.wikipedia.org/wiki?curid=1554343", "title": "Madagaskarská kuchyně", "text": "Madagaskarská kuchyně\n\nMadagaskarská kuchyně (malgašská kuchyně) je tradiční kuchyní ostrova Madagaskar, vychází z kuchyních původních etnických skupin, ale byla ovlivněna též francouzskou, čínskou nebo kreolskou kuchyní. \n\nZákladní potravinou je rýže, často se připravují různé jednoduché rýžové pokrmy (například se zeleninou), které se nazývají laoka. Na jihu Madagaskaru se také více používají batáty (sladké brambory) nebo maniok. Na severu se zase často používá kokos.\n\n\n"}
{"id": "1554346", "url": "https://cs.wikipedia.org/wiki?curid=1554346", "title": "Carl Ewald", "text": "Carl Ewald\n\nCarl Ewald (15. října 1856, Bredelykke ved Gram, Šlesvické vévodství, dnes součást Dánska – 23. února 1908, Charlottenlund) byl dánský spisovatel a překladatel, z jehož díla se těšily pozornosti především jeho pohádky.\n\nNarodil se v rodině spisovatele Hermana Frederika Ewalda a měl dvanáct sourozenců, mezi nimi spisovatele Theodora Ewalda. Vystudoval filosofii na Kodaňské univerzitě, studia lesnictví musel pro špatný zdravotní stav zanechat. Poté pracoval jako lektor, novinář a profesor na různých školách v Kodani. Současně psal texty, ve kterých se pokoušel vysvětlit vědecká fakta a znalosti jednoduchým a vtipným způsobem.\n\nJako spisovatel debutoval roku 1882 a ve svých dílech se jasně stavěl na stranu nejliberálnějších názorů té doby. Psal historické i společenské romány, komedie, satirické črty a pohádky, které jsou z jeho díla nejznámější. Vydával je v sešitech po celý život a pokoušel se v nich o přístup k pohádkové látce na základě moderních myšlenek. Roku 1905 přeložil do dánštiny pohádky bratří Grimmů.\n\nByl dvakrát ženatý. Manželství uzavřené roku 1880 s Emilii Salomonovou bylo rozvedeno. 1887 se oženil podruhé s Betty Ponsaingovou, se kterou měl syna Jespera Ewalda, který se stal také spisovatelem. Z mimomanželského vztahu s Agnes Henningsenovou se narodil syn Poul Henningsen, spisovatel, kritik, architekt a designér.\n\n"}
{"id": "1554347", "url": "https://cs.wikipedia.org/wiki?curid=1554347", "title": "Dobrinj", "text": "Dobrinj\n\nDobrinj () je malá vesnice a středisko stejnojmenné opčiny v Chorvatsku v Přímořsko-gorskokotarské župě. Nachází se ve vnitrozemí ostrova Krk. V roce 2011 žilo v Dobrinji 109 obyvatel, v celé opčině pak 2 078 obyvatel. Ačkoliv je střediskem opčiny vesnice Dobrinj, největší vesnicí v opčině je Šilo.\n\nSamotný Dobrinj neleží u moře, u moře leží vesnice Šilo, Klimno, Soline, Čižići a Rudine.\n\nV opčině se nachází 19 trvale obydlených vesnic:\n\nNachází se zde i zaniklá vesnice Dolovo.\n"}
{"id": "1554348", "url": "https://cs.wikipedia.org/wiki?curid=1554348", "title": "Šilo (Chorvatsko)", "text": "Šilo (Chorvatsko)\n\nŠilo () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Krk a je součástí opčiny Dobrinj. V roce 2011 zde žilo celkem 384 obyvatel. Je největší vesnicí opčiny Dobrinj, avšak není jejím správním střediskem.\n\nJedinou sousední vesnicí je Polje.\n"}
{"id": "1554349", "url": "https://cs.wikipedia.org/wiki?curid=1554349", "title": "Klobásník", "text": "Klobásník\n\nKlobásník (anglicky též \"klobasnek\") je pokrm těsta na koláče plněný klobásou (případně mletým masem) a často i dalšími ingrediencemi, jako například sýrem, šunkou, vejcem nebo paprikou. Vzhledem často připomínají buchty. Tento pokrm patrně vymysleli čeští emigranti v USA, konkrétně ve státě Texas, kde je klobásník poměrně populární.\n\nKlobásníky jsou ovšem známé i v Česku, především pak v Moravskoslezském kraji, kde se podávají jako velikonoční pokrm. Od amerického klobásníku se ale poměrně liší: český klobásník má zpravidla tvar koule a je plněn mletým masem.\n"}
{"id": "1554350", "url": "https://cs.wikipedia.org/wiki?curid=1554350", "title": "Klimno", "text": "Klimno\n\nKlimno () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Krk a je součástí opčiny Dobrinj. V roce 2011 zde žilo celkem 116 obyvatel.\n\nJedinou sousední vesnicí je Soline.\n"}
{"id": "1554351", "url": "https://cs.wikipedia.org/wiki?curid=1554351", "title": "Soline (Dobrinj)", "text": "Soline (Dobrinj)\n\nSoline () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Krk a je součástí opčiny Dobrinj. V roce 2011 zde žilo celkem 47 obyvatel.\n\nSousedními vesnicemi jsou Čižići, Hlapa, Klimno, Sužan, Tribulje a Županje.\n"}
{"id": "1554352", "url": "https://cs.wikipedia.org/wiki?curid=1554352", "title": "Čižići", "text": "Čižići\n\nČižići () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Krk a je součástí opčiny Dobrinj. V roce 2011 zde žilo celkem 113 obyvatel.\n\nSousedními vesnicemi jsou Omišalj, Rudine, Soline, Sužan a Tribulje.\n"}
{"id": "1554355", "url": "https://cs.wikipedia.org/wiki?curid=1554355", "title": "Rudine", "text": "Rudine\n\nRudine () je malá vesnička a přímořské letovisko v Chorvatsku v Přímořsko-gorskokotarské župě. Nachází se na ostrově Krk a je součástí opčiny Dobrinj. V roce 2011 zde trvale žilo pouhých 5 obyvatel.\n\nVesnice je známá především díky krápníkové jeskyni \"Biserujka\" a dvěma plážím (Mala a Rudine), které jsou však z vesničky těžko přístupné.\n\nJedinou sousední vesnicí je Čižići.\n"}
{"id": "1554365", "url": "https://cs.wikipedia.org/wiki?curid=1554365", "title": "Panství Downton (film)", "text": "Panství Downton (film)\n\nPanství Downton (v anglickém originále Downton Abbey) je britský hraný film z roku 2019, který režíroval Michael Engler na základě stejnojmenného seriálu. Film popisuje život na britském venkovském panství v roce 1927 ve chvíli, kdy sem na státní návštěvu přijíždí britský královský pár.\n\nV roce 1927 Robert Crawley, earl of Grantham, obdrží dopis z Buckinghamského paláce s oznámením, že se u nich zastaví král Jiří a královna Marie v rámci své cesty po Anglii. Jeho matka Violet, vdova po hraběti Grantham, je zneklidněná, neboť dvorní dáma královny, Lady Maud Bagshaw, je Robertova vzdálená sestřenice, se kterou se nepohodla kvůli dědictví.\n\nNa panství dorazí královští sloužící, aby připravili vše na králův příjezd. Místní služebnictvo je pobouřeno jejich arogancí. Dcera hraběte Lady Mary se domnívá, že majordomus Thomas Barrow královskou návštěvu nezvládne a povolá dočasně do služby pana Carsona, bývalého penzionovaného majordoma. Navíc se porouchá topný kotel, takže v domě neteče teplá voda.\n\nDo Downton Village přijíždí muž jménem Major Chetwode a vyhledá Toma Bransona. Ten ho považuje za královského detektiva, který se stará o bezpečnost královské rodiny. Tom jakožto Ir je podezřelý z neloyality ke králi. Ukáže se však, že Chetwode plánuje atentát na krále během vojenské přehlídky. Tom a Lady Mary Chetwoda zneškodní. Tom se také seznámí s Lucy Smithovou, služebnou Lady Bagshaw.\n\nSlužebnictvo na panství se rozhodne, že bude při večeři samo obsluhovat krále a královnu. Většinu královských zaměstnanců se podaří za pomoci Richarda Ellise z královského doprovodu vylákat lstí do Londýna. Thomas Barrow a Richard Ellis následně odjedou spolu do Yorku, kde chce Ellis navštívit své rodiče. V hospodě se Barrow seznámí s mužem, který ho pozve do tajného nočního klubu, kde spolu tančí muži. Policie zde krátce nato provede razii a Barrow je zatčen. Richard Ellis využije svého postavení k jeho propuštění. Oba se navzájem svěří ohledně své homosexuality.\n\nPři večeři král pochválí kuchařské schopnosti svého šéfkuchaře a dozví se, že vše připravili místní sloužící.\n\nNásledující večer se koná ples na panství Harewood House, kam odjíždí královská rodina. Členové rodiny jsou na ples též pozváni. Violet se zde dozví, že Lucy Smithová, kterou její sestřenice ustavila univerzální dědičkou, je nelegitimní dcerou Lady Bagshaw. Nová fakta vedou k usmíření mezi oběma ženami.\n\n"}
{"id": "1554388", "url": "https://cs.wikipedia.org/wiki?curid=1554388", "title": "HC Mystery Kuřim", "text": "HC Mystery Kuřim\n\nHC Mystery Kuřim je klub ledního hokeje založený na jaře 2019 a sídlící ve městě Kuřim, kde se také nachází jeho stadion, postavený ve stejném roce. Z hlediska tradice navazuje na hokejový klub Spartak Kuřim, který zanikl v roce 1960. V prvních letech činnosti je cílem klubu vychovat svojí vlastní mládež. V své první klubové sezóně 2019/2020 se klub účastní Kuřimské hokejové ligy, kde se utkává s hokejovými kluby z okolí (například z Tišnova nebo Kohoutovic).\n\nPředsedou je od založení Aleš Krkoška.\n"}
{"id": "1554389", "url": "https://cs.wikipedia.org/wiki?curid=1554389", "title": "Zimní stadion Kuřim", "text": "Zimní stadion Kuřim\n\nZimní stadion Kuřim je hokejový stadion ve městě Kuřim, otevřený v roce 2019. Je domácím stadionem univerzitního hokejového týmu HC Cavaliers Brno, ženského hokejového klubu HC Valkyries Brno a místního hokejového klubu HC Mystery Kuřim, který navazuje na, v roce 1960 zaniklý, Spartak Kuřim a který vznikl právě na impuls vycházející ze stavby nového zimního stadionu. Prvním zápasem byl zápas mezi univerzitními týmy HC Cavaliers Brno a Black Dogs Budweis.\n\nStavba stadionu stála sto miliónů korun.\n"}
{"id": "1554441", "url": "https://cs.wikipedia.org/wiki?curid=1554441", "title": "Dolní Bousov (nádraží)", "text": "Dolní Bousov (nádraží)\n\nDolní Bousov je železniční stanice v jihozápadní části města Dolní Bousov v okrese Mladá Boleslav\nve Středočeském kraji poblíž řeky Klenice. Leží na neelektrizovaných\ntratích 063 a 064.\n\nStanice byla otevřena 28. srpna 1883 na trati vlastněné soukromou společností České obchodní dráhy (\"BCB\") z Bakova nad Jizerou, kudy od roku 1865 procházela trať společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, do Kopidlna, kudy procházela trať v majetku \"BCB\" mezi Nymburkem a Jičínem.\n\n26. listopadu 1905 byla otevřena trať společnosti \"Místní dráha Sudoměř - Skalsko - Stará Paka\" v úseku ze Sudoměře a Skalska přes Mladou Boleslav a Dolní Bousov do Sobotky. 1. června 1906 byla trať dovedena až do Staré Paky.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Provoz v úseku z Dolního Bousova do Kopidlna je od roku 2010 bez pravidelné osobní dopravy.\n\nNachází se zde čtyři jednostranná úrovňová nástupiště, příchod k vlakům probíhá přes kolejové přechody.\n\n"}
{"id": "1554442", "url": "https://cs.wikipedia.org/wiki?curid=1554442", "title": "Libáň (železniční zastávka)", "text": "Libáň (železniční zastávka)\n\nLibáň je železniční zastávka ve vzdálenosti přibližně dvou kilometrů jižně od města Libáň, v katastru obce Psinice, v okrese Jičín v Královéhradeckém kraji poblíž Libáňského potoka. Leží na neelektrizované jednokolejné trati 063. Od 31. března 2010 není zastávka obsluhována pravidelnou železniční dopravou.\n\nBudova zastávky a přidruženými stavbami vystavěná dle typizovaného stavebního vzoru byla otevřena 1. července 1882 na trati vlastněné soukromou společností České obchodní dráhy (\"BCB\") z Kopidlna, kudy procházela trať v majetku téže společnosti mezi Nymburkem a Jičínem, do Libáně. Trať zde končila. Z dopravny byla vyvedena nákladní vlečka do libáňského cukrovaru.\n\n28. srpna 1883 \"BCB\" otevřela trať z Bakova nad Jizerou, kudy od roku 1865 procházela trať společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, přes Dolní Bousov do zastávky Libáň, odkud již vlaky mohly pokračovat dále na Kopidlno. Představitelé města požadovali kvůli značné vzdálenosti zastávky od zástavby po provozovateli dráhy zavedení kyvadlové dopravy po cukrovarské vlečce blíže k centru, tomuto požadavku však nebylo z technických důvodů nikdy vyhověno.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Provoz v úseku z Dolního Bousova do Kopidlna je od roku 2010 bez pravidelné osobní dopravy.\n\nNachází se zde jedno vnější jednostranné nástupiště. Někdejší cukrovarská vlečka byla zrušena a koleje byly sneseny (2020).\n\n"}
{"id": "1554443", "url": "https://cs.wikipedia.org/wiki?curid=1554443", "title": "Gribovskij G-10", "text": "Gribovskij G-10\n\nGribovskij G-10 (rusky: ГРИБОВСКИЙ Г-10) bylo sportovní a cvičné letadlo navržené a postavené v Sovětském svazu začátkem 30. let. Tento lehký letoun byl především určen pro sportovní létání.\n\nLetoun G-10 vznikl v roce 1933 v Moskevské letecké konstrukci Závodů na výrobu bezmotorových letadel, jejímž šéfkonstruktérem byl V. K. Gribovskij. Gribovskij sem krátce předtím (v polovině roku 1932) přemístil z pozice náčelníka Moskevské letecké školy Osoavichim.\n\nG-10 byl vyroben v roce 1933 v dílnách Osoaviachim na letišti Moskva-Tušino nebo v továrně GAZ-1, která sídlila na Frunzeho ústředním letišti v Moskvě (v tom se prameny liší).\n\nLetoun byl zaveden do sovětského civilního rejstříku pod imatrikulací CCCP-C280. V říjnu až listopadu 1933 letadlo G-10, vybavené experimentálním, sovětským tříválcovým hvězdicovým motorem M-23 o výkonu 65 koní, úspěšně absolvovalo státní zkoušky na Vojenské letecké akademii N. E. Žukovského (VVA). Kromě předního zkušebního pilota T. T. Altynova letoun otestovalo dalších sedm pilotů z Výzkumného ústavu letectva a z akademie VVA, z organizace Osoaviachim (DOSAFF) a z jedné z leteckých továren. V hodnoceních pilotů bylo uvedeno, že G-10 může být použit jako sportovní výcvik pro aerokluby, letecké školy a v civilním letectvu.\n\nSovětský motor Švecov M-23 však sdílel osud mnoha experimentálních sovětských výrobků a nebyl schválen pro sériovou výrobu. Z tohoto důvodu se letoun G-10 dlouho nepoužíval a byl uložen v hangáru. Až v roce 1935 mladý, později slavný pilot N. Fedosejev z Ústředního aeroklubu SSSR osobně nainstaloval na tento letoun starší motor Walter NZ-60 a s ním se v září 1935 zúčastnil soutěže lehkých letadel. \nByl to celodřevěný jednomístný hornoplošník poháněný sovětským motorem Švecov M-23 o jmenovitém výkonu 65 k/48 kW (z leteckého motorového závodu č. 24 Moskva konstrukce Arkadije Švecova) a nebo československým motorem Walter NZ-60. Motor byl pečlivě integrován do přídě letounu, z níž vyčnívaly pouze hlavy válců. \n\nG-10 měl velký výřez v odtokové hraně křídla nad otevřeným pilotním kokpitem, díky čemuž pilot viděl dobře jak pod, tak i nad křídlo. Křídlo bylo umístěno na velmi nízkém pylonu vystupujícím z konstrukce draku letadla. Pylon sloužil k uchycení křídla na horní části trupu. Křídlo bylo zpevněno zespodu vedenými dvěma šikmými vzpěrami. \n\nTrup oválného průřezu byl pokryt překližkou. Svislá ocasní plocha byla téměř trojúhelníkového tvaru s nevyváženou směrovkou. Výškovky byly ze dřeva s plátěným potahem. G-10 měl pevný podvozek s ocasní ostruhou. Obě hlavní kola byla uzavřena v aerodynamickém krytu a byla zavěšena na dvojici vzpěr ve tvaru písmene V vedoucím k spodní části trupu. Podvozek byl vybaven vertikálně vedenými (ke střední části trupu) tlumiči nárazů. \n\nNedostatek sériových sovětských motorů s výkonem kolem 60 k/44 kW neumožnil výrobu G-10 ve větším množství a vše bylo omezeno na vyrobení jediného stroje. I přes velké množství vytvořených prototypů sovětské sportovní letectví utrpělo velké zpoždění oproti sportovnímu letectví v zahraničí. Dostatečným vysvětlením tohoto stavu je jediná příčina: byla to absence vhodného leteckého motoru s nízkým výkonem. \n\nLetoun G-10 se zúčastnil soutěže lehkých sportovních letounů, která startovala v Tušinu (září 1935) a pilotoval je mladý pilot N. Fedosejev. Soutěže, pořádané Ústředním aeroklubem SSSR, se účastnilo 34 letadel. Trasa soutěže dlouhé 5 000 km procházela velkou částí Sovětského svazu (Moskva - Gorkyj - Kazaň - Sarapul - Perm - Sverdlovsk - Čeljabinsk - Magnitogorsk - Kujbyšev - Saratov - Luhansk - Doněck - Dněpropetrovsk - Kyjev - Brjansk - Moskva). První místo v soutěži obsadil letoun A. S. Yakovleva AIR-10 (1475 b.) a Gribovského G-10 (1368 b.) skončil druhý. \n\nOkružní let podle rozpisu soutěže trval 7 dní. Letoun G-10 byl v soutěži omezen motorem s menším výkonem než ostatní stroje vybavené sériovým motorem Švecov M-11 o jmenovitém výkonu 100 k/75 kW. Přesto Fedosejev s letounem G-10 (st. č. 27) úspěšně absolvoval celou trasu, téměř na stejné úrovni jako ostatní účastníci. Pilot Fedosejev za iniciativu s přípravou letounu a úspěšný let získal cenu Lidového komisariátu obrany SSSR - zlaté hodinky.\n\n\nÚdaje dle\n\n\n\n\n\n"}
{"id": "1554445", "url": "https://cs.wikipedia.org/wiki?curid=1554445", "title": "Logatec", "text": "Logatec\n\nLogatec (, ) je město a středisko stejnojmenné občiny ve Slovinsku ve Středoslovinském regionu. Nachází se zhruba uprostřed Vnitřního Kraňska, asi 7 km jihozápadně od Vrhniky a asi 27 km jihozápadně od Lublaně. V roce 2011 zde žilo 8 942 obyvatel. Sousedními městy jsou Cerknica, Postojna a Vrhnika.\n\nNejstarší zmínky pocházejí z doby Římské říše, kdy se zde nacházela obchodní stanice \"Mansio Longatico\".\n\nVýznamnou roli pro rozvoj regionu vždy hrály obchodní cesty mezi pobřežím a vnitrozemím, které tudy procházely díky výhodné konfiguraci terénu (nejprve římská silnice spojující Aquileiu a Emonu, později cesta do Terstu a Rakouská jižní dráha).\n\nVe středuvěku v Logatci pravděpodobně stál hrad, ale jeho podoba a umístění nejsou známy. Ve 13. a 14. století jsou zmiňováni rytíři z Logatce (roku 1307 Arnold von Logatsch). Před rokem 1580 byl dokončen renesanční zámek Logatec ležící v centru města, jeho krásný renesanční portál byl postaven v první polovině 17. století.\n\nPanství bylo roku 1606 uděleno Adamu Mosconovi a od roku 1620 rodu Eggenbergů. Kníže Jan Eggenberg jej roku 1717 prodal grófu Janu Kašparu Cobenzlovi. V jejich rodě bylo panství až do roku 1846, kdy jej koupil kníže Hugo Weriand Windischgrätz, který pak na přelomu století odstoupil zámek zemským úřadům. Po první světové válce byl znárodněn.\n\nNa přelomu 30. a 40. let vyrostlo v okolí Logatce pohraniční opevnění v rámci Rupnikovy linie budované proti útoku Itálie.\n\nMěsto Logatec v současné podobě vzniklo sloučením několika blízkých obcí v roce 1972.\n\nMěsto zaznamenalo velký průmyslový rozvoj po zprovoznění dálnice A1, která spojuje hlavní město Lublaň s pobřežím.\n\nMěstem prochází silnice 102, kolem města prochází dálnice A1.\n"}
{"id": "1554446", "url": "https://cs.wikipedia.org/wiki?curid=1554446", "title": "Soline (rozcestník)", "text": "Soline (rozcestník)\n\nSoline je název pro několik vesnic v Chorvatsku:\n\n"}
{"id": "1554449", "url": "https://cs.wikipedia.org/wiki?curid=1554449", "title": "Beli", "text": "Beli\n\nBeli () je vesnice a přímořské letovisko v Chorvatsku v Přímořsko-gorskokotarské župě. Nachází se na severu ostrova Cres a je součástí opčiny města Cres. V roce 2011 zde žilo celkem 47 obyvatel.\n\nSousedními vesnicemi jsou Ivanje, Sveti Petar a Važminec.\n"}
{"id": "1554450", "url": "https://cs.wikipedia.org/wiki?curid=1554450", "title": "Porozina", "text": "Porozina\n\nPorozina () je malá vesnice a přímořské letovisko v Chorvatsku v Přímořsko-gorskokotarské župě. Nachází se na severu ostrova Cres a je součástí opčiny města Cres. V roce 2011 zde žilo celkem 29 obyvatel. Ve vesnici sídlí trajektový přístav.\n\nSousedními vesnicemi jsou Dragozetići a Filozići.\n"}
{"id": "1554451", "url": "https://cs.wikipedia.org/wiki?curid=1554451", "title": "Merag", "text": "Merag\n\nMerag (do roku 1910 Smerag, ) je malá vesnice a přímořské letovisko v Chorvatsku v Přímořsko-gorskokotarské župě. Nachází se na východě ostrova Cres a je součástí opčiny města Cres. V roce 2011 zde žilo celkem 10 obyvatel. Ve vesnici sídlí trajektový přístav.\n\nSousedními sídly jsou Vodice a město Cres.\n"}
{"id": "1554456", "url": "https://cs.wikipedia.org/wiki?curid=1554456", "title": "Robert M. Austerlitz", "text": "Robert M. Austerlitz\n\nRobert M. Austerlitz (28. listopadu 1862 Praha – 26. března 1937 Vídeň) byl mnohostranně činný česko-rakouský sportovec, novinář, obchodník, ředitel textilní továrny a výtvarník německé národnosti. V mládí hrál fotbal, vesloval, přispíval do německojazyčných novin a angažoval se v pražských kulturních spolcích. V letech 1906–1926 působil ve Vídni jako generální ředitel Červenokosteleckých a Erlašských přádelen a tkalcoven. V 52 letech se začal věnovat malířství a grafice, což završil r. 1936 výstavou v pražském UPM. Byl známou a oblíbenou osobností v Praze i Vídni.\n\nNarodil se 28. listopadu 1862 na Starém Městě pražském v rodině židovského velkoobchodníka. Rovněž se věnoval obchodu, ale zajímal se také o sport a všechny oblasti kultury. \n\nV mládí se nadšeně zapojil do sportovního dění. Byl fotbalovým brankářem a veslařem klubu Regatta Prag. V novinách publikoval sportovní zprávy, fejetony, povídky, kritiky a aforismy. Účastnil se společenského života. Například na podzim 1890 se stal předsedou nově založeného řečnického klubu v rámci Německého spolku obchodníků v Praze (Deutscher kaufmännischer Verein in Prag). Roku 1894 úspěšně organizoval maškarní ples pro Deutscher Dilettantenverein. O dva roky později uvedl německý mužský pěvecký soubor (Deutscher Männergesangverein) během karnevalu operetu \"Unter den Batschkoren\", jejímž libretistou byl Austerlitz a skladatelem Bertrand Sänger. Téhož roku měl úvodní slovo (Prolog) na benefičním představení \"Kouzelné flétny\" v Novém německém divadle s cílem vybrat prostředky na stavbu Mozartova pomníku v Praze.\n\nV červenci 1906 se přestěhoval do Vídně, kde byl zřejmě téhož roku jmenován generálním ředitelem akciové společnosti Rothkosteletzer und Erlacher Spinnerei und Weberei (do češtiny překládáno jako Červenokostelecké a Erlašské přádelny a tkalcovny; roku 1922 byla firma nostrifikována). Podnik, nacházející se v době jeho nástupu ve finančních problémech, přivedl během krátké doby k prosperitě. Na funkci rezignoval na konci října 1926 ze zdravotních důvodů, nástupcem se stal jeho dosavadní podřízený Stephan Weiner.\n\nVe věku 52 let se začal věnovat malířství, z vnitřní potřeby a pro vlastní potěšení. Po deseti letech úsilí dospěl k osobitému výrazu kresby a svůj zájem rozšířil na grafiku. Ačkoli byl samouk, dospěl vysoko nad úroveň amatérské tvorby. Roku 1936 uspořádal výstavu svých prací v pražském Uměleckoprůmyslovém muzeu.\n\nByl oblíbený ve společnosti, jak v Praze tak ve Vídni. V Praze k jeho přátelům patřil malíř Emil Orlik a další umělci. Hlásili se k němu i vídeňští Češi.\n\nZemřel na Velký pátek (26. března) 1937 ve Vídni.\n\n\n\n"}
{"id": "1554457", "url": "https://cs.wikipedia.org/wiki?curid=1554457", "title": "Robert Austerlitz", "text": "Robert Austerlitz\n\nJméno a příjmení Robert Austerlitz má více nositelů:\n\n\n"}
{"id": "1554459", "url": "https://cs.wikipedia.org/wiki?curid=1554459", "title": "Zimní olympijské hry mládeže 2024", "text": "Zimní olympijské hry mládeže 2024\n\nZimní olympijské hry mládeže 2024, oficiálně IV. zimní olympijské hry mládeže ( ), se budou konat ve jihokorejské provincii Kangwon. Slavnostní zahájení proběhne a zakončení se uskuteční během začátku roku 2024.\n\nSe hrami bude, jako při minulých zimních olympijských hrách mládeže, spojena nauka o kultuře a účastníci se budou vzdělávat ve výukových centrech.\n\nKandidaturu na pořadatelství her projevilo celkem sedm míst.\n\n\nNabídka města Soči ale byla odmítnuta, protože WADA zakázala Rusku předkládat nabídky na pořádání mezinárodních akcí v rámci své sankce za státem podporovaný doping. Díky nového výběrového řízení se provincie Kangwon se stala preferovaným hostitelem. Dne 10. ledna 2020 bylo během zasedání MOV v Lausanne zvoleno za hostitele provincie Kangwon.\n"}
{"id": "1554461", "url": "https://cs.wikipedia.org/wiki?curid=1554461", "title": "Marion Rungová", "text": "Marion Rungová\n\nMarion Evi Rungová, provdaná Muncková (* 7. prosince 1945 Helsinky) je finská zpěvačka pop music.\n\nPochází z rodiny židovských přistěhovalců z Ruska (její matka Rosa Rungová byla také profesionální zpěvačkou). V roce 1961 vydala první singl a o rok později reprezentovala Finsko s písní „Tipi-tii“ na Eurovision Song Contest, kde obsadila sedmé místo. Soutěže se zúčastnila také v roce 1973, kdy zpívala píseň „Tom Tom Tom“ a skončila na šestém místě. Vyhrála soutěž Zlatý Orfeus 1968, Festival v Sopotech 1974, Syksyn Sävel 1977 a Velkou cenu Intervize v roce 1980. V roce 2002 obdržela ocenění Iskelmä-Finlandia. Úspěšně vystupovala v televizi i v helsinském divadle Svenska Teatern. Jejím největším hitem byla coververze skladby „El Bimbo“ od francouzské skupiny Bimbo Jet, která se dostala do čela západoněmecké hitparády a získala platinovou desku. V jejím repertoáru jsou skladby ve finštině, švédštině, němčině, angličtině, jidiš i hebrejštině. \n\n"}
{"id": "1554463", "url": "https://cs.wikipedia.org/wiki?curid=1554463", "title": "Datart e:LIGA", "text": "Datart e:LIGA\n\nDatart e:LIGA je česká ligová soutěž ve hře FIFA. V lize jsou zapojeny všechny kluby fotbalové , každý z klubů měl dvě kvalifikace, aby se vybrali dva nejlepší hráči, kteří budou tým reprezentovat v e:LIZE. Finále se odehraje 12. ledna 2020 v pražské UNYP Areně.\n"}
