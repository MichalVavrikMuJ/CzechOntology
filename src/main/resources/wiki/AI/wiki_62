{"id": "1556985", "url": "https://cs.wikipedia.org/wiki?curid=1556985", "title": "Ententýky", "text": "Ententýky\n\nEntentýky je český televizní seriál vyrobený pro Českou televizi ve společnosti Eallin TV. Premiérově byl vysílán od 5. do 19. prosince 2012 na stanici ČT1. Seriál pojednává o životě čtyř hlavních postav, jednoho otce a čtyř budoucích nebo nastávajících matek. Zmiňuje také např. téma střídavé péče o děti, sexu a posedlosti zdravým životním stylem. \n\nV seriálu vystupují členové skupiny Chinaski. Tato kapela složila také složila znělku seriálu, píseň „Ententýky“.\n\nNatočena byla pouze jedna řada. Kvůli nízké sledovanosti se v natáčení nepokračovalo.\n\n"}
{"id": "1556986", "url": "https://cs.wikipedia.org/wiki?curid=1556986", "title": "Bruno (rozcestník)", "text": "Bruno (rozcestník)\n\nBruno může znamenat:\n\n"}
{"id": "1556992", "url": "https://cs.wikipedia.org/wiki?curid=1556992", "title": "Symboly Hradní stráže", "text": "Symboly Hradní stráže\n\nSymboly Hradní stráže jsou prapor, znak a pečeť.\n\nHradní stráž vznikla 6. prosince 1918. Po 17. listopadu 1989 byla nově definována zákonem č. 20/1990 Sb. Po rozdělení Československa došlo k úpravě dle zákona č. 114/1993 Sb.\n\n13. října 1921 byl Tomášem G. Masarykem na třetím nádvoří Pražského hradu slavnostně předán prapor Hradní stráži. Prapor převzal tehdejší velitel Hradní stráže kapitán Malý. Na slavnosti byli přítomni předseda vlády a ministr zahraničních věcí Edvard Beneš, ministr národní obrany František Udržal, ministr vnitra Jan Černý, generální inspektor československé armády Josef Svatopluk Machar a další hosté.\n\nNa praporu byl z jedné strany zobrazen emblém Hradní stráže se siluetou Hradčan a hradební bránou a z druhé strany znak prezidenta republiky a heslo „Pravda vítězí“.\n\nPrapor byl navržený Památníkem odboje, řemeslné provedení bylo zadáno firmě Soni Jindrákové z Prahy II.\n\nPrapor byl určen k používání při slavnostních příležitostech.\n\n20. února 1993 propůjčil tehdejší prezident Václav Havel Hradní stráži vojenský prapor. Prapor, který byl umístěn v kanceláři náčelníka Hradní stráže, podplukovníka Milana Lišky, měl rozměry 120×120 cm, šířka lemu byla 11 cm (lem byl zřejmě nepřesně vytvořen při výrobě, vlajka prezidenta republiky má lem o šířce 1/10 vlajky, šířka praporu Hradní stráže by tedy měla být zřejmě 12 cm). Autorem praporu byl Theodor Pištěk, výtvarník, plukovník v.v., který byl též autorem nových uniforem Hradní stráže.\n\nLícová strana praporu je tvořena modrým listem, v jehož středu je emblém Hradní stráže a pod ním tmavě modrý nápis PRAVDA VÍTĚZÍ.\n\nRubová strana je také tvořena modrým listem, ve středu je však umístěn, hrotem k hornímu okraji, bílý meč se žlutou záštitou a hlavicí, a modrou rukovětí, převázanou bílo-červeno-modrou stuhou s mašlí. Konce stuhy směřují k dolnímu rohu a dolnímu cípu. Od meče k žerdi je žlutá větévka s 15 žlutými lipovými lístky a od meče k vlajícímu okraji žlutá větévka se žlutými lístky a bílými plody vavřínu. Nad emblémem je tmavě modrý nápis HRADNÍ STRÁŽ, pod ním stejnou barvou nápis 1993 – letopočet propůjčení praporu. Mezi hlavicí meče a letopočtem je zlatě (žlutě) vyšitý podpis prezidenta Václava Havla.\n\nLem je červeno-modro-bílý, sestávající z 80 poli (20 červených, 20 modrých a 40 bílých). Rohová pole jsou červená, bílá pole jsou ve tvaru trojúhelníkových plaménků (je jich vždy po deseti na každé straně listu), červená a modrá pole jsou ve tvaru obdélníkových plaménků (4 červené a 5 modrých na každé straně).\n\nRukáv praporu je světle modrý se třemi otvory.\n\nŽerď praporu je dřevěná, dole zakončená patkou. Hrotem je emblém Hradní stráže ze žlutého kovu.\n\nPrapor Hradní stráže je užívána při reprezentačních úkonech (návštěvy zahraničních oficiálních představitelů, akce pořádané českým prezidentem). Jeden z exemplářů je umístěn na stěně kanceláře náčelníka štábu Hradní stráže.\n\nZnak Hradní stráže byl používán od ledna 1993, sankcionován (schválen vyhláškou) byl však až 5. listopadu 1999 s platností od 1. prosince 1999. Znak je tvořen (dle neheraldického, ba chybného popisu ve vyhlášce) třemi štíty s vyobrazením bílého Českého lva na červeném poli, červeno-bílé Moravské orlice a černé Slezské orlice ve žlutém poli, které jsou doplněny zlatými lipovými listy.\n\nEmblém je (odbornějším popisem) tvořen českým a moravským znakem, které zčásti překrývají znak slezský. V místě překryvu zemských znaků jsou vždy tři zlaté lipové listy.\n\nZnak je používán jako nášivka (tzv. domovenka) na uniformách, čepicích, zařízeních, objektech (např. vozidlech) či navštívenkách Hradní stráže.\nPečeť Hradní stráže (v provedení gumového razítka) je tvořena kruhovou orámovanou plochou (o průměru 35 mm) ve které je umístěna kresba malého státního znaku. Mezi tímto znakem a orámováním je opis Hradní stráž České republiky a v dolní části jsou dvě hvězdičky.\n\nDruhá varianta pečeti je menší (29 mm) a má v dolní části pouze jednu hvězdičku.\n"}
{"id": "1556995", "url": "https://cs.wikipedia.org/wiki?curid=1556995", "title": "Radomyšl (nádraží)", "text": "Radomyšl (nádraží)\n\nRadomyšl je dopravna D3 (někdejší železniční stanice) ve východní části městyse Radomyšl v okrese Strakonice v Jihočeském kraji nedaleko Petrovického potoka. Leží na neelektrizované jednokolejné trati 203. Ve městě se dále nachází železniční zastávka \"Radomyšl zastávka\".\n\nDne 11. června 1899 otevřela společnost \"Místní dráha Strakonice-Blatná-Březnice\" železniční spojení své trati ze Strakonic, odkud od roku 1868 procházela železnice v majetku společnosti Dráhy císaře Františka Josefa (\"KFJB\"), spojující Vídeň, České Budějovice a Plzeň, do Březnice, již železničně spojené s Pískem. Ve stejném datu byla stejnou společností otevřena trať z Blatné do Nepomuku. Nově postavené městské nádraží vzniklo dle typizovaného stavebního vzoru. \n\nPo zestátnění soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná úrovňová nástupiště, jedno je u budovy, k příchodu na další slouží přechod přes kolej. Z nádraží odbočuje jedna vlečka.\n\n"}
{"id": "1556998", "url": "https://cs.wikipedia.org/wiki?curid=1556998", "title": "Pogwizdów (Paszowice)", "text": "Pogwizdów (Paszowice)\n\nPogwizdów je vesnice na jihu Polska v Dolnoslezském vojvodsví. Nachází se severně od města Bolków, ale spadá do obce Paszowice, okresu Jawor. Zastavěná část má podlouhlý půdorys, orientovaný přibližně z východu na západ. Prochází tudy dvě podélné silnice a protéká potok Przyłęcznica. Nacházejí se zde dva kostely, hřbitov a fotbalové hřiště.\n\nVesnice vznikla před rokem 1202. K tomuto roku se váže záznam o tom, že ji získali cisterciáci z Lubiąże. V té době zřejmě vznikl i románský kostel Povýšení svatého Kříže. Ve vesnici se nachází i evangelický kostel z roku 1742.\n"}
{"id": "1557001", "url": "https://cs.wikipedia.org/wiki?curid=1557001", "title": "Zámecký klen", "text": "Zámecký klen\n\nZámecký klen je památný strom v obci Palvínov nedaleko zámku. Javor klen (\"Acer pseudoplatanus L.\") je mohutný soliterní strom s korunou nasazenou v šesti metrech. Javor roste v nadmořské výšce 640 m, je starý 300 let, výška stromu je 26 m, obvod kmene 470 cm (měřeno 2016). Strom je chráněn od 21. června 1985 jako esteticky významný strom.\n\n"}
{"id": "1557012", "url": "https://cs.wikipedia.org/wiki?curid=1557012", "title": "Lochovice (nádraží)", "text": "Lochovice (nádraží)\n\nLochovice je železniční stanice v jihozápadní části obce Lochovice v okrese Beroun ve Středočeském kraji nedaleko řeky Litavky. Leží na neelektrizovaných jednokolejných tratích 172 Zadní Třebaň–Lochovice a 200 Zdice–Protivín.\n\nStanice byla vybudována jakožto součást projektu společnosti Rakovnicko-protivínská dráha (\"RPD\") spojující Protivín (napojení na Dráhu císaře Františka Josefa z České Budějovice do Plzně, trať 190) a Písek s železnicí do Prahy, na kterou se dráha napojuje ve Zdicích. Stanice vznikla podle typizovaného stavebního návrhu. 20. prosince 1875 byl s místním nádražím uveden do provozu celý nový úsek trasy z Protivína do Zdic, kterýmžto směrem roku 1876 pokračovala přes Beroun a Nižbor do Rakovníka.\n\nDne 30. srpna 1901 pak projekt společnosti \"Místní dráha Zadní Třebaň-Lochovice\" spojil Lochovice s Zadní Třebaní ležící na pražské trati u Berounky. Po znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy.\n\nNacházejí se zde tři jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1557018", "url": "https://cs.wikipedia.org/wiki?curid=1557018", "title": "Kwietniki", "text": "Kwietniki\n\nKwietniki je vesnice na jihu Polska v Dolnoslezském vojvodství. Nachází se na sever od města Bolków a je součástí okresu Jawor. Zastavěná část je při silnici spojující Pogwizdów na západě a Sokola na severovýchodě. Vesnici protéká potok Przyłęcznica. Nachází se zde kostel svatého Josefa.\n"}
{"id": "1557027", "url": "https://cs.wikipedia.org/wiki?curid=1557027", "title": "Jince (nádraží)", "text": "Jince (nádraží)\n\nJince je železniční stanice v jihovýchodní části městyse Jince v okrese Příbram ve Středočeském kraji nedaleko řeky Litavky. Leží na na neelektrizované jednokolejné trati 200 Zdice–Protivín.\n\nStanice byla vybudována jakožto součást projektu společnosti Rakovnicko-protivínská dráha (\"RPD\") spojující Protivín (napojení na Dráhu císaře Františka Josefa z Českých Budějovic do Plzně, trať 190) a Písek s železnicí do Prahy, na kterou se dráha napojuje ve Zdicích. Stanice vznikla podle typizovaného stavebního návrhu. Dne 20. prosince 1875 byl s místním nádražím uveden do provozu celý nový úsek trasy z Protivína do Zdic, kterýmžto směrem roku 1876 pokračovala přes Beroun a Nižbor do Rakovníka.\n\nPo znárodnění soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy.\n\nNacházejí se zde tři jednostranná nástupiště, k příchodu k vlakům slouží přechody přes koleje.\n\n"}
{"id": "1557035", "url": "https://cs.wikipedia.org/wiki?curid=1557035", "title": "Hugo Rahner", "text": "Hugo Rahner\n\nHugo Karl Erich Rahner SJ (3. května 1900, Pfullendorf – 21. prosince 1968, Mnichov) byl německý jezuita, teolog a historik. Považuje se za představitele tzv. Kérygmatické teologie.\n\nHugo Rahner vyrůstal v tradičně katolické rodině. Byl třetím ze sedmi dětí manželů Karla Rahnera st. (1868–1934), učitele němčiny, historie a francouzštiny, a Luisy Rahner rod. Trescher (1875–1976). Je bratrem Elisabethy Cremer rod. Rahner a Karl Rahner SJ.\n\nPo půlroční vojenské službě na konci 1. světové války a bezprostředně po maturitě v roce 1918 vstoupil Hugo Rahner do Společnosti Ježíšovy, tedy k jezuitům. Po studiích filozofie na jezuitské vysoké škole ve Valkenburg aan de Geul působil v letech 1923 až 1926 jako prefekt a vychovatel na jezuitském gymnáziu \"Stella Matutina\" ve městě Feldkirch. V letech 1926 až 1931 studoval filozofii a katolickou teologii na Universität Innsbruck. V roce 1929 byl v Pullachu nedaleko Mnichova mnichovským arcibiskupem Michaelem kardinálem Faulhaber vysvěcen za katolického kněze. Po dosažení doktorátu (Dr. Theol.) Z patristiky v roce 1931 (Innsbruck) studoval v letech 1931 až 1934 historii na Univerzitě v Bonnu. Studium úspěšně ukončil pod vedením Wilhelma Neuss a v roce 1934 promoval s titulem Dr. phil. V roce 1935 se habilitoval v Innsbrucku v oboru \"církevní dějiny prvních století\" a \"patrologie\".\n\nOd roku 1935 přednášel na Universität Innsbruck. V roce 1937 se stal řádným profesorem církevních dějin, dějin dogmat a patrologie. V důsledku zrušení teologické fakulty během nacismu a druhé světové války byli innsbručtí jezuité a mezinárodní kněžský seminář Canisianum přeloženi do města Sion (\"Sitten\") ve Švýcarsku. Tady v letech 1938 až 1945 na Papežské teologické fakultě přednášel i Hugo Rahner. V letech 1940 až 1946 přednášel i ve spolku Eranos v Locarnu, kde se poznal i s takovými osobnostmi jako Carl Gustav Jung, Mircea Eliade a Rudolf Otto.\n\nPo znovuobnovení teologické fakulty v Innsbrucku v roce 1945 se stal Hugo Rahner na krátce její děkanem (1945/1946), později se stal rektorem univerzity (1949/1950). V letech 1952 až 1953 opět působil jako děkan teologické fakulty. V důsledku své těžké nemoci (morbus Parkinson) byl však v roce 1963 předčasně penzionován. Je pohřben na hřbitově v Pullachu.\n\nJe autorem četných příspěvků v oblasti patrologie, ignaciánské spirituality a duchovní situace současnosti. Při příležitosti jeho 60. narozenin byla sestavena jeho bibliografie s názvem \"\"sentir Ecclesiam\"\", která obsahuje více než 720 položek.\n\nSpolu se svými teologickými současníky (mezi jinými i s jeho bratrem Karl Rahner SJ) pracoval na teologii, která stojí zcela ve službě hlásání. Jakýsi základní náčrt takové teologie se nachází v jeho knize \"Eine Theologie der Verkündigung\" (Teologie ohlašování) (Freiburg, 1939). Jeho studie z dějin církve se zabývali vztahem mezi církví a západním humanismem a vzájemným vztahům mezi církví a státem. O církevních otcích, jejich spiritualitě, významu mýtů a symboliky v jejich spisech napsal několik významných knih a článků. Jeho výzkum křesťanské interpretace řecké mytologie umožnil určitý nový pohled na vznik církve.\n\nHugo Rahner má obrovskou zásluhu i na znovuobjevení církevní symboliky. Zvláštní pozornost věnoval zakladateli jezuitského řádu, sv. Ignácovi z Loyoly. Známé jsou jeho knihy \"Ignatius ven Loyola. Geistliche Briefe\" (Einsiedeln / Kolín, 1956) (Ignác z Loyoly. Duchovní listy), \"Ignatius ven Loyola. Briefwechsel mit Frauen\" (Freiburg, 1956) (Ignác z Loyoly. Listy se ženami) a \"Ignatius ven Loyola als Mensch und Theology\" (Freiburg, 1964) (Ignác z Loyoly jako člověk a teolog).\n\nDíky Wilhelmu Neuss měl Hugo Rahner již od roku 1934 kontakty s katolickým studentským spolkem \"W. K. St. V. Unitas Rhenania zu Bonn\". V roce 1937 zastával úřad \"\"Alter Herr\"\" v obou innsbruckých studentských spolcích, \"Unitas-Verein Norica\" i \"Unitas-Verein Greifenstein\". Po jejich násilném zrušení v roce 1938 poskytl oběma prostory v jezuitském kolegiu. V roce 1954 přednášel na slavnostním oficiálním obnovení spolku \"Unitas-Greifenstein\". V roce 1951 se stal čestným členem spolků \"A. V. Austria Innsbruck\" a \"K.Ö.H.V. Leopoldina Innsbruck\".\n\n\n= Reference =\n"}
{"id": "1557040", "url": "https://cs.wikipedia.org/wiki?curid=1557040", "title": "Čimelice (nádraží)", "text": "Čimelice (nádraží)\n\nČimelice je železniční stanice ve východní části obce Čimelice v okrese Písek v Jihočeském kraji nedaleko řeky Skalice. Leží na neelektrizované jednokolejné trati 200 Zdice–Protivín.\n\nStanice byla vybudována jakožto součást projektu společnosti Rakovnicko-protivínská dráha (\"RPD\") spojující Protivín (napojení na Dráhu císaře Františka Josefa z Českých Budějovic do Plzně, trať 190) a Písek s železnicí do Prahy, na kterou se dráha napojuje ve Zdicích. Stanice vznikla podle typizovaného stavebního návrhu. Dne 20. prosince 1875 byl s místním nádražím uveden do provozu celý nový úsek trasy z Protivína do Zdic, kterýmžto směrem roku 1876 pokračovala přes Beroun a Nižbor do Rakovníka.\n\nPo znárodnění soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě jednostranná úrovňová nástupiště, k příchodu na nástupiště č. 2 slouží přechody přes koleje.\n\n"}
{"id": "1557060", "url": "https://cs.wikipedia.org/wiki?curid=1557060", "title": "RAF-2203 Latvija", "text": "RAF-2203 Latvija\n\nRAF-2203 Latvija byl mikrobus vyráběný v Sovětském svazu. Produkovala ho automobilka v Rize. Samotná továrna sice vznikla v roce 1949, ale až roku 1954 po fúzích a přejmenováních dostala do názvu zkratku RAF vycházející ze slov \"Rigas Autobusu Fabrika\", tedy Rižská továrna autobusů. O rok později podnik vyprodukoval první mikrobus RAF-251.\n\nProjekční práce na automobilu RAF-2203 Latvija začaly roku 1965, kdy dva konstruktérské týmy, jeden pod vedením inženýra Meizise a druhý šéfovaný inženýrem Arthurem Eisertem, spolu soupeřily ve snaze o navržení nástupce v té době produkovaného vozidla RAF-997. Podle zadání, které dostaly, měly připravit dvanáctimístný mikrobus, jehož konstrukce měla využívat podsestavy z jiného sovětského automobilu, a sice GAZ-21 Volha. Protože oba řešitelské týmy pracovaly na zadaném úkolu samostatně, výsledkem jejich prací se staly dva návrhy. Meizisův tým přišel s vozidlem RAF-9821, který pracovně nazýval „Cyklon“, jenž se vyznačoval vystouplou přední maskou. Konkurenční Eisertova skupina navrhla automobil označovaný RAF-98211 vyznačující se trambusovou karoserií. Následně oba výtvory cestovaly do hlavního města Sovětského svazu, do Moskvy, kde zasedla zvláštní mezirezortní komise, která měla oba návrhy porovnat a vybrat lepší. Po jednání se výbor usnesl na preferování Meizisova výtvoru. Ředitel automobilky RAF však zastával jiný názor. Soudil totiž, že na svou dobu moderní trambusová karoserie Eisertova návrhu je do budoucna vhodnější a měl by proto být upřednostněn tento návrh. Díky jeho osobním přímluvám na sovětském ministerstvu dopravy nakonec dosáhl toho, že do výroby šel Eisertův návrh na úkor Meizesova.\n\nPrvní automobily RAF-2203 Latvija se vyrobily roku 1976. Oproti svému prototypu ale vykazovaly určité odlišnosti, mezi něž se řadil motor a nápravy totožné s automobilem GAZ-24. Ve srovnání s původním návrhem získal rovněž odlišné zavěšení kol či řídicí komponenty. Původně měl mikrobus bubnové brzdy, které v rámci modernizace provedené roku 1987 nahradila dvouokruhová brzdová soustava s kotoučovými brzdami na předních kolech.\n\nVůz se řadil mezi nejpopulárnější vozy své třídy v Sovětském svazu. Část jich sloužila k veřejné hromadné dopravě, další jezdily jako sanitky a uplatnění našla rovněž u policie pro převoz zadržených osob nebo mezi hasiči. Některé z modelů se dostaly na export do zahraničí. Například českoslovenští odběratelé získali úhrnem 270 kusů automobilu, z nichž větší část (200 kusů) byla v provedení sanita a zbytek představovaly mikrobusy.\n\nAutomobil měl prostornou konstrukce s možností úprav dle přání zákazníků. Navíc opravy případně porouchaných součástek nevyžadovaly hluboké odborné znalosti automechaniků. Naproti tomu se nepohodlně řídil, což se projevovalo především při jízdě v zatáčkách. Když byl navíc obsazen, neměl příliš pružné jízdní vlastnosti, které zapříčinily nevýkonné motory z volhy. Karoserii vozidla často postihovala rez, na jejíž vznik měla vliv skutečnost, že její výroba vyžadovala výraznou technologickou kázeň při její výrobě, která ovšem nebyla často dodržována. V osmdesátých letech 20. století již situace dosahovala takové vážnosti, že vyrobené vozy začaly rezivět dříve, než opustily brány automobilky. Konec produkce vozidel RAF-2203 Latvija nastal na počátku devadesátých let 20. století během politických změn souvisejících s rozpadem Sovětského svazu. V tu dobu se rižská automobilka ocitla v Lotyšsku a ochladla i spolupráce s automobilku GAZ sídlící v Nižném Novgorodu v Rusku. Ruská strana se pokoušela rižskou automobilku odkoupit, nicméně se s lotyšskou vládou nedohodla na podmínkách zamýšlené transakce. Poslední RAF-2203 Latvija sjela z výrobní linky v roce 1997.\n\nDvounápravové vozidlo mělo samonosnou karoserii trambusového typu, která obsahovala čtvery dveře. Zadní se vyklápěly nahoru a dovolovaly tak přístup k zavazadlovému prostoru situovanému za zadní řadou sedaček. Jednotliví cestující do vozidla nastupovali druhými bočními dveřmi na pravé straně. Délka automobilu dosahovala 5070 milimetrů, šířka 1940 milimetrů a výška 1970 milimetrů. Vzdálenost mezi nápravami (rozvor) činila 2620 milimetrů. Vůz poháněl čtyřdobý benzínový čtyřválec o objemu 2445 kubických centimetrů s výkonem 98 koní odpovídajících 72 kilowattům. Palivo měl mikrobus uložené v nádrži za zadními sedadly. Vešlo se do ní 55 litrů paliva. Spotřeba činila asi 12 litrů na 100 kilometrů. Bez tankování tak mikrobus mohl ujet asi 400 kilometrů. Maximální rychlost měl RAF-2203 Latvija udávánu hodnotou 125 kilometrů za hodinu. Pohotovostní hmotnost auta činila 1815 kilogramu a celková 2710 kilogramu.\n\n"}
{"id": "1557061", "url": "https://cs.wikipedia.org/wiki?curid=1557061", "title": "Ledečko (nádraží)", "text": "Ledečko (nádraží)\n\nLedečko je železniční stanice v jižní části obce Ledečko v Středočeském kraji v okrese Kutná Hora při řece Sázavě. Leží na neelektrizovaných jednokolejných tratích 014 a 212, přezdívané též \"Posázavský pacifik\". V obvodu stanice se nacházejí ještě dvě zastávky: Rataje nad Sázavou a Rataje nad Sázavou zastávka.\n\nStanice byla otevřena 15. prosince 1900 spolu s hlavní tratí vlastněnou soukromým subjektem \"Místní dráha Světlá-Ledeč-Kácov\" (\"SLK\") z Kolína, kudy od roku 1845 vedla železnice společnosti Severní státní dráha z Olomouce do Prahy. Nádraží sloužilo jako zázemí dráhy a dopravně obsluhovalo též Rataje nad Sázavou. Nově postavené nádraží zde vzniklo původně jako koncová stanice, dle typizovaného stavebního vzoru. Vystavěna zde byla též lokomotivní výtopna.\n\nOdtud byla dráha 6. srpna 1901 prodloužena do Čerčan, kudy od roku 1871 procházela trať společnosti Dráhy císaře Františka Josefa (\"KFJB\") spojující Vídeň, České Budějovice a Nádraží Františka Josefa I. v Praze, a 28. září 1903 opačným směrem, z Kácova do Světlé nad Sázavou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde čtyři nekrytá jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1557067", "url": "https://cs.wikipedia.org/wiki?curid=1557067", "title": "Kropáčova Vrutice (nádraží)", "text": "Kropáčova Vrutice (nádraží)\n\nKropáčova Vrutice je železniční stanice v jihovýchodní části obce Kropáčova Vrutice v okrese Mladá Boleslav ve Středočeském kraji poblíž Košáteckého potoka. Leží na neelektrizované trati 070.\n\nStanice byla vystavěna dle typizovaného předpisu společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, pravidelný provoz zde byl zahájen 15. října 1865. \"TKPE\" dále 23. října 1871 otevřela železniční trať do Čakovic u Prahy, odkud mohly vlaky následujícího roku pokračovat až do Prahy. \n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě hranová nástupiště, příchod k vlakům probíhá přes kolejové přechody. \n\n"}
{"id": "1557068", "url": "https://cs.wikipedia.org/wiki?curid=1557068", "title": "Dálnice M44 (Maďarsko)", "text": "Dálnice M44 (Maďarsko)\n\nDálnice M44 () je rychlostní silnice v Maďarsku. Její první část byla vystavěna v roce 2019, plně by měla být dostavěna v roce 2021. V současnosti spojuje města Kunszentmárton, Szarvas a Kondoros, v budoucnosti bude vycházet z dálnice M5 a bude spojovat město Kecskemét s Békéscsabou, Gyulou a rumunskými hranicemi.\n"}
{"id": "1557074", "url": "https://cs.wikipedia.org/wiki?curid=1557074", "title": "Australian Open 2020 – kvalifikace ženské dvouhry", "text": "Australian Open 2020 – kvalifikace ženské dvouhry\n\nKvalifikace ženské dvouhry na Australian Open 2020 probíhala v Melbourne Parku před zahájením hlavní soutěže mezi 14. až 18. lednem 2020. Její prodloužení s odložením zápasů, z původně třídenního plánu, způsobila zhoršená kvalita ovzduší z kouřové clony v důsledku požárů buše v okolí Melbourne. \n\nKvalifikačního turnaje se zúčastnilo sto dvacet osm tenistek. Z tříkolové soutěže do navazujícího singlu postoupilo šestnáct kvalifikantek.\n"}
{"id": "1557076", "url": "https://cs.wikipedia.org/wiki?curid=1557076", "title": "NGC 750", "text": "NGC 750\n\nNGC 750 je eliptická galaxie v souhvězdí Trojúhelníku. Tvoří dvojici interagujících galaxií s galaxií NGC 751. Tento pár galaxií je v zařazený v Arpově katalogu jako Arp 166. \n\nGalaxie má zdánlivou jasnost 12,0 a úhlovou velikost 1,6′ × 1,3′. Je vzdálená 237 milionů světelných let. \n\nObjekt objevil 12. září 1784 William Herschel dalekohledem o průměru zrcadla 18 palců (45.7 cm), při pozorování nerozlišil slabší galaxii NGC 751. Objekt jako dvojici galaxií rozlišil při pozorování 11. října 1850 irský inženýr a astronom Bindon Blood Stoney dalekohledem lorda Rosse s průměrem 72 palců (183 cm).\n\n"}
{"id": "1557077", "url": "https://cs.wikipedia.org/wiki?curid=1557077", "title": "Krnsko (železniční zastávka)", "text": "Krnsko (železniční zastávka)\n\nKrnsko je železniční zastávka v severní části obce Krnsko v okrese Mladá Boleslav ve Středočeském kraji poblíž řeky Jizery. Leží na neelektrizované trati 070.\n\nZastávka byla vystavěna dle typizovaného předpisu společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, pravidelný provoz zde byl zahájen 15. října 1865. \"TKPE\" dále 23. října 1871 otevřela železniční trať do Čakovic u Prahy, odkud mohly vlaky následujícího roku pokračovat až do Prahy. \n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno hranové nástupiště. \n\n"}
{"id": "1557078", "url": "https://cs.wikipedia.org/wiki?curid=1557078", "title": "Australian Open 2020", "text": "Australian Open 2020\n\nAustralian Open 2020 byl 108. ročník úvodního tenisového grandslamu sezóny, konaný mezi 20. lednem až 2. únorem 2020. V otevřené éře tenisu představuje 52. ročník australského majoru a celkově 208. grandslam. Turnaj se řadil do kalendáře mužského okruhu ATP Tour 2020 a ženského okruhu WTA Tour 2020. Vítězové si do žebříčků, vyjma soutěže smíšené čtyřhry, připsali dva tisíce bodů. \n\nGrandslam proběhl v melbournském Melbourne Parku na 16 soutěžních dvorcích. Poprvé se odehrál na tvrdém umělém povrchu GreenSet od společnosti GreenSet Worldwide, jenž nahradil Plexicushion. Organizátory se staly Mezinárodní tenisová federace a Australský tenisový svaz. Generálním sponzorem byl dlouholetý partner, jihokorejská automobilka Kia. \n\nV mužské dvouhře se obhájcem stal druhý hráč světa Novak Djoković ze Srbska, který osmou trofejí navýšil svůj turnajový rekord. Mezi ženami titul obhajovala japonská světová trojka Naomi Ósakaová, jíž ve třetím kole vyřadila 15letá Cori Gauffová. První grandslamovou trofej vybojovala Američanka ruského původu Sofia Keninová, která se ve 21 letech stala nejmladší finalistkou od Any Ivanovićové a takovou šampionkou od 20leté Marie Šarapovové ze srbsko-ruského souboje na Australian Open 2008. Čtrnáctiletá Victoria Jiménezová Kasintsevová, která triumfovala mezi juniorkami, získala historicky první grandslamovou trofej pro Andorru. \n\nProfesionální kariéru ukončila dánská vítězka z roku 2018 Caroline Wozniacká. Ve třetím kole ji vyřadila Tunisanka Ons Jabeurová, která se stala první Arabkou v osmifinále i čtvrtfinále dvouhry grandslamu.\n\nRočník 2020 překonal rok starý rekord v návstěvnosti, když do areálu během dvou týdnů zavítalo 812 174 diváků, čímž posunul hranici nejnavštěvovanějšího grandslamu. Finále mužské dvouhry sledovalo v Rod Laver Areně a na obrazovkách vně dvorce 31 020 diváků, což také znamenalo nový zápasový rekord turnaje.\n\nAustralian Open 2020 představoval 108. ročník tenisového grandslamu v Austrálii, jenž se odehrával v Melbourne Parku. \n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Na turnaji se odehrávaly singlové a deblové soutěže vozíčkářů, včetně kvadruplegiků, jež proběhly v rámci vozíčkářské NEC tour, řazené do kategorie Grand Slamu. Mužské a ženské legendy se představily v exhibici čtyřher.\n\nTurnaj se konal na 16 soutěžních dvorcích s tvrdým povrchem GreenSet se sytým tónováním vyššího kontrastu míčku vůči podkladu. Součástí areálu byly tři hlavní zastřešené kurty – Rod Laver Arena s kapacitou 14 820 diváků, Melbourne Arena s 10 500 místy a Margaret Court Arena s 7 500 návštěvníky. Dvorec 1573 Arena (dříve Show Court 2) se stal čtvrtou hlavní arénou pro 3 000 diváků. Shodnou kapacitu měl i pátý dvorec Show Court 3.\n\nPokud závěrečná sada dospěla do stavu gemů 6–6, o vítězi zápasu všech soutěží podruhé rozhodl 10bodový supertiebreak. Podruhé se také hrálo s míči Dunlop, které od roku 2019 nahradily míče Wilson. Struny grandslamu zajišťovala firma Yonex. Generálním partnerem se stala automobilka Kia, hlavními partnery pak firmy ANZ, Luzhou Laojiao a Rolex. Z více než 2 500 zájemců bylo v rámci náborového programu vybráno 360 sběračů, chlapců a dívek ve věku 12–15 let, včetně dvaceti Korejců, deseti Indů, šesti Číňanů a dvou Francouzů. Na turnaji se podílelo 400 členů sboru rozhodčích a technického personálu. Technologii pro dopad míčů, tzv. jestřábí oko, spravovala společnost Rolex. Nainstalovaná byla na všechny soutěžní dvorce.\n\nV účinnosti bylo pětistupňové pravidlo teplotního indexu, které vyjma teploty vzduchu také zohledňovalo vlhkost, rychlost větru a další parametry. Při výsledné hodnotě indexu nad 4,0 mohli tenisté požádat o desetiminutovou přestávku, ženy po druhém a muži po třetím setu. Ve třech největších arénách se po zatažení střechy přestávka nekonala. Při indexu 5,0 byla hra přerušena.\n\nRozsáhlé požáry buše, které zachvátily na několik měsíců Austrálii, postihly i oblast Melbourne. První dva dny kvalifikačních soutěží se nad městem objevila kouřová clona, která podle průběžného meteorologického hodnocení způsobila nejvíce znečištěné ovzduší na světě. To vedlo k odložení zápasů, které se přesto v daných dnech odehrály. Několik tenistů v jejich průběhu prodělalo záchvaty dusivého kašle a vyžádalo si přestávky na ošetření. Slovinka Dalila Jakupovićová po vyhrané úvodní sadě skrečovala duel jeden míč od tiebreaku druhého setu, když se po respiračních obtížích obávala kolapsu.\n\nBývalé vítězky australského grandslamu Chris Evertová a Kim Clijstersová apelovaly na pořadatele, aby upřednostili zdraví tenistů před vlastní hrou, protože tří až pětisetové zápasy by němely probíhat ve znečištěném ovzduší. „\"V takovémhle ovzduší nemůžete hrát a předvádět dobrý tenis dvě hodiny, u mužů třeba čtyři až pět hodin,\"“ dodala Clijstersová. Ředitel turnaje Craig Tiley odmítl kritiku a obhajoval přístup pořadatelů zaměřený na maximální ochranu hráčů. Sdělil také, že faktor vzduchu neohrozí časový průběh turnaje. Organizátoři instalovali zařízení pro měření kvality ovzduší ve čtyřminutových intervalech.\n\nTitul v mužské dvouhře obhájil 32letý Srb Novak Djoković. Osmým triumfech navýšil vlastní historický rekord v počtu titulů australského majoru a udržel finálovou i semifinálovou neporazitelnost s bilancí 16–0. Celkově vybojoval sedmnáctou grandslamovou trofej a v historické statistice zůstal na třetím místě. Vrátil se také do čela světového žebříčku.\n\nVítězkou ženské dvouhry se stala Američanka ruského původu Sofia Keninová, která se ve 21 letech stala nejmladší šampionkou od triumfu 20leté Šarapovové v roce 2008. Zisk prvního grandslamu znamenal její debutový průnik do elitní světové desítky a obsazení pozice americké jedničky. \n\nMužskou čtyřhru vyhrála americko-britská dvojice Rajeev Ram a Joe Salisbury, jejíž členové vybojovali premiérovou grandslamovou trofej z mužského debla a třetí společnou. 35letý Ram překonal ziskem titulu až při své 58. účasti v grandslamové čtyřhře rekord otevřené éry nejdéle čekajícího hráče na první trofej, který s 55 účastmi držel Martin Damm.\n\nŽenskou čtyřhru ovládl maďarsko-francouzský pár Tímea Babosová a Kristina Mladenovicová, jehož členky navázaly na vítězství z roku 2018 a finálovou účast ze sezóny 2019. Jako pár triumfovaly i na French Open 2019 a Mladenovićová pařížský grandslam ovládla navíc s Garcíaovou v roce 2016. Na okruhu WTA Tour společně získaly jubilejní desátou trofej.\n\nVítězem smíšené čtyřhry se staly česko-chorvatské turnajové pětky Barbora Krejčíková a Nikola Mektić. Krejčíková jako první tenistka po 31 letech obhájila melbournský titul z mixu, když zopakovala výkon své bývalé trenérky Jany Novotné z let 1988 a 1989. Mektić si připsal první grandslamovou trofej.\n\nV juniorských dvouhrách vyhráli své první grandslamové trofeje 17letý Francouz Harold Mayot a nejmladší hráčka v soutěži, 14letá Victoria Jiménezová Kasintsevová, která se stala historicky prvním šampionem majoru z Andorry. Ve čtyřhrách zvítězili rumunsko-švýcarský pár Nicholas David Ionel a Leandro Riedi. a filipínsko-indonéská dvojice Alexandra Ealaová a Adrienn Nagyová. \n\n\nCelkový rozpočet Australian Open 2020 dosáhl výše 71 miliónů australských dolarů (cca 1,1 miliardy korun), což znamenalo meziroční nárůst o 13,6 %. Vítězové dvouhry obdrželi prémii 4 120 000 australských dolarů (cca 64,5 milionu korun). \n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nDivoké karty do hlavních soutěží pro zástupce francouzského a amerického tenisu v singlových soutěžích byly přiděleny v rámci reciproční dohody tří tenisových svazů pořádajících Grand Slam, Tennis Australia, Amerického tenisového svazu (USTA) a Fédération Française de tennis (FFT), který vybral Huga Gastona a Pauline Parmentierovou.\n\nAmerický tenisový svaz udělil místo hráči, který nasbíral nejvíce bodů ze dvou nejlepších akcí ATP Tour či challengerů hraných mezi říjnem a listopadem 2019 v rámci započítávaných turnajů Paris Masters, Shenzhen Longhua Open, Charlottesville Men's Pro Challengeru, City of Playford Tennis International II, Slovak Open, Knoxville Challengeru, Kobe Challengeru, Oracle Challenger Series – Houston, JSM Challengeru of Champaign–Urbana, Tali Open, Sparkassen ATP Challengeru a KPIT MSLTA Challengeru. Vítězem interní soutěže se stal Marcos Giron, jenž si po odhlášení několika tenistů zajistil přímou účast ve dvouhře. Nahradil jej tak druhý v pořadí Michael Mmoh se 105 body. Ženy kumulovaly body ze tří nejlepších turnajů ITF v Maconu, Tyleru, Poitiers, Saguenay, Torontu, Liou-čou, Nantes, Las Vegas, Šen-čenu, Houstonu, Tchaj-peji a Tokiu. Body se hráčce započetly ze tří nejlepších turnajů. Divkou kartu v hlavní soutěži si zajistila Coco Vandewegheová se 137 body.\nO další čtyři divoké karty byl v asijsko-pacifickém panregionu posedmé sehrán kvalifikační turnaj Asia-Pacific Australian Open Wildcard Playoff v mužském a ženském singlu i deblu. Hrálo se v čínském Ču-chaji mezi 4. a 8. prosincem 2019. Do grandslamových dvouher postoupili Japonec Tacuma Itó a Jihokorejka Han Na-lae. Deblové divoké karty připadly korejské dvojici mužů Nam Ji-sung a Song Min-kyu, v ženské části pak Tchajwankám Lee Ya-hsuan a Wu Fang-hsien.\n\nAustralský svaz organizoval 9. až 15. prosince 2019 vlastní kvalifikační turnaj o divoké karty v Melbourne Parku, z něhož vyšli vítězně John-Patrick Smith s Arinou Rodionovovou do grandslamových dvouher a Alexandra Bozovicová s Amber Marshallovou do ženské čtyřhry. \n\nPřed zahájením hlavních soutěží probíhaly v Melbourne Parku singlové kvalifikační turnaje, hrané mezi 14.–18. lednem 2020. Účastnilo se jich 128 hráčů a uděleno mohlo být až devět divokých karet na soutěž. Do dvouher postoupilo devatenáct mužů a šestnáct žen.\n\nNásledující tenisté využili k účasti v hlavních soutěžích žebříčkové ochrany.\n\n"}
{"id": "1557079", "url": "https://cs.wikipedia.org/wiki?curid=1557079", "title": "Stupnik", "text": "Stupnik\n\nStupnik je opčina v Chorvatsku v Záhřebské župě. Nachází se asi 17 km jihozápadně od centra Záhřebu. V roce 2011 zde žilo 3 735 obyvatel. Střediskem opčiny je vesnice Gornji Stupnik.\n\nOpčina se skládá ze tří trvale obydlených vesnic.\n\nOpčinou prochází silnice D1.\n"}
{"id": "1557082", "url": "https://cs.wikipedia.org/wiki?curid=1557082", "title": "Sestřelení bombardéru B-24H 42-64483 22. února 1944", "text": "Sestřelení bombardéru B-24H 42-64483 22. února 1944\n\nSestřelení bombardéru B-24H 42-64483 22. února 1944 je událost, k níž došlo během mise amerického bombardéru z 343. bombardovací squadrony 98. bombardovací skupiny 15. letecké armády amerického armádního letectva) nad župou Sudety v Německu. Po poškození německým stíhačem letoun explodoval a jeho trosky dopadly severozápadně od Bukovce na Domažlicku. Jedenáctičlenná posádka až na jednoho střelce na místě zahynula, zraněný střelec byl zajat a v zajetí zůstal až do konce války.\n\n15. letecká armáda () vznikla 1. listopadu 1943, aby ze základen v jižní Itálii prováděla strategické bombardování v Evropě a zapojovala se do leteckých bojů proti nepřátelským letadlům. 98. bombardovací skupina, která k ní byla při vzniku zařazena, byla vybavena čtyřmotorovými bombardéry pro těžké bombardování na dálkových misích.\n\nRoku 1935 byl v USA zadán vývoj nového čtyřmotorového bombardovacího letounu s velkým doletem. Kalifornská firma vypracovala projekt bombardéru. Jeho prototyp XB-24 byl poháněn čtyřmi hvězdicovými čtrnáctiválci s mechanickými kompresory s maximálním výkonem 1200 hp (895 kW). Prototyp XB-24 vzlétl poprvé v prosinci 1939, ale nepodal očekávaný výkon. Americké letectvo přesto objednalo malou ověřovací sérii a 38 sériových \"B-24A\", později odebralo část letadel ze zakázky pro RAF. Letadla letectvo zprvu využívalo jako dopravní. V průběhu války docházelo k postupným modernizacím, čímž vznikaly další typy letounu. Jedním z typů byl i \"B-24H\" , který byl v době vzniku vnímán jako definitivní verze.\n\nLetounu B-24H Liberator s sériovým číslem 42-64483 velel 1. pilot podporučík Joseph Merkle. Celou posádku tvořili:\n\n\nČástí operace Argument, soustředěného bombardování továren leteckého průmyslu v Německu a jím ovládaných území, byl 22. února 1944 nálet na výrobní areály letecké továrny v Bavorsku, konkrétně v Obertraublingu a Prufeningu poblíž Řezna a další u Mnichova. Cílem bylo zničit továrny dodávající či opravující letadla a oslabit tak německé letectvo před plánovanou spojeneckou invazí do Normandie. Řezno bylo nejvzdálenějším cílem, kde v Německu 15. letecká armáda do té doby zasahovala.\n\nZe základen v jižní Itálii odstartovalo 118 bombardérů B-24 Liberator a 65 bombardérů B-17 Flying Fortress, Doprovod bombardovacímu svazu dělalo 185 stíhaček P-38 Lightning a P-47 Thunderbolt. Některá letadla letky se vracela zpět na základnu. V 11:55 se spojenecké bombardéry objevily u Salzburgu a nabíraly severozápadní a následně severní kurs, v němž pokračovaly k německému Pasovu. Patrně kvůli špatné až nulové viditelnosti se část bombardérů 98. bombardovací skupiny odklonila od udaného směru na německé Řezno a směřovala přes na sekundární cíl mise, Škodovy závody. Zatímco nad Bavorskem bombardéry doprovázely stíhací letouny, dál nemohly pokračovat pro svůj nedostatečný dolet a vrátily se zpět na základny.\n\nSpojenecké letouny blížící se od jihu byly německými hlídkami poprvé zpozorovány v 11:32. , německé válečné letectvo, nenechalo jejich let bez povšimnutí. Ze základny Wels u Lince vyslalo těžké dvoumotorové stíhací letouny z II. gruppe eskadry ZG1.\n\nPo poledni došlo nad Plzeňskem ke vzdušné bitvě, která byla prvním soubojem mezi vzdušnými silami USA a Německa nad územím bývalého Československa. Při souboji byly sestřeleny další liberátory, které dopadly u Nepomuku a Prachatic, a čtyři útočící .\n\nLiberátor s označením 42-64483 kapitána Lt. Merkla byl zasažen střelbou z Bf 110G-2 poddůstojníka z 6./ZG 1 a ve vzduchu nedaleko Horšovského Týna explodoval. Trosky letounu dopadly na zasněžené louky v údolí potoka Chuchla severozápadně od Bukovce a na pole severovýchodně od Šlovice dopadla střelecká věž. Pravděpodobně jde o první americký letoun zničený během druhé světové války na území předmnichovského Československa.\n\nPo pádu bylo nalezeno devět mrtvých členů posádky, kteří byli okamžitě pohřbeni na hřbitově v Bukovci. Desátý mrtvý letec byl nalezen ve větvích stromu po dvou týdnech. Zřícení letadla přežil jen střelec seržant , který s padákem skončil ve větvích stromu. Místní jej našli zraněného, dopravili do vesnice, kde jej převzalo německé vojsko. Do konce války byl seržant válečným zajatcem. Po osvobození vzpomínal, že mu výbuch letadla popálil paže, ruce a obličej. Také mu shořela uniforma včetně proužků hodnosti, což následně zmátlo gestapo, které se na základě shody jména několik dní domnívalo, že zadrželo válečného hrdinu, generála . Německé úřady informovaly o sestřelu Mezinárodní červený kříž až v květnu téhož roku, spolu s tím poskytly seznam šesti jmen zahynulých. \n\nStátní bezpečnost prověřovala tvrzení, že posádka zříceného letadla byla zavražděna Němci až po dopadu, což se ale neprokázalo.\n\nDesítky let po zřícení letounu nebyla jeho identita a ani jména posádky jasné. Bylo známé typové označení a příslušnost k americkému letectvu, nedařilo se však získat přímý důkaz, že jde o letoun 42-64483-S. Až přístup badatelů k americkým archivům umožnil získat průkazné informace.\n\nRychlé pohřbení posádky proběhlo do společného hrobu u jižní zdi hřbitova v Bukovci. Po skončení války byly ostatky vojáků v létě 1945 americkou stranou exhumovány a převezeny na vojenské hřbitovy v zahraničí nebo do USA na přání rodin pozůstalých. byl podruhé pohřben na norimberském hřbitově amerických vojáků, později byl znovu exhumován a pohřben na v . Na stejném hřbitově je pohřben . Střelec a bombometčík byli ponejprv pohřbení na dočasném hřbitově v , odkud byli později přesunuti na v belgické vesnici . Na stejném hřbitově je pohřben i . \n\nNa hřbitovech v Texasu jsou pohřbeni tři letci: byl v červenci 1950 definitivně pohřben na v San Antoniu, hrob je na v Dallasu a hrob radisty se nachází na v osadě . byl pohřben na v , v . je pohřben na v luisianském .\n\nZahynulé letce z posádky liberátoru B-24H 42-64483 zříceného u Bukovce připomíná od 1. května 2007 kovová pamětní deska (rozměry 55 cm × 85 cm) umístěná na budově obecního úřadu v Bukovci.\n\n"}
{"id": "1557083", "url": "https://cs.wikipedia.org/wiki?curid=1557083", "title": "Arnošt Hanisch", "text": "Arnošt Hanisch\n\nArnošt Hanisch (1. srpna 1839, Nový Perštýn u Dubé – 10. února 1922, Třebíč) byl český manažer a geolog. \n\nArnošt Hanisch se narodil v roce 1839, působil jako ředitel velkostatku Valdštejnů v Třebíči, v roce 1908 obdržel rytířský kříž řádu Františka Josefa. V roce 1909 navrhl založení hasičského sboru v Čechtíně, kterému následně mezi lety 1909 a 1913 předsedal. Na přelomu století vytvořil velmi rozsáhlou sbírku minerálů a hornin, ze které těžil například F. E. Suess, ta po jeho smrti byla předána Městskému muzeu v Třebíči (pozdějšímu Muzeu Vysočiny v Třebíči), ale bohužel později byla rozdělena mezi další sběratele či poničena. Také se zasloužil o založení Musejního spolku v Třebíči, rybářského spolku a byl také členem Okrašlovacího spolku v Třebíči. Byl také zakladatelem Přírodovědného klubu v Prostějově a členem Vídeňské geografické společnosti.\n\nV roce 1913 se stal čestným občanem samostatného Podklášteří, důvodem bylo to, že navrhl zavedení situačního plánu obce. \n"}
{"id": "1557084", "url": "https://cs.wikipedia.org/wiki?curid=1557084", "title": "Horní Slavkov (nádraží)", "text": "Horní Slavkov (nádraží)\n\nHorní Slavkov (německy \"Schlaggenwald\") je někdejší železniční stanice v severní části města Horní Slavkov v okrese Sokolov v Karlovarském kraji ležící nedaleko řeky Ohře. Leží na neelektrizované jednokolejné trati 144. Ve městě se dále nacházela železniční zastávka \"Horní Slavkov zastávka\", od roku 2013 obsluhuje město zastávka \"Horní Slavkov-Kounice\". \n\n19. září 1870 byla zbudována staniční budova v Novém Sedle u Lokte (pod tehdejším názvem Loket) v rámci budování trati z Chomutova do Chebu podél řeky Ohře, čímž došlo k napojení dalších hnědouhelných důlních oblastí, včetně těch v sokolovské pánvi. Výstavbu a provoz trati financovala a provozovala soukromá společnost Buštěhradská dráha.\n\nStanice v Horním Slavkově byla otevřena 7. prosince 1901 společností \"Eisenbahn Schönwehr-Elbogen\", česky \"Místní dráha Schönwehr-Loket\" (Schönwehr je německý název dnešního Krásného Jezu) v rámci budování železničního spojení z Krásného Jezu, kudy bylo možné od roku 1898 pokračovat v severním směru na Karlovy Vary či v jižním na Mariánské Lázně. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 1980 byla část trati přeložena a koleje v Horním Slavkově byly sneseny.\n\nNachází se zde dvě jednostranná nekrytá nástupiště, k příchodu na nástupiště slouží přechody přes koleje.\n\n"}
{"id": "1557087", "url": "https://cs.wikipedia.org/wiki?curid=1557087", "title": "Bečov nad Teplou (nádraží)", "text": "Bečov nad Teplou (nádraží)\n\nBečov nad Teplou je železniční stanice v západní části města Bečov nad Teplou v okrese Karlovy Vary v Karlovarském kraji, nedaleko řeky Teplé. Leží na neelektrizované jednokolejné trati 161.\n\nStanici otevřela 20. listopadu 1898 společnost \"Místní dráha Rakovník-Bochov-Bečov\" v úseku ze Žlutic do Bečova nad Teplou, kam byla 27. června 1897 zprovozněna trať z Rakovníku. Dráha zde vystavěla nutné zázemí koncové stanice: lokomotivní výtopnu a točnu. Z Bečova bylo pak od 17. prosince 1898 možné pokračovat v severním směru na Karlovy Vary či v jižním na Mariánské Lázně díky projektu společnosti \"Místní dráha Mariánské Lázně-Karlovy Vary\". Budova bečovského nádraží vznikla dle typizovaného stavebního vzoru.\n\nPo zestátnění železničních společností po roce 1908 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde čtyři jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1557095", "url": "https://cs.wikipedia.org/wiki?curid=1557095", "title": "Stanislav Houzar", "text": "Stanislav Houzar\n\nStanislav Houzar (* 2. března 1957, Třebíč) je český geolog.\n\nStanislav Houzar se narodil v roce 1957 v Třebíči, vystudoval Střední zemědělsko-technickou školu v Třebíči a následně roku 1981 absolvoval Přírodovědeckou fakultu UJEP v Brně. Po ukončení studia nastoupil do Západomoravského muzea v Třebíči (pozdější Muzeum Vysočiny Třebíč), od roku 1995 pak pracuje v Moravském zemském muzeu v oddělení mineralogicko-petrografickém, to pak mezi lety 1999 a 2013 vedl. V roce 2004 získal na Přírodovědecké fakultě MU v Brně titul Ph.D. v oboru Geologické vědy.\n\nZabývá se mineralogií a geologií Třebíčska, objevil několik minerálů, které do té doby nebyly v oblasti nalezeny. Věnuje se také studiu moravských vltavínů, dějinami dolování na jihozápadní Moravě, petrologii, geochemii metamorfovaných hornin, tektitům a impaktovým procesům. Publikoval v mnoha vědeckých i populárních časopisech, věnuje se také spisovatelské činnosti. Napsal publikaci Moravské vltavíny a další. Byl editorem časopisu Acta Musei Moraviae, Sci. Geol. Je členem geologické komise Asociace muzeí a galerií České republiky.\n\nV roce 2019 obdržel malou bronzovou medaili Masarykovy univerzity. \n"}
{"id": "1557112", "url": "https://cs.wikipedia.org/wiki?curid=1557112", "title": "Erwin Busta", "text": "Erwin Busta\n\nErwin Busta (12. dubna 1905 Leoben – 1982 Západní Německo) byl německý příslušník SS a funkcionář koncentračního tábora v hodnosti SS-Hauptscharführer. Během druhé světové války byl úzce spojen s německým programem na vývoj \"zbraní odplaty\". Sloužil ve vojenském výzkumném středisku v Peenemünde a v raketové továrně Mittelwerk, která vyráběla rakety V-2. V roce 1970 byl soudem usvědčen z válečných zločinů.\n\nNarodil se ve městě Leoben v Rakousku (tehdy součástí Rakousko-Uherské říše) 12. dubna 1905 a pracoval jako zedník a tesař. V roce 1928 vstoupil do rakouské nacistické strany a do organizace Sturmabteilung a v roce 1930 se stal členem SS. V červenci 1933 byla nacistická strana v Rakousku oficiálně zakázána vládou Engelberta Dollfussa. Krátce nato se přestěhoval do německého Augsburgu, kde se stal členem rakouské legie, paramilitantní jednotky složené z nacistických rakouských krajanů. Absolvoval vojenský a policejní výcvik a v roce 1934 byl přijat do nově založených jednotek SS-Totenkopfverbände. Zpočátku sloužil jako stráž v koncentračním táboře Esterwegen a později v Dachau a Sachsenhausenu. \n\nV létě 1943 byl převelen do hlavního výzkumného a testovacího střediska v Peenemünde. Nacházel se zde také malý koncentrační tábor, jehož vězni (většinou sovětští a polští váleční zajatci) byli využíváni pro nucené práce. Během svého působení v Peenemünde pracoval jako velitel tábora (Lagerführer) a dohlížel na vězně, kteří vykonávali různé úkoly od stavebních prací po vlastní výrobu balistických raket V-2.\n\nPo bombardování Peenemünde v srpnu 1943 přemístila německá vláda celý raketový program do oblasti Nordhausen ve středním Německu. Většina zaměstnanců z Peenemünde včetně Busty byla přemístěna také. Výroba raket V-2 byla obnovena v podzemní továrně Mittelwerk, umístěné v propracovaném systému tunelů pod povrchem kopce Kohnstein. I zde byla k sestavení raket využita práce vězňů. Tunely Mittelwerku byly obsazeny tisíci vězeňských dělníků, kteří byli odebráni z nedalekého koncentračního tábora Mittelbau-Dora. Na jejich práci dohlíželi jak němečtí civilní dodavatelé, tak SS.\n\nPočátkem podzimu 1943 byl Busta zaměstnán v obou oblastech tábora. Pracoval jako Blockführer (vedoucí bloku) v Doře a zároveň sloužil jako hlavní strážce SS v Mittelwerku. Díky svému tvrdému a brutálnímu chování byl mezi vězni v tunelech velmi obávanou postavou. V březnu 1945 dohlížel na hromadné oběšení několika desítek ruských vězňů, kteří se pokusili o útěk. Když byla v dubnu 1945 evakuována Dora a Mittelwerk, Busta nařídil transport stovek vězňů do koncentračního tábora Ebensee v Rakousku.\n\nPo konci druhé světové války v květnu 1945 žil Busta pod falešným jménem a pravidelně se pohyboval mezi Německem a Rakouskem. Vyhnul se tak tomu, aby byl obžalovaný z válečných zločinů v procesu Dora v roce 1947. V roce 1952 se trvale usadil v západním Německu a obnovil své skutečné jméno. V listopadu 1967 byl jedním ze tří bývalých zaměstnanců SS v Mittelbau-Dora obžalovaných za válečné zločiny okresním soudem v Essenu. Dne 8. května 1970 byl shledán vinným a odsouzen k 8 a půl letům vězení. Jeho trest však nikdy nebyl vykonán z důvodu špatného zdraví. Busta zemřel v západním Německu v roce 1982.\n"}
{"id": "1557113", "url": "https://cs.wikipedia.org/wiki?curid=1557113", "title": "Thongchai McIntyre", "text": "Thongchai McIntyre\n\nThongchai McIntyre () (* 8. prosince 1958, Bangkok) známý jako Bird Thongchai, je thajský zpěvák a herec, který je považován za průkopníka žánru \"elektronický pop\". V roce 1983 se stal zpěvákem pod GMM Grammy. V roce 2010 spolu s Jinatarou Poonlarpovou, Meriou Bernattyovou, Katterynou Englishovou nahráli společné album \"Chud Rab Kaek\".\n\n\n"}
{"id": "1557114", "url": "https://cs.wikipedia.org/wiki?curid=1557114", "title": "Bednáreček (železniční zastávka)", "text": "Bednáreček (železniční zastávka)\n\nBednáreček je železniční zastávka v jižní části obce Bednáreček v okrese Jindřichův Hradec v Jihočeském kraji při řece Žirovnici. Leží na elektrifikované jednokolejné trati 225 (25 kV, 50 Hz AC).\n\nZastávka byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku z Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". \n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz na trati procházející zastávkou byl zahájen 28. května 1980.\n\nNachází se zde jedno nekryté hranové nástupiště.\n\n\n"}
{"id": "1557116", "url": "https://cs.wikipedia.org/wiki?curid=1557116", "title": "Doňov (nádraží)", "text": "Doňov (nádraží)\n\nDoňov je železniční stanice přibližně kilometr východně od obce Doňov v okrese Jindřichův Hradec v Jihočeském kraji poblíž Doňovského potoka. Leží na jednokolejné elektrizované trati 225 (25 kV, 50 Hz AC). \n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existujících železnic v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". \n\nPo znárodnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy. Elektrická trakční soustava zde byla dána do provozu 28. května 1980.\n\nNacházejí se zde dvě jednostranná úrovňová nástupiště, nástupiště č. 1 je u budovy, k příchodu na nástupiště č. 2 slouží přechody přes koleje.\n\n\n"}
{"id": "1557119", "url": "https://cs.wikipedia.org/wiki?curid=1557119", "title": "DUS-III Ptapta", "text": "DUS-III Ptapta\n\nDUS-III Ptapta byl dvoumístný sportovní a turistický dvouplošník a druhé polské letadlo, které využívalo v konstrukci hliníkové slitiny (dural). Byl postaven na podzim 1927 a poprvé vzlétl v říjnu 1928. \n\nV roce 1927 ing. Jerzy Dąbrowski a Antoni Uszacki (konstrukční skupina DUS), zaměstnanci projekční kanceláře Zakłady Mechaniczne Plage & Laśkiewicz z Lublinu, navrhli lehké sportovní letadlo „Ptapta“ DUS-III . Celkem neobvyklé jméno mu bylo dáno na přání zkušebního, zalétavajícího pilota. Antoni Ernest Mroczkowski (letecké eso z první světové války a polsko-sovětské války) projevil přání, aby letoun nesl jméno jeho dcery „Ptapta“. Letoun byl postaven v továrně Plage & Laśkiewicz v roce 1928 za finanční podpory LOPP (Liga obrany protivzdušné a protiplynové, Liga Obrony Powietrznej i Przeciwgazowej). DUS-III poprvé vzlétl 10. října 1928. Bylo to druhé polské letadlo po letadle Skraba ST-3 s duralovým skeletem.\n\nPo několika desítkách zkušebních letů bylo rozhodnuto jej přestavět do jednomístné verze pro dálkové lety. V létě 1929 bylo přestavěno na dálkovou verzi a teprve poté bylo 4. října 1929 zapsáno do leteckého rejstříku s imatrikulací SP-ACK a stalo se vlastnictvím leteckého klubu Lublin, kde jej označovali jako LKL I. V tomto klubu létalo až do 26. dubna 1930, kdy bylo po havárii z leteckého rejstříku vymazáno.\n\nSvětová krize způsobila finanční potíže firmy Plage a Laskiewicz, které vyvrcholily v roce 1935 její likvidací. V témže roce pak byl na základech staré firmy založen jeden z podniků zestátněného polského leteckého průmyslu a nazván Lubelska Wytwórnia samolotow (LWS).\n\nJednalo se o dvouplošník s nestejným rozpětím křídel. Horním křídlo mělo větší rozpětí než křídlo dolní tzv. jedenapůlplošník (sesqiuplane). Obě křídla měla po dvou duralových nosnících, dřevěná žebra a látkový potah. Měla obdélníkový průřez s výjimkou zakončení do mírně zahnutých špiček. Navzájem proti sobě byla vertikálně posunuta a vyztužena vzpěrou se rozšířenými konci. Pouze horní křídlo neslo křidélka. To bylo nad trupem neseno baldachýnem tvořenými dvěma vzpěrami z duralových trubek ve tvaru obráceného písmene V. Navíc mezi horním a dolním křídlem a rovněž tak mezi horním křídlem a trupem byly vždy dvojice zkřížených ocelových pásů. Pro použití duralových nosníků, odpovídajícím způsobem zesílených, byl použit jako vzor letoun Breguet 14, který využívalo polské letectvo.\n\nNa letounu byl instalován vzduchem chlazený hvězdicový pětiválcový motor Walter NZ-60 o nominálním výkonu 60 k/44 kW. Byl namontován do špičaté, oválné přídě letounu tak, že jen válce vystupovaly z jeho obrysu a byly tak vystaveny žádoucímu vzduchovému chlazení. Motorový kryt byl zhotoven z duralového plechu.\n\nPříhradový trup byl vyroben z duralových trubek. Přední a horní část trupu byla potažená duralovým plechem. Ve dlouhém výřezu v trupu byly dva otevřené kokpity v tandemovém uspořádání. Přední kokpit byl pod zadní hranou horního křídla, ve kterém byl výřez poskytující lepší výhled a usnadňoval přístup. Za kokpity byl již trup pokryt látkou. Svislá ocasní plocha (kýlovka a směrovka) měla trojúhelníkový profil a nesla obdélníkové výškovky s výřezem pro pohyb kormidla. Letoun měl klasický, beznápravový masivní podvozek. Kola byla nesena rameny, která byla přimontována k centroplánu. Hlavní nohy byly opatřeny pryžovým tlumiči. \n\nPřestavbou v roce 1929 se z původního dvoumístného stroje stal jednomístný.\n\nKrátce po svém prvním letu se letoun Ptapta zúčastnil II. zemské soutěže turistických letadel (28. října - 1. listopadu 1928), kterou uspořádala organizace LOPP. Na startu stanulo 14 letadel, mezi nimiž Antoni Ernest Mroczkowski obsadil 8. místo, když dosáhl nejvyšší cestovní rychlosti. Na vzdálenosti 180 km (trasa 15 km, 6x tam a zpět) dosáhl času 78 minut 47 vt. a dosáhl průměrné rychlosti 137 km/h. \n\nV létě roku 1929 byl letoun Ptapta přestavěn odstraněním a překrytím předního kokpitu a jeho nahrazením velkou palivovou nádrží. Cílem úprav byl pokus o vytvoření světového rekordu v délce letu na uzavřeném okruhu v kategorii jednomístných letadel s prázdnou hmotností do 350 kg. S přídavnou nádrží byl měl letoun uletět 2 800 km. \n\nPřed rekordním pokusem se ještě DUS-III v září 1929 zúčastnil soutěže pilotů, I. let jihozápadního Polska. Z ohlášených 22 účastníků dostavilo se jich 18. Vítězem se stal František Žwirko na letounu RWD-2. \n\nPrvní pokus provedl pilot Władysław Szulczewski zkušebním vytrvalostním letem. Při pokusu 23. ledna 1930 na trase Lublin-Lvov-Krakov-Poznaň-Grudziądz-Varšava-Lublin (1300 km) přerušil pilot let po osmi hodinách kvůli nepříznivým povětrnostním podmínkám a navíc letadlo poškodil při přistání v Poznani. Letoun měl při pokusu vyšší spotřebu paliva, než výpočet předpokládal. S úpravou letounu byl totiž instalován i modifikovaný motor Walter NZ-70 (70 k/52 kW, 1929), který měl vyšší výkon než původní Walter NZ-60 (60 k/44 kW), ale také měl vyšší spotřebu.\n\nV dubnu 1930 byl proveden druhý pokus, který ale vzápětí skončil. Přetížené letadlo havarovalo při startu. Letadlo již nebylo opraveno. \n\n\nÚdaje dle\n\n\n\n\n\n"}
{"id": "1557121", "url": "https://cs.wikipedia.org/wiki?curid=1557121", "title": "Zlatá lyže 2020", "text": "Zlatá lyže 2020\n\nZlatá lyže 2020 je 82. ročník závodů v běhu na lyžích, který se tradičně koná v Novém Městě na Moravě. Zahrnuje 2 závody žen a 2 závody mužů během dvou dnů od 18. ledna do 19. ledna 2020. Zlatá lyže je v roce 2020 po čtyřech letech součástí Světového poháru v běhu na lyžích. Zatím poslední podnik Světového poháru přivítalo Nové Město na Moravě v roce 2016, další závody mělo hostit o dva roky později, těch se ale Svaz lyžařů ČR musel kvůli tehdejší nepřehledné situaci na Ministerstvu školství, mládeže a tělovýchovy a finančnímu riziku vzdát. \n\nSobota 18. ledna 2020\n\nNeděle 19. ledna 2020\n"}
{"id": "1557123", "url": "https://cs.wikipedia.org/wiki?curid=1557123", "title": "Umělecké památky", "text": "Umělecké památky\n\nUmělecké památky byla edice nakladatelství František Topič, která vycházela v letech 1916–1924. Redaktorem edice a autorem několika svazků byl Václav Vilém Štech. Celkem vyšlo 17 svazků, které zpravidla obsahovaly několik stran textu a 40 stran obrazové přílohy. \n\nV roce 1942 se souhlasem paní Milady Topičové navázal na tuto edici nakladatel Václav Poláček. Některé svazky vydal v reedici (svazky 1 a 12 – Zmizelá Praha) a pokračoval ve vydávání dalšími třemi svazky, přičemž převzal i původní číslování svazků. Brožury vycházely s označením \"Umělecké památky – I. řada\".\n"}
{"id": "1557137", "url": "https://cs.wikipedia.org/wiki?curid=1557137", "title": "Čárlí, kluk z fary", "text": "Čárlí, kluk z fary\n\nČárlí, kluk z fary je novela, životopisná freska, českého umělce a fotografa Pavla Veselého, který v díle popisuje zážitky ze svého života, jehož dětství strávil v Opavě v období krátce po druhé světové válce. Ve vyprávění se posléze dostává i do pozdějšího věku a vypráví vzpomínky z vojenské služby či obtíže při hledání pracovního místa v období normalizace. Vedle svých zážitků – například osobního setkání s generálem Alexejem Čepičkou a jeho manželkou Martou, rozenou Gottwaldovou – seznamuje autor čtenáře rovněž s osudy svého bratra Jiřího a prostor nechává i pro své rodiče, především otce Karla, faráře Českobratrské církve evangelické.\n\nSamotná kniha je autorovou čtvrtou publikací a při jejím psaní využil zkušeností nabytých ve své prvotině, ve které obdobným způsobem popisoval život Kristiána Kodeta, bratra herce Jiřího Kodeta. Kniha \"Čárlí, kluk z fary\" vyšla v roce 2019 a její uvedení se uskutečnilo 14. listopadu toho roku v kostele U Jákobova žebříku v pražských Kobylisích. Následující rok, 19. ledna 2020, pak autor publikace Pavel Veselý spolu s jejím vydavatelem Tomáš Trusina navštívili opavský sbor Českobratrské církve evangelické, ve kterém Veselý strávil své mládí, když zde jeho otec byl farářem, a na společné besedě po nedělních bohoslužbách publikaci představili a zájemcům rovněž podepsali.\n"}
{"id": "1557138", "url": "https://cs.wikipedia.org/wiki?curid=1557138", "title": "Říčanka jednoskvrnná", "text": "Říčanka jednoskvrnná\n\nŘíčanka jednoskvrnná, další české názvy: \"říčanka jednoskvrnná kropenatá\", \"retikulárka\", \"živorodka kropenatá\", (latinsky: \"Phalloceros caudimaculatus\", slovensky: \"Živorodka čiernoškvrnitá\", anglicky: D\"usky millions fish\", \"Leopard fish\").\n\nRybu poprvé popsal v roce 1868 německý herpetolog, mammalog a paleontolog Reinhold Friedrich Hensel (1. září 1826 – 6. listopad 1881). Jedná se o vůbec první živorodky, které se rozmnožily v Evropě. Před druhou světovou válkou se o nich mluvilo jako o „rybách našich dědečků\".\n\nRyba bývá zaměňována s morfologicky podobnými druhy, jako jsou např. \"Gambusia holbrooki\" a \"Gambusia affinis. \n\"Phalloceros\" má prsní ploutve s 9 až 10 paprsky, kdežto \"Gambusia\" jich má 12 nebo více.\n\nJedná se o malé, silné ryby s mírně klenutým hřbetem; tělo se trochu stlačuje směrem k ocasu. Ústa jsou malá a mírně převrácená. Ryba má břicho i tělo šedo-olivové až světle zlatožluté barvy poseté drobnými tečkami, které jsou výraznější u samců a někdy způsobují až zcela černé zbarvení. Černá skvrnitost závisí na teplotě vody, zejména pak v zimním období. Čím je teplota vody nižší, tím víc černých skvrn se vyskytuje. Populace chované při 15°C mají pod černými skvrnami výraznou zelenou barvu. Samice dorůstají do celkové délky 6 cm. Samci jsou o polovinu menší. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba patří mezi škodlivé druhy 2. třídy a je uvedena v globální databázi invazivních druhů (ISSG, The Invasive Species Specialist Group).\n\nBiotopem ryby je jižní Amerika, především oblast Amazonie, vyskytuje se v řekách a potocích v Brazílii, Paraguay, Uruguay, Argentině (Rio de Janeiro). Obývá mělké, hustě zarostlé okraje vod s nízkým průtokem vody. \n\nMimo biotop byla ryba zavlečena do Afriky, na Nový Zéland a do Austrálie.\n\nMezi její přirozené predátory patří: \"Astyanax bimaculatus\" (Tetra dvojskvrnná), \"Astyanax scabripennis\", \"Helicops infrataeniatus\", \"Hollandichthys multifasciatus\", \"Mimagoniates barberi\" (Tetra podélněpruhá), \"Mimagoniates microlepis\" a \"Trichomycterus\".\n\n\n\n\n"}
{"id": "1557142", "url": "https://cs.wikipedia.org/wiki?curid=1557142", "title": "W3m", "text": "W3m\n\nw3m je webový prohlížeč pracující v textovém uživatelském rozhraní (tedy konkurent Linksu a Lynxu). Je naprogramovaný v Céčku a dostupný pro systémy unixového typu (Linux, Solaris, OpenBSD...) i pro OS/2 a pomocí Cygwinu i pro Microsoft Windows. Uvolněný je pod licencí MIT, jedná se tedy o svobodný software.\n\nPodporuje mimo jiné SSL/TLS (od roku 1999), tabulky a rámy. Také patří mezi textové prohlížeče omezeně podporující barevné terminály. Naproti tomu vůbec nepodporuje mj. JavaScript.\n\n"}
{"id": "1557146", "url": "https://cs.wikipedia.org/wiki?curid=1557146", "title": "Bohuslav Hrudička", "text": "Bohuslav Hrudička\n\nBohuslav Hrudička (19. listopadu 1904, Třešť – 13. dubna 1942, Mauthausen) byl český meteorolog a klimatolog.\n\nBohuslav Hrudička se narodil v roce 1904 v Třešti, mezi lety 1919 a 1923 vystudoval učitelský ústav v Brně a následně nastoupil do Hrotovic na pozici učitele (roku 1929 definitivního učitele), kolem roku 1930 pak pracoval jako odborný učitel v Brně. V roce 1931 nastoupil na Přírodovědeckou fakultu MU v Brně (v roce 1932 získal maturitu na Gymnáziu v Třebíči), kde roku 1936 získal titul Doktora přírodních věd, v roce 1937 absolvoval studijní pobyt ve Vídni. Roku 1936 absolvoval vedlejší rigorozní řízení z astronomie. V roce 1938 nastoupil na pozici honorovaného docenta na tehdejší Vysoké škole technické Dr. Edvarda Beneše v Brně (pozdější VUT) a v roce 1939 působil jako docent meteorologie a klimatologie na Přírodovědecké fakultě MU v Brně.\n\nPo začátku druhé světové války se zapojil do domácího odboje ve spolupráci s Františkem Koláčkem a Františkem Říkovským (oba učitelé na PřF v Brně), společně měli zakreslovat pro britské výsadkáře do vojenských map plochy vhodné pro přistání výsadkářů. Bohuslav Hrudička byl za tuto činnost v listopadu 1941 zatčen gestapem a uvězněn do Kounicových kolejí v Brně, už v lednu následujícího roku byl odsouzen a předán gestapu a v únoru téhož roku byl odvezen do koncentračního tábora v Mauthausenu, kde v dubnu roku 1942 zemřel na zápal plic.\n\nJeho jméno je uvedeno na pomníku obětem druhé sv. války v Hrotovicích a na pamětní desce umučených brněnských vědců a učitelů vysokých škol na Přírodovědecké fakultě v Brně, stal se in memoriam členem České geografické společnosti. Roku 2004 byla V Praze 11 pojmenována na jeho počest ulice Hrudičkova. V roce 2019 byla jeho osobnost připomenuta na přednášce v rodné Třešti.\n\nZabýval se primárně meteorologií a bývá považován za zakladatele české technické meteorologie. Publikoval práce o využití meteorologie ve stavebnictví nebo dopravě. Publikoval také práce o spojení meteorologie a elektrotechniky a její aplikaci v těchto oborech. Publikoval v Technickém obzoru a dalších odborných časopisech. Sepsal také první český heslář meteorologických termínů.\n\nSpolupracoval s Františkem Koláčkem, který působil jako ředitel zeměpisného ústavu v Brně.\n\n"}
{"id": "1557147", "url": "https://cs.wikipedia.org/wiki?curid=1557147", "title": "Jock Stein", "text": "Jock Stein\n\nJohn „Jock“ Stein (5. října 1922 Hamilton – 10. září 1985 Cardiff) byl skotský fotbalista (střední obránce) a fotbalový trenér.\n\nZačínal jako amatér v klubech Blantyre Victoria FC a Albion Rovers FC, od roku 1950 hrál Southern Football League za velšský Llanelli AFC a o rok později získal angažmá v glasgowském Celtiku. Vyhrál s ním v roce 1953 Korunovační pohár a v roce 1954 získal double. Byl také kapitánem mužstva.\n\nV roce 1957 z důvodu zranění ukončil hráčskou kariéru a začal trénovat rezervní tým Celtiku. V roce 1960 se stal trenérem Dunfermline Athletic FC, s nímž vyhrál v roce 1961 Scottish Cup. V roce 1965 se stal jako první protestant v historii hlavním trenérem Celtic FC – klub vedl do roku 1978, získal s ním deset ligových titulů, osm vítězství v poháru a šest vítězství v ligovém poháru, v roce 1967 se stal Celtic prvním britským týmem, který vyhrál Pohár mistrů. V roce 1970 dovedl Celtic do dalšího finále PMEZ, kde podlehl Feyenoordu, poté mu byl udělen Řád britského impéria. Po krátkém působení v anglickém prvoligovém týmu Leeds United FC převzal Stein v říjnu 1978 skotskou reprezentaci. Tým se pod jeho vedením zúčastnil mistrovství světa ve fotbale 1982, postoupil na mistrovství světa ve fotbale 1986 a vyhrál Rousův pohár v roce 1985.\n\nRozhodující zápas kvalifikace na MS 1986 se hrál 10. září 1985 na stadionu Ninian Park v Cardiffu. Skotové potřebovali s domácim Walesem alespoň remizovat, aby si zajistili postup do baráže. Ve vyhroceném zápase se domácí ujali vedení ve 13. minutě díky Marku Hughesovi, vyrovnání zařídil v 81. minutě z penalty Davie Cooper. Stein, který trpěl dlouhodobě problémy se srdcem, nervové vypětí neunesl, v závěru utkání zkolaboval a za půl hodiny na ošetřovně cardiffského stadiónu zemřel. Za příčinu úmrtí byl označen plicní edém. \n\nSteinovým nástupcem u reprezentace se stal dosavadní asistent Alex Ferguson, který Steina vždy označoval za svůj trenérský vzor. V roce 2004 byl Jock Stein mezi prvními osobnostmi uvedenými do Síně slávy skotského fotbalu. V anketě časopisu \"World Soccer\" o nejlepšího fotbalového trenéra všech dob skončil na 29. místě. Na jeho počest se každoročně koná přátelský zápas mezi Celtikem a Albion Rovers, před stadiónem Celtic Park byla v roce 2011 odhalena jeho socha.\n\n"}
{"id": "1557149", "url": "https://cs.wikipedia.org/wiki?curid=1557149", "title": "Arcidiecéze záhřebská", "text": "Arcidiecéze záhřebská\n\nArcidiecéze záhřebská ( \"nadbiskupija zagrebačka\", \"Archidioecesis Zagrebiensis\") je hlavní diecéze a metropolitanní sídlo římskokatolické církve v Chorvatsku. Hlavním představitelem je arcibiskup kardinál Josip Bozanić. Sídlo arcidiecéze se nachází v Záhřebu na adrese Kaptol 31, p.p. 553.\n\nV roce 2017 k záhřebské diecézi patřilo 1 002 923 osob z 1 211 298 obyvatel.\n\nArcidiecéze zahrnuje hlavní město Záhřeb, s metropolitní katedrálou Nanebevzetí Panny Marie a svatých Štěpána a Ladislava.\n\nÚzemí diecéze je rozděleno do 205 farností, v rámci 21 děkanátů.\n\nPrvním záhřebským biskupem byl roku 1093 jmenován Duch z Hahótu, zřejmě původem z Čech. Prvním arcibiskupem se o 750 let později stal dosavadní biskup, slovenský kardinál Juraj Haulík de Váralya (v letech 1853–1869). \n\nZáhřebská diecéze byla založena v roce 1093 na území starší diecéze sisacké (\"Siscia\"), založené ve 3. století a zrušené v 7. století. Jeden z pokusů o obnovu diecéze proběhl již v roce 925 na synodu ve Splitu. U vzniku diecéze stál uherský král Ladislav I., spojenec protipapeže Klementa III. Následná roztržka se Svatým stolcem byla vyřešena v roce 1227 za pontifikátu papeže Řehoře IX.\nPůvodně byla diecéze záhřebská sufragánní k ostřihomské arcidiecézi a roku 1180 přešla pod sufraganát v Kaloči. V roce 1511 byl vytištěn \" Záhřebský misál (Missale Zagrabiense)\", odvozený od \"Ostřihomského misálu (Missale Strigoniense)\" z roku 1484, jenž se používal až do roku 1788, kdy se již \"Ostřihomský misál\" nepoužíval dobrých 150 let.\n\n"}
{"id": "1557150", "url": "https://cs.wikipedia.org/wiki?curid=1557150", "title": "Donja Reka", "text": "Donja Reka\n\nDonja Reka je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 2 km severně. V roce 2011 zde žilo 349 obyvatel.\n"}
{"id": "1557151", "url": "https://cs.wikipedia.org/wiki?curid=1557151", "title": "Aranyho lavička", "text": "Aranyho lavička\n\nAranyho lavička byla postavena v Karlových Varech na počest významného lázeňského hosta, maďarského básníka Jánose Aranyho.\n\nJános Arany (1817–1882) byl maďarský básník, literární teoretik a překladatel, jedna z nejvýznamnějších postav maďarské literatury. Pocházel z chudé protestantské rodiny. Byl považován za zázračné dítě (již ve 14 letech získal místo pomocného učitele) a přes neutěšené rodinné zázemí se mu dostalo všestranného vzdělání; v dospělosti pak zvládal latinu, řečtinu, němčinu, angličtinu a francouzštinu. Je autorem mistrovských děl i originálních překladů z těchto jazyků.\n\nV Karlových Varech býval jedním ze vzácných návštěvníků druhé poloviny 19. století. Na prvním lázeňském pobytu zde byl v roce 1869 a zdejší krajina i lázeňské město mu učarovaly. Již při této návštěvě přeložil do maďarštiny Ódu na Vřídlo Bohuslava Hasištejnského z Lobkovic. Byl nadšen úspěšným léčením a přijížděl pak každoročně až do roku 1876. Býval ubytován na Zámeckém vrchu č. 4, tedy v blízkosti karlovarských lázeňských lesů, kam často chodíval. Zde vznikla také jeho báseň \"Toldiho láska (Toldi szerelme)\", která má přední místo v maďarské literatuře. Arany v básni též popisuje objevení karlovarských pramenů Karlem IV. a vzdává hold těmto léčivým vodám. Dochovala se Aranyho poznámka ke karlovarským léčebným pramenům: „Kdyby vody nebyly lepší než doktoři, byli bychom ztraceni.“\n\nNa domě č. 4 na Zámeckém vrchu byla v roce 1957 Jánosi Aranymu odhalena pamětní deska.\n\nAranyho lavička byla postavena v roce 1906 na počest významného maďarského básníka. Nechal ji zhotovit maďarský host a básníkův obdivovatel Lajos Králik.\n\nKamenná lavice s nápisem se nachází jihozápadně od města v lázeňských lesích v sedle pod Výšinou přátelství na rozcestí několika lesních cest, mj. Odpolední horní, Chopinovy a Findlaterovy.\n\nU téhož rozcestí stojí dvě další zajímavosti – kaple Ecce homo z roku 1900 a Chopinův altán.\n\n\n"}
{"id": "1557154", "url": "https://cs.wikipedia.org/wiki?curid=1557154", "title": "Seznam zemí podle počtu střelných zbraní", "text": "Seznam zemí podle počtu střelných zbraní\n\nSeznam zemí podle počtu střelných zbraní obsahuje odhad civilně držených zbraní v populaci jednotlivých států (a jejich \"závislých území\"), počet registrovaných a odhad neregistrovaných zbraní. Srovnávacím měřítkem jednotlivých zemí je počet zbraní na 100 obyvatel.\n\n"}
{"id": "1557155", "url": "https://cs.wikipedia.org/wiki?curid=1557155", "title": "Draga Svetojanska", "text": "Draga Svetojanska\n\nDraga Svetojanska je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 8 km severozápadně. V roce 2011 zde žilo 153 obyvatel.\n"}
{"id": "1557156", "url": "https://cs.wikipedia.org/wiki?curid=1557156", "title": "Darbhanga", "text": "Darbhanga\n\nDarbhanga () je město v Biháru, jednom z indických svazových států. K roku 2011 měl bezmála tři sta tisíc obyvatel.\n\nDarbhanga leží v Indoganžské nížině přibližně sedmdesát kilometrů severně od toku Gangy a přibližně padesát kilometrů od indicko-nepálské hranice. Od Patny, bihárského hlavního města, je vzdálena přibližně sto kilometrů severovýchodně.\n"}
{"id": "1557159", "url": "https://cs.wikipedia.org/wiki?curid=1557159", "title": "Dragovanščak", "text": "Dragovanščak\n\nDragovanščak (do roku 1981 Dragovanšćak) je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 11 km severozápadně. V roce 2011 zde žilo 101 obyvatel.\n"}
{"id": "1557162", "url": "https://cs.wikipedia.org/wiki?curid=1557162", "title": "Goljak", "text": "Goljak\n\nGoljak je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 12 km severozápadně. V roce 2011 zde žilo 59 obyvatel.\n\nSousedními vesnicemi jsou Dragovanščak, Hrašća, Slavetić a Tihočaj\n"}
{"id": "1557168", "url": "https://cs.wikipedia.org/wiki?curid=1557168", "title": "Tešanj", "text": "Tešanj\n\nTešanj () je město a sídlo stejnojmenné opčiny v Bosně a Hercegovině v Zenicko-dobojském kantonu. Nachází se asi 14 km jihozápadně od Doboje a asi 64 km severovýchodně od Zenice. V roce 2013 žilo v Tešanji 5 531 obyvatel, v celé opčině pak 46 135 obyvatel.\n\nPrvní zmínka o městě pochází z roku 1461, kdy je Tešanj poprvé zmíněn v písemném dokumentu krále Štěpána Tomaševiće, ve kterém svému strýci Radivojovi. Tomu zde předal kromě jiných svých majetků i „město Tešanj na Usoře (regionu)“. Mezi lety 1463 až 1476 bylo město součástí středověkého bosenského království, sídlíl zde Radivoj Kotromanić. Poté se stalo, spolu s celou Bosnou, na dlouhou dobu součástí Osmanské říše. \n\nNejstarší muslimské památky v Tešanji jsou z poloviny 16. století a o jejich výstavbu se zasloužil turecký správce Gazi Ferhad-bey. Mezi tyto stavby patří např. mešita Ferhadija. V této době již také existoval středověký hrad nad městem.\n\nV 17. a 18. století existovalo v Tešanji na 40 obchodů. Byla také zbudována hodinová věž (sahat kula), která je 18,5 m vysoká. Od roku 1890 ukazuje čas dle evropských standardů. \n\nOd roku 1918 byl Tešanj součástí Království Srbů, Chorvatů a Slovinců a později Jugoslávie. Po roce 1929 byl administrativně součástí Vrbaské bánoviny. \n\nSoučástí opčiny je celkem 41 sídel:\n"}
{"id": "1557171", "url": "https://cs.wikipedia.org/wiki?curid=1557171", "title": "Mangoky", "text": "Mangoky\n\nMangoky je řeka v jižní části Madagaskaru, dlouhá 564 km. \n\nPramení nedaleko města Fianarantsoa na Centrální vysočině, jejími zdrojnicemi jsou Matsiatra a Mananantanana. Teče k západu přes území regionů Anosy a Atsimo-Andrefana, hlavními přítoky jsou Sikily, Sakanavaka, Malio, Menamaty a Zomandao. Povodí Mangoky má rozlohu 55 750 km². Řeka se vlévá do Mosambického průlivu severně od Morombe a vytváří deltu o rozloze 2000 km² porostlou mangrovy.\n\nV povodí řeky se pěstuje rýže a bavlník. Odlesňování břehů vede k rozsáhlé erozi. Na dolních 150 kilometrech je Mangoky splavná.\n"}
{"id": "1557172", "url": "https://cs.wikipedia.org/wiki?curid=1557172", "title": "Bob Lazar", "text": "Bob Lazar\n\nRobert Scott Lazar (* 26. ledna 1959 Coral Gables, Florida) je americký ufolog, konspirační teoretik a podnikatel, který je především známý svým tvrzením, že byl v roce 1980 najatý jako reverzní inženýr do oblasti \"S-4\", která se má údajně nacházet několik kilometrů jižně od Oblasti 51.\n\nLazar tvrdí, že zkoumal mimozemské plavidlo, které běželo na antihmotovém reaktoru poháněném prvkem 115, který v té době ještě nebyl syntetizován. Také prohlašuje, že si přečetl dokumenty americké vlády, které popisovaly zapojení mimozemšťanů do chodu lidstva za posledních 10 000 let. Lazarova tvrzení vyústila v upoutání pozornosti veřejnosti na Oblast 51 a na podporu konspiračních a spikleneckých teorií obklopujících její činnosti. Jeho příběh byl od té doby analyzován a odmítnut skeptiky i ufology, včetně vědců z Massachusettského technologického institutu, kteří poukazují na to, že Lazar nebyl na Nellisově letecké základně ani v Oblasti 51 nikdy zaměstnán a nevlastni tituly z Massachusettského technologického institutu ani z Kalifornského technologického institutu, jak sám tvrdí.\n\nV květnu 1989 se pod pseudonymem \"Dennis\" a se skrytou tváří, objevil v rozhovoru s vyšetřujícím reportérem Georgem Knappem na televizní stanici \"KLAS\" v Las Vegas, aby diskutoval o svém domnělém zaměstnání v \"S-4\", což mělo být podpůrné zařízení, o kterém tvrdil, že existuje poblíž Nellisově letecké základny známé jako Oblast 51. Řekl, že zařízení \"S-4\" sousedí s jezerem Papoose Lake, které se nachází jižně od Oblasti 51 u jezera Groom Lake. Tvrdil, že na pozemku se nacházely skryté hangáry s letadly zabudované do úbočí hory. Tvrdil, že jeho úkolem bylo pomáhat s reverzním inženýrstvím jednoho z devíti létajících talířů, o nichž tvrdil, že jsou mimozemského původu. Dle jeho výpovědi byl jeden z létajících talířů \"sportovní model\", který byl vyrobený z kovové látky podobné korozivzdorné oceli. V následujícím rozhovoru, který se konal v listopadu, vystupoval již veřejně a pod svým vlastním jménem.\n\nProhlásil, že studovaný létající talíř byl poháněný chemickým prvkem s atomovým číslem 115, nebo \"E115\" (který pravděpodobně v 80. letech 20. století již existoval, ale ještě nebyl uměle vytvořený. To se povedlo až v roce 2003 a byl pojmenován jako ununpentium, přičemž později byl přejmenován na moscovium). Vysvětloval, že pohonný systém spoléhal na stabilní izotop E115, který generuje gravitační vlnu, která umožnila letadlu letět a vyhnout se vizuální detekci lomu světla kolem něj. Dosud nebyly syntetizovány žádné poločasy přeměny moscovia; všechny se ukázaly jako velmi radioaktivní a během několika stovek milisekund se rozkládaly.\n\nDle Lazarova tvrzení, po vstupu do programu četl dokumenty z tiskových konferencí popisující historické zapojení Země s mimozemskými bytostmi popisovanými jako Grey alien z planety obíhající dvojhvězdný systém Zeta reticuli v souhvězdí Sítě v průběhu posledních 10 000 let. Systém Zeta reticuli byl Barneyem a Betty Hillovými v minulosti prohlašován za domov mimozemšťanů, s nimiž se údajně setkali. Od září 2019 nebyly v systému Zeta reticuli nalezeny žádné exoplanety.\n\nJeho příběh zaujal pozornost médií, příznivců i kritiků. Lazar připustil, že nemá žádné důkazy, které by podpořily jeho hlavní tvrzení o mimozemských technologiích. \n\nLazar absolvoval koncem 70. let 20. století kurzy elektroniky na Pierce Junior College v Los Angeles. Také prohlašoval, že získal magisterské tituly z fyziky na Massachusettském technologickém institutu a v oboru elektrotechnologie na Kalifornském technologickém institutu. Nicméně, neexistují žádné záznamy že by Lazar tyto instituce opravdu navštěvoval.\n\nV roce 1990 byl zatčen za provozování prostituce. Bylo mu nařízeno odpracovat 150 hodin veřejně prospěšných prací, zdržovat se dál od nevěstinců a podstoupit psychoterapii. Dokumenty o úpadku potvrzují, že byl samostatně výdělečně činný jako zpracovatel fotofilmu.\n\nVlastní a provozuje společnost \"United Nuclear Scientific Equipment and Supplies\", která prodává různé materiály včetně radiačních senzorů, radioaktivních rud, neradioaktivních prvků (jako je čistý křemík), výkonných magnetů a dalších vědeckých zařízení, jako je aerogel nebo laboratorní chemikálie. V roce 2006 byli Lazar i jeho manželka Joy White obviněni z porušení federálního zákona o nebezpečných látkách, když přepravovali zakázané chemikálie přes státní hranice. Záznamy pocházely z kontroly obchodní kanceláře společnosti United Nuclear v roce 2003, kde byly prověřovány záznamy o prodeji chemikálií.\n\nSpolečnost United Nuclear se přiznala ke třem trestným činům. Za otevření mezinárodního obchodu, za pomoc a účast v zavádění zakázaných a nebezpečných látek do mezinárodního obchodu. V roce 2007 byla společnosti United Nuclear udělena pokuta 7500 dolarů za porušení zákona zakazujícího prodej chemikálií a komponentů používaných k nezákonným nukleárním a chemickým experimentům.\n\nLazar a jeho dlouholetý přítel Gene Huff organizovali festival \"Desert Blast\" (pouštní výbuch). Šlo o každoroční festival v poušti Nevada, který byl určen nadšencům pyrotechniky. Začali ho provozovat v roce 1987, ale formálně pojmenovaný byl v roce 1991. Název festivalu byl inspirován Válkou v Zálivu. Součástí festivalu jsou domácí výbušniny, rakety, proudová vozidla a další pyrotechnika, s cílem zdůraznit zábavný aspekt chemie a fyziky.\n\n"}
{"id": "1557177", "url": "https://cs.wikipedia.org/wiki?curid=1557177", "title": "Irineu Esteve Altimiras", "text": "Irineu Esteve Altimiras\n\nIrineu Esteve Altimiras (* 21. června 1996) je andorrský běžec na lyžích, účastník Zimních olympijských her 2018.\n\nEsteve Altimiras si připsal první start na Mistrovství světa v klasickém lyžování 2017. Ve skiatlonu na 15 km klasicky/15 km volným způsobem obsadil 32. místo. Na MS odjel i závod na 15 km klasicky, kde skončil na 28. místě.\n\nEsteve Altimiras debutoval v SP 3. prosince 2017 v norském Lillehammeru ve skiatlonu na 15 km klasicky/15 km volným způsobem, dojel na 45. místě. Esteve Altimiras se účastnil Zimních olympijských her v Pchjongčchangu, na zahajovacím ceremoniálu nesl andorrskou vlajku. V prvním závodě OH se ve skiatlonu umístil na 45. místě. O svůj nejlepší výsledek na OH se postaral 16. února v závodu na 15 km volným způsobem, když obsadil 27. místo. V závodě na 50 km klasicky obsadil 34. místo. V sezoně 2017/18 odjel 6 závodů Světového poháru, ve kterých nedokázal bodovat.\n\nEsteve začal sezonu 2018/19 neúspěchem ve sprintu – byl až na 93. místě. V dalším závodě ale dokázal poprvé v kariéře bodovat ve Světovém poháru, obdržel 10 bodů za 21. místo v závodu na 15 km volně. Místo ale neudržel, ve stíhacím závodě měl 49. nejrychlejší čas a v celkovém pořadí úvodní zastávky SP v Lillehammeru skončil na 41. místě. V následujícím závodu se podruhé v sezoně dostal na bodovanou pozici, na 30 km volně byl devatenáctý. Esteve se na přelomu roku zúčastnil seriálu Tour de Ski. Během prvních 6 etap se dvakrát dostal do bodované třicítky a nejlepší výsledek zajel při závěrečném výjezdu na sjezdovku Alpe Cermis, kde byl poprvé v elitní desítce závodu SP. V celkovém pořadí byl 24. Na Mistrovství světa se Esteve ve všech třech závodech, které jel, dostal mezi nejlepších 30 závodníků. Dva týdny po MS si zajel ve švédském Falunu nejlepší osobní výsledek – 9. místo v závodu na 15 km volným způsobem. Ve finále SP v kanadském Québecu obsadil celkovou 43. příčku. Ve světovém poháru Esteve Altimiras získal 108 bodů, což mu stačilo na 55. místo celkového pořadí; ve sprintech nezískal žádný bod, v distančních závodech získal 80 bodů a v žebříčku byl 39.\n\n"}
{"id": "1557179", "url": "https://cs.wikipedia.org/wiki?curid=1557179", "title": "Christian Kauder", "text": "Christian Kauder\n\nChristian Kauder (2. května 1817 Ettelbrück – 14. září 1877) byl lucemburský kněz, redemptorista a misionář v Severní Americe.\n\nJeště v Evropě byl 24. srpna 1840 ordinován a vstoupil do řádu redemptoristů, v roce 1845 odešel na misie do Severní Ameriky. Působil v Baltimoru, Ohiu, New Orleansu a Filadelfii. Po zhoršení zdravotního stavu se roku 1852 uchýlil do trapistického kláštera v Tracadii (poblíž města Pomquet) v kanadském Novém Skotsku. Tam mu na starost připadlo okolo 1000 rodin Mikmaků na zhruba 2000 čtverečních mílích. V roce 1871 odešel na odpočinek zpět do Lucemburska.\nAčkoliv se jazykem Mikmaků nejspíše nikdy nenaučil plynně hovořit, zajímal se o něj, napsal gramatiku (dochovaná v rukopise) a připravil katechismus tištěný mikmackými hieroglyfy – typograficky náročný projekt realizovala c. k. knihtiskárna ve Vídni a roku 1866 byla kniha vytištěna.\n\n"}
{"id": "1557184", "url": "https://cs.wikipedia.org/wiki?curid=1557184", "title": "Hrobka Kinských (Budenice)", "text": "Hrobka Kinských (Budenice)\n\nRodinná hrobka Kinských v Budenicích je klasicistní pohřební kaple šlechtického rodu Kinských z let 1836–1841 (nebo 1837–1842) v katastrálním území obce Jarpice, pod které Budenice spadají. Nachází se v areálu hřbitova za poutním kostelem svatého Isidora Madridského. Ke hřbitovu vede barokní kaštanová alej, která spojuje Zlonice a zámek Budenice v Budeničkách. Hrobka je v majetku státu a je památkově chráněná.\n\nKinští koupili Budenice v roce 1748, sousední Zlonice vlastnili už od roku 1721.\nImpulsem pro výstavbu rodové hrobky na zlonickém panství se stalo úmrtí českého vlastence a rakouského diplomata Rudolfa, 6. knížete Kinského z Vchynic a Tetova (1802–1836), který zemřel v Linci na tyfus ve věku 33 let. Projekt zadala vdova Vilemína Alžběta, rozená Colloredo-Mansfeldová (1804–1871) a zpracoval ho architekt Heinrich (Jindřich) Koch (1781–1861), který se stal knížecím vrchnostenským stavitelem Kinských a pracoval i na mnohých jiných zakázkách pro Kinské (např. letohrádek Kinských na Smíchově). Stavba proběhla v letech 1836–1841 nebo 1837–1842 a dohlížel na ni stavitel Antonín Merksbauer. Hrobka byla vysvěcena 12. května 1840. K úpravám kaple došlo v letech 1908–1910.\n\nV roce 1945 byl majetek knížecí větve Kinských zkonfiskován na základě Benešových dekretů a rodina odešla do zahraničí. Bez údržby stavba začala rychle chátrat. V devadesátých letech 20. století (1996–1998) vlastník – Česká republika přistoupil k nejnutnějším opravám, proto do hrobky přestalo zatékat. V hrobce se pohřbívá dodnes.\n\nHrobka ve stylu pozdního klasicismu, která je částečně zahloubena pod zemský povrch, má formu kaple na půdorysu řeckého kříže, v místě křížení lodi je sklenutá prosklenou kupolí, která vnitřní prostor osvětluje. Východním směrem je kaple prodloužena o vstupní prostor, který je užší než sama loď, půdorys celé stavby je de facto ve formě latinského kříže. \n\nNa konci severního, jižního a západního ramene řeckého kříže je půlkruhové okno, které je paprsčitě členěno. Doplňuje ho podokenní římsa a ve zvýrazněném klenebním oblouku se střídá reliéfně výraznější žlutý klenák s nevýrazným bílým.\nVýchodní vstupní průčelí zdobí v omítce rustika. Na tympanonu je nápis \"ZDE GSME, O PANE ČEKAGÍCE HLASU TWÉHO\". Zachovala se nárožní akroteria v dórském řádu, existenci ústředního v současnosti dokazuje už jen ocelový prut. Před vchodem jsou na pískovcových podstavcích umístěny dvě alegorické postavy. Po levé straně se nachází Thanatos, bůh smrti se skloněnou hlavou, zavřenýma očima a andělskými křídly. Sedí na kamenné židli a opírá se o štít s erbem rodu Kinských. V pravé ruce drží zhasnutou pochodeň, v levé věnec. V místě beder má nedbale přehozené roucho. Vpravo od vchodu se nachází postava ženy – alegorie Historie (Slávy) v antickém rouchu a vlasy sepnutými do drdolu podle římského vzoru, která sedí na stylizované hromadě kamení. Levou rukou přidržuje kamennou desku, na kterou zapisuje jméno \"Rudolph\", čímž tak odkazuje na knížete Rudolfa, pro kterého byla hrobka vystavena. Autorem vnější i vnitřní sochařské výzdoby byl Josef Max (1804–1855), který také vytvořil \"sousoší sv. Václava, sv. Norberta a sv. Zikmunda\" nebo \"sv. Josefa s Ježíškem\" a sochu \"sv. Jana Křtitele\" na Karlově mostě v Praze, jezdecký pomník císaře Františka I. na vltavském nábřeží v Praze nebo reliéfy na pomníku Přemysla Oráče ve Stadicích.\n\nOkolí hrobky má parkovou úpravu. Mezi kostelem a kaplí býval mřížový plot z litiny a železa.\n\nUprostřed kaple pod kopulí se na oltáři nachází sousoší \"Malověrný, proč jsi pochyboval?\", která představuje Ježíše Krista zachraňujícího svatého Petra z vln (Mt, 14, 24-34). Bílé sousoší kontrastuje s menzou z leštěného černého mramoru. Autorem byl opět Josef Max nebo Josef Käsmann. Možná na tomto sousoší pracovali oba. V roce 1996 (1998) bylo sousoší restaurováno.\n\nPodlaha je tvořena jemnou mozaikou z oblázků, která je poskládána do různých florálních motivů a rozvilin. Hrobka je ve všech částech zaklenuta valenou klenbou, ve čtyřech ramenech řeckého kříže je i s kazetováním. Jednotlivé kazety jsou bez vnitřní malby a reliéfu.\n\nV bočních lodích se nachází celkem osm lavic. V hrobce je 144 pohřebních komor. Nebožtíci jsou pochováni v rakvích za velkými deskami z černého mramoru se jménem zesnulého, případně s krátkými úryvky Starého a Nového zákona.\n\nDne 21. května 1840 byly do hrobky přeneseny ostatky členů rodiny z původní staré hrobky i z hrobky hartmanské. V levé části hrobky jsou pochováni příslušníci kostelecké větve, potomci hraběte Josefa Kinského (1806–1862), v pravé části pak následovníci knížete Rudolfa Kinského (1802–1836), kteří spravovali zlonické panství. V hrobce jsou uloženy ostatky přibližně čtyřiceti členů rodu, mezi nimi:\n\n\nStát neumožnil, aby byl v hrobce pochován František Oldřich Kinský (1936–2009), který se neúspěšně snažil restituovat majetek v České republice, mj. i Palác Kinských na Staroměstském náměstí v Praze, ani jeho příbuzný – bankéř Johannes Kinský (1964–2008).\n\n\n\n"}
{"id": "1557186", "url": "https://cs.wikipedia.org/wiki?curid=1557186", "title": "NGC 751", "text": "NGC 751\n\nNGC 751 je eliptická galaxie v souhvězdí Trojúhelníku. Tvoří dvojici interagujících galaxií s galaxií NGC 750. Tento pár galaxií je v zařazený v Arpově katalogu jako Arp 166. \n\nJejí zdánlivá jasnost je 12,2 a úhlová velikost 1,2′ × 1,2′. Je vzdálená 237 milionů světelných let.\n\nObjekt objevil 11. října 1850 irský inženýr a astronom Bindon Blood Stoney dalekohledem lorda Rosse s průměrem 72 palců (183 cm), když rozlišil objekt objevený v orce 1784 Williamem Herschelem jako dvojici blízkých mlhavých galaxií.\n\n"}
{"id": "1557187", "url": "https://cs.wikipedia.org/wiki?curid=1557187", "title": "Tommy Caldwell", "text": "Tommy Caldwell\n\nTommy Caldwell (* 24. srpna 1978 Estes Park, Colorado) je americký horolezec známý především jako sportovní lezec, lezec po vlastním jištění, rychlostní bigwallový lezec a lezec bez jištění. Jako první přelezl několik cest na horu El Capitan v Yosemitském národním parku.\n\nJako první přelezl několik nejtěžších sportovních cest ve Spojených státech amerických, například \"Kryptonite\" obtížnosti 5.14c/d (8c+/9a) a \"Flex Luthor\" za 5.15a (9a+) ve \"Fortress of Solitude\" v Coloradu. V lednu roku 2015 spolu s Kevinem Jorgesonem dokončili první volný přelez cesty \"Dawn Wall\" na stěně El Captain. V té době byl jejich devatenáctidenní výstup některými považován za nejtěžší úspěšný skalní výstup v historii.\n\nV roce 2015 ho časopis \"National Geographic\" označil jako \"pravděpodobně nejlepšího všestranného horolezce na světě\".\n\nVyrůstal v Lovelandu v Coloradu. Jeho otec Mike Caldwell, bývalý učitel, profesionální kulturista, horský vůdce a lezec ho v dětství přivedl k lezení. Jeho matka Terry byla také horská vůdkyně a tak celá rodina, včetně Caldwellovy sestry, podnikala každoroční výlety do Yosemitského národního parku, ve kterém si lezení zamiloval.\n\nCaldwell a jeho spolulezci Beth Rodden, John Dickey a Jason Smith byli v srpnu roku 2000 po dobu 6 dnů drženi jako rukojmí rebely v Kyrgyzstánu. Caldwellovi se podařilo shodit Ravshana Sharipova, jednoho z jejich věznitelů, z útesu, díky čemuž se jim podařilo uprchnout vládním vojákům. Jejich zážitek je popsán v knize Grega Childa Over the Edge: The True Story of Four American Climbers' Kidnap and Escape in the Mountains of Central Asia a také v článku \"Back from the Edge\" publikovaném o rok později v časopise \"Outside\".\n\nV roce 2001 si při práci s pilou uřízl velkou část levého ukazováčku. Doktorům se podařilo prst přišít, ale poškozenou část ukazováčku si později nechal odstranit, protože lékaři ho ujistili, že ukazováček nebude tak citlivý, aby ho mohl používat při lezení.\n"}
{"id": "1557188", "url": "https://cs.wikipedia.org/wiki?curid=1557188", "title": "Přimda (Český les)", "text": "Přimda (Český les)\n\nPřimda (848 m n. m.) je nejvyšší vrchol Málkovské vrchoviny v Českém lese. Tyčí se 1 km severozápadně nad městem Přimda v okrese Tachov.\n\nNa jižním cípu protáhlého vrcholu stojí zřícenina románského hradu Přimda, postaveného už v roce 1121 za vlády Vladislava I. Jde o nejstarší známý kamenný hrad na území Česka. Nejstarší písemný doklad o existenci hradu se nachází v Kosmově kronice, která se zmiňuje o tom, že \"postavili nějací Němci uvnitř hranic českých ve hvozdu, k němuž se jde přes ves Bělou, hrad na strmé skále\". Pravděpodobně nedlouho po dokončení stavby byla Přimda dobyta Vladislavem I., protože její výstavbu za hranicemi pohraničního hvozdu považoval za porušení svých svrchovaných práv. Hrad je přístupný veřejnosti.\n\nVe vrcholových partiích se na ploše 33 ha rozkládá přírodní rezervace Přimda. Důvodem ochrany je uchování biocenóz zbytku starého smíšeného porostu s převahou buku, blížícího se svým složením původním podhorským lesům v oblasti.\n\nKolem celého kopce vede Naučná stezka Přimda, dlouhá 8,5 km. Z náměstí Republiky v Přimdě měří cesta ke zřícenině hradu 1,3 km s převýšením necelých 150 metrů. Samotný vrchol je od hradu vzdálený dalších 300 metrů po skalnatém hřebeni. Druhou možností je výstup od naučné stezky po sjezdovce, která končí asi 100 metrů od vrcholu.\n"}
{"id": "1557191", "url": "https://cs.wikipedia.org/wiki?curid=1557191", "title": "Gambijská kuchyně", "text": "Gambijská kuchyně\n\nKuchyně Gambie používá především rýži, ryby, arašídy, ústřice, rajčata, fazole, citrony, maniok, zelí, cibuli, chilli a různá koření a bylinky.\n\n\n"}
{"id": "1557195", "url": "https://cs.wikipedia.org/wiki?curid=1557195", "title": "Mistrovství světa v orientačním běhu 2021", "text": "Mistrovství světa v orientačním běhu 2021\n\n38. Mistrovství světa v orientačním běhu proběhne ve dnech 4.–9. července 2021 již po třetí v Česku a hlavním centrem jsou Doksy. Na MS se běží pouze lesní disciplíny, neboť od roku 2020 se na mistrovství každoročně střídají disciplíny lesní a sprintové.\n\n"}
{"id": "1557202", "url": "https://cs.wikipedia.org/wiki?curid=1557202", "title": "The Barry Sisters", "text": "The Barry Sisters\n\nThe Barry Sisters (původně The Bagelman Sisters), tedy \"Sestry Barryovy\", resp. \"Bagelmanovy\", neboli Merna (Minnie) Bagelmanová (6. dubna 1923 – 31. října 1976) a Clara Bagelmanová (17. října 1920 – 22. listopadu 2014), byl umělecký název populární sesterské dvojice klezmer a swing-jazzových kabaretních zpěvaček v USA ve 40.-70. letech 20. století.\n\nObě sestry Minnie a Clara se narodily newyorskémv Bronxu do aškenázské židovské rodiny. Jejich rodiče pocházeli z Evropz, otec Herman z Ruska a matka Ester z Rakouska-Uherska. Minnie a Clara měly ještě dvě mladší sestry, Celii a Julii. Poté, co se Minnie a Clara rozhodly pro uměleckou dráhu zpěvu jidiš písní jako The Bagelman Sisters, otec jim poradil, aby se stylizovaly do starosvětské a nikoli Americká angličtina.\n"}
{"id": "1557206", "url": "https://cs.wikipedia.org/wiki?curid=1557206", "title": "Děbolín (železniční zastávka)", "text": "Děbolín (železniční zastávka)\n\nDěbolín je železniční zastávka (někdejší železniční stanice) ve východní části obce Děbolín v okrese Jindřichův Hradec v Jihočeském kraji poblíž Děbolínského potoka. Leží na jednokolejné elektrizované trati 225 Havlíčkův Brod – Veselí nad Lužnicí (25 kV, 50 Hz AC). \n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku z Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". \n\nPo znárodnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy. Elektrický provoz na trati procházející zastávkou byl zahájen 28. května 1980.\n\nNacházejí se zde jedno jednostranné hranové nástupiště.\n\n\n"}
{"id": "1557209", "url": "https://cs.wikipedia.org/wiki?curid=1557209", "title": "Privoxy", "text": "Privoxy\n\nPrivoxy je webová proxy bez schopnosti kešování, ale s rozsáhlými možnostmi filtrování webu, správy HTTP cookie a dalších operací za účelem zabezpečení uživatelského soukromí. Často je používána v kombinaci se Squidem (pro kešování) a Torem (pro anonymizaci IP adresy), který ji v dřívějších verzích dokonce vyžadoval.\n\nPrivoxy je naprogramována v Céčku a odladěna na řadě operačních systémů unixového typu, na Microsoft Windows i na dalších platformách. Je uvolněna pod licencí GNU GPL a jedná se tedy o svobodný software.\n"}
{"id": "1557214", "url": "https://cs.wikipedia.org/wiki?curid=1557214", "title": "Jihlávka (nádraží)", "text": "Jihlávka (nádraží)\n\nJihlávka je železniční stanice v jižní části obce Jihlávka v okrese Jihlava v Kraji Vysočina nedaleko Hamerského potoka. Leží na jednokolejné elektrizované trati 225 Havlíčkův Brod – Veselí nad Lužnicí (25 kV, 50 Hz AC, trať 225).\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku z Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz na trati procházející stanicí byl zahájen 28. května 1980.\n\nNachází se zde dvě nekrytá jednostranná úrovňová nástupiště, k příchodu k vlakům slouží přechody přes koleje.\n\n\n"}
{"id": "1557216", "url": "https://cs.wikipedia.org/wiki?curid=1557216", "title": "Alexander Rossi", "text": "Alexander Rossi\n\nAlexander Rossi (* 25. září 1991 Nevada City) je americký bývalý pilot Formule 1. Závodil v roce 2015 za tým Manor Racing s vozem Marussia MR03. Je vicemistrem GP2 Series pro rok 2015 a vítězem legendárního závodu 500 mil Indianapolis, který vyhrál v roce 2016. Momentálně závodí v IndyCar Series.\n"}
{"id": "1557217", "url": "https://cs.wikipedia.org/wiki?curid=1557217", "title": "Bohemiclavulus mirabilis", "text": "Bohemiclavulus mirabilis\n\nBohemiclavulus mirabilis („podivný hřebíček z Čech“) byl druh menšího primitivního pelykosaura žijícího na území dnešní České republiky v období konce karbonu (mladší prvohory, asi před 300 miliony let) na území Kounova (okres Rakovník). Druh \"B. mirabilis\" byl popsán v roce 2019 Frederikem Spindlerem, Sebastianem Voigtem a Janem Fischerem na základě izolovaného hřbetního obratle nalezeného již na konci 19. století a popsaného Antonínem Fričem. Původně byl řazený do rodu Edaphosaurus a později i do rodu Ianthasaurus. Jeho jméno odkazuje na delikátní povahu páteřních tuberkulií zkamenělého nálezu.\n\nNalezený obratel náleží primitivnímu pelykosaurovi řazenému do čeledi Edaphosauridae a blízce příbuznému rodu Ianthasaurus. Dosahoval délky okolo půl metru a na zádech nesl výraznou hřbetní plachtu. Pro nedostatek fosilních pozůstatků není jasné, čím se živil, ale s největší pravděpodobností byl hmyzožravý stejně jako jeho příbuzný Ianthasaurus.\n\n"}
{"id": "1557222", "url": "https://cs.wikipedia.org/wiki?curid=1557222", "title": "Vlkaneč (nádraží)", "text": "Vlkaneč (nádraží)\n\nVlkaneč je železniční stanice ve východní části obce Vlkaneč ve Středočeském kraji v okrese Kutná Hora poblíž Vranidolského potoka. Leží na dvoukolejné elektrizované trati 230 Kolín – Havlíčkův Brod (25 kV, 50 Hz AC). \n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 21. prosince 1870 byl s místním nádražím uveden do provozu celý nový úsek trasy z Havlíčkova Brodu do Golčova Jeníkova, odkud mohly vlaky po již dokončené trati pokračovat do Kolína.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Druhá kolej v brněnském směru byla v plném rozsahu dokončena roku 1953. Elektrický provoz na trati procházející stanicí byl zahájen v roce 1965.\n\nNacházejí se zde tři nekrytá jednostranná úrovňová nástupiště, k příchodu na nástupiště slouží přechody přes koleje.\n\n"}
{"id": "1557226", "url": "https://cs.wikipedia.org/wiki?curid=1557226", "title": "Jimmy Bower", "text": "Jimmy Bower\n\nJimmy Bower (* 19. září 1968) je americký kytarista a bubeník z New Orleans v Louisianě. Bower je známý pro svou práci se sludge metalovými kapelami Eyehategod, Crowbar, Down a Superjoint Ritual, jako zakládající člen byl u všech 4.\n\n\n\n\n\n\n"}
{"id": "1557227", "url": "https://cs.wikipedia.org/wiki?curid=1557227", "title": "Mladějov v Čechách (nádraží)", "text": "Mladějov v Čechách (nádraží)\n\nMladějov v Čechách je dopravna D3 (někdejší železniční stanice) v západní části obce Mladějov v okrese Jičín v Královéhradeckém kraji poblíž říčky Žehrovky. Leží na neelektrizované jednokolejné trati Mladá Boleslav – Stará Paka (064).\n\nStanice vystavěná dle typizovaného stavebního vzoru byla otevřena 24. září 1906 společností \"Místní dráha Sudoměř - Skalsko - Stará Paka\" v úseku Sobotky do Staré Paky, navazující na úsek stejného projektu otevřený 26. listopadu 1905 ze Sudoměře a Skalska přes Mladou Boleslav.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá úrovňová nástupiště, k příchodu na nástupiště slouží přechod přes koleje.\n\n"}
{"id": "1557230", "url": "https://cs.wikipedia.org/wiki?curid=1557230", "title": "Železniční trať Kraľovany – Trstená", "text": "Železniční trať Kraľovany – Trstená\n\nŽelezniční trať Kraľovany – Trstená (v jízdním řádu pro veřejnost označena jako železniční trať číslo 181) je jednokolejná železniční trať na Slovensku, která spojuje stanici Kraľovany (rovněž na trati Košice – Žilina) se stanicí Trstená, vede tedy z Kraľovan v údolí Váhu severovýchodně proti proudu Oravy do Trstené. \n\nO vlakovém napojení oblasti Oravy na Košicko-bohumínskou dráhu (KBD) se uvažovalo již v roce 1880. Plánovaná trať měla údolím řeky Oravy propojit Dolný Kubín, Tvrdošín a Trstenou a přes Suchou Horu pokračovat do Polska. Otázkou bylo místo napojení na KBD, o které soupeřily Kraľovany s Ružomberkem. Rozhodnutí padlo na trasu údolím Oravy a 70,4 km dlouhou trať se podařilo zprovoznit v posledních letech 19. století. \n\nOtevírání jednotlivých úseků:\n\nNáročný terén úzkého údolí si vyžadoval vybudování mnoha zářezů a násypů, 87 m dlouhý tunel i 88 m dlouhý most přes Oravu. \n\nPo druhé světové válce byl provoz přerušen hraničním úsekem a konečnou stanicí se stala Suchá Hora. Od roku 1970 byl přerušena provoz i mezi Suchou Horou a Trstenou, kde dodnes končí osobní vlaky. O 10 let později byla trať v hraničním úseku demontována a provozovaný úsek se tak zkrátil na 56,45 km.\n\nZajímavostí je, že původně se uvažovalo postavit trať po trase Nowy Targ – Zakopane – Suchá Hora. Trasa nakonec byla zkrácena a vybralo se jednodušší řešení přes Czarny Dunajec do Nowého Targu. Dlouhodobě však neobstálo a Orava dnes není napojena železnicí na hlavní středisko turistického ruchu v Polsku Zakopane ani nepřímo přes Nowy Targ.\n\nNeefektivní se ukázalo i napojení na KBD v Kraľovanech namísto Ružomberka, kde obyvatelé Oravy používají dvě železniční stanice – rychlíkovou stanici směrem na západ v Kraľovanech a ve směru na východ cestují autobusy do Ružomberka.\n\nV létě 2015 byla na tělese zrušené tratě v úseku Trstená – Suchá Hora – Nowy Targ otevřena asfaltová cyklotrasa, součást projektu „\"Historicko-kulturně-přírodní cesta kolem Tater\"“. Cyklostezka využívá i mosty bývalé tratě s novými mostovkami uloženými na původních opěrných stěnách. Zajímavostí je také průjezd bývalým kolejištěm stanice Suchá Hora s ruinou nádražní budovy a dalšími staničními prvky.\n\n"}
{"id": "1557236", "url": "https://cs.wikipedia.org/wiki?curid=1557236", "title": "Fosfonium", "text": "Fosfonium\n\nFosfonium je označení víceatomových kationtů s obecným vzorcem PR (R jsou alkylové nebo arylové skupiny či halogeny). Jejich molekuly mají tetraedrický tvar a většinou jsou bezbarvé.\n\n„Základním“ fosfoniovým iontem je PH. K jeho solem patří například jodid fosfonia (PHI). Soli tohoto iontu se využívají zřídka; jsou mimo jiné meziprodukty při přípravě tetrakis(hydroxymethyl)fosfoniumchloridu, který se používá v chemickém průmyslu:\n\nŘada fosfoniových solí se připravuje protonací primárních, sekundárních i terciárních fosfinů:\n\nFosfiny s alkylovými skupinami bývají silnějšími zásadami než fosfiny, na které jsou navázány arylové skupiny.\n\nNejběžnějším druhem fosfoniových iontů jsou ty, které mají na atom fosforu navázané organické funkční skupiny. Ke kvaternárním fosfoniovým kationtům patří mimo jiné tetrafenylfosfonium (CH)P a tetramethylfosfonium (CH)P.\n\nKvaternární fosfoniové kationty (PR) se připravují alkylací organických derivátů fosfanu; například reakcí trifenylfosfinu s jodmethanem vzniká methyltrifenylfosfoniumjodid, používaný jako prekurzor Wittigových reaktantů.\n\nPevný chlorid fosforečný je iontová sloučenina se vzorcem PClPCl a tedy v podstatě sůl tetrachlorfosfoniového kationtu. Ve zředěných roztocích disociuje podle této rovnice:\n\nTrifenylfosfindichlorid ((CH)PCl) se může, v závislosti na použitém rozpouštědlu, vyskytovat jak ve fosforanové formě, tak i jako chlortrifenylfosfoniumchlorid. Jeho vlastnosti jsou podobné jako u PCl. V polárních rozpouštědlech je přítomen jako iontová sloučenina (P(CH)Cl)Cl v nepolárních rozpouštědlech jako kovalentní molekula s trigonální bipyramidovou geometrií.\n\nTetrakis(hydroxymethyl)fosfoniumchlorid (THPC) se využívá v textilním průmyslu při výrobě tkanin odolných vůči pomačkání a schopných zpomalovat hoření. THPC reaguje s močovinou, která kondenzuje s jeho hydroxylovými skupinami, přičemž se vytváří struktura podobná fosfinoxidu.\n\nOrganické fosfoniové kationty jsou lipofilní a mohou být použity jako katalyzátory přenosu fáze podobně jako kvartérní amoniové soli.\n\nTetrafenylfosfoniový kation (P(CH)) lze použít jako účinné srážecí činidlo.\n\nV organické syntéze se používají Wittigovy reaktanty, které se připravují z fosfoniových solí získávaných deprotonací alkylfosfoniových solí pomocí silných zásad, jako jsou například butyllithium a amid sodný:\n\nJedním z nejjednodušších ylidů je methylentrifenylfosforan ((CH)P=CH).\n\nV Kirsanovově reakci se jako reaktanty používají sloučeniny s obecným vzorcem (CH)PX (kde X je Cl nebo Br).\n\nPři Kinnearově–Perrenově reakci se připravují alkylfosfonyldichloridy (RP(O)Cl) a alkylfosfonátové estery (RP(O)(OR')). Alkylací chloridu fosforitého za přítomnosti chloridu hlinitého se tvoří alkyltrichlorfosfoniové soli, využívané při této reakci jako meziprodukty.\n\n"}
{"id": "1557237", "url": "https://cs.wikipedia.org/wiki?curid=1557237", "title": "Lubomír Sršeň", "text": "Lubomír Sršeň\n\nLubomír Sršeň (* 12. prosince 1949 Vejprty) je historik umění, pracovník Národního muzea v Praze, dlouhodobě zaměřený na výtvarné umění v Čechách zejména v období 16. až 19. století. Zabývá se především otázkami portrétní tvorby. \n\nZákladní i střední školu absolvoval v Rychnově nad Kněžnou. Na Filozofické fakultě Univerzity Karlovy studoval obory dějiny umění a dějepis, v roce 1973 studium zakončil diplomovou prací \"Sochařská výzdoba hlavního oltáře v kostele P. Marie Sněžné v Praze\". Ta byla v roce 1974 uznána i jako rigorózní. \n\nOd roku 1973 pracuje v Národním muzeu v oddělení starších českých dějin (kromě 5 měsíců v roce 1986, kdy krátce působil v Národní galerii v Praze ve Sbírce starého českého umění). Po návratu do Národního muzea byl vedoucím oddělení starších českých dějin, od roku 1998 pracuje v tomto oddělení jako vědecký pracovník a je i kurátorem některých uměleckohistorických sbírek Národního muzea, např. kolekce malovaných portrétů čítající přes tisíc kusů. \n\nV letech 1998 až 2012 také zastával funkci vedoucího redaktora periodika \"Sborník Národního muzea v Praze, řada A – historie\". \n\nSpecializací Lubomíra Sršně je výtvarné umění v Čechách v 16.–19. století. Zpočátku se zaměřoval na barokní sochařství, po roce 1980 pak především na malířské a grafické portréty a miniaturní podobizny. \n\nZabývá se i obecnějšími kulturněhistorickými tématy a problémy muzejnictví. Kromě rozsáhlé publikační činnosti je také spoluautorem některých stálých expozic a výstav Národního muzea a znalcem jeho budovy. \n\n\n\n"}
{"id": "1557243", "url": "https://cs.wikipedia.org/wiki?curid=1557243", "title": "Gabonská kuchyně", "text": "Gabonská kuchyně\n\nGabonská kuchyně byla ovlivněna francouzskou kuchyní a kuchyněmi dalších afrických států (konžská kuchyně, kamerunská kuchyně). Ve větších městech jsou dostupné francouzské speciality (croissanty, bagety), na vesnicích se připravují jednoduší jídla. Gabonská kuchyně používá maniok, rýži, batáty (sladké brambory), maso, ryby, různé omáčky (často pálivé), ovoce, arašídy, plantainy, lilek, kukuřici nebo rajčata.\n\n"}
{"id": "1557244", "url": "https://cs.wikipedia.org/wiki?curid=1557244", "title": "Kostel Nejsvětějšího srdce Páně (Smíchov)", "text": "Kostel Nejsvětějšího srdce Páně (Smíchov)\n\nKostel Nejsvětějšího srdce Páně na Smíchově v Praze 5 se nachází v areálu bývalého kláštera Sacré Coeur v Holečkově ulici. Spolu s klášterem je chráněn jako kulturní památka České republiky.\n\nNovogotický jednolodní kostel se čtyřbokou romantizující věží byl v letech 1882–1884 přistavěn ke klášteru francouzské kongregace paní Nejsvětějšího srdce Ježíšova - \"„Dames du Sacré Coeur“\". Jeho plány vyhotovil benediktinský architekt p. Felix Gislain Béthune, autor nedalekého kláštera svatého Gabriela; základní kámen byl položen 30. června 1882.\n\nInteriér kostela je vyzdoben nástěnnými malbami ve stylu beuronské benediktinské školy, polychromování provedli benediktini z Emauzského kláštera. K hlavní lodi kostela přiléhá kolmo loď kaple svatého Jana Nepomuckého se vstupem od hlavního oltáře.\n\nLoď kostela byla stavebně upravena a slouží soukromým společenským akcím.\n\n\n"}
{"id": "1557246", "url": "https://cs.wikipedia.org/wiki?curid=1557246", "title": "TLR6", "text": "TLR6\n\nToll-like receptor 6 (TLR6) je protein u člověka kódovaný genem \"TLR6\". TLR6 je transmembránový protein, patřící do rodiny toll-like receptorů, které patří mezi pattern-recognition receptory (PRR). TLR6 působí v heterodimerní formě spolu s toll-like receptorem 2 (TLR2). Jeho ligandy zahrnují řadu diacylovaných lipopeptidů, pocházejících z grampozitivních bakterií a mycoplasmat a několik sacharidů buněčné stěny hub. Po dimerizaci s TLR2 dojde k aktivaci NF-κB intracelulární signální dráhy, která vede k produkci pro-zánětlivých cytokinů a aktivaci odpovědi vrozené imunity. TLR6 byl zároveň označený jako CD286 (diferenciační skupina 286).\nProtein kódovaný tímto genem patří do rodiny toll-like receptorů (TLR), která zastává zásadní roli při rozpoznání patogenů a aktivaci vrozené imunity. TLR jsou vysoce konzervované od Drosophily až po člověka a vyznačují se funkční a strukturní podobností. Rozeznávají s patogeny asociované molekulární vzory (PAMPs), které jsou exprimovány na infekčních agens, a zprostředkovávají produkci cytokinů, potřebných pro vývoj účinné imunity. Různé TLR vykazují rozdílné vzory exprese. Tento receptor funkčně interaguje s toll-like receptorem 2 (TLR2), aby zprostředkoval buněčnou odpověď proti grampozitivním bakteriím, mycoplasmám, houbám, některým virům, ale také prvokům. \n\nBylo zjištěno, že TLR6 interaguje v heterodimerní formě s TLR2. Dále byly pozorovány i synergické interakce mezi TLR2/6 a TLR9, vedoucí k vyšší rezistenci vůči plicním infekcím. \n\nNa rozdíl od TLR2/1 heterodimeru, který rozeznává triacylované lipopeptidy, TLR2/6 heterodimer rozeznává diacylované lipopeptidy. Mezi ty například patří kyselina lipoteichová, nacházející se na buněčné stěně grampozitivních bakterií nebo lipopeptid aktivující makrofágy (MALP2), vyskytující se na buněčné membráně mycoplazmat. Dále je známé, že TLR2/6 váže některé produkty virů, mezi nimi například hepatitis C core and NS3 protein viru Hepatitidy C nebo glykoprotein B Cytomegaloviru.  Byly objeveny i ligandy pocházející z hub, konkrétně glucuronoxylomannan, phospholipomannan a zymosan. V neposlední řadě je znám i jeden agonista protozoálního původu – lipopeptidophosphoglycan. Heterodimer TLR2/6 však může být aktivován i syntetickými lipopeptidy, mezi které patří PamCSK a lipopeptid stimulující fibroblasty (FSL-1).\n\nPo rozeznání ligandu dochází k dimerizaci receptorů TLR6 a TLR2. Tato ligandem zprostředkovaná dimerizace je rozhodující pro nábor adaptorových proteinů, které jsou nezbytné pro přenos signálu uvnitř buňky. TLR2/6 heterodimer, rovněž jako většina Toll-like receptorů, obvykle spouští MyD88-závislou signalizační dráhu, která vede k jaderné translokaci nukleárního faktoru kappa B (NF-κB), končící produkcí pro-zánětlivých cytokinů. MyD88 dále aktivuje i mitogenem aktivované proteinkinázy (MAP kinázy). Avšak, bylo pozorováno, že několik kmenů bakterií mléčného kvašení prostřednictvím TLR2/6 naopak působí imunoregulačně. To vede k sekreci proti-zánětlivého interleukinu 10, namísto sekrece pro-zánětlivých cytokinů.\n\nU člověka je TLR6 vysoce exprimován ve slepém střevě, slezině a lymfatických uzlinách. Mezi imunitními buňkami byl TLR6 detekován u konvenčních dendritických buněk, monocytů, makrofágů, mikroglií, neutrofilů, NK buněk a B lymfocytů.\n\nJednonukleotidový polymorfismus (SNP) 359T>C v extracelulární doméně bohaté na leucinové repetice je asociovaný s vnímavostí k legionelóze. Zvýšený výskyt astma v některých populacích může být spojený s Ser249Pro polymorfismem, který se také vyskytuje v extracelulární doméně proteinu. Ovšem byl objeven i protektivní SNP - S249P je pravděpodobně spojen s ochranou před bronchiálním astmatem a rezistenci vůči astmatu u dětí. \n"}
{"id": "1557249", "url": "https://cs.wikipedia.org/wiki?curid=1557249", "title": "Nevena Kokanovová", "text": "Nevena Kokanovová\n\nNevena Kokanovová (Невена Богданова Коканова, 12. prosince 1938 Dupnica – 3. června 2000 Sofie) byla bulharská herečka.\n\nJejí matka pocházela z urozené rakouské rodiny von Heldenberg, její otec byl jako důstojník carské armády po nástupu komunistů k moci vězněn v táboře Belene. Hercem byl také její bratr Dimitar Kokanov. Jejím manželem byl režisér Ljubomir Šarlandžiev.\n\nV osmnácti letech debutovala ve filmu a získala angažmá v městském divadle v Jambolu, většinu kariéry byla členkou souboru Satirického divadla Aleka Konstantinova v Sofii. Hrála ve více než padesáti filmech, nejvýznamnějšími byly \"Tabák\", \"Inspektor a noc\", \"Zloděj broskví\", \"Strom bez kořenů\" a \"Sluneční úder\", italská režisérka Liliana Cavani ji obsadila do filmu \"Galileo Galilei\". Byla členkou poroty Mezinárodního filmového festivalu v Moskvě 1975. Byla označována za první dámu bulharského filmu, v roce 1974 byla jmenována národní umělkyní a v roce 1999 získala Řád Stará planina. Zemřela na rakovinu ve věku 61 let. \n\nJe po ní pojmenována cena, kterou bulharské ministerstvo kultury každoročně uděluje nejlepší debutující herečce.\n"}
{"id": "1557250", "url": "https://cs.wikipedia.org/wiki?curid=1557250", "title": "Josef Fousek (1875)", "text": "Josef Fousek (1875)\n\nJosef Fousek (1875 Donín – 30. června 1942 Kobylisy) starosta města Louny v letech 1919–1922 a 1925–1940.\n\nPracoval jako vrchní úředník ČSD v Lounech a byl také dlouholetým předsedou lounské Československé strany národně socialistické.\n\nV roce 1919 byl v řádných volbách zvolen starostou a úřadu se ujal 1. října 1919. Kvůli závažným pochybením byl však svou vlastní stranou 19. dubna 1922 přinucen k rezignaci.\n\nV září 1925 byl v řádných volbách opět zvolen za vítěznou národně socialistickou stranu a starostou byl až do 8. listopadu 1926, kdy bylo lounské zastupitelstvo rozpuštěno. Dne 29. listopadu 1926 byla jmenována správní komise v níž Fousek působil jako předseda až do řádných voleb na jaře 1927. V těchto volbách byl 5. dubna znovu zvolen starostou, což se opakovalo také v letech 1931 a 1938.\n\nNa podzim roku 1940 kvůli nátlaku protektorátních úřadů (přičiněním místních představitelů NSDAP) a zdravotním potížím oznámil svou rezignaci, která byla potvrzena 4. prosince 1940.\n\nV červnu roku 1942 v období heydrichiády byl na základě udání Josef Fousek spolu se svým synem a několika dalšími občany zatčen gestapem a následně 30. června večer popraven v Kobyliské střelnici v Praze.\n\nNa plenárním zasedání MNV Louny 19. října 1945 bylo Josefu Fouskovi uděleno čestné občanství in memoriam.\n\nV červenci roku 2012 byla v atriu Městského úřadu Louny odhalena pamětní deska starosty Josef Fouska a všech dalších obětí heydrichiády.\n\nNa jeho počest byla také jedna z ulic v Lounech pojmenována ulicí Josefa Fouska.\n\n"}
{"id": "1557252", "url": "https://cs.wikipedia.org/wiki?curid=1557252", "title": "Smažené plantainy", "text": "Smažené plantainy\n\nSmažené plantainy (anglicky \"fried plantains\") jsou populárním pokrmem v mnoha částech Afriky, Latinské Ameriky, Karibiku a také v jihovýchodní Asii.\n\nPlantain (někdy též \"zeleninový banán\") je plod podobný banánu, na rozdíl od banánů ovšem obsahuje více škrobu, a proto se také častěji tepelně upravuje. Smažení je jedna z nejpopulárnějších úprav plantainů. Plantainy se často smaží nakrájené na plátky, někdy se ale krájí také jako hranolky nebo se smaží celé. Smažené plantainy se mohu připravovat jak na slano tak i na sladko. Podávají se jako snack, někdy mohou ale sloužit i jako příloha, v Africe například ke smažené rýži jollof rice.\n\nAlloco (též \"dodo\" nebo \"makemba\") je pokrm ze smažených plantainů rozšířený v Burkina Faso, Pobřeží slonoviny, Kamerunu, Nigérii a Demokratické republice Kongo. Jedná se o smažené plantainy nakrájené na plátky, nejčastěji podávaná s chilli a cibulí. V Pobřeží slonoviny je to typické fast-foodové jídlo.\n\nKelewele je pokrm populární v ghanské kuchyni, především jako street-food v hlavním městě Accra. Jedná se o plantainy nakrájené na kostičky, osolené, okořeněné (používá se zázvor, kajenský pepř, cibule, anýz aj,).\n"}
{"id": "1557256", "url": "https://cs.wikipedia.org/wiki?curid=1557256", "title": "Dacrycarpus", "text": "Dacrycarpus\n\nDacrycarpus je rod jehličnatých stromů z čeledi nohoplodovitých. Zahrnuje 9 druhů, rozšířených v jihovýchodní Asii, Papuasii, na Novém Zélandu a v Tichomoří. Před ustanovením samostatného rodu byli jeho zástupci řazeni do rodu \"Podocarpus\" (nohoplod); typovým druhem je novozélandský \"Dacrycarpus dacrydioides\".\n\nObvykle dvoudomé, stálezelené, mohutné stromy, zřídka též keře, dorůstající výšek 2–4–30–50 metrů a průměru kmene až 2 metry. Kmen a větve jsou pokryty hrubou, tmavě hnědou až téměř černou, s věkem šedivějící a šupinovitě se odlupující borkou. Olistění je trojího typu: kromě klasicky dvouřadě uspořádaných jehlic též drobné šupiny a na bočních a plodných větvích dospělých jedinců ploché, rovné či srpovitě zahnuté, přitisklé nebo odstávající jehličky vyrůstající spirálovitě kolem větve. Koruna je kuželovitá nebo válcovitá, u starých jedinců je mohutný kmen často až do poloviny i více bez větví.\n\nSamčí šištice jsou drobné, o rozměrech 3–10 mm, kuželovité, později válcovité, vyrůstající jednotlivě nebo v párech na krátkých stopkách. Samičí jsou jednotlivé, na šupinatých stopkách. Skládají se z několika semenných šupin, z nichž obvykle pouze jedna je oplozena a vyvíjí se dále v semeno pokryté epimatiem; neoplozené šupiny srůstají a formují tzv. podocarpium, které je ve zralosti nápadně barevné (často červené nebio oranžové), dužnaté a slouží k přilákání živočichů, nejčastěji ptáků, kteří je konzumují a přispívají tak k rozšiřování semen.\n\nČasto se vyskytují ve vysokohorských polohách, od horských lesů až po subalpínské křoviny, blízko hranice lesa, kde vytvářejí parkově roztroušené porosty, dále v primárních i sekundárních deštných lesích tropů, ve vlhkých mechových lesích a řídkých porostech stromových kapradin, podél vodních toků, někdy též v mokřinách a močálech. Mnohde jsou dominantním stromovým druhem, jinde vytvářejí porosty společně s pabuky, nohoplody, cypřiši rodu \"Libocedrus\" a dalšími. Ve všech oblastech areálu preferují bohaté srážky a průměrné teploty neklesající ani v zimě pod 10 °C. \n\nAreál rozšíření sahá od jižní Číny a Indočíny přes ostrovy Indonésie a Filipíny po Nový Zéland, Novou Kaledonii a západní Tichomoří. Největší diverzity rod dosahuje na Nové Guineji, kde roste 5 druhů.\n\n\nFosilní zástupci jsou známi též z Antarktidy, Austrálie a Jižní Ameriky (Patagonie), kde se rod vyskytoval ve svrchní křídě a raných třetihorách.\n\nV minulosti byly stromy rodu \"Dacrycarpus\", především \"D. dacrydioides\", káceny pro dřevo, které je světlé, jemné, snano opracovatelné, bez pryskyřičného zápachu, ovšem nepříliš trvanlivé; nadměrná těžba v 19. století způsobila devastaci rozlehlých starých porostů. Novozélandskými Maory byl tento strom, nazývaný \"kahikatea\", využíván na stavbu kánoí, výrobu zbraní a loučí, pryskyřice se žvýkala jako žvýkačka, z popela se vyráběla barva na tetování. Byly konzumovány zralé plody a odvar z listů byl využíván v tradiční medicíně. Významné místo měl i v maorské mytologii, kde byl považován za dítě bohů Taneho a Hiny.\n\nV tropech a subtropech jsou mnohé druhy pěstovány jako okrasné stromy v parcích a zahradách, oceňovány jsou též pro tvorbu bonsají. S úspěchem je používat pro zalesňování degradovaných vykácených ploch.\n\nV českých botanických zahradách se s tímto taxonem lze setkat jen výjimečně, například v Liberci nebo v Praze.\n"}
{"id": "1557261", "url": "https://cs.wikipedia.org/wiki?curid=1557261", "title": "Biggles a leopardí muži", "text": "Biggles a leopardí muži\n\nBiggles a leopardí muži (v originále: \"Biggles and the Leopards of Zinn\") je dobrodružná kniha o pilotovi jménem James Bigglesworth (Biggles) od autora W. E. Johnse z roku 1960. V Česku byla vydána nakladatelstvím Toužimský & Moravec v Praze v roce 2000.\n\nV oblasti Ugandy se začali z nenadání bouřit domorodé kmeny Zinnů a podle všeho za tím určitě stojí gang bílých mužů. Biggles se proto se svými parťáky: Algym, Gingrem a Bertiem vydal té záhadě přijít na kloub. Po přistání na jezeře Jumu, kde sídlila britská stanice, nalezli mrtvolu muže, který měl čekat na jejich příchod. Podle stop ho zavraždil leopard, jenže při důkladné prohlídce těla zjistili, že byl zabit člověkem, který to tak chtěl nastražit. Po sléze na Bigglese zaútočil skutečný leopard, ale Biggles ho stihl zastřelit. Tělo leoparda však do rána záhadně zmizelo. Biggles se proto rozhodl navštívit osadu Zinnů, kde našel jen jednoho vyhladovělého starého domorodce a vzali ho s sebou na stanici. Biggles s Algym odlétl do Nabuly ohlásit situaci, zatímco Ginger se vydal na pěší průzkum podél jezera, protože po jejich odletu zaslechli s Betiem z dálky výbuch trhaviny. Při průzkumu narazil na zbytky těla onoho leoparda a poté zahlédl, jak bílý muž v klobouku dohlíží na Zinny, kteří za pomocí trhaviny rybařili. Poté uviděl, jak skupina čtyř mužů míří směrem ke stanici a rozhodl se jí sledovat. Zasáhl pravě včas, neboť muži po příchodu ke stanici jevili značný zájem o dědulu (starého domorodce) a na bránícího Bertieho už tasili zbraně. Biggles s Algym místo do Nabuly dolétli jen několik kilometrů od jezera, kde zahlédli skupinu mužů, ke které patřil onen mrtvý důstojník. Naložili do letadla jednoho z nich jménem Charlie a vrátili se zpět. Ještě té noci se pokusil nájemný vrah zabít dědulu, ale Ginger mu v tom zabránil. Když následující ráno stříleli na letadlo, rozhodl se Biggles si s nimi promluvit. Po příchodu do jejich tábora jim přítomný muž v klobouku kladl odpor, avšak Biggles mu důrazně nařídil, aby toho všeho nechal, což ztvrdil tím, že před zraky Zinnů zmlátil obávaného šamana jeho vlastní leopardí kůží. Za pomoci Charlieho se všichni Zinnové vrátili zpět do osady, kde jim přes noc pro jistotu nechali Bertieho s Charliem. Ráno ve vesnici zaútočil jeden z leopardích mužů na Charlieho, ale Bertie ho zachránil. Do vesnice krátce poté přišel běloch v klobouku a upřímně jim tvrdil, že o ničem neví. Muž jménem Ducard se Bigglesovi svěřil, že zde se svým společníkem Batounem hledá diamanty, k čemuž používali Zinny, které ovládli díky šamanovi, který měl údajně moc ovládat leopardy. Šaman měl s sebou své leopardí muže, kteří zavraždili každého, kdo mu kladl odpor. Ducard slíbil, že s oblasti odejde, neboť sám měl už této honby za pokladem dost, protože za celou dobu zde nenalezli jediný diamant. Biggles po příchodu zpět do stanice za pomoci školního pokusu zjistil, že půda v této oblasti je plná bauxitu. Tím pádem byla vysvětlena Ducardova slova, že v této oblasti se nachází velké bohatství, avšak on se milně domníval, že se jedná o diamanty. Při dalším letu do Nabuly zahlédli Biggles s Gingrem smrtelně zraněného Ducarda v jeho táboře. Ten jim před smrtí pověděl, že ho střelil Batoun. Po jeho smrti je v táboře zastihla skupina šesti mužů z belgické armády vedená kapitánem Bourgonem. Po tom co ho Biggles obeznámil z celou situací je napadl Batoun s početnou armádou domorodců z Konga, ale unikli jim v letadle. Přesunuli domorodé Zinny ke stanici, kde vytvořili blokádu. Po dlouhém bránění stanice je zachránila armáda Královských afrických střelců, které do oblasti poslal vládní komisař z Nabuly. Po návratu do Anglie Biggles o všem podal zprávu generálu Raymondovi, avšak tajemství o bauxitu si nechal raději pro sebe.\n\n\n"}
{"id": "1557266", "url": "https://cs.wikipedia.org/wiki?curid=1557266", "title": "Rwandská kuchyně", "text": "Rwandská kuchyně\n\nRwandská kuchyně využívá vzhledem k tomu, že se většina rwandské populace věnuje zemědělství, místní suroviny, jako například banány, plantainy, batáty (sladké brambory), maniok, kukuřici nebo fazole. Z masa se používá hlavně kozí. V Rwandě také existují restaurace nabízející čínskou, řeckou, indickou, arabskou, italskou, francouzskou nebo belgickou kuchyni a to především v Kigali.\n\nPříklady rwandských pokrmů:\n\n\nPoužívá se mléko. Populární je jak klasické pivo, tak i banánové pivo zvané \"urwangwa\". Dále se pijí například ovocné džusy.\n"}
{"id": "1557267", "url": "https://cs.wikipedia.org/wiki?curid=1557267", "title": "Agáve modrá", "text": "Agáve modrá\n\nAgáve modrá (\"Agave tequilana\") je druh jednoděložné sukulentní rostliny z čeledi chřestovitých, z jehož jádra se vyrábí alkoholický nápoj tequila. Listová růžice tuhých, dužnatých, ostnitých listů dorůstá výšky až 2 metry. Květonosná lodyha vyrážející u pětiletých rostlin a nesoucí žluté květy, opylované netopýry a kolibříky, může dosahovat dalších 5 metrů, při komerčním pěstováním bývá odstraňována. \n\nTento druh agáve přirozeně roste v mexických státech Sonora, Sinaloa, Jalisco, Michoacán a Oaxaca, v nadmořských výškách přes 1500 m, na živinami bohatých, písčitých půdách. Za účelem získání suroviny pro výrobu tequily se pěstuje výhradně kultivar 'Weber Azul'. \n\nPrvní popis publikoval v roce 1902 Frédéric Albert Constantin Weber. \n\n"}
{"id": "1557272", "url": "https://cs.wikipedia.org/wiki?curid=1557272", "title": "Salcburská jednání", "text": "Salcburská jednání\n\nSalcburská jednání (jiné názvy: salcburské porady, salcburský diktát; německy \"Salzburger Verhandlungen\", \"Salzburger Diktat\") je označení jednání delegace Slovenské republiky (v počátečním složení Jozef Tiso, Vojtech Tuka, Alexander Mach, Matúš Černák a Ferdinand Ďurčanský) s vedoucími představiteli nacistického Německa, nejprve s ministrem zahraničních věcí Joachimem von Ribbentropem v Salzburgu a následně s kancléřem a vůdcem Adolfem Hitlerem v jeho horském letním sídle Berghof. Obě setkání se uskutečnila 28. července 1940. \n\nJejich průběh a výsledky znamenaly výrazný německý zásah do vnitropolitických poměrů Slovenska, který byl reakcí hlavně na oslabení pronacistického radikálního křídla Hlinkovy slovenské ľudové strany (HSĽS) v čele s Tukou a Machem. Výsledkem salcburských jednání byla rekonstrukce vlády (Tuka se stal ministrem zahraničních věcí, Mach ministrem vnitra), politické změny ve prospěch radikálů v HSĽS a posílení německého vlivu na Slovensku (příchod německých poradců ap.).\n\n"}
{"id": "1557273", "url": "https://cs.wikipedia.org/wiki?curid=1557273", "title": "Palvínovská alej ke statku", "text": "Palvínovská alej ke statku\n\nPalvínovská alej ke statku je skupina 14 památných stromů ve vsi Palvínov podél cesty k zámku. Lípy velkolisté (\"Tilia platyphyllos Scop.\") rostou v nadmořské výšce 645 m jako stomořadí, jejich stáří je odhadováno na 200 let, obvody kmenů 160 do 433 cm. Lípy jsou ořezány na hlavu se sekundární korunou . Stromy jsou chráněny od 16. června 2006 pro svůj přírodní a kulturní význam, vycházející ze společenských tradic.\n\n"}
{"id": "1557283", "url": "https://cs.wikipedia.org/wiki?curid=1557283", "title": "Dolné Plachtince", "text": "Dolné Plachtince\n\nDolné Plachtince jsou obec v okrese Veľký Krtíš v Banskobystrickém kraji na Slovensku. Leží na jižním úpatí Krupinské planiny přibližně 4 km západně od okresního města. Žije zde  obyvatel.\n\nPrvní písemná zmínka o obci pochází z roku 1243. V obci se nachází římskokatolický kostel svatého Martina z roku 1935, který byl postaven na místě starší středověké budovy.\n\n\n"}
{"id": "1557288", "url": "https://cs.wikipedia.org/wiki?curid=1557288", "title": "Philip J. Corso", "text": "Philip J. Corso\n\nPhilip James Corso (22. května 1915 California, Pensylvánie – 16. července 1998 Jupiter, Florida) byl důstojník armády Spojených států amerických, ve které sloužil od 23. února 1942 do 1. března 1963. Dosáhl hodnosti podplukovníka.\n\nV roce 1997 napsal knihu \"Den po Roswellu\", ve které se pojednává o jeho údajném zapojení do výzkumu mimozemské technologie z Roswellského incidentu v roce 1947.\n\n23. července 1997 byl hostem populární pozdní noční rozhlasové show, \"Coast to Coast AM\" s Arthur Williamem Bellem, kde hovořil o svém zapojení do Roswellského incidentu. Necelý rok nato zemřel na infarkt.\n\nPo vstupu do armády v roce 1942 působil v armádním zpravodajství v Evropě, kde se stal náčelníkem amerického kontrarozvědného sboru v Římě. V roce 1945 zařídil bezpečný průchod 10 000 židovských uprchlíků z druhé světové války z Říma do Britského mandátu Palestiny. Byl osobním vyslancem Giovanniho Battisty Montiniho ve Vatikánu, později papeže Pavla VI. \n\nBěhem korejské války (1950–1953) působil ve zpravodajství pod vedením generála Douglase MacArthura, jako vedoucí oddělení specializovaných projektů divize Dálného východu. Jednou z jeho hlavních povinností bylo sledovat nepřátelské válečné zajatecké tábory v Severní Koreji. Byl také pověřen vyšetřováním odhadovaného počtu válečných zajatců ze Spojených států amerických a dalších států Organizace spojených národů. V roce 1992 na jednání \"Výboru pro výběr Senátu pro záležitosti válečných zajatců\" - MIA poskytl svědectví, v nichž zmínil, že v těchto severokorejských táborech bylo opuštěno mnoho stovek amerických válečných zajatců. Na těchto jednáních senátor John McCain odmítal nezdokumentovaná a nepodložená tvrzení Philipa J. Corsa, která pokládal za velmi těžko uvěřitelná. John McCain naznačil, že Corso si informace vymýšlel a v podstatě zavrhl svědectví, které Corso poskytl bezprostředně po tvrdém verbálním pokárání v živém vysílání. John McCain uvedl, že jeho informace byly získány od osob, které s Dwightem Eisenhowerem měli osobní vztahy a vedou ho k přesvědčení, že Eisenhower prostě nedokázal americkým válečným zajatcům po Korejské válce zajistit svobodu.\n\nV letech 1953–1957 Philip J. Corso působil v radě National Security Council prezidenta Dwighta D. Eisenhowera. V roce 1961 se stal šéfem zahraničního technologického oddělení Pentagonu ve výzkumu a vývoji armády, kde spolupracoval s generálem Arthurem Trudeauem.\n\nVe své knize \"Den po Roswellu\" (spoluautor William J. Birnes) tvrdí, že pilotoval mimozemský stroj, který byl získáný během Roswellském incidentu v Novém Mexiku v roce 1947. Tvrdil, že byla sestavena tajná vládní skupina pod vedením admirála Roscoe H. Hillenkoettera, prvního ředitele Central Intelligence Agency (viz: Majestic 12). Mezi jeho úkoly patřilo shromažďování veškerých informací o mimozemských technologiích. Americká administrativa veřejnosti současně naznačila existenci létajících talířů.\n\nPodle Philipa J. Corsa reverzní inženýrství těchto mimozemských artefaktů nepřímo vedlo k vývoji zařízení s urychleným svazkem částic, optickým vláknem, laserem, čipů s integrovanými obvody a kevlaru. V této knize tvrdí, že Strategická obranná iniciativa (SDI), neboli \"Hvězdné války\", měla za cíl dosáhnout destrukce v elektrotechnických systémech v příchozích nepřatelských hlavicích, tedy i zneškodnění nepřátelských kosmických lodí, včetně těch mimozemského původu.\n\nZemřel na infarkt 16. července 1998.\n\nJeho servisní číslo na jeho identifikační kartě bylo 01047930, jak bylo uvedeno v televizním vysílání.\n\n"}
{"id": "1557293", "url": "https://cs.wikipedia.org/wiki?curid=1557293", "title": "Sudoměř (tvrz)", "text": "Sudoměř (tvrz)\n\nSudoměř je zaniklá tvrz ve stejnojmenné vesnici u Čejetic v okrese Strakonice. Dochovaly se z ní terénní pozůstatky opevnění a na základech zdiva bylo v osmnáctém století postaveno roubené stavení, které je součástí domu čp. 15. Areál usedlosti je chráněn jako kulturní památka.\n\nSudoměřská tvrz existovala pravděpodobně už ve čtrnáctém století. Roku 1318 na ní sídlil Čadek ze Sudoměře, který působil ve službách Viléma ze Strakonic. Jeho nástupcem se stal syn Janek ze Sudoměře připomínaný roku 1329, který se stal kanovníkem vyšehradské a vratislavské kapituly. Na církevní dráhu se dal i jeho bratr Předvoj, od roku 1342 kanovník ve Vratislavi a roku 1346 děkan pražské kapituly. Někdy v té době se rod rozdělil na větve Řepických ze Sudoměře a Dívčických ze Sudoměře.\n\nNa konci čtrnáctého století Sudoměř patřila Nedamírovi ze Sudoměře a po něm Hynkovi ze Sudoměře. Hynek snad Sudoměř vlastnil se svým bratrem Mikulášem, ale před polovinou patnáctého století ji prodali, protože od té doby na tvrzi sídlili vladykové z Hracholusk. Dva z nich, bratři Mikuláš a Ctibor, statek po předcích tvořený Sudoměří s tvrzí, poplužním dvorem, částí řeky Otavy, rybníky, tůní zvanou Bíla voda a mlýnem roku 1491 prodali za 1 200 kop pražských grošů Kašparu Robmhápovi ze Suché.\n\nKašpar musel část sudoměřských platů roku 1502 zastavit Kateřině z Řepan. Asi roku 1519 po něm statek zdědili synové Jiří, Václav, Valeš, Ondřej a Mikuláš. I když k němu patřily další vesnice v okolí Bechyně, jednotlivé podíly by byly malé, a proto bratři panství přenechali Václavovi za 3 000 kop pražských grošů. Václav zastával úřad místopísaře a rozšířil sudoměřské panství o několik vesnic. Roku 1524 však celý statek vyměnil s Kryštofem ze Švamberka za Rataje a Švamberkové nechali tvrz chátrat. Kryštof ze Švamberka zemřel roku 1534 a Sudoměř s mnoha dalšími statky zdědili synové Jan, Bohuslav a Ratimír. O šest let později Sudoměř získal jejich Bratr Jindřich starší ze Švamberka, který si roku 1544 nechal vesnici se dvorem a pustou tvrzí zapsat do desk zemských. Další zprávy z šestnáctého století uvádí sudoměřskou tvrz jen jakou poustku u kestřanského panství.\n\nZbytky opevnění tvořené příkopy a valy se nachází v severní části areálu, kde byly roku 1967 odkryty základy kamenné hradby. Dochovanou trojdílnou usedlost tvoří poloroubená obytná budova se dvěma křídly hospodářských budov. Do dvora se vjíždí branou na východní straně.\n\n"}
{"id": "1557295", "url": "https://cs.wikipedia.org/wiki?curid=1557295", "title": "Jolanda (kartářka)", "text": "Jolanda (kartářka)\n\nJolanda, vlastním jménem Věra Nemethová (29. března 1964 České Budějovice – 17. ledna 2020 Děčín) byla kartářka známá díky svému televiznímu vysílání a neotřelému jazykovému projevu.\n\nVěštkyně romského původu žila v severních Čechách. Kartářství se v její rodině dědilo z generace na generaci a Jolanda toto nadání objevila už v dětství v pěti letech. Věštila její matka a babička i její tety. Jolanda se proslavila díky svému specifickému vyjadřování v televizní show \"EZO TV\" na TV Barrandov, kde vykládala telefonujícím z karet jejich osud.\n\nPo tom, co se okolo roku 2011 takto proslavila, stala se hvězdou sociálních sítí, například videoslužby YouTube. Pozvala ji Michaela Jílková do své show \"Máte slovo\" Česká televize a oslovovala ji bulvární média, aby věštila budoucnost známým osobnostem. Natočila také úspěšnou reklamu pro pivní značku Gambrinus, kde čte budoucnost z piva. Video s touto reklamou na YouTube vidělo k dubnu 2019 přes milion lidí a stalo se tak nejúspěšnějším YouTube videem v historii firmy Plzeňský Prazdroj. Nasamplovaný hlas Jolandy („To je to kouzlo, co my dokážeme“) použil Kapitán Demo ve skladbě „Kouzlo“ z alba \"Mládí v trapu\" z prosince 2018.\n\nNa začátku roku 2020 se jí zdravotně přitížilo, když dostala zápal plic. Antibiotika nezabrala a Jolanda byla převezena na plicní oddělení, kde ale zkolabovala a musela být 40 minut oživována. V důsledku neokysličování mozku kvůli embolii byla 10 dní v umělém spánku a následně ji selhalo srdce. Jolanda zemřela 17. ledna 2020. Mezi její nejznámější výroky patří, že vidí „velký špatný“, kterýžto výrok téměř zlidověl. Dalším takovým slavným výrokem bylo například, že „hodně budeš někde“.\n\n"}
{"id": "1557296", "url": "https://cs.wikipedia.org/wiki?curid=1557296", "title": "Dům U Kamenného stolu", "text": "Dům U Kamenného stolu\n\nJako dům U Kamenného stolu bývá označováno více objektů:\n\nPraha:\n\n\nPodle současných doporučení \"Pravidel českého pravopisu\" (1993/94) i IJP se píše předložka i první výraz po předložce s velkým písmenem (\"dům U Kamenného stolu\"), dřívější způsob psaní je \"dům U kamenného stolu\".\n\n"}
{"id": "1557297", "url": "https://cs.wikipedia.org/wiki?curid=1557297", "title": "Wiadrów", "text": "Wiadrów\n\nWiadrów je vesnice na jihu Polska v Dolnoslezském vojvodství, v okrese Jawor. Nachází se na půli cesty mezi městy Jawor a Bolków. Zastavěná část má podlouhlý charatker orientovaný příbližně z východu na západ. Vsí protéká řeka Malá Nisa a prochází několik ulic. Nachází se zde katolický kostel Povýšení svatého Kříže a ruiny kostela evangelického.\n\nVesnice vznikla před rokem 1399, kdy je uváděn kostel Povýšení svatého Kříže. V místně dnešního paláce z 18. století stával hrad, který byl vypálen v 15. století husity. Nic se po něm nedochovalo.\n"}
{"id": "1557300", "url": "https://cs.wikipedia.org/wiki?curid=1557300", "title": "Škvořetice (zámek)", "text": "Škvořetice (zámek)\n\nŠkvořetice jsou tvrz přestavěná na zámek ve stejnojmenné obci v okrese Strakonice, asi šest kilometrů jihovýchodně od Blatné. Původní tvrz nechal v šestnáctém století přestavět na zámek Jan mladší z Kalenic, ale dochovaná podoba je výsledkem novorenesanční přestavby realizované v letech 1921–1922. Areál zámku je chráněn jako kulturní památka.\n\nNejstarším panským sídlem ve Škvořeticích bývala od čtrnáctého století tvrz, na které sídlili vladykové z Mirovic, kteří měli v erbu znamení konve. Prvním známým příslušníkem rodu byl Jan Mirovec ze Škvořetic připomínaný roku 1380 a později v letech 1397–1412 jako svědek na různých listinách. Dalšími držiteli tvrze byli jeho bratři Hurt a Ondřej, kteří zemřeli před rokem 1454. Tehdy jiný člen rodu, Jan Šteker z Mirovic, prodal tvrz se dvorem a částí vsi Zdeňkovi Konopišťskému ze Šternberka. Podle Karla Třísky k prodeji došlo už v roce 1444. Druhou část vesnice vlastnil Beneš z Kalenic, který okolo roku 1462 koupil i část s tvrzí.\n\nKalenicové Škvořetice vlastnili s jedinou krátkou výjimkou až do roku 1673. Patřil k nim Benešův syn Oldřich Kalenice, který roku 1465 získal bakalářský titul na pražské univerzitě. Jako majitel Škvořetic je naposledy připomínán roku 1493, kdy mu patřil také nějaký statek u Klení. Oba statky měli v nedílném držení Oldřichovi synové Zikmund, Bohuslav a Beneš zmiňovaní od roku 1498. Od roku 1517 už je písemnými prameny připomínan jen Beneš. V první polovině šestnáctého století měli škvořetický statek bratři Jiří, Jan a Zikmund. Jiří od bratrů nedostával slibované peníze, a proto od nedílného vlastnictví okolo roku 1540 odstoupil. Jan a Zikmund si Škvořetice se dvorem, tvrzí a vsí Leskovice nechali roku 1543 zapsat do obnovených desk zemských. Jan přežil bratra Zikmunda, a stal se tak jediným majitelem tvrze. Pravděpodobně on nechal starou tvrz přestavět v renesančním slohu. Zemřel roku 1568 a poručníkem jeho dcer se stal Bohuslav Šlejbor z Tisové, který se roku 1572 uváděl jako pán na Škvořeticích. Brzy poté se majetku ujali Janovi synové Beneš, Zdeněk a Adam. Beneš zemřel v zimě roku 1595. Zanechal po sobě syna Jana, jehož poručníkem se měl stát strýc Zdeněk, ale 4. května 1595 postoupil toto právo spojené s hospodařením na statku vdově Anně, rozené z Jilmanic. Vymínil si však, že vdova nesmí obtěžovat poddané.\n\nKdyž Jan z Kalenic dosáhl dospělosti, začal statek spravovat sám a rozšířil jej o Kožlí. Ve své závěti sepsané krátce před smrtí koncem roku 1629 odkázal Kožlí dceři Johance a zbytek škvořetického statku, k němuž patřilo dalších sedm vesnic, synu Janu Vilémovi z Kalenic. Vilém Škvořetice roku 1668 prodal Jiřímu Františkovi Doudlebskému z Doudleb, ale o čtyři roky později je od něj vykoupil zpět. Hned roku 1673 však statek znovu prodal, tentokrát Ferdinandu Antonínu Malovcovi z Chýnova. Ke statku tehdy patřily, kromě samotných Škvořetic, tvrz, dva dvory, pivovar a vesnice Mužetice, Hněvkov, Pacelice, Míreč, Důlk a Lom. Nový majitel roku 1682 statek prodal manželce Marii Františce Malovcové, rozené Villanové. Ta statek velmi zadlužila, a po její smrti jej ve veřejné dražbě získal hrabě František Vilém Salm z Reifferscheidu pro sirotky po zemřelé hraběnce Ernestině Barboře Serényiové. Statek se tak stal součástí panství Blatné, kterou později získal baron František Hildprandt, jehož potomkům patřil až do roku 1945. Karel Hildprandt nechal zámeckou budovu upravit v novorenesančním slohu podle návrhu berounského stavitele Vojtěcha Volfa.\n\nVe druhé polovině dvacátého století zámek využívaly jako učiliště Československé státní dráhy. Roku 2008 byl zámek nabízen k prodeji za cenu čtyřicet miliónů korun. Na prodej byl také roku 2018, kdy k němu patřily pozemky s rozlohou přibližně 71 hektarů, jejichž částí byl také rybník Starka o velikosti 2,05 hektarů.\n\nPodoba gotické tvrze je nejasná. Renesanční zámek měl ve všech čtyřech nárožích věže zastřešené báněmi. Na nádvorní straně prvního patra bývaly arkády. Vstup do zámku se nachází v jižním průčelí. Dominantou budovy je třípatrová věž v severozápadním nároží, na níž je ve druhém patře umístěna pavlač.\n\n"}
{"id": "1557302", "url": "https://cs.wikipedia.org/wiki?curid=1557302", "title": "Baronet (nakladatelství)", "text": "Baronet (nakladatelství)\n\nBaronet je nakladatelství působící v České republice. Vzniklo v květnu roku 1993, kdy sídlilo v Praze 8 v Křižíkově ulici, nepřímo navazovalo na nakladatelství Bonus Press.\n\nZačalo s vydáváním překladů angloamerické literatury, později přibyla militaria (zejména životopisy známých vojevůdců). V současnosti sídlí na adrese Praha 4–Chodov, Květnového vítězství 332/31.\n\nVydávalo edice: \"Česká próza\", \"Historická próza\", \"Romance\", \"Militaria\", \"Fakta\", \"Sci-fi a fantasy, Baronetka,\" přičemž některé edice nyní již nevycházejí. V letech 1993–2003 byl generálním ředitelem nakladatelství Baronet spisovatel a překladatel Zdeněk Volný.\n\nBaronet nyní (v roce 2019) vydává převážně beletrii. Mezi kmenové autory nakladatelství patří Arthur C. Clarke, Michael Crichton, Amanda Quick, Jude Deveraux, Barbara Cartland, Elle Kennedy, Penelope Ward, z domácích autorů Ludvík Souček, V. P. Borovička, Jan Cimický.\n\nNakladatelství vydává kolem 90 titulů ročně, do roku 2019 vydalo přes 2300 titulů.\n\n\n"}
{"id": "1557303", "url": "https://cs.wikipedia.org/wiki?curid=1557303", "title": "Fort Reliance", "text": "Fort Reliance\n\nFort Reliance (česky \"„Pevnost důvěry“\") je bývalá opevněná obchodní stanice v severozápadní části Kanady. Nachází se na východním břehu řeky Yukon třináct kilometrů od Dawson City.\n\nFort Reliance založili na území Athabasků v roce 1874 zaměstnanci americké společnosti Alaska Commercial Company vedení Jackem McQuestenem. Posádka pevnosti vykupovala od domorodců z nedaleké osady Nuclaco kožešiny, ženila se s indiánkami a hledala v okolí zlato. Stanice byla centrem šíření evropské civilizace v regionu a byly podle ní pojmenovány řeky Fortymile River (čtyřicátá míle od Fort Reliance) a Sixtymile River (šedesátá míle od Fort Reliance). Na soutoku Fortymile River s Yukonem vzniklo v roce 1886 první město na území Yukonu Forty Mile.\nČinnost stanice ukončil v roce 1886 objev zlata na Stewart River, kam se přesunula většina prospektorů a lovců z okolních oblastí. Budovy stanice pak používaly projíždějící lodě jako palivové dříví.\n\nV letech 1973 až 1976 zorganizovalo Kanadské muzeum civilizace archeologický průzkum lokality.\n"}
{"id": "1557305", "url": "https://cs.wikipedia.org/wiki?curid=1557305", "title": "Kłonice", "text": "Kłonice\n\nKłonice je ves na jihu Polska v Dolnoslezském vojvodství. Nachází se jihovýchodně od města Jawor za obcí Paszowice. Tvoří ji několik budov a zámek s hospodářskými budovami. Na nedalekém vrchu Radogost se nachází rozhledna.\n"}
{"id": "1557306", "url": "https://cs.wikipedia.org/wiki?curid=1557306", "title": "TJ Sokol Jaroměř", "text": "TJ Sokol Jaroměř\n\nTJ Sokol Jaroměř je florbalový klub z Jaroměře v královéhradeckém kraji.\n\nKlub byl založen v roce 1993. Je tak jedním z nejstarších florbalových klubů v Česku. Florbal se dostal do Jaroměře nezávisle na pražských kořenech florbalu v Česku. Stalo se tak díky jaroměřskému rodákovi Marcelu Pudichovi, který ve městě uspořádal v roce 1992 soustředění švýcarského týmu Mettmenstetten Unicorns. Jaroměř se kvalifikovala do prvního ročníku \n1. florbalové ligy mužů (dnešní Superliga), ve které hrála tři sezóny až do ročníku 1995/96. Po té tým sestoupil do nižších soutěží.\n\nDo 1. ligy (dnes druhá nejvyšší soutěž) se mužský tým vrátil v sezóně 2019/20, po postupu z Národní ligy v předchozím ročníku.\n\nŽenský tým hraje 2. ligu. V sezónách 2013/14–2016/17 hrál 1. ligu.\n\nJaroměř byl jeden z prvních florbalových týmů, který měl samostatného trenéra. Byl jím Jaroslav Marks, který se díky svým zkušenostem stal prvním reprezentačním trenérem. Vedl český mužský reprezentační tým na mistrovstvích Evropy a prvních mistrovstvích světa v letech 1996 a 1998.\n\n"}
{"id": "1557308", "url": "https://cs.wikipedia.org/wiki?curid=1557308", "title": "Beráter", "text": "Beráter\n\nBeráter (z německého \"Berater\" – poradce) byl představitel nacistického Německa, který působil ve válečné Slovenské republice (SR) jako poradce ve vládě, na ministerstvu nebo v jiném ústředním úřadu státní správy, v generálním sekretariátě Hlinkovy slovenské ľudové strany (HSĽS) nebo na hlavním velitelství Hlinkovy gardy (HG).\n\nNěmecké úřady vysílaly berátery buď z vlastní iniciativy, nebo na žádost slovenských státních činitelů (nejaktivnější byli v tomto směru představitelé radikálního křídla HSĽS Vojtech Tuka a Alexander Mach). Postavení beráterů nebylo právně zakotveno, přesto měli na Slovensku diplomatické výsady. Jejich cílem bylo zabezpečit nacifikaci režimu SR a dohlížet na to, aby slovenské zdroje co nejvíce přispívaly k německému válečnému úsilí.\n\nNa Slovensku začali první beráteři působit na základě Důvěrného protokolu o hospodářské a finanční spolupráci, který byl podepsán 23. března 1939 v Berlíně a připojen k ochranné smlouvě. Jeho obsah znal jen úzký okruh vládních představitelů. Článek II protokolu ustanovoval, že \"„Slovensko si vytvoří vlastní měnu a Slovenskou národní banku jako centrální emisní ústav“\", přičemž Říšská banka (\"Deutsche Reichsbank\") \"„vyšle do ředitelství této banky poradce, který bude spolupracovat při všech důležitých rozhodnutích“\" a slovenská vláda \"„přibere tohoto poradce i k sestavování a plnění svého státního rozpočtu a bez jeho souhlasu neschválí žádné úvěry“\". Německo postavení beráterů plně prosadilo po salcburských jednáních v červenci 1940.\n\nNa Slovensku působilo asi 20 beráterů (spolu s větším počtem spolupracovníků), přičemž největší vliv měli v letech 1940–1941, za působení vyslance Manfreda von Killingera. Úlohu beráterů vykonávali též členové německé vojenské a policejní mise. Mezi nejvýznamnější berátery patřili \"Obersturmbannführer\" Viktor Nageler (HG), Erich Gebert (hospodářství a finance), \"Obersturmbannführer\" Albert Smagon (sociální věci) a \"Hauptsturmführer\" Dieter Wisliceny (židovská otázka), kterého v roce 1944 nahradil ještě bezohlednější \"Hauptsturmführer\" Alois Brunner. Po vypuknutí Slovenského národního povstání činnost beráterů nahradila přímá moc německých okupačních sil.\n"}
{"id": "1557309", "url": "https://cs.wikipedia.org/wiki?curid=1557309", "title": "Jens Immanuel Baggesen", "text": "Jens Immanuel Baggesen\n\nJens Immanuel Baggesen (15. února 1764, Korsør – 3. října 1826, Hamburk) byl dánský preromantický básník.\n\nPocházel z chudé pietistické rodiny a již od dvanácti let musel pracovat. Díky vytrvalosti se mu podařilo získat vzdělání a od roku 1782 studoval na univerzitě v Kodani. Žil zde ve velice skromných podmínkách, až v něm vydavatel časopisu \"Minerva\" Christen Henriksen Pram rozpoznal veliký talent, a začal jej podporovat. Po vydání své první básnické sbírky \"Comiske Fortællinger\" (1785, \"Komické příběhy\"), obsahující humorné parafráze slavných básní a mýtů, se rázem stal uznávaným básníkem.\n\nRoku 1789 opustil Dánsko a s podporou vlády cestoval po Německu, Švýcarsku, Francii (zde uvítal Francouzskou revoluci), Anglii a Itálii a seznámil se s mnoha významnými lidmi. V té době začal také psát německy. Od roku 1800 žil se svou rodinou v Paříži, v letech 1811-1814 byl profesorem dánské literatury na univerzitě v Kielu. Svá díla publikoval střídavě dánsky a německy.\n\nByl dvakrát ženat. Roku 1790 se v Bernu oženil se Sophií von Haller. Dva roky po její smrti se roku 1799 oženil podruhé s Fanny Reybazovou. Po smrti své druhé ženy a jejich syna roku 1822 těžce onemocněl. Postupně ztratil přízeň čtenářů i vlivných přátel a měl dluhy, pro které byl dokonce uvězněn. Poslední měsíce života strávil v Karlových Varech, Teplicích a Mariánských Lázních, ale léčení nebylo úspěšné. Zemřel na cestě do vlasti v Hamburku a pochován byl v Kielu.\n\nJeho dílo se pohybuje na rozhraní klasicismu a romatismu. Je ovlivněno stylem Laurence Sterna a citovostí Jeana-Jacquese Rousseaua, Do dánské literatury vnesl rýmovaný dopis a cestopis jako dílo, které kromě popisu zážitků z cesty přináší krajně individuální sebevyjádření a sebepoznání. Jeho dramatická polemika s básníkem Adamem Oehlenschlägerem o smyslu básnictví a romantismu měla zásadní význam pro formování estetických názorů Johana Ludviga Heiberga.\n\n"}
{"id": "1557312", "url": "https://cs.wikipedia.org/wiki?curid=1557312", "title": "Brdovec", "text": "Brdovec\n\nBrdovec je vesnice a správní středisko stejnojmenné opčiny v Chorvatsku v Záhřebské župě. Nachází se asi 2 km severozápadně od Zaprešiće a asi 16 km severozápadně od centra Záhřebu. V roce 2011 žilo v Brdovci 2 801 obyvatel, v celé opčině pak 11 134 obyvatel. Vzhledem ke svému počtu obyvatel je Brdovec pátou největší chorvatskou opčinou, je však \"de facto\" pouze předměstím Zaprešiće.\n\nSoučástí opčiny je celkem 13 trvale obydlených vesnic.\n"}
{"id": "1557318", "url": "https://cs.wikipedia.org/wiki?curid=1557318", "title": "Gaius Duilius", "text": "Gaius Duilius\n\nGaius Duilius (žil ve třetím století před naším letopočtem) byl římským politikem a admirálem zapojeným do první punské války . \n\nO jeho rodinném zázemí nebo rané kariéře toho není moc známo, protože byl \"novus homo\", což znamená, že nepatřil k tradiční rodině římských aristokratů. Podařilo se mu však být zvolen konzulem roku 260 př. n. l., při vypuknutí první punské války. Jako přítel patricije Gnaeuse Corneliuse Scipia Asiny dostal Duilius velení zadního roje flotily, od které se neočekávalo zapojení do bojových akcí. Nicméně, Scipio Asina byl díky své naivitě zajat v bitvě na Liparských ostrovech, takže se Duilius stal vrchním velitelem. Brzy nato se střetl s Hannibalem Giscoem a zbytkem punské flotily. \n\nNásledující bitva u Mylae byla ohromujícím vítězstvím pro Řím, hlavně díky použití palubního háku \"corvus\". Duilius zajal několik nepřátelských lodí, včetně vlajkové lodi Hannibala Giscoa, což bylo prvním římským úspěchem v námořním střetnutí. Gaius Duilius byl posléze vyznamenán a byl mu uspořádán triumfální průvod, ve kterém se objevily „zobce“ zajatých kartaginských válečných lodí, které později ozdobily tzv. zobcový sloup Columna Rostrata C. Duilii, který byl postaven na počest Duilia na římském fóru. \n\nV roce 258 př. n. l. byl zvolen cenzorem Luciem Corneliem Scipiem. \"Zvolení\" cenzorem bylo pro muže jeho původu velmi vzácné.\n\nČtyři italské válečné lodě byly pojmenovány po Duiliovi: \n\n\n"}
{"id": "1557320", "url": "https://cs.wikipedia.org/wiki?curid=1557320", "title": "Sofienhof", "text": "Sofienhof\n\nNázev Sofienhof mělo v minulosti více míst:\n\n\n\nA v zahraničí:\n\n"}
{"id": "1557321", "url": "https://cs.wikipedia.org/wiki?curid=1557321", "title": "Barbora Jánová", "text": "Barbora Jánová\n\nBarbora Jánová (* 18. srpna 1989 Benešov) je česká herečka, dramaturgyně a produkční. Věnuje se divadlu, televizním seriálům, filmům a reklamě.\n\nDo svých 18 let vyrůstala ve Vlašimi, kde vystudovala ZŠ Vorlina. Navštěvovala Základní uměleckou školu Vlašim, kde působila v týmu Mažoretek ZUŠ Vlašim. Poté co ji nepřijali ke studiu herectví na konzervatoři, vystudovala obchodní akademii se zaměřením na ekonomiku a podnikání. Následně po maturitě čtyři roky pracovala jako úřednice v Centru sociálních služeb v Praze. Zároveň dva roky studovala sociální a mediální komunikaci na Univerzitě J. A. Komenského, dělala asistentku režie v České televizi, koordinátorku festivalu Mental Power Prague Film Festival a spolupracovala i na festivalu Český Tučňák. Její tehdejší přítel Jiří Mádl ji ale přesvědčil, ať se přeci jen věnuje herectví. V letech 2010–2013 tedy studovala na Vyšší odborné škole herecké v Praze a během studia založila s několika spolužáky divadelní soubor La'My, kde pět let působila jako principálka a produkční.\n\nOd roku 2015 je dramaturgyní a produkční v umělecké skupině Díra na trhu, kterou založila spolu s hercem a muzikantem Williamem Valeriánem. Hostovala také v Divadle A. Dvořáka v Příbrami a v Divadle Aha! Herecké vzdělání si doplnila ve Workshop for screen acting and auditioning with Nancy Bishop (2014), Workshop Commedia dell'arte with Martina Krátká (2014) a Bernard Hiller – acting and success studio v Los Angeles (2016).\n\nKromě herectví a tance se věnuje zpěvu, hře na kytaru a začala chodit na bikram jógu.\n\n"}
{"id": "1557322", "url": "https://cs.wikipedia.org/wiki?curid=1557322", "title": "Václav Štěpán (divadelní a literární historik)", "text": "Václav Štěpán (divadelní a literární historik)\n\nVáclav Štěpán (* 21. ledna 1935 Tišice) je český divadelní a literární historik.\n\nPo maturitě na gymnáziu v Mělníce absolvoval jednooborové studium historie na Filozoficko-historické fakultě Univerzity Karlovy v Praze (1953–1958) a postgraduální studium estetiky (1960–1962), kandidátskou disertační práci \"Český anarchismus od začátku 80. let XIX. století do roku 1914\" obhájil v roce 1967. Působil jako odborný, později vědecký pracovník ve Vojenském historickém ústavu (1959–1961), Ústavu pro českou literaturu ČSAV (1961–1972), vedoucí dokumentačního oddělení ve Scénografickém ústavu (1972–1974) a v Divadelním ústavu (1974–1979) a jako kurátor a vědecký pracovník v Divadelním oddělení Národního muzea (1979–2005), které v letech 1980–1992 vedl. V současné době spolupracuje s Institutem umění – Divadelním ústavem a Národním muzeem na výzkumném projektu Cesta k divadlu, jehož cílem je záchrana a zpřístupnění obsahu historických divadelních cedulí. V Národním muzeu pracuje na projektu Soupis repertoáru Stavovského divadla 1824–1862.\n\n"}
{"id": "1557329", "url": "https://cs.wikipedia.org/wiki?curid=1557329", "title": "Veslonos čínský", "text": "Veslonos čínský\n\nVeslonos čínský (\"Psephurus gladius\") byla ryba z řádu jeseteři, která obývala řeku Jang-c’-ťiang, a byla pokládána za jednu z největších sladkovodních ryb na světě. Od začátku roku 2020 je veslonos čínský oficiálně považován čínskými odborníky za vyhynulého, Mezinárodní svaz ochrany přírody druh nadále vede k lednu 2020 jako kriticky ohrožený taxon.\n\nNázev veslonos je odvozen od protáhlého čenichu, který může dosahovat až třetiny délky ryby. Rostrum tvarem připomíná pádlo a jeho funkcí byla detekce elektrické aktivity a rozrývání usazenin na říčním dně, čímž ryba hledala menší živočichy.\n\nZbarvení veslonosů bylo celé šedé kromě bílého břicha a bílého pruhu na boku těla, který se táhl zhruba od poloviny těla po ocasní ploutev.\n\nVeslonos čínský běžně dorůstal délky 3 metry a hmotnosti 250 kg, ale byly hlášeny i exempláře o velikosti až 7 metrů.\n\nVeslonos čínský byl anadromní rybou, část života trávil v moři a za rozmnožováním se vracel proti proudu řeky.\n\nOd druhé poloviny 20. století se silně snižovala početnost veslonosů následkem nadměrného rybolovu, ničení přírodních stanovišť a znečištění vody. Další problém představovala výstavba přehradních nádrží na řece Jang-c’-ťiang, které znemožnily veslonosům migraci do výše položených části toku, kde probíhalo tření. Vyhynutí podle vědců proběhlo v rozmezí let 2005 až 2010, funkčně vyhynulým se druh stal již někdy okolo roku 1993. Poslední živý jedinec byl objeven roku 2003 a od roku 2009 neexistují žádná potvrzená pozorování druhu. \n\nNejbližším žijícím příbuzným veslonosa čínského byl veslonos americký z rodu veslonos (\"Polyodon\"). Šlo o jednoho ze dvou zástupců linie staré více než 75 mil. let. \n\n"}
{"id": "1557330", "url": "https://cs.wikipedia.org/wiki?curid=1557330", "title": "Gnaeus Cornelius Scipio Asina", "text": "Gnaeus Cornelius Scipio Asina\n\nGnaeus Cornelius Scipio Asina (310 př. n. l. – 3. století př. n. l.) byl římským politikem zapojeným do první punské války. \n\nScipio Asina byl patricijem a členem odnože Scipiónů slavného rodu Corneliů. Byl synem Lucia Cornelia Scipio Barbata a bratrem Lucia Cornelia Scipia, konzula z roku 259 př. n. l. Gnaeus Cornelius Scipio Asina byl vrchním konzulem zvolen v roce 260 př. n. l. Velel první římské flotile operující ve Středozemním moři. \n\nV době, kdy s prvními plavidly střežil vody Messinské užiny mezi Itálií a Sicílií, získal informace, že se Liparské ostrovy hodlají připojit na stranu Říma. Vzhledem k důležitosti tohoto přístavu se odhodlal na Liparské ostrovy zaútočit, aniž by zvážil riziko možného neúspěchu. Není jisté, zda Kartáginci celou záležitost plánovali, ale římská flotila byla v přístavu zajata Hannibalem Giscoem. Bez námořních a válečných zkušeností posádka zpanikařila a unikla z přístavu, takže lodě zůstaly bez dozoru a Scipio Asina padl Kartágincům do zajetí. Přestože sotva došlo k nějakým větším bojům, celá událost je známá jako bitva na Liparských ostrovech. \n\nTato událost mu u politických odpůrců vynesla pejorativní cognomen (přezdívku) \"Asiny\" (\"Osel\", doslovně \"Oslice\"). Ani ponížení, ani ztráty loďstva na Liparských ostrovech neukončily jeho kariéru. V roce 254 př. n. l. byl podruhé zvolen konzulem a spolu s konzulem Aulusem Atiliusem Caiatinem uspěl v dobytí Panormusu (Palermo).\n"}
{"id": "1557334", "url": "https://cs.wikipedia.org/wiki?curid=1557334", "title": "Wolbromek", "text": "Wolbromek\n\nWolbromek je vesnice nacházejícíse na jihozápadě Polska při hranicích s Českou republikou. Administrativně spadá pod obec Bolków, okres Jawor, Dolnoslezské vojvodství. Navazuje na východě na město Bolków. Zastavěná část má podlouhlý charakter a rozkládá se po obou stranách řeky Nysa Szalona. Nacházejí se zde dva kostely a řada domů.\n"}
{"id": "1557335", "url": "https://cs.wikipedia.org/wiki?curid=1557335", "title": "Black Thrash Attack", "text": "Black Thrash Attack\n\nBlack Thrash Attack je debutové studiové album norské black/thrashmetalové kapely Aura Noir vydané v roce 1996. Jedná se o první album, na kterém se podílel i kytarista Blasphemer (Rune Eriksen – ex-Mayhem, ex-Mezzerschmitt). Na rozdíl od prvních demosnímků, které se ještě stylově překrývaly s předchozím projektem Ved Buens Ende (ve kterém působil Carl-Michael Eide), se jedná již o vyhraněnou tvorbu, výstižně shrnutou v samotném názvu alba.\n\nMalicious Records 1996 (LP vinyl), Neseblod Records 2008 (LP vinyl), Peaceville Records 2011 (CD a LP vinyl)\n\nCover verze skladby od Venom z alba \"Black Metal\" (1982).\n\n\n"}
{"id": "1557336", "url": "https://cs.wikipedia.org/wiki?curid=1557336", "title": "Piscivor", "text": "Piscivor\n\nPiscivor je masožravý živočich, který se živí převážně rybami. Termín „piscivore“ vznikl složením latinských slov „Piscis“ pro rybu a „vorare“ znamenající pohltit. Odborným synonymem ke slovu piscivorní je rovněž z řečtiny odvozené ichthyofágní – jednoduše česky rybožravý. Příkladem piscivorního predátora je tučňák, štika, Volavka popelavá, Vydra říční.\n"}
{"id": "1557339", "url": "https://cs.wikipedia.org/wiki?curid=1557339", "title": "Španělská šunka", "text": "Španělská šunka\n\nNejběžnější příprava šunky ve Španělsku spočívá v nasolení v syrovém stavu a sušení v přirozených podmínkách. Přední vepřová noha, přestože se zpracovává stejným postupem, se nazývá plec (\"paleta\" nebo zdrobněle \"paletilla\", někdy též \"lacón\"). Nejznámějšími sušenými šunkami ve světě jsou španělská (\"jamón ibérico\", \"jamón serrano\") a italská (\"prosciutto crudo\"). Sušená šunka ve Španělsku \"(jamón curado\") představuje zadní nohu ke kyčelnímu kloubu a křížové kosti; podle prezentace může sestávat z celé nohy včetně kopýtka nebo být odseknuta v kotníku. Jde o výrobek ve Španělsku tradičně hojně konzumovaný: v roce 2003 se jí vyrobilo přes 41,5 milionu kusů a průměrná spotřeba na obyvatele byla 5 kg. Proto je nabízena v různých zpracováních a pod různými názvy. Obecně lze rozlišit dva druhy šunky podle plemene, z něhož pochází: z prasete iberského je jamón ibérico (iberská šunka), z bílých plemen vznikne jamón serrano (\"horská\" šunka).Ve vlhčích krajích na severovýchodě země se zrání sušením někdy nahrazuje uzením; i v Kastilii se za deštivých zim nasolené šunky udily. Vařená šunka, ve Španělsku zvaná yorská (jamón de York nebo jamón dulce), je méně běžná, v řadě latinskoamerických zemí se však pod šunkou rozumí právě taková.\n\nOčištěné syrové kýty jsou ručně nebo mechanicky (v lisu) odkrveny a proloženy solí na dobu zhruba jednoho až dvou týdnů (jeden den na každý kilogram hmotnosti kusu). Následně jsou omyty teplou vodou a zavěšeny v sušárně na chladném a suchém místě (typicky ve vrchovinných polohách, odtud \"horská\" šunka), kde zrají ve volném proudění vzduchu obvykle od 8 do 36 měsíců podle druhu masa (plemeno, výkrm) a hmotnosti kusu.\n\nIberská šunka pochází z prasete iberského plemene, původem ze stejnojmenného poloostrova, přičemž označení \"jamón ibérico\" vyžaduje nejméně padesátiprocentní čistotu plemene. Používá-li se pouze označení \"jamón\" bez přívlastku \"ibérico\", je zvykem takovou šunku označovat jako \"jamón serrano\". Hlavní charakteristiky, určující jakost iberské šunky, souvisejí s čistotou plemene zvířat, volným chovem na pastvinách porostlých stromy, kde mají široký prostor k nerušenému pohybu, jejich potravou během období pastvy a s dobou zrání šunky obvykle od 8 do 36 měsíců, tím delší, čím větší je šunka a čím větší byl podíl žaludů v potravě prasete.\n\nSložení potravy prasete je natolik významné, že je tato šunka řazena do jakostních tříd v zásadě podle podílu žaludů v potravě až do porážky. Úřední klasifikace po úpravě přijaté v květnu 2014 poněkud změnila pojmenování a aby byl konečný spotřebitel ušetřen zmatku, zavedla jednotné označení výrobků pro všechny jatky, které musí každý kus opatřit neodstranitelnou etiketou, jejíž barva označuje jakost výrobku podle následujícího schématu:\n\n\nIberská šunka se od ostatních odlišuje svou jedinečnou strukturou, vůní a chutí. Maso je jemné chuti, mírně slané nebo neslané a příjemné vůně. Chuť je především ovlivněna podílem žaludů v potravě prasete a mírou jeho volného pohybu.\n\nPro zajištění jakosti šunky a ochranu spotřebitele před omyly z neznalosti přikročilo několik regionů spolu s ministerstvem zemědělství k zavedení označení původu. Na jejich základě se vyžaduje a kontroluje splnění jistých podmínek pro udělení známky kvality. Tento dohled, který vykonává Rada pro regulaci označení původu, vede ke zvýšení ceny, skýtá však chovateli jistou záruku a usnadňuje odbyt výrobku. Jsou však chovatelé a výrobci šunky, kteří, ačkoli se nacházejí na územích stejně příhodných pro chov prasat i výrobu šunky a mají kvalitní produkci, nemají k těmto označením přístup.\n\nV Evropské unii se uznávají pouze čtyři chráněná označení původu (D.O.P.) iberské šunky:\nŠunka zpracovaná v přírodním parku Sierra de Aracena y Picos de Aroche (prov. Huelva), na území obcí Cumbres Mayores, Cortegana, Jabugo aj., jež sdílejí chráněné označení původu Jabugo.\n\n(Sever a střed prov. Córdoba.) Šunka prodlouženého tvaru, stylizovaná řezem do V; ponechává celou nohu s kopýtkem pro snadné rozpoznání. Charakteristická barva od růžové po purpurově červenou a v řezu patrný tuk, rozptýlený ve hmotě masa.\n\nPrasata typická pro toto označení jsou chována na svazích pohoří Gredos a pohoří Béjar na pomezí autonomních společenství Castilla y León a Extremadura, ale také ve společenstvích Andalusie a Castilla-La Mancha, chována už od 16. století. Území chráněného označení, kde dochází k porážce a zpracování, tvoří 77 obcí na jihovýchodě provincie Salamanca s centrem v městečku Guijuelo. Produkce s tímto označením představuje 60% veškeré španělské iberské šunky.\n\nProdukční oblast se nachází na pastvinách v hájích korkových dubů a v doubravách provincií Cáceres a Badajoz. Celkem se pastviny společenství Extremadura rozkládají na ploše zhruba jednoho milionu hektarů. Chráněné označení původu bylo vyhlášeno v roce 1990.\n\nPrávním základem ochrany původu je nařízení č. 510/2006 Rady Evropské unie.\n\nTaké je třeba objasnit některá obchodní označení, často užívaná vlivem marketingu, a lidová označení, běžná, ač zavádějící:\n\nLidové označení, zakázané ministerstvem zemědělství kvůli nejednoznačnosti, vypovídající o barvě kopýtka a v některých případech o barvě iberského prasete, ačkoli se vyskytují genetické varianty iberských prasat lysých, světlých cádizských, světlá varianta \"torbiscal\" apod. Toto lidové jméno, spojované s kvalitou šunky, však vede k omylu. Zbarvení kopýtka má co dělat s keratinem.\n\nJabugo je místo v provincii Huelva, známé tradiční výrobou šunky, chovají se tam však také bílá prasata, takže zdejší iberská šunka musí být \"Jamón Ibérico de Jabugo\", jinak jde o bílé prase. Stejně tak v \"žaludové\" kvalitě \"bellota\" musí být šunka označena \"Jamón Ibérico de Bellota de Jabugo\". Stejný zmatek panuje i v jiných slavných šunkařských lokalitách.\n\n5J je obchodní označení jednoho výrobce, který na ně má autorská práva. Označení jakosti se řídí výhradně oficiální klasifikací a musí být uvedeno na etiketě (kroužku) na každém výrobku. Musí tam být uvedeno, že jde o šunku (jamón) nebo plec (paleta), iberskou (ibérico), je-li tomu tak, žaludovou (bellota) žaludovou (bellotae), je-li tomu tak, bez ohledu na obchodní označení výrobce, např. 5J, Bellotas nebo 3J.\n\n\"Šunka\" (jamón) bez přívlastku, \"horská šunka\" (jamón serrano) nebo \"bílá šunka\" (jamón blanco) pochází z některého plemene bílého prasete a pozná se snadno podle barvy kůže kýty. Je označována jako horská, suší-li se v horském, tedy chladném a suchém podnebí. Podmínky upravuje nařízení EU 2082/92, které stanoví náležitosti postupu a hotového výrobku.\n\nU horské šunky se rozlišují tři jakostní stupně podle délky zrání:\n\nDoba zrání 9-12 měsíců.\n\nDoba zrání 12-15 měsíců.\n\nDoba zrání delší než 15 měsíců.\n\nPodle předchozí úpravy byla šunka označována jako bronzová, stříbrná a zlatá. Podle původu se nabízí granadská, salamanská a z mnoha dalších krajů.\n\nPro výrobky z bílých plemen prasat jsou chráněna tato označení původu:\n\nPrvní označení původu, uznané ve Španělsku pro \"bílou\" šunku (1984). Jako zpracovatelské území se uznávají obce v provincii Teruel, ležící v nadmořské výšce alespoň 800 m; šunka se musí sušit a zrát po dobu nejméně jednoho roku.\n\nZpracovatelským územím jsou obce okresu (\"comarca\") Alpujarra Granadina (prov. Granada) v nadmořské výšce nad 1200 m. Sídlem řídící rady je Trevélez. Jediná španělská bílá šunka s chráněným zeměpisným označením.\n\nJsou však také kraje, případně plemena prasat, s dobrou šunkařskou tradicí, avšak bez chráněného označení. Dva příklady:\n\nŠunka vyrobená z murcijského prasete, původního plemene tohoto kraje, do pozdního 20. století ohroženého zánikem v důsledku křížení s jinými plemeny a malého zájmu o prasata černé barvy v 50. a 60. letech Po stejně dlouhém sušení, jakému je vystavena iberská šunka, se získá šunka bohatá na tuk, červenavě růžového odstínu. Navzdory oživení je produkce stále nízká (2020).\n\nŠunka z plemene Duroc, vyznačující se světlou kůží, černým kopýtkem a větší infiltrací tuku do masa než u jiných bílých prasat; toto plemeno mělo vždy blízko k světu iberské šunky a všech druhů kvalitní šunky z bílých prasat.\n\n"}
{"id": "1557341", "url": "https://cs.wikipedia.org/wiki?curid=1557341", "title": "Boletický panel", "text": "Boletický panel\n\nBoletický panel (výrobní označení OD-001) je stavební prvek využívaný na stavbách budovaných ve třetí čtvrtině 20. století na území někdejšího Československa. Jeho název je odvozen od místa výroby těchto prvků, k čemuž docházelo v Boleticích nad Labem u Děčína. Produkoval se zde mezi roky 1961 a 1980. Dle odhadů našel své využití jako obkladový materiál na více než třech tisíci budovách veřejné občanské vybavenosti, mezi něž se řadí školky, školy, sportovní haly či administrativní budovy. Rozšíření panelu pomohla snaha o unifikaci ve stavebnictví spojená s prefabrikací jednotlivých prvků, která v Československu dosáhla vrcholu v sedmdesátých letech 20. století.\n\nPanel má základní nosnou konstrukci složenou z malých ocelových částí o standardizovaných rozměrech, které jsou k sobě vzájemně svařeny do rámů z ocelových profilů s průřezem o rozměrech 40×90×3 milimetry. Celý panel je z vnější strany obvykle obložen pohledovým sklem. Pod ním se nachází cementotřísková deska nebo deska z osinkocementu, která je požárně odolná. Dále je přítomna vrstva minerální vlny, jejíž parametry ovšem již neposkytují v 21. století požadovanou tepelnou izolaci, a z interiérové strany se znovu nachází cementotřísková či osinkocementová deska.\n\nNevýhodou Boletických panelů je skutečnost, že obsahují azbest, který je zdraví škodlivý. Navíc jeho účinky se mohou projevit za deset, ale rovněž za čtyřicet let po pohybu v jeho blízkosti. Části obsahující azbest se mohou v panelu nacházet jak ve vnitřní desce, tak rovněž ve vnější desce zakrývané exteriérovým sklem.\n\n"}
{"id": "1557344", "url": "https://cs.wikipedia.org/wiki?curid=1557344", "title": "Ghislain de Béthune", "text": "Ghislain de Béthune\n\nGhislain de Béthune \"(Felix Marie Ghislain de Bethune)\", (20. srpna 1855, Bruggy – 6. srpna 1922, Sint-Lambrechts-Woluwe, Brusel) byl belgický architekt a mnich.\n\nGhislain de Béthune byl mnich beuronské benediktinské kongregace a řádový architekt. V Čechách navrhl několik klášterů a kostelů, například Kostel svaté Rodiny v Českých Budějovicích nebo v Praze na Smíchově klášter svatého Gabriela (spolupráce s architektem Hildebrandem de Hemptine) a kostel Nejsvětějšího srdce Páně.\n\n"}
{"id": "1557347", "url": "https://cs.wikipedia.org/wiki?curid=1557347", "title": "Čchun-jün", "text": "Čchun-jün\n\nČchun-jün () je zhruba čtyřicetidenní dopravní špička v Číně a částečně i celé jihovýchodní Asii v období oslav čínského Nového roku. Jedná se zřejmě o celosvětově nejrozsáhlejší pravidelnou lidskou migraci.\n\nZvýšená míra cestování má tři hlavní příčiny. Především je kulturní tradicí trávit čínský Nový rok se svou rodinou a v rámci hospodářských reforem se mnoho lidí přestěhovalo daleko od svých rodičů z venkova do velkých měst. Lidí z venkova žilo ve velkých městech k roku 2000 odhadem 150 až 200 miliónů a během Čchun-jünu mnozí cestují na návštěvu zpět ke svým rodičům.\n\nDalším důvodem je zvýšený počet vysokoškolských studentů, jejichž zimní prázdniny se zhruba časově shodují s oslavami Nového roku.\n\nTřetím důvodem je skutečnost, že Čchun-jün je jedním ze dvou týden dlouhých čínských svátků, takže mnoho lidí ho využije jako jednu z mála příležitostí pro vícedenní výlety.\n"}
{"id": "1557351", "url": "https://cs.wikipedia.org/wiki?curid=1557351", "title": "Pell", "text": "Pell\n\nPell může znamenat:\n\n"}
{"id": "1557353", "url": "https://cs.wikipedia.org/wiki?curid=1557353", "title": "Dornier Do 22", "text": "Dornier Do 22\n\nDornier Do 22 byl třímístný jednomotorový vzpěrový hornoplošník alternativně vybavený plováky, lyžemi, nebo pevným kolovým podvozkem.\n\nLetoun vznikl v roce 1934 ve švýcarské filiálce firmy Dornier v Altenrheinu jako víceúčelový stroj určený pro letectva menších států. Luftwaffe o tento typ neprojevila zájem. Prototyp, opatřený plováky, byl zalétán v roce 1935.\n\nDo 22 byl poháněn řadovým dvanáctiválcovým kapalinou chlazeným motorem Hispano-Suiza 12Ybrs o vzletovém výkonu 570 kW a maximálním výkonu 666 kW ve výšce 4000 m. Křídlo mělo dvounosníkovou celokovovou konstrukci potaženou plátnem. Celokovový trup byl v přední části potažen plechem a ve střední a zadní části plátnem. Kokpit se nacházel za křídlem. Pozorovatel-radiotelegrafista a palubní střelec měli svá stanoviště ve druhé otevřené kabině. Výzbroj tvořil jeden pevný kulomet ráže 7,62 nebo 7,9 mm střílející okruhem třílisté vrtule, jednoduchý nebo zdvojený kulomet ve hřbetním střelišti umístěný na oběžném kruhu Scarff a jeden kulomet ve spodním střelišti. Ofenzivní výzbroj se skládala z jednoho torpéda o hmotnosti 800 kg, nebo ze čtyř 50kg pum.\n\nPrvních 12 kusů objednala Jugoslávie pro námořní letectvo. Letouny byly vybaveny plováky a nesly označení Do 22 Kj. První z nich byl dokončen 15. července 1938.\n\nDalší stroje objednalo Řecko, jehož vojenské letectvo obdrželo 12 plovákových Do 22 Kg.\n\nDne 10. března 1939 byl zalétán prototyp verze Do 22 L (imatrikulace D-OXWD), který byl opatřen kolovým podvozkem. Tuto verzi objednala lotyšská vláda, avšak do obsazení Lotyšska Rudou armádou nebyl žádný ze strojů dodán.\n\nČtyři Dorniery Do 22 byly dodány do Finska, kde sloužily u jednotky LeLv 6, která prováděla protiponorkové hlídkování v Baltském moři. Jako jediné byly vybaveny zimním lyžovým podvozkem.\n\nLetouny dodané Řecku obdržela 12. taktická peruť námořního letectva. Během bojů v roce 1941 byly zničeny.\n\nOsmi jugoslávskými Do 22, které přeletěly v dubnu 1941 do Egypta, byla vyzbrojena 2. jugoslávská peruť vytvořená v rámci RAF. Prováděly hlídkování nad Středozemním mořem, jeden stroj byl používán jako zdroj náhradních dílů. Jednotka byla rozpuštěna 23. dubna 1942.\n\nÚdaje dle\n\n\n"}
{"id": "1557356", "url": "https://cs.wikipedia.org/wiki?curid=1557356", "title": "Andorra na Zimních olympijských hrách 2018", "text": "Andorra na Zimních olympijských hrách 2018\n\nAndorra se účastnila Zimních olympijských her 2018 v jihokorejském Pchjongčchangu od 9. do 25. února 2018. Zemi reprezentovalo 5 sportovců ve 3 sportech. Vlajkonošem Andorry byl běžec na lyžích Irineu Esteve Altimiras.\n\n"}
{"id": "1557361", "url": "https://cs.wikipedia.org/wiki?curid=1557361", "title": "Chud Rab Kaek", "text": "Chud Rab Kaek\n\nChud Rab Kaek je album kapely Thongchai McIntyre z roku 2002. Album vyšlo u vydavatelství GMM Grammy. \n"}
{"id": "1557383", "url": "https://cs.wikipedia.org/wiki?curid=1557383", "title": "LKL-2", "text": "LKL-2\n\nLKL-2 byl vyvinut na přelomu let 1929 a 1930 konstruktéry Lublinského leteckého klubu (Lubelski Klub Lotniczy, LKL). Konstruktéři ing. Jerzy Teisseyre a ing. Marian Bartolewski navrhli třímístné turistické sportovní letadlo LKL-2, když využili zkušenosti, které získali při konstrukci letadla Lublin R-XII.\n\nPři návrhu byly použity modifikované výkresy a profil křídla letadla Lublin R-XII . Konstrukce trupu byla podobná s R-XII. Původně byl uvažován motor o výkonu 80 k/59 kW, ale během vývoje letounu tato úvaha byla opuštěna a změněna použití československého hvězdicového motoru Walter Vega o nominálním výkonu 85 koní/62,5 kW.\n\nV roce 1930 byly členy LKL v továrně Plage & Laśkiewicz postavena dvě letadla LKL-2. První letoun LKL-2 bis \"”Szafą”\" byl zalétán Jerzym Zuromskim v polovině července 1930 a v polském civilním leteckém rejstříku obdržel 22. září 1930 imatrikulaci SP-ADE. Druhý letoun LKL-2 obdržel imatrikulaci SP-ADF, ale tento letoun hned při pokusu o první vzlet shořel. \n\nBartolewski a Teisseyre uvažovali i o vývoji sanitních verzí LKL-2. Také studovali a možná začali v roce 1930 i stavět verzi LKL-3, která měla mít změněný trup a silnější motor, ale k uskutečnění těchto návrhů nebyly získány dostatečné finanční prostředky na jejich dokončení.\n\nTřímístný hornoplošník byl smíšené konstrukce ocel-dřevo. Trup letounu byl svařen z ocelových trubek a pokryt plátěným potahem. Přední část trupu s motorem měla opláštění z duralového plechu. Dřevěné křídlo s dvěma nosníky a s překližkovou krytinou mělo v půdorysu eliptický tvar a bylo připevněné přímo na horní část trupu. Kabina byla krytá. Uzavřená kabina měla za místem pilota sedačku pro dva cestující a za ní zavazadlový prostor. Vstup byl přes boční dveře na pravoboku. \n\nSvislá ocasní plocha měla trojúhelníkový tvar s půlkruhovým směrovým kormidlem. Letoun měl klasický, masivní pevný podvozek. Dvoukolový podvozek byl na vzpěrách, které byly zavěšeny na spodní část trupu, a byl odpérován pryžovými provazci.\n\nLetoun byl poháněn pětiválcovým hvězdicovým motorem Walter Vega o výkonu 63 kW (85 k), který nebyl zakrytován a kompletně vyčníval z přídě letounu. Byl tak účinně vystaven chlazení vzduchem.\n\nObě vyrobená letadla se měla zúčastnit II. ročníku mezinárodní soutěže turistických letadel Challenge 1930. Úvaha o účasti na Challenge byla vzata zpět, protože jediný zbývající letoun SP-ADE (LKL-2 bis), po nedobrém konci SP-ADF (LKL-2), testy nedokončil. Letadlo se pak v Polsku účastnilo několika soutěží, ale bez významnějšího úspěchu. Letoun LKL-2 bis byl používán Lublinským leteckým klubem až do roku 1934.\n\nLetoun LKL-2 bis se zúčastnil dvoudenní 1. zimní letecké lublinsko-podlaské soutěže Lublin-Podlaskie (Lubelsko-Podlaskie Zawody Lotnicze w Lublinie) ve dnech 30. ledna - 1. února 1931 a obsadil 5. místo. První ročník společně uspořádaly Lublinský letecký klub a letecká továrna PWS (Podlaska Wytwórnia Samolotów, Podlaská továrna na letadla). Na startu, který se odehrál na továrním letišti Zakłady Mechaniczne Plage-Laśkiewicz, stanulo 9 strojů s dvoučlennými posádkami z 11 přihlášených a absolvovaly trasu Lublin - Zamość - Biała Podlaska - Brest - Lublin dlouhou 379 km. Jerzy Żuromski a Władysław Rosiak, kteří pilotovali LKL-2 bis museli v této soutěži dvakrát vynuceně přistát kvůli chybnému mazání motoru, což snížilo jejich průměrnou rychlost na 81,5 km/h. Soutěž vyhrála posádka Kazimierz Chorzewski a Kazimierz Twardowski z Akademického aeroklubu ve Lvově, která soutěžila s RWD-4.\n\nVe IV. ročníku národní soutěže turistických letadel (25. září -1. října 1931, IV Krajowy Konkurs Samolotów Turystycznych w Warszawie) Varšava - Poznaň obsadil (st. č. 13) 7. místo z 22 zúčastněných strojů. V obou těchto soutěžích pilotovali letoun Jozef Zuromski a S. Drwal. V Rajdu Lotniczo-Samochodowo-Motocyklowym (Letecká, automobilová a motocyklové rallye, st. č. 2) konané 17. září 1932 obsadil W. Kołaczkowski 3. místo. Soutěž se uskutečnila na trase Krakov-Nowy Sącz-Nowy Targ-Zakopane-Nowy Targ. O den později, ve 4. ročníku letu por. Franciszka Żwirka jihozápadním Polskem konaném 18. září 1932 obsadil 7. místo.\n\nÚdaje dle\n\n\n\n\n"}
{"id": "1557384", "url": "https://cs.wikipedia.org/wiki?curid=1557384", "title": "Josef Šutara", "text": "Josef Šutara\n\nJosef Šutara (* 18. října 1943 Teplice) je český mykolog. Jeho oficiální autorská zkratka je „Šutara“. \n\nŠutara začal studovat mykologii jako amatér v roce 1968. V průběhu 35 let (stav k 4/2012) se věnoval především anatomii a taxonomii některých skupin hřibotvarých, zejména z  čeledí Boletaceae, Suillaceae, Gyroporaceae, Paxillaceae a Tapinellaceae. \n\n\nThomas Rödig: Die europäischen Arten der Gattungen Xerocomus s. str. und Xerocomellus nach dem Gattungskonzept von Šutara 2008 sowie Abgrenzung zu verwandten europäischen Gattungen und Arten. 22. Mai 2013, datum přístupu 6. 1. 2014. \n"}
{"id": "1557386", "url": "https://cs.wikipedia.org/wiki?curid=1557386", "title": "Turnovichtys magnus", "text": "Turnovichtys magnus\n\nTurnovichtys magnus („Veliká ryba z Turnova“) byl druh primitivního žraloka z nadčeledi Ctenacanthoidea žijícího na území dnešní České republiky v období konce karbonu (mladší prvohory, asi před 300 miliony let). Holotyp se skládá z fragmentu velkého hřbetního ostnu a pochází z obce Krsmol z podkrkonošské pánve. Nález je uložen v Muzeu Českého ráje v Turnově, po kterém je i pojmenován.\n\nJediná známá fosilie je tvořena fragmentem izolovaného hřbetního ostnu dlouhého 19 cm a širokého až 7,5 cm. To vypovídá o délce těla asi 2,5 metru a jedná se tak o jednoho z největších živočichů žijících v této době na našem území. Žralok byl masožravý a živil se sladkovodními rybami a obojživelníky žijícími v jezeře. \n\nNález pochází ze sbírky pana M. Krámského, hajného v obci Krsmol. Původní lokalitou byl výchoz obnažený při těžbě uhlí a bituminózní břidlice nedaleko Krsmolu na konci 19. století. Během let se dostal do sbírky Muzea Českého ráje v Turnově, kde byl zapomenut. Při zpracování permo-karbonské fauny v roce 2001 byl nález znovu objeven a popsán Dr. Štambergem. Dostal jméno po městě Turnov, které tuto fosilii tak dlouho skrývalo a podle neobvyklé velikosti zkameněliny.\n"}
{"id": "1557400", "url": "https://cs.wikipedia.org/wiki?curid=1557400", "title": "Frederick Aylmer, 6. baron Aylmer", "text": "Frederick Aylmer, 6. baron Aylmer\n\nFrederick Whitworth Aylmer, 6. baron Aylmer (\"Frederick Whitworth Aylmer, 6th Baron Aylmer of Balrath, 9th Baronet Aylmer of Balrath\") (12. října 1777, Twyford, Anglie – 5. března 1858, Londýn, Anglie) byl britský admirál z irské šlechtické rodiny. Jako námořní důstojník vynikl v napoleonských válkách, později již mimo aktivní službu dosáhl hodnosti admirála (1854). Po starším bratrovi zdědil titul barona (1850).\n\nPocházel z irského šlechtického rodu, byl pravnukem admirála Matthewa Aylmera, narodil se jako mladší syn 4. barona Aylmera, po matce Catherine Whitworth byl synovcem diplomata a irského místokrále hraběte Whitwortha. Ve třinácti letech vstoupil do Royal Navy, zúčastnil se válek s revoluční Francií a již v osmnácti letech byl poručíkem. V roce 1798 byl zraněn v bitvě na Nilu, ze zranění se zotavoval v Anglii do roku 1802, poté se aktivně zapojil do napoleonských válek, sloužil ve Středomoří a v Lamanšském průlivu. Významnou úlohu sehrál u břehů jižní Francie za Napoleonova stodenního císařství. V roce 1816 se zúčastnil bombardování Alžíru, které definitivně skoncovalo s piráty u břehů severní Afriky. V návaznosti na to obdržel Řád lázně (1816) a španělský Řád sv. Ferdinanda (1816). \n\nZa vlády Viléma IV. zastával funkci námořního pobočníka krále (1830–1837), za vlády královny Viktorie již mimo aktivní službu dosáhl hodností kontradmirála (1837), viceadmirála (1848) a admirála (1854). Po starším bratru Matthewovi zdědil v roce 1850 titul barona Aylmera s irským peerstvím (na rozdíl od bratra nepřijal příjmení Whitworth–Aylmer, ale nadále užíval jen příjmení Aylmer), v roce 1855 získal velkokříž Řádu lázně. Zemřel bez potomstva a titul přešel na potomky jeho bratrance, admirála Johna Aylmera. Současným představitelem rodu je Julian Aylmer, 14. baron Aylmer (*1951). \n\n"}
{"id": "1557401", "url": "https://cs.wikipedia.org/wiki?curid=1557401", "title": "Matthew Whitworth–Aylmer, 5. baron Aylmer", "text": "Matthew Whitworth–Aylmer, 5. baron Aylmer\n\nMatthew Whitworth-Aylmer, 5. baron Aylmer (\"Matthew Whitworth-Aylmer, 5th Baron Aylmer of Balrath, 8th Baronet Aylmer of Balrath\") (24. května 1775 – 23. února 1850, Londýn, Anglie) byl britský generál z irské šlechtické rodiny. Od dětství byl jako dědic titulu barona irským peerem, vynikl v napoleonských válkách, hodnosti generála dosáhl v roce 1825. V letech 1830–1835 byl generálním guvernérem v Kanadě.\n\nPocházel z irského šlechtického rodu, byl pravnukem admirála Matthewa Aylmera (1650–1720). Narodil se jako starší syn 4. barona Aylmera, po matce Catherine Whitworth byl synovcem diplomata a irského místokrále hraběte Whitwortha. Jako dítě zdědil po otci titul barona s irským peerstvím (1785) a od roku 1787 sloužil v armádě. Již v šestnácti letech byl poručíkem, později strávil půl roku ve francouzském zajetí a v roce 1800 dosáhl hodnosti majora. Za napoleonských válek bojoval převážně ve Španělsku, v roce 1810 byl jmenován plukovníkem a v letech 1810–1813 zastával funkci pobočníka krále Jiřího III. V letech 1812–1814 byl zástupcem generálního pobočníka armády a v letech 1814–1823 generálním pobočníkem v Irsku, mezitím dosáhl hodnosti generálmajora (1813) a v roce 1815 se stal rytířem Řádu lázně. V roce 1825 po strýci přijal příjmení Whitworth (\"Whitworth–Aylmer\") a téhož roku byl povýšen na generála. \n\nV letech 1830–1835 byl generálním guvernérem v Kanadě (respektive v provincii Dolní Kanada - Québec). Do funkce byl jmenován na počátku vlády Viléma IV., který měl s rodinou Aylmerů přátelské vztahy. Aylmer se do úřadu dostal bez jakýchkoli předchozích zkušeností s civilní administrativou a projevil naprostý nedostatek politických schopností pro zvládnutí začínajících rebelií, které vyvrcholily koncem 30. let 19. století. Mimo jiné striktně prosazoval užívání angličtiny ve francouzsky mluvících oblastech. Odvolán byl v roce 1835 a jeho nástupcem se stal hrabě z Gosfordu. Mimo aktivní službu byl povýšen na generála (1841) a získal velkokříž Řádu lázně (1836). \n\nV roce 1801 se oženil s Louise Call (1778–1862), která se v Kanadě věnovala charitě. Jejich manželství zůstalo bez potomstva a titul barona zdědil Matthewův mladší bratr admirál Frederick Aylmer (1777–1858). Další bratr Henry Aylmer (1776–1798) se utopil v Rusku, kde pobýval se strýcem Charlesem Whitworthem. Nejmladší bratr James Thomas Aylmer (1785–1813) zemřel v Indii. \n\n"}
{"id": "1557402", "url": "https://cs.wikipedia.org/wiki?curid=1557402", "title": "Matthew Aylmer", "text": "Matthew Aylmer\n\nMatthew Aylmer, 1. baron Aylmer (\"Matthew Aylmer, 1st Baron Aylmer of Balrath\") (1650, Irsko – 18. srpna 1720, Londýn, Anglie) byl britský admirál, účastník dynastických válek přelomu 17. a 18. století. Za války o španělské dědictví dosáhl hodnosti admirála a byl vrchním velitelem ve Středomoří. Angažoval se také v politice jako dlouholetý poslanec parlamentu a v administrativě královského námořnictva. V roce 1718 byl povýšen na barona.\n\nPocházel z anglické šlechtické rodiny usazené od 17. století v Irsku, narodil se jako druhorozený syn statkáře Sira Christophera Aylmera (1620–1671). Původně sloužil v armádě, v roce 1677 přešel do služeb Royal Navy, v počátcích své kariéry profitoval na přízni vévody z Buckinghamu. V roce 1688 byl povýšen na kapitána, vzápětí podpořil Slavnou revoluci a zúčastnil se nástupnických bojů ve službách Viléma Oranžského, souběžně sloužil i v armádě a v roce 1690 se stal podplukovníkem jezdectva. Poté vynikl v devítileté válce, bojoval v bitvě u Bantry Bay, v níž padl jeho bratr George. V rychlém sledu dosáhl hodností kontradmirála (1693) a viceadmirála (1694), pod Edwardem Russellem byl zástupcem velitele ve Středomoří. Kromě toho byl aktivním politikem, v letech 1695–1710 byl poslancem Dolní sněmovny za stranu whigů (nejprve za přístav Portsmouth, od roku 1697 za Dover), angažoval se také ve správě námořnictva ve funkci mimořádného komisaře Royal Navy (1694–1702). V době míru koupil venkovské sídlo v Kentu, vlastnil též dům v Londýně.\n\nZúčastnil se války o španělské dědictví, v roce 1708 dosáhl hodnosti admirála a na návrh Edwarda Russela se stal vrchním velitelem ve Středomoří (1709–1711). Post musel opustit po vítězství toryů ve volbách, jako argument odvolání schopného námořníka byl použit fakt, že při střetu s francouzskou flotilou v červenci 1710 dokázal zajmout jen jednu nepřátelskou loď. Téhož roku také ztratil poslanecký mandát. Po nástupu Jiřího I. byl znovu jmenován vrchním velitelem ve Středomoří (1714–1718), zároveň se stal guvernérem v Greenwichi (1714–1720). V letech 1715–1720 byl znovu poslancem Dolní sněmovny a v letech 1717–1718 lordem admirality. V roce 1718 odešel do výslužby a byl povýšen na barona (titul platil pouze pro Irsko, takže nadále byl zároveň členem Dolní sněmovny). V letech 1718–1720 zastával čestnou funkci kontradmirála Velké Británie. Zemřel v Greenwichi.\n\nZ manželství se Sarah Ellis měl tři děti. Dědicem baronského titulu byl jediný syn Henry Aylmer, 2. baron Aylmer (1681–1754), který byl poslancem Dolní sněmovny a poté řadu let zastával funkci inspektora v úřadu nejvyššího mincmistra (1727–1754). Dcera Elizabeth (1682–1763) se provdala za admirála Johna Norrise (1670–1749). Současným představitelem rodu je Julian Aylmer, 14. baron Aylmer (*1951).\n\nKromě této rodové linie existuje ještě starší rodová větev, která získala v roce 1622 titul baroneta a v letech 1550–1935 byl jejím sídlem hrad \"Donadea Castle\" v Irsku. Tuto rodovou linii dnes reprezentuje Sir Richard John Aylmer, 16. baronet (*1937).\n\n"}
{"id": "1557414", "url": "https://cs.wikipedia.org/wiki?curid=1557414", "title": "Ugandská kuchyně", "text": "Ugandská kuchyně\n\nUgandská kuchyně byla ovlivněna především anglickou, arabskou a indickou kuchyní. Používá hlavně ryby, maso (vepřové, kuřecí, hovězí, kozí a skopové), arašídy, zeleninu, brambory, batáty (sladké brambory), banány a další tropické ovoce.\n\n\n"}
{"id": "1557420", "url": "https://cs.wikipedia.org/wiki?curid=1557420", "title": "Vzestupná cesta", "text": "Vzestupná cesta\n\nVzestupná cesta byla součástí staroegyptských pyramidových komplexů. Spojovala Údolní chrám se zádušním chrámem.\n\nVzestupné cesty tvořily úzké, zakryté kamenné chodby. Byly slabě osvětleny drobnými štěrbinami ve stropě. Kvůli jejich značné délce (181 až 1500 metrů) se často stávaly dopravní překážkou, proto pod nimi proto byly budovány podjezdy. První známou vzestupnou cestu nechal vybudovat faraon 4. dynastie Snofru. Od 5. dynastie se jejich zdi začaly zdobit reliéfy. Vzestupná cesta Senusreta I. byla vyzdobena sloupy se sochami. Jednalo se však spíše o podlouhlý interiér, který kombinoval prostorově oddělené, ale funkčně úzce související budovy. Ve Střední říši byly vzestupné cesty z obou stran chráněny cihlovou ohradní zdí. Vedle uzavřené vzestupné cesty tak fakticky vznikala otevřená vzestupná cesta, která byla využívána především při Amon-Reových slavnostech.\n\n"}
{"id": "1557433", "url": "https://cs.wikipedia.org/wiki?curid=1557433", "title": "Ohradní zeď (starověký Egypt)", "text": "Ohradní zeď (starověký Egypt)\n\nOhradní zeď je prvek staroegyptské architektury, který ohraničoval pyramidové a chrámové komplexy nebo města.\n\nOhradní zdi sloužily k vymezení chrámových a pyramidových komplexů od okolního osídlení, ale také k ochraně chrámů před občanskými nepokoji a invazemi. Kolem měst se nejčastěji stavěly v období Nové říše. Byly budovány z vepřovic. Aby se zabránilo jejich poničení, mnoho z nich bylo vybaveno zaobleným cimbuřím. Někdy byly jejich součástí rovněž Bollwerky a brány. Obvykle byly stavěny podle konvexně-konkávní křivky, což mělo buď pouze symbolický význam (spojitost s staroegyptským bohem Nunem), nebo se jednalo o způsob, jak zabránit vznikání trhlin ve zdi.\n"}
{"id": "1557436", "url": "https://cs.wikipedia.org/wiki?curid=1557436", "title": "Ritinis", "text": "Ritinis\n\nRitinis je kolektivní sport pocházející z Litvy.\n\nHraje se na fotbalovém hřišti, na každé straně je šest hráčů v poli a brankář. Utkání se dělí na dva poločasy po dvaceti minutách. Cílem je hodit kotouč z tvrdé pryže o váze 600 až 700 gramů zvaný „rypka“ do soupeřovy branky. Hráči protivníka se snaží kotouč zastavit zahnutými pálkami zvanými „ritmuša“. Za zásah branky se udělují tři body, za umístění kotouče za základní čáru soupeře se uděluje jeden bod.\n\nRitinis pochází ze středověké litevské lidové hry. První soutěžní pravidla zveřejnil v roce 1923 Karolis Dineika. V roce 1961 se konalo první mistrovství země a v roce 1973 byla založena národní federace. Ritinis je soutěžní disciplínou na hrách TAFISA.\n\n \n"}
{"id": "1557440", "url": "https://cs.wikipedia.org/wiki?curid=1557440", "title": "Horoatu Crasnei", "text": "Horoatu Crasnei\n\nHoroatu Crasnei () je rumunská obec v župě Sălaj. Žije zde obyvatel. Obec se skládá ze čtyř částí.\n\n\n"}
{"id": "1557443", "url": "https://cs.wikipedia.org/wiki?curid=1557443", "title": "Požár v domově pro hendikepované ve Vejprtech", "text": "Požár v domově pro hendikepované ve Vejprtech\n\nDne 19. ledna 2020 v ranních hodinách došlo k tragickému požáru v domově pro hendikepované ve městě Vejprty v Ústeckém kraji. K požáru došlo ve společenském pokoji centra Kavkaz, následkem požáru přišlo 8 klientů domova o život. Dům provozuje Městská správa sociálních služeb Vejprty. Jednalo se druhý nejtragičtější požár v historii samostatné České republiky.\n\nPožár vypukl 19. ledna 2020 po 4. hodině ranní ve společenské místnosti. Na místo jako první dorazil sbor místních dobrovolných hasičů. Na místo bohužel nemohli dorazit profesionální hasiči z Německa, ačkoliv to měli místu tragédie nejblíže, na místo nemohl dorazit kvůli nepříznivému počasí ani záchranářský vrtulník z Prahy. Po páté hodině na místo dorazili záchranáři z Čech i Německa. Záchranáři zraněné rozvezli do nemocnic v Chomutově, Mostu a v Kadani.\n\nPříčiny požárů se momentálně vyšetřují. Příčinou požáru byla manipulace s ohněm. Za místo vzniku požáru byl vyšetřovateli označen gauč ve společenské místnosti. Policie prozatímně požár vyšetřuje jako obecné ohrožení z nedbalosti. Vyšetřovatelé vyloučili, že by za požárem stál někdo zvenčí, kdo do domova neměl přístup. Vedení domova pro hendikepované podezírá z úmyslného zapálení tři své klienty.\n\nNásledkem požáru zemřelo 8 klientů domova, další čtyři lidé mají vážná zranění. Při požáru utrpělo zranění dalších přibližně 30 lidí, většinou se nadýchali zplodin. Dům je určen osobám od 18 do 64 let věku, s lehkým, středním i těžkým stupněm mentálního postižení, popř. s kombinovanými vadami. Kromě klientů musel být do nemocnice odvezen i místostarosta města Vlastimír Volín (STAN), který přispěchal na pomoc mezi prvními.\n\nPožáru si všimla i zahraniční média. Na místo požáru přijel i Andrej Babiš, který slíbil pomoc vlády. Pomoc nabídl i Ústecký kraj a okolní obce. Prezident Miloš Zeman oznámil, že 28. října 2020 vyznamená jedno ze zasahujících policistů, který skončil po zásahu v nemocnici. Starostka Jitka Gavdunová (ODS) také vyzdvihla jednání místostarosty Vlastimíra Volína, který kvůli záchraně životů skončil na nemocničním lůžku.\n\n"}
{"id": "1557447", "url": "https://cs.wikipedia.org/wiki?curid=1557447", "title": "Arabia Petraea", "text": "Arabia Petraea\n\nArabia Petraea byla provincií Římské říše.\n\nVznikla v roce 106 po připojení Nabatejské říše a jejího hlavního města Petra císařem Trajánem. Její území zahrnovalo zhruba oblast Sinaje a západně od dnešního Jordánska. Arabia Petraea patřila k císařským provinciím a byla spravována legátem s pretoriánskou hodností. Sousedila s provinciemi Aegyptus na západě, Judeou (od roku 135 Syria Palaestina) na severozápadě a Sýrie na severu. Na jihu byl Akabský záliv a na východě Arabia Deserta. Jako pohraniční provincie zahrnovala poušť osídlenou arabskými kmeny a hraničila s parthskými okrajovými oblastmi.\n\nAčkoli ji hrozil eventuální útok od Parthů a Palmýrců, netrpěla neustálými vpády, kterým čelili v jiných oblastech na římských hranicích, jako Germania nebo severní Afrika.\n"}
{"id": "1557453", "url": "https://cs.wikipedia.org/wiki?curid=1557453", "title": "James Stewart, 4. vévoda z Lennoxu", "text": "James Stewart, 4. vévoda z Lennoxu\n\nJames Stewart, 4. vévoda z Lennoxu (\"James Stewart, 4th Duke of Lennox, 1st Duke of Richmond, 4th Earl of Darnley, 4th Baron dAubigny, Darnley, Dalkeith, Torboltoun and Aberdour, 3rd Baron Clifton of Leighton Bromswold\") (6. dubna 1612, Skotsko – 30. března 1655, Skotsko) byl anglický dvořan a vojevůdce z vedlejší linie královského rodu Stuartovců. Od dětství jako dědic skotských šlechtických titulů zastával vysoké hodnosti u dvora, byl rytířem Podvazkového řádu a v roce 1641 získal anglický titul vévody z Richmondu. Za anglické občanské války se jako příbuzný Karla I. vojensky angažoval v královské armádě. Do smrti byl formálním držitelem řady vysokých funkcí a byl pohřben v rodinné hrobce ve Westminsterském opatství. Jeho manželkou byla Mary Villiers (1622–1685), dcera 1. vévody z Buckinghamu.\n\nPocházel z vedlejší linie královského rodu Stuartovců, byl nejstarším synem Esme Stewarta, 3. vévody z Lennoxu (1579–1624). Po otci zdědil v roce 1624 skotské rodové tituly a zároveň dědičnou hodnost nejvyššího komořího ve Skotsku (1624–1655), od roku 1626 byl ve Skotsku též dědičným lordem velkoadmirálem (funkci převzal osobně v roce 1633). Od dětství žil u dvora svého vzdáleného bratrance Karla I., kde byl od roku 1625 královským komořím. V roce 1632 získal titul španělského granda I. třídy a v roce 1633 obdržel Podvazkový řád. Po matce zdědil v roce 1637 baronát Clifton a s tímto titulem vstoupil do anglické Sněmovny lordů, později byl v Anglii povýšen na vévodu z Richmondu (1641). V letech 1641–1642 zastával funkci lorda strážce pěti přístavů (tento post převzal po zemřelém 2. hraběti ze Suffolku, s nímž byl též vzdáleně spřízněn. \n\nNa počátku občanské války se jako bratranec krále Karla I. postavil na královskou stranu. V roce 1643 strávil několik měsíců v zahraničním exilu, ale pak se vrátil do Anglie a zúčastnil se obrany Oxfordu proti parlamentní armádě, bojoval také v bitvě u Naseby. V roce 1644 byl jmenován lordem nejvyšším komořím v Anglii a funkci formálně užíval i po popravě Karla I., stejně tak do smrti zastával dědičné hodnosti ve Skotsku. Konec života strávil v ústraní na svých statcích ve Skotsku, kde také zemřel, pohřben byl ve Westminsterském opatství. \nV roce 1637 se oženil s Mary Villiersovou (1622–1685), dcerou 1. vévody z Buckinghamu. Ta byla v době sňatku již vdovou po lordu Charlesu Herbertovi, mladším synovi 4. hraběte z Pembroke. Z jejich manželství pocházely tři děti, dědicem vévodských titulů byl syn Esme Stewart (1649–1660), který zemřel v dětství. Dcery Mary Stewart (1651–1668) byla manželkou generála Richarda Butlera, 1. hraběte z Arranu, syna 1. vévody z Ormonde.\n\nV této linii vymřel rod Stewartů v roce 1672, krátce nato udělil vévodské tituly z Richmondu a z Lennoxu král Karel II. svým nemanželským synům.\n\n"}
{"id": "1557454", "url": "https://cs.wikipedia.org/wiki?curid=1557454", "title": "Theophilus Howard, 2. hrabě ze Suffolku", "text": "Theophilus Howard, 2. hrabě ze Suffolku\n\nTheophilus Howard, 2. hrabě ze Suffolku (\"Theophilus Howard, 2nd Earl of Suffolk, 2nd Baron Howard de Walden\") (13. srpna 1584, Audley End House, Anglie – 3. června 1640, Londýn, Anglie) byl anglický šlechtic a dvořan z významného rodu Howardů. Od roku 1610 zasedal ve Sněmovně lordů a zastával řadu funkcí ve správě několika hrabství. Za vlády Karla I. získal Podvazkový řád a byl lordem strážcem pěti přístavů (1628–1640).\n\nPocházel z významné šlechtické rodiny Howardů, narodil se jako nejstarší syn prvního ministra a nejvyššího komořího Thomase Howarda, 1. hraběte ze Suffolku a jeho druhé manželky Katherine Knyvett (1564–1633). Studoval v Cambridge, v letech 1603–1605 absolvoval kavalírskou cestu po Francii a Itálii, po návratu do Anglie působil mimo jiné v justici a od mládí zastával řadu čestných funkcí v různých hrabstvích, jako dobrovolník sloužil také v armádě. V letech 1605–1610 byl členem Dolní sněmovny a v roce 1610 byl jako baron \"Howard z Waldenu\" povolán do Sněmovny lordů. Od roku 1614 do smrti byl lordem místodržitelem v hrabstvích Cumberland, Westmorland a Northumberland, v letech 1616–1635 byl kapitánem královské gardy, dále zastával posty nejvyššího sudího v Dorsetu (1621–1640) a Suffolku (1624–1640). I když v Horní sněmovně zasedal již od roku 1610, titul hraběte ze Suffolku zdědil po otci až v roce 1626. Po otci zároveň převzal další tři místodržitelské úřady ve třech hrabstvích (Suffolk, Dorset, Cambridgeshire, 1626–1640), od roku 1626 byl též členem Tajné rady a zastával řadu dalších čestných funkcí. V roce 1627 získal Podvazkový řád a po smrti vévody z Buckinghamu převzal ještě úřad lorda strážce pěti přístavů (tuto funkci po něm pak převzal Buckinghamův zeť vévoda z Lennoxu).\n\nS manželkou Elizabeth Home (1599–1633), dcerou hraběte z Dunbaru, měl devět dětí, z nichž tři synové postupně zdědili titul hraběte ze Suffolku.\n\n"}
{"id": "1557455", "url": "https://cs.wikipedia.org/wiki?curid=1557455", "title": "TLR4", "text": "TLR4\n\nToll-like receptor 4 je protein, u člověka kódovaný genem \"TLR4\". TLR4 je transmembránový protein, patřící do rodiny toll-like receptorů, které patří mezi pattern-recognition receptory (PRR). Jeho aktivace vede ke spuštění intracelulární signální dráhy NF-κB, produkci pro-zánětlivých cytokinů a aktivaci odpovědi vrozené imunity. Jeho nejznámějším ligandem je lipopolysacharid (LPS), složka přítomná na vnější membráně gramnegativních bakterií, ale i na některých grampozitivních bakteriích. Mezi další ligandy patří některé virové proteiny, polysacharidy a různé endogenní proteiny, jako například nízkodenzitní lipoprotein (LDL), beta-defensiny a proteiny teplotního šoku (HSP). \n\nTLR4 byl zároveň označen jako CD284 (diferenciační skupina 284). Molekulární váha TLR4 je přibližně 95kDa.\n\nTLR4 je patří do rodiny toll-like receptorů (TLR), která zastává zásadní roli při rozpoznání patogenů a aktivaci vrozené imunity. Rozeznávají s patogeny asociované molekulární vzory (PAMPs), které jsou exprimovány na infekčních agens, a zprostředkovávají produkci cytokinů, potřebných pro vývoj účinné imunity. TLR jsou vysoce konzervované od Drosophily až po člověka a vyznačují se funkční a strukturní podobností. Různé TLR vykazují rozdílné vzory exprese. Tento receptor je nejvíce exprimován na placentě, ve slezině a v myelomonocytické subpopulaci leukocytů.\n\nJe známě, že TLR4 kooperuje s proteiny LY96 (rovněž známým jako MD2) a CD14, aby došlo ke zprostředkování signálních transdukčních událostí vyvolaných lipopolysacharidem (LPS), který se nachází u většiny gamnegativních bakterií. Mutace v tomto genu jsou spojovány s rozdíly v odpovědi vůči LPS. Signalizace u TLR4 probíhá tvorbou komplexu mezi extracelulární na leucinové repetice bohatou doménou a intracelulárním toll/interleukin-1 receptorovou doménou (TIR). Stimulace prostřednictvím LPS indukuje řadu interakcí s několika pomocnými proteiny, které tvoří TLR4 komplex na buněčném povrchu. Nejprve je LPS rozeznán vazbou na lipopolysacharid vázající protein (LBP). LPS-LBP komplex přenáší LPS dále na CD14. CD14 je protein s glykofosfatidylinositolovou (GPI) kotvou, zanořenou v membráně, který váže LPS-LBP komplex a usnadňuje přenos LPS na protein MD2, asociovaný s extracelulární doménou TLR4. Vazba LPS spouští dimerizaci MD2 s TLR4 a konformační změna TLR4 je pak rozhodující pro nábor adaptorových proteinů, nesoucích TIR domény, nezbytných pro přenos signálu uvnitř buňky.  \n\nBylo nalezeno několik transkripčních variant TLR4, ale jejich protein kódující potenciál zůstává u většiny neznámý.\n\nPo rozpoznání LPS vedou konformační změny u TLR4 k navázání intracelulárních TIR domén, které obsahují adaptorové proteiny. Tyto adaptory jsou spojeny s TLR4 prostřednictvím homofilních interakcí mezi doménami TIR. Existují čtyři adaptorové proteiny, zapojené do dvou hlavních intracelulárních signálních drah. \n\nMyD88 závislá dráha je regulována prostřednictvím dvou proteinů asociovaných s adaptory: proteinem primární odpovědi myeloidní diferenciace 88 (MyD88) a proteinovým adaptérem obsahujícím IR doménu (TIRAP). TIRAP-MyD88 reguluje fázi časné aktivace NF-kB a produkci prozánětlivých cytokinů. MyD88 signalizace zahrnuje aktivaci kináz asociovaných s IL-1 receptorem (IRAK) a adaptorového proteinů TRAF6. TRAF6 idukuje aktivaci TAK1 kinázy, která dále vede k aktivaci kaskád mitogenem aktivované proteinkinázy (MAP kinázy) a IκB kinázy (IKK). Signální dráha IKK vede k aktivaci transkripčního faktoru NF-kB, zatímco MAPK kaskády aktivují jiný transkripční faktor: AP-1. Avšak obě hrají roli v expresi prozánětlivých cytokinů. Aktivace NF-kB prostřednictvím TAK-1 probíhá v proteinovém komplexu (signalosomu), tvořeném skafoldovým proteinem zvaným NEMO. Součástí signalosomu jsou dvě různé kB kinázy, které se nazývají IKKα a IKKβ. IKK-β fosforyluje IκB, což způsobí jeho degradaci a umožní jadernou translokaci transkripčního faktoru NF-kB.\n\nMyD88 nezávislá dráha je regulovaná prostřednictvím adaptorových proteinů TRIF, obsahujících TIR doménu, a TRAM. TRAM-TRIF prostřednictvím proteinu TRAF3 aktivují transkripční faktor IRF3, který indukuje produkci interferonů typu I.\n\nPátým adaptorovým proteinem obsahujícím doménu TIR je Sterile α and HEAT (SARM). Jedná se však o inhibitor TLR4 signální dráhy. Aktivace SARM prostřednictvím vazby LPS inhibuje TRIF zprostředkovanou dráhu, avšak neinhibuje MyD88 závislou dráhu. Tento mechanismus slouží k regulaci nadměrné aktivace v reakci na LPS, která může vést k poškození vyvolanému zánětem, například k sepsi.\n\nKe vzniku TLR4 došlo divergencí TLR2 a TLR4 před asi 500 miliony lety, v době těsně před začátkem evoluce obratlovců. Porovnání sekvencí exonů TLR4 člověka a lidoopů prokázalo, že lidská varianta TLR4 se od našeho posledního společného předka s šimpanzi takřka nezměnila. Lidské a šimpanzí TLR4 exony se liší pouze třemi substitucemi, zatímco lidské a paviání jsou si v extracelulární doméně podobné z 93,5%. Nicméně, lidé mají v TLR4 větší počet předčasných stop kodonů, než ostatní hominidé.Ve studii porovnávající 158 lidí z různých částí světa mělo 0,6% jedinců nonsense mutaci. To naznačuje, že na lidský TLR4 působí slabší evoluční tlak než na nám příbuzné primáty. Distribuce lidských polymorfismů TLR4 odpovídá migraci mimo Afriku a je pravděpodobné, že tyto polymorfismy vznikly v Africe ještě před migrací na jiné kontinenty.\n\nBylo zjištěno, že TLR4 interaguje s:\n\n\nIntracelulární transport TLR4 je závislý na GTPáze Rab-11a. Knockdown Rab-11a má za následek omezený přesun TLR4 do fagosomů obsahujících \"E. coli\" a následné snížení transdukce signálu MyD88 nezávislou dráhou.\n\nU lidské varianty TLR4 byla identifikována řada jednonukleotidových polymorfismů (SNP) a u některých z nich byla zjištěna souvislost se zvýšenou citlivostí na gramnegativní bakteriální infekce nebo s rychlejší progresí a závažnějším průběhem sepse u vážně nemocných pacientů.\n\nProtein Fetuin-A, který patří mezi endogenní ligandy TLR4, usnadňuje vazbu lipidů na receptory, čímž vyvolává rezistenci na inzulin.\n\nExprese TLR4 může být detekována u mnoha nádorových buněk a buněčných linií. TLR4 aktivuje NF-kB a MAP kinázovou dráhu, což implikuje možnou přímou roli buněčně autonomní signalizace TLR4 při regulaci karcinogeneze, zejména prostřednictvím zvýšené proliferace nádorových buněk, inhibice apoptózy a metastázování. Signalizace TLR4 může také přispívat k rezistenci vůči paclitaxelu, který se používá jako cytostatikum v léčbě karcinomu prsu, a rezistenci vůči siRNA terapii, využívané v terapii karcinomu prostaty. U 63% pacientek trpících karcinonem prsu, byla detekována exprese TLR4 na buňkách karcinomu a úroveň exprese nepřímo korelovala s přežitím. Navíc, nízká exprese MyD88 korelovala se sníženou metastázou do plic a sníženou expresí chemokinů CCL2 a CCL5. Nejvyšší exprese TLR4 v porovnání s ostatními TLR byla zaznamenána u linie lidského karcinomu prsu MDA-MB-231 a knockdown TLR4 vedl ke snížení proliferace i snížení hladin IL-6 a IL-8. Ovšem TLR4 signalizace v imunitních buňkách nádorového mikroprostředí může vést jak k produkci prozánětlivých cytokinů (TNF, IL-1β, IL-6, IL-18, atd.), tak protizánětlivých cytokinů (IL-10, TGF-β, atd.). Zároveň může podporovat produkci angiogenních mediátorů (VEGF, EGF, TGF-β, atd.). Toto může působit na polarizaci makrofágů asociovaných s nádory, přeměnu fibroblastů na fibroblasty podporující nádor, také přeměnu dendritických buněk v pro-nádorové a v neposlední řadě pro-tumorigenních aktivaci nezralých myeloidních buněk a jejich přeměnu na myeloidní supresorové buňky (MDSC). TLR signalizace je spojována a akumulací a funkcí MDSC v místě nádoru a také se schopností mezenchymálních stromálních buněk čelit protinádorové imunitě zprostředkované NK buňkami. U HepG2 hepatoblastomových buněk LPS zvýšil hladiny TLR4, buněčnou proliferaci a rezistenci vůči chemoterapii. Tyto jevy bylo možné zvrátit knockdownem genu pro TLR4. LPS stimulace podobně působila i na buněčnou linii lidské rakoviny jater H7402, kde bylo možné projevy zvrátit inhibicí STAT3. Kromě úspěšného využití BCG pro terapii rakoviny močového měchýře, byly v léčbě skvamocelulárního karcinomu, karcinomu žaludku a karcinomu děložního hrdla zaznamenány úspěchy i při orální aplikaci streptokoků připravených lyofilizací se současným využitím ligandů TLR4 / TLR2 - derivátů muramyldipeptidu.\n\nAktivace TLR4 při intrauterinních infekcích vede k deregulaci syntézy prostaglandinů, což vede ke kontrakci hladkého svalstva dělohy.\n\nPřestože je TLR4 tradičně známý jako receptor pro LPS, váže i řadu jiných lipidů. Původce nejčastější a nejzávažnější formy malárie převážně v Africe - \"Plasmodium falciparum,\" produkuje glykofosfatidylinositol, který může aktivovat TRL4. Dva objevené SNP u TLR4 jsou koexprimovány s vysokou penetrací v afrických populacích: TLR-4-Asp299Gly and TLR-4-Thr399Ile. Tyto polymorfismy jsou spojeny se zvýšenou produkcí imunomodulačního IL-10 prostřednictvím TLR4 signalizace a následným snížením produkce prozánětlivých cytokinů. Bodová mutace u TLR-4-Asp299Gly silně koreluje se zvýšenou infekcí \"Plasmodium falciparum,\" což naznačuje, že mutace brání TLR4 v silné odpovědi proti alespoň některým plasmodiálním infekcím. Míra infekce malárie a související morbidita jsou sice v populaci s TLR-4-Asp299Gly vyšší, zdá se však, že úmrtnost klesá. To může naznačovat, že malárie pro svou patogenezi alespoň částečně využívá produkce cytokinů. Díky snížení produkce cytokinů vlivem mutace sice může docházet ke zvýšené vnímavosti k infekci, ovšem zdá se, že úmrtnost se snižuje.\n\nKromě toho je TLR4-D299G spojován s agresivním kolorektálním karcinomem u člověka. Ukázalo se, že lidské adenokarcinomy tlustého střeva pacientů s TLR4-D299G byly častěji v pokročilém stadiu s metastázami, než pacienti s jinou variantou. Stejná studie prokázala, že buňky střevního epitelu (Caco-2) exprimující TLR4-D299G prošly epiteliálně-mezenchymální tranzicí a morfologickými změnami spojenými s progresí nádoru, zatímco buňky střevního epitelu s obvyklou variantou TLR4 nikoliv.\n\nBěhem výzkumu možné souvislosti mezi TLR4 receptorem a nadměrnou konzumací alkoholu, bylo zjištěno, že po manipulaci genů zodpovědných za expresi TLR4 a GABA receptorů u hlodavců navyklých k nadměrnému pití, došlo u zvířat k výraznému snížení tohoto chování. Navíc je známo, že ethanol může i bez přítomnosti LPS aktivovat signální dráhy TLR4.\n\nVysoké hladiny TLR4 a M2 makrofágů asociovaných s nádory jsou spojeny s náchylností ke zvýšenému růstu nádorů u myší po spánkové deprivaci. Geneticky modifikované myši neprodukující TLR4 naopak vykazovaly normální růst rakoviny.\n\nBylo prokázáno, že TLR4 má významný podíl na dlouhodobých vedlejších účincích opioidních analgetik. Byly testovány různé ligandy μ-opioidního receptoru a bylo zjištěno, že působí zároveň jako agonisté i antagonisté TLR4, přičemž opioidní agonisté, jako je morfin, jsou také agonisté TLR4, zatímco opioidní antagonisté, jako je naloxon, byli shledáni antagonisty TLR4. Aktivace TLR4 vede k uvolňování prozánětlivých cytokinů včetně TNF-α a interleukinu 1 a předpokládá se, že konstantní uvolňování těchto mediátorů v nízké hladině po čase snižuje účinnost léčby opioidy a má podíl na vývoji tolerance na opioidní analgetika. Vlivem dlouhodobého užívání opiodních léčiv dochází ke spuštění vedlejších účinků jako je hyperalgezie a alodynie. Léčiva, která působí proti účinkům TNF-α a IL-1, zvyšují analgetické účinky opioidů a zároveň snižují rozvoj tolerance i ostatních vedlejších účinků. Stejné účinky byly zaznamenány při podání léčiv blokujících samotný TLR.\n\nDále bylo zjištěno, že odpověď TLR4 na opioidní léčiva je nezávislá na enantiomeru, takže „nepřirozené“ enantiomery opioidních léčiv, jako je morfin a naloxon, které postrádají afinitu k opioidním receptorům, stále vykazují afinitu k TLR4. Z toho vyplývá, že nepřirozené enantiomery opioidních antagonistů, jako je (+)-naloxon lze využít k blokování aktivity TLR4, zatímco analgetická aktivita zprostředkovaná μ-opioidním receptorem zůstává zachována. To může být také důvodem příznivého účinku velmi nízké dávky naltrexonu na opioidní analgezii.\n\nMorfin působí prozánětlivě vazbou na protein MD2, který se následně vážně na TLR4. Morfinem indukovaná aktivace TLR4 působí proti potlačování bolesti opioidy a zvyšuje vývoj tolerance a závislosti na opioidech, má vliv na zneužívání drog a podílí se na dalších negativních účincích, jako je respirační deprese a hyperalgezie. Léčiva zacílená na TLR4 by mohla léčbu bolesti na bázi opioidů zlepšit.\n\n\n\nOd prosince 2009 byl vyvíjen jako lék proti těžké sepsi. Avšak později bylo zjištěno, že jeho účinky jsou nedostačující a bylo navrženo jiné využití - v léčbě některých závažných případů chřipky. Ačkoli neléčí samotný virus, lze jej použít proti masivní imunitní reakci zvané cytokinová bouře, která je hlavní příčinou úmrtnosti na těžkou chřipku.\n\n"}
{"id": "1557465", "url": "https://cs.wikipedia.org/wiki?curid=1557465", "title": "Fynbos", "text": "Fynbos\n\nFynbos (výslovnost (/ˈfeɪnbɒs/) je zvláštní typ nízké keřovité vegetace, typický pro Kapskou květennou oblast na úplném jihu Afriky. Výraz pochází z afrikánštiny a v překladu znamená „jemné křoví“. \n\nPodobně jako jeho analogie v jiných oblastech světa, například středomořské makchie nebo kalifornský chaparral, se i fynbos vyvíjí v oblastech, kde převládá středomořský typ klimatu, tedy horká suchá léta a mírné deštivé zimy. Dalším klíčovým faktorem pro vegetaci fynbosu jsou živinami extrémně chudé a mělké půdy na tvrdých sedimentárních horninách a zásadní nedostatek živin, především fosforu. Tyto podmínky neumožňují existenci stromů a nutí rostliny k nejrůznějším adaptacím.\n\nV porostech převládají tři základní typy rostlinː mohutnější keřovité \"proteoidy\", tedy zástupci čeledi proteovité (\"Proteaceae\"); drobnější \"erikoidy\", což jsou převážně vřesovce, kterých ve fynbosu roste mimořádně velké množství druhů, ale též zástupci bobovitých, vítodovitých, řešetlákovitých či vrabečnicovitých s drobnými, neopadavými listy; a konečně tzv. \"restioidy\" – traviny z čeledi lanovcovité (\"Restionaceae\") s tuhými, bezlistými stonky. Dále se zde lze setkat s mnoha cibulovinami, přečkávajícími nepříznivé suché léto ve vegetativním stadiu. Oproti běžným podobným biotopům je nápadná absence pravých trav z čeledi lipnicovitých a jen malé zastoupení jednoletých terofytů. Vyskytuje se zde značné množství endemických rostlin, včetně celých čeledí jako \"Penaeaceae\" nebo \"Bruniaceae\".\n\nPro ekologický cyklus fynbosu je charakteristická absence velkých býložravců, které by malá produkce biomasy v této vegetaci neuživila, a pravidelné požáry, které čistí prostor a dodávají do systému živiny. Na úživnějších substrátech přechází fynbos do bohatší keřovitotravinné formace jménem renosterveld.\n\nVelké plochy původního fynbosu byly zničeny vypalováním a přeměnou na pastviny pro dobytek, ohrožujícím faktorem je také výsadba a invazní šíření nepůvodních dřevin, především středomořské borovice hvězdovité nebo australských akácií. Jiné jsou předmětem ochrany ve státních i soukromých přírodních rezervacích.\n\n"}
{"id": "1557467", "url": "https://cs.wikipedia.org/wiki?curid=1557467", "title": "Bitva o Vercelli", "text": "Bitva o Vercelli\n\nBitva o Vercellae, Vercelli, nebo také Bitva o Raudinskou pláň se uskutečnila 30. července roku 101 př. n. l. na pláni poblíž Vercellae v provincii Gallia Cisalpina (moderní severní Itálie). Germánsko-keltská konfederace pod vedením Kimberského krále Boiorixe byla poražena římskou armádou pod společným velením konzula Gaia Maria a prokonzula Quinta Lutatia Catula. Bitva znamenala konec germánské hrozby pro římskou republiku. \n\nV roce 113 př. n. l. ve velké míře migrující germánsko-keltská aliance v čele s Kimbry a Teutony vstoupila do římské sféry vlivu a napadla Noricum, které obývali Tauriskové, přátelé a spojenci Říma. Senát pověřil Gnaeuse Papiria Carba, jednoho z konzulů, aby vedl značnou římskou armádu k Noricu a vytlačil barbary. toto střetnutí později vešlo ve známost jako bitva o Noreiu, ve které barbaři zcela přemohli římské legie a způsobili jim ničivé ztráty. \n\nPo vítězství u Norei se kimbrové a teutoni přesunuli na západ směrem ke Galii. V roce 109 př. n. l., se pohybovali podél řeky Rhodanus k římské provincii Gallia Transalpina. K potlačení obnovené germánské hrozby byl vyslán římský konzul Marcus Junius Silanus. Silanus pochodoval se svou armádou na sever podél řeky Rhodanus, aby čelil migrujícím germánským kmenům. Zde se také střetl s kimbry přibližně 100 kilometrů severně od Arausia, kde došlo k další bitvě a Římané opět utrpěli další ponižující porážku. Germánské kmeny se poté přestěhovaly do zemí na severovýchod od Tolosy v jihozápadní Gálii. \n\nPro Římany představovala přítomnost germánských kmenů v Galii vážné ohrožení stability v oblasti a jejich prestiže. Lucius Cassius Longinus, byl jako jeden z konzulů roku 107 př. n. l. poslán do Gálie v čele jiné velké armády. Nejprve bojoval s Kimbry a jejich galskými spojenci Volky-Tektoságy kousek od Tolosy, i přes obrovskou převahu nepřátel je Římané obešli, ale bohužel pro Římany byli o několik dní později přepadeni při pochodu na Burdigalu. Následující Bitva u Burdigaly zničila naděje Římanů na definitivní porážku kimbrů, a tak germánská hrozba nadále pokračovala. \n\nV roce 106 př. n. l. Římani vyslali jejich největší armádu vůbec. Vrchní konzul toho roku, Quintus Servilius Caepio byl oprávněn použít osm legií ve snaze ukončit germánskou hrozbu jednou provždy. Zatímco Římané byli zaneprázdněni spojováním své armády, Volkové-Tektoságové se hádali se svými germánskými hosty a požádaly je, aby opustili jejich teritorium. Když Caepio dorazil, našel pouze místní kmeny, které se rozhodly nebojovat s nově příchozími legiemi. V roce 105 př. n. l. bylo Caepiovo velení pozastaveno, přičemž Gnaeus Mallius Maximus v Římě sestavil dalších šest legií. Mallius Maximus vedl posily vstříc Caepiovi, který byl poblíž Arausia. Bohužel pro římany se Caepio, který byl patricijcem, a Mallius Maximus, který byl „novus homo“ nepohodli. Caepio odmítl přijímat rozkazy od Mallia Maxima, který ho jako konzul hodnostně převyšoval. To vše vedlo k rozdělení římských sil na dvě armády tak nespolupracující, že se při zahájení bojů nechtěli ani navzájem podporovat. Mezitím germánské kmeny spojily své síly. Nejprve zaútočili a porazili Caepiovu armádu a poté s velkou převahou i armádu Mallia Maxima. Bitva o Arausio byla považována za největší římskou porážku od té, utrpěné v bitvě u Cannae během punských válek. \n\nV roce 104 př. n. l. se zdálo, že kimbrové a teutoni míří do Itálie. Římani poslali Gaia Maria, osvědčeného a schopného generála, v čele jiné velké armády. Germánské kmeny se nikdy nebyly schopny semknout, a tak si Marius podrobil volky-tektoságy a zajal jejich krále Copilla. V roce 103 př. n. l. Sulla, jeden z Mariusových poručíků, uspěl v přesvědčování germánského kmene Marsi, aby se stali přáteli a spojenci Říma, oddělili se od germánské konfederace a vrátili se do Germánie. V roce 102 př. n. l. Marius pochodoval proti Teutonům a Ambronům v Galii. Quintus Lutatius Catulus, Mariusův přítel měl za úkol udržet kimbry mimo Itálii. Catulusova armáda posléze utrpěla určité ztráty, když na něj zaútočili kimbrové poblíž Tridenta, v důsledku toho ustoupil a udržel tak svou armádu nadále bojeschopnou. Mezitím Marius porazil Ambrony a Teutony v bitvě u Aquae Sextiae v Gálii Narbonensis. \n\nV červenci 101 př. n. l. mířili kimbrové na západ podél břehů řeky Po. Bohužel pro ně se armády Mariuse a Catula spojily a tábořily kolem Placentie. Marius byl znovu zvolen konzulem (jeho pátý mandát) a byl proto ve vrchním velení. Začal vyjednávat s kimbry, kteří požadovali půdu, kde by se mohli usadit. Marius odmítl a namísto toho se snažil demoralizovat kimbry tím, že před nimi nechal potupně předvádět zajaté teutonské šlechtice. Ani jedna strana však skutečně neusilovala o vyjednávání, Římané neměli v úmyslu předat svou zemi zahraničním útočníkům a kimbrové věřili, že jsou v převaze. \n\nBěhem několika následujících dnů se armády přesunovali a konstantně měnily pozice. Římané zpočátku odmítali střet, Marius si však nakonec vybral optimální místo pro bitvu (otevřenou Raudinskou pláň) poblíž Vercellae, kde se pak se setkal s vůdcem kimbrů Boiorixem, aby se dohodli na čase a místě bitvy. Marius měl asi 52 000–54 000 mužů (hlavně těžkou pěchotu), kimbrové měli 120 000–180 000 válečníků. (Moderní historici jsou však poněkud skeptičtí ohledně těchto ohromujících čísel) \n\nTradičně se většina historiků domnívá, že se bitva odehrála v blízkosti moderního Vercelli v Piemontu v severní Itálii. Někteří historici se však domnívají, že „vercellae“ není správně a může odkazovat na jakoukoli těžební oblast na soutoku dvou řek. \n\nHistorici posledního období si myslí, že kimbrové kopírovali řeku Adige poté, co překročili Brennerský průsmyk, místo aby se „nepřiměřeně“ otočili na západ k modernímu Vercelli; tímto způsobem by místo bitvy bylo místo toho v moderním Polesine, možná poblíž moderního Roviga.\n\nDalším domnělým místem je vesnička Roddi v současné provincii Cuneo v Piemontu. \n\nDne 30. července 101 př. n. l. se na Raudinské pláni střetly nepřátelské strany. Na bojiště vyjelo 15 000 kimberských jezdců a následovalo je desítky tisíc členů kmene. Podle Plutarcha, Marius udělal poslední oběť bohům: „Marius si umyl ruce a zvedl je do nebe, slíbil, že obětuje 100 zvířat, pokud zvítězí.“ \n\nMarius rozdělil vlastní armádu na dvě části po 15 000 mužích, které tvořily křídla armády. Střed tvořil Catulus a jeho 24 000 méně zkušených legionářů. Marius převzal velení levého křídla a Sulla velel jízdě na pravém křídle. Marius také velmi rozumně postavil své linie směřujíce na západ, kimbrové pak museli bojovat se sluncem v očích. \n\nŘímané se na místo dostali jako první a slunce se odráželo od jejich zbroje. Kimbrové si následně pak podle Plutarcha mysleli, že obloha je v plamenech a byli velmi nervózní. Když římané vycítili jejich náhlou nervozitu, obratem zaútočili. Marius vedl své křídlo proti pravému křídlu kimbrů. Pochodoval do obrovského oblaku prachu vytvořeného čtvrt milionem mužů postupujících přes suchá pole. Když vyšel z oblaku, nenašel nepřítele, bitva se odehrávala někde jinde. Kimbrové se rozběhli v obrovském klínu směrem ke středu římské armády. Bohužel pro kimbry byli jejich jezdci zcela překvapeni nadřazenou římskou kavalérií pod vedením Sully. Kimbrijská jízda byla přinucena ustoupit zpět do hlavního torza své pěchoty a způsobila tím chaos. Když Catulus uviděl příležitost, vyslal svou pěchotu vpřed. Ostatní křídla římské armády se pak vrhla na kimbrijské boky a obklíčila je. Římské síly byly početně menší, ale lépe vycvičené a disciplinované. Kromě toho římští legionáři vynikali v boji zblízka. Letní teplo také působilo proti barbarům, kteří nebyli zvyklí bojovat v těchto teplotách (Římané žijící kolem Středozemního moře byli). Bitva se proměnila v zoufalý ústup kimberské armády, zastaveným až vozy sestavenými (jak bylo obvyklé mezi germánskými a keltskými národy) v zadní části bojiště. V tomto okamžiku se z bitvy stal masakr, který skončil, až když se kimbrové začali \"hromadně\" vzdávat. Boiorix a jeho šlechtici bojovali na život a na smrt, posléze pak byli všichni zabiti. Římané pak zaznamenali úplné a ohromující vítězství. \n\n"}
{"id": "1557471", "url": "https://cs.wikipedia.org/wiki?curid=1557471", "title": "Proclamation of Rebellion", "text": "Proclamation of Rebellion\n\nProclamation of Rebellion bylo prohlášení britského parlamentu o potlačení povstání amerických kolonií, oficiálně nazvané \"Prohlášení o potlačení povstání a pobuřování.\" Byla to reakce Jiřího III.na zprávy o bitvě na Bunker Hill na začátku americké revoluční války. \n\nProhlášení byl vydáno 23. srpna 1775 a označilo situaci vamerických koloniích za stav „otevřené a podporované vzpoury“. Nařizovalo představitelům Britské říše „aby se maximálně snažili vydržet a potlačit tuto vzpouru“. Prohlášení také povzbuzovalo subjekty v celé říši, včetně těch veVelké Británii aby ohlásili kohokoli, kdo pokračuje v \"zrádné korespondenci\" s rebely, aby je bylo možno potrestat. Král Jiří III. vydal prohlášení \"Proclamation of Rebellion\" ještě dříve než ministr pro záležitosti kolonií lord Dartmouth dostal kopii petice Olive Branch Petition, kterou pro anglického krále vypracoval druhý kontinentální kongres. Přestože král odmítl petici přijmout, \"Proclamation of Rebellion\" účinně posloužila jako odpověď. Dne 27. října 1775 kabinet lorda Northa (vedl vládu Jiřího III. od roku 1770 do 1782) rozšířil proklamaci ve své řeči \"Speech from the Throne\", v projevu, který král přečetl při zahájení zasedání parlamentu. V tomto projevu Jiří III. trval na tom, že vzpoura byla podporována „spiknutím zoufalců“, vůdců, jejichž proklamovaná věrnost králi nebyla upřímná; to, co rebelové opravdu chtěli, řekl král, bylo vytvoření „nezávislé říše“. Řeč ukázala, že král měl v úmyslu vypořádat se s krizí ozbrojenými silami a dokonce zvažoval „přátelské nabídky zahraniční pomoci“, aby potlačil povstání, aniž by postavil Brita proti Britovi. Proamerická menšina v parlamentu ho varovala, že tím vláda tlačí kolonisty k vyhlášení nezávislosti, a to i přesto, že mnozí koloniální vůdci trvali na tom, že si nezávislost nepřejí.\n\nDruhý kontinentální kongres vydal odpověď na proklamaci 6. prosince a uvedl, že zatímco oni byli vždy věrní králi, britský parlament nikdy neměl legitimní nárok na vládu nad kolonisty, neboť kolonie nebyly v britském parlamentu demokraticky zastoupeny. Kongres dále tvrdil, že je jeho povinností i nadále upozorňovat na porušování britské ústavy ze strany britského parlamentu. Dále Kongres uvedl, že pokud budou jejich příznivci ve Velké Británii potrestáni za „zvýhodňování, napomáhání nebo souhlas s americkou svobodou“, bude následovat odveta. Delegáti kongresu také uvedli, že stále doufají, že se vyhnou „pohromám občanské války“. \"Proclamation of Rebellion\" a \"Speech from the Throne\" nasměroval k nezávislosti i ty umírněné delegáty kontinentálního kongresu jako byl John Dickinson, kteří doufali, že král najde způsob, jak vyřešit spor mezi koloniemi a parlamentem. Když se ukázalo, že král není nakloněn smíru, pouto mezi koloniemi a parlamentem výrazně zesláblo. Idea prohlášení nezávislosti se stala skutečností, která vyvrcholila podepsáním Deklarace nezávislosti Spojených států dne 4. července 1776.\n\n\n"}
{"id": "1557477", "url": "https://cs.wikipedia.org/wiki?curid=1557477", "title": "Morris Minor (1928)", "text": "Morris Minor (1928)\n\nMorris Minor je malý dvoumístný nebo čtyřmístný automobil s vodou chlazeným motorem (dvě konstrukčně odlišné verze) o objemu přibližně 850 cm³, který vyráběla společnost \"Morris Motors Limited\" od roku 1928 do roku 1934. Jméno tohoto modelu bylo znovu použito po druhé světové válce, kdy se od roku 1948 až do roku 1971 vyráběl automobil stejného jména a obdobné velikostní kategorie, ale zcela odlišné konstrukce.\n\nOd roku 1922, kdy se začal vyrábět malý vůz značky \"Austin\" (model Austin Seven: původně o výkonu pouhých 7 koní, později 10 koní), nabídka automobilů ve Velké Británii oslovila nové zákazníky a rozšířila trh. V roce 1926 \"William Morris\" využil milióny z prodeje a úpisu akcií a zakoupil společnost \"Wolseley\", kterou založil \"Herbert Austin\" a které jen pár let předtím byla největším briským výrobcem automobilů.\n\nNyní měl William Morris až nadbytek výrobních kapacit a dostatek konstruktérů (vlastních a získaných zakoupením společností \"Wolseley\"), takže vývoj nového malého vozu Morris Minor (pokročilejší konstrukce než byl konkurenční Austin Seven: jeho výroba nicméně s menšími úpravami trvala až do roku 1939) netrval dlouho a ještě před polovinou roku 1928 byl zcela nový \"Morris Minor\" na trhu.\n\nDo vozu se v průběhu výroby montovaly dvě verze motorů, v určitém období i souběžně. První verzi motoru pro Morris Minor navrhla ještě společnost \"Wolseley\", ale již vlastněná Williamem Morrisem. Jednalo se převážně o nový design motoru, který používal ventilový rozvod s jednou vačkovou hřídelí SOHC: Single Over Head Camshaft. Motor měl třístupňovou převodovku (od září 1932 se do dražších verzí montovala i čtyřstupňová převodovka) a jednoduchý ​​karburátor. Elektrický systém používal napětí 6 voltů. Motor dosahoval výkon 20 koní (15 kW) při 4000 otáčkách za minutu, takže automobil mohl jet nejvyšší rychlostí asi 55 mil za hodinu (zhruba 88 km/h). Od roku 1928 do 1930 všechna vyrobená auta používala výše popsaný motor o objemu 847 cm³ a ventilovým rozvodem SOHC, který navrhla a vyráběla společnost \"Wolseley\", proto je tento motor označován jako \"Wolseley SOHC\".\n\nMezitím původní Morrisovi inženýři v \"Morris Commercial Cars\", které vedl \"Percy Rose\" (a kteří rovněž navrhli podvozek vozu), zkonstruovali motor s jednodušším, ale již v té době nepříliš moderním, rozvodem ventilů SV: tedy s ventilem na boku válce. Tato konstrukčně jednodušší a hlavně výrobně levnější, ale zastaralejší verze motoru s mírně nižším výkonem (19 koní (14 kW) se začala vyrábět na konci roku 1930 v nových provozech \"Morris Commercial Cars\" v bývalých závodech Wolseley v \"Adderley Park\", pod dohledem mladého \"Leonarda Lorda\". Zpočátku se tato verze motorou montovala jen do levnějších verzí auta, pro dražší se až do roku 1932 používala modernější verze s rozvodem SOHC. Od roku 1932 do roku 1934 se verze s rozvodem SV používala do všech vozů. Celkem bylo vyrobeno 39 087 motorů s rozvodem SOHC (\"Wolseley SOHC\") a 47 231 s rozvodem SV (\"Morris SV\").\n\nPřestože hlavní montážní závod společnosti byl v \"Cowley\" (předměstí Oxfordu), podvozek byl navržen a vyráběn ve společnosti, která sídlila v Birminghamu a kterou Morris rovněž zakoupil v rámci svých investičních aktivit. Podvozek ocelové konstrukce má brzdy na všechny čtyři kola a poloeliptické pružiny. 26palcová drátěná kola mají pneumatiky o průměru 3,50 palce.\n\nDalší vybavení vozu zahrnuje: automatické stěrače, zpětné zrcátko, nárazníky plné šířky vpředu i vzadu, palivoměr, rychloměr, elektrický klakson. Bezpečnostní sklo Triplex bylo k dispozici za příplatek.\n\nZpočátku se vůz nabízel jen ve dvou karosářských verzích a to dvoudvéřový sedan a čtyřmístný tourer (kombi). Později ale byly na trh postupně uvedeny další verze, např. čtyřmístný sedan, sportovní kupé a dokonce i užitková verze s prodlouženým rozvorem (malá dodávka).\n\nVelkou částí úspěchu vozu bylo toho, že šlo o plnohodnotné, ale přitom malé a levné auto. Nejlevnější verze se prodávala za „magických“ 100 britských liber, další karosářské verze v rozmezí přibližně 125 až 141 liber (později na trh uvedené verze s prodlouženým rozvorem a sportovní kupé v rozmezí 150 až 175 liber). Dvoudvéřová dvoumístná verze měla velmi úzkou karosérii, takže cestující nutně musely být v těsném kontaktu. Čtyřmístný sedan již byl prostornější, zejména verze s prodlouženým rozvorem.\n\nDo roku 1934 bylo vyrobeno celkem 86 320 vozů, z toho daleko neprodávanější byla verze sedan se standardním rozvorem (57 % prodaných vozů), sedan s prodlouženým rozvorem měl podíl 10 %, dvoumístná verze rovněž 10 %, užitková verze (malá dodávka) 11 %, tourer (kombi) 6 %, jen šasi bez karosérie 5 % a coupé 1 procento. V srpnu 1934 byl model Morris Minor nahrazen modelem Morris Eight se zcela novou karosérii a s motorem o trochu větším objemu (918 cm³), který byl prodejně rovněž velmi úspěšný. \n\nAutomobil Morris Minor, dvoumístný sedan z roku 1928, si „zahrál“ ve filmové komedii Saturnin z roku 1994 (resp. čtyřdílný miniseriál), která byla natočena podle stejnojmenného románu Zdeňka Jirotky z roku 1942. \"Jiří Oulický\" (hraje Ondřej Havelka) je právě v nemocnici s nohou čerstvě v sádře a jeho sluha \"Saturnin\" (Oldřich Vízner neuspěšně vyjednává, aby ho zpět do vily dědečka (Lubomír Lipský) odvezla sanitka, která ho přivezla (protože „prodlení v tomto případě již nehrozí“). V automobilu Morris Minor do nemocnice přijíždí \"slečna Barbora\" (Lucie Zedníčková) a za prudké bouře Jiřího odváží, přejedou přitom přes již zatopený dřevěný most, jedinou přístupovou cestu do vily dědečka. Později, ke konci filmu, oba jedou tímto vozem do města nakoupit nové zásoby pro dědečka a ještě později se spolu ve voze vrací do Prahy (v tomto voze je to obráceně: mluvení je dovoleno, ale koukání na řidičku je zakázáno) a domlouvají si schůzku v Praze.\n\nTento dvoumístný exampléř vozu Morris Minor z roku 1928, použitý při natáčení filmu a seriálu Saturnin, byl vystaven na 2. ročníků výstavy Automobilové klenoty, která se konala v areálu golfového hřiště v Hostivaři. Profilovým zaměřením tohoto ročníku totiž byly právě automobily a motocykly ze slavných filmů a seriálů československé a české produkce.\n\n\n"}
{"id": "1557481", "url": "https://cs.wikipedia.org/wiki?curid=1557481", "title": "Kostel svatého Václava (Staré Ždánice)", "text": "Kostel svatého Václava (Staré Ždánice)\n\nKostel svatého Václava (Staré Ždánice) je gotický kostel s členitou siluetou exteriéru z první poloviny 14. století. Prostá jednolodní stavba se čtyřbokým presbytářem a výraznou čtyřbokou věží.\n\nKostel patřil nedalekému Opatovickému klášteru, roku 1358 se poprvé zmiňuje jako farní. V první polovině 16. století vznikla klenba lodi, západní portál, cimbuří věže a severní předsíň. Roku 1629 byl opraven a pak opět v letech 1861, 1885 a 1911.\n\nObdélná stavba uprostřed ohrazeného hřbitova se čtvercovým presbytářem a věží na severní straně. Presbytář s opěrnými pilíři, čtyřboká věž je zakončena dekorativním cimbuřím a zastřešena kamenným jehlanem. Na severní straně je v předsíňce gotický portál s ostěním a maskaronem na vrcholu, na západní straně lodi je rovněž předsíňka s pozdně gotickým sedlovým portálem.\n\nPresbytář je zaklenut křížovou klenbou s jednoduše profilovanými žebry a terčovitým svorníkem. Sakristie v přízemí věže má valenou klenbu a gotický portál. Vítězný oblouk s hrotem má bohatý profil ostění, loď s gotickými okny je zaklenuta ve třech polích křížovými klenbami s výraznými hřebínky. Stěny jsou členěny polopilíři s římsovitými hlavicemi. Zařízení je novogotické, v presbytáři obraz svatého Václava z 18. století.\n\nPoměrně originální a kvalitní architektura možná souvisí s opatovickým klášterem, v jehož blízkosti se kostel nacházel. Jeho nejnápadnějším atributem (a současně i ve východočeských podmínkách architektonicky ojedinělým prvkem) je severní hranolová věž s cimbuřím, zastřešená kamenným jehlancem – celek připomínající spíše středověkou hradní a fortifikační architekturu.\n\n"}
{"id": "1557482", "url": "https://cs.wikipedia.org/wiki?curid=1557482", "title": "Dubrava (Chorvatsko)", "text": "Dubrava (Chorvatsko)\n\nDubrava je vesnice a správní středisko stejnojmenné opčiny v Chorvatsku v Záhřebské župě. Nachází se asi 10 km jihovýchodně od Vrbovce, asi 12 km severozápadně od Čazmy a asi 49 km východně od centra Záhřebu. V roce 2011 žilo v Dubravě 1 298 obyvatel, v celé opčině pak 5 245 obyvatel, z čehož 37 obyvatel bylo české národnosti.\n\nSoučástí opčiny je celkem 27 trvale obydlených vesnic.\n\nOpčinou prochází silnice D26.\n"}
{"id": "1557483", "url": "https://cs.wikipedia.org/wiki?curid=1557483", "title": "Kaple Panny Marie Bolestné a svatého Kříže (Český Krumlov)", "text": "Kaple Panny Marie Bolestné a svatého Kříže (Český Krumlov)\n\nKaple Panny Marie Bolestné a svatého Kříže byla na Křížové hoře v Českém Krumlově postavena v roce 1710. Jde o kulturní památku České republiky, jež duchovní správou spadá pod českokrumlovskou faru. \n\nNázev Křížové hory má dvě možná vysvětlení. Váže se buď k měděnému kříži umístěnému měšťany na jeho vrcholku, anebo ke španělskému kříži dřevěnému obsahujícímu částečku ze svatého Kříže z poloviny 17. století, jejž tam umístil jezuitský kazatel Michal Koppe. Z vrcholu kopce o výšce 623 m situovaného v městské části Horní Brána měly oba kříže město chránit před nepříznivým počasím a případnými živelními pohromami.\n\nZáznamy uvádějí v roce 1701 pokácení stromu na opravu dřevěného kříže, jehož dřeva zbylo dost i na postavení malé kapličky. Na kopci již v té době začala vznikat křížová cesta, jež dnes tvoří nedílnou součást poutního místa. Dřevěnou kapli už v roce 1709 nahradila kaple zděná zasvěcená Panně Marii Bolestné, kterou projektoval Jan Dominik Spazzi. Vrchol kaple je tvořen lucernou s makovicí a patriarším křížem.\n\nKaple byla vysvěcena v roce 1710 a protože bylo jasné, že stavba není dostatečně velká, rozhodl Jan Kristián I. z Eggenberku v témže roce o výstavbě oktagonálního ambitu. Ochoz byl dokončen až 16 let po smrti knížete v roce 1726. U kaple se dochovala kamenná Kalvárie od Jana Ferdinanda Rapotze z roku 1732, jež původně stála před severním portikem. Rozšířena byla také křížová cesta; mezi roky 1740 a 1755 vzniklo šest zcela nových kaplí, malovaných Františkem Jakubem Prokyšem.\n\nKaple byla v roce 1787 zrušena a prodána v dražbě, po nákladné obnově však chátrala a poutní místo dala obnovit až v roce 1928 Terezie Schwarzenberková. Znovu byla kaple renovována v letech 1850, 1929–1933 a 1990–1991.\n\nOd roku 2016 je poutní areál opět přístupný veřejnosti, a to v odpoledních hodinách víkendech a svátcích. Příchozím nabízí už během cesty po modře značené turistické trase také výhled na níže položené město. Kolem svátku Povýšení sv. Kříže 14. září se v kapli pravidelně koná mše. V roce 2019 byl po mnoha desítkách let tento den použit nový zvon, na nějž se složila veřejná sbírka s finanční pomocí města. Zvoní pravidelně třikrát denně a jednou navíc v pátek v 15:00 hodin. Na Křížové hoře jde o v pořadí třetí zvon po dvou předchozích, zabavených pro válečné účely. \n\n"}
{"id": "1557486", "url": "https://cs.wikipedia.org/wiki?curid=1557486", "title": "Hilda Lucemburská", "text": "Hilda Lucemburská\n\nHilda Lucemburská (15. únor 1897 Colmar-Berg - 8. září 1979 tamtéž) byla lucemburská princezna. Mezi lety 1918 a 1921 byla prvním následníkem lucemburského trůnu.\n\nJejím manželem byl český vévoda krumlovský Adolf Schwarzenberg, avšak manželství bylo bezdětné. Ráda pobývala na zámku v Hluboké nad Vltavou, než musela se svým manželem utéci zpět do Lucemburska kvůli německé okupaci. Ve třicátých letech také vlastnila farmu v Keni.\n"}
{"id": "1557490", "url": "https://cs.wikipedia.org/wiki?curid=1557490", "title": "Dolné Strháre", "text": "Dolné Strháre\n\nDolné Strháre jsou obec v okrese Veľký Krtíš v Banskobystrickém kraji na Slovensku. Leží na jižním úpatí Krupinské planiny přibližně 6 km severovýchodně od okresního města. Žije zde  obyvatel.\n\nPrvní písemná zmínka o obci pochází z roku 1244. V obci se nachází opevněný barokně klasicistní evangelický kostel z let 1754-1756 a kaple svaté Anny z roku 1873.\n\n"}
{"id": "1557491", "url": "https://cs.wikipedia.org/wiki?curid=1557491", "title": "Charles Carroll (politik)", "text": "Charles Carroll (politik)\n\nCharles Carroll (19. září 1737, Maryland – 14. listopadu 1832, Maryland), celým jménem Charles Carroll of Carrollton nebo Charles Carroll III., aby se jménem odlišil od svých příbuzných, byl bohatým zakladatelem Marylandu a zastáncem nezávislosti na Království Velké Británie a jeden ze signatářů americké deklarace nezávislosti. Byl jediným katolickým signatářem Deklarace nezávislosti. Je jedním ze zakladatelů Spojených států.\n\nCharles Carroll se narodil 19. září 1737 v Annapolis v Marylandu jako jediné dítě Charlese Carrolla z Annapolisu (1702–1782) a Elizabeth Brooke (1709–1761). Narodil se jako nemanželský. Jeho rodiče nebyli v době jeho narození sezdaní z technických důvodů souvisejících s dědictvím rodinných statků. Nakonec se vzali v roce 1757. Mladý Carroll byl vzděláván na jezuitské přípravné škole známé jako Bohemia Manor na východním pobřeží Marylandu. Ve věku jedenácti let byl poslán do Francie, kde pokračoval ve vzdělání na jezuitských školách; nejprve na College of St. Omer v Belgii a později na Lyceu Ludvíka Velikého v Paříži, promoval v roce 1755. Jeho otec Charles Carroll z Annapolis předal sídlo Carrollton Manor svému synovi. Jako majitel rozsáhlých pozemků získal titul „Charles Carroll of Carrollton“. Jako jeho otec i Charles byl římský katolík, důsledkem byl v Marylandu zákaz vstupu do politiky, praktikování práva a zákaz hlasování. Přesto se stal jedním z nejbohatších mužů v Marylandu (ve skutečnosti kdekoli v koloniích), který vlastnil rozsáhlé zemědělské pozemky, zejména velké panství v Doughoreganu, Hockley Forge a Mill, a poskytoval kapitál na financování nových podniků na západním pobřeží. Na počátku americké revoluce v roce 1775 byl považován za nejbohatšího muže v amerických koloniích. Jeho osobní jmění bylo v této době považováno za 2 100 000 liber šterlinků; ekvivalent 465 000 000 USD v USD v roce 2018. Vlastnil v Marylandu 10 000 akrů pozemků, přibližně tisíc afrických otroků, což byla v té době přibližně jedna třetina ze 3 000 katolických otroků ve Spojených státech. Přestože zákon Carrolovi jako katolíkovi neumožňoval pracovat ve státní správě, stal se vůdcem hnutí za nezávislost. Byl členem „The Annapolis Convention“, které fungovalo jako provinční vláda kolonie od roku 1774 do roku 1776 během prvních dnů vedoucích k americké revoluci. Carroll pracoval v Marylandském senátu od roku 1781 do roku 1800. Byl zvolen jako jeden z inauguračních zástupců Marylandu v Senátu Spojených států, ale rezignoval na funkci v Senátu Spojených států v roce 1792 poté, co Maryland schválil zákon, který jednotlivcům brání současně pracovat ve státní a federální správě. Poté co odešel z veřejné funkce, pomohl založit Baltimore a Ohio Railroad. Byl nejdéle žijícím a posledním přežívajícím signatářem Deklarace nezávislosti a zemřel 56 let po jejím podpisu.\n\nRodina Carrollů byli otrokáři a Carrollovo bohatství bylo založeno na práci otroků. V zásadě byl proti otroctví a říkal: „Proč udržovat naživu otázku otroctví? Všichni připouštějí, že je to velké zlo.“ Přestože podporoval jeho postupné zrušení, své vlastní otroky neosvobodil. Carroll představil návrh postupného zrušení otroctví v marylandském Senátu, ale návrh neprošel. V roce 1828, ve věku 91 let, působil jako prezident „Auxiliary State Colonization Society of Maryland“ (Pomocné státní kolonizační společnosti v Marylandu), marylandské pobočky „American Colonization Society“ (Americké kolonizační společnosti), která se věnovala návratu černých Američanů zpět do Afriky, ke svobodnému způsobu života v zemích jako je Libérie.\n\nByl delegátem kontinentálního kongresu a Konfederačního kongresu. Nepracoval sice na sepsání ústavy Spojených států, svoboda náboženství jako první dodatek byl zahrnut do ústavy částečně jako výraz vděčnosti ke Carrollovi. Poskytoval finanční podporu ze svých soukromých fondů pro americkou revoluční válku. Později pracoval jako první senátor Spojených států za stát Maryland. Byl nejbohatší a měl nejvyšší formální vzdělání ze všech signatářů Deklarace nezávislosti. Byl to výsledek jeho sedmnáctiletého jezuitského vzdělávání ve Francii. Carroll mluvil plynule pěti jazyky. Byl posledním přeživším signatářem Deklarace nezávislosti a měl nejdelší život.\n\nCarroll se zpočátku nezajímal o politiku a každopádně bylo katolíkům zakázáno zastávat úřad v Marylandu od roku 1704, kdy se snažili „zabránit růstu Popery v této provincii“ (Popery – doktríny, praktiky a obřady spojené s papežem nebo papežským systémem). Ale jak se spor mezi Velkou Británií a jejími koloniemi na počátku sedmdesátých let zintenzivnil, Carroll se stal mocným hlasem za nezávislost. V roce 1772 se zapojil do debaty vedené prostřednictvím anonymních novinových dopisů, kde podporoval právo kolonií kontrolovat své vlastní zdanění.\n\nPo těchto novinových článcích se Carroll se stal vedoucím oponentem britské vlády, pracoval v různých korespondenčních výborech. On také hrál důležitou roli při zapálení lodi Peggy Stewart v přístavu v Annapolis. Loď vezla do Marylandu náklad čaje a byla zničena 19. října 1774 v rámci protestů proti britským daním přijatým parlamentem. Den spálení lodi je v Marylandu státním svátkem a historickou událostí připomínající americkou revoluci, svátek je známý jako „Peggy Stewart Day“ a slaven 19. října.\n\n\n\n"}
{"id": "1557494", "url": "https://cs.wikipedia.org/wiki?curid=1557494", "title": "Barbagia", "text": "Barbagia\n\nBarbagia je region ve východní Sardinii. Má rozlohu 1300 km² a žije zde okolo 120 000 obyvatel. Největším městem je Nuoro.\n\nBarbagia se nachází v pohoří Gennargentu. Fonni je nejvýše položenou obcí na Sardinii. Kraj je odlehlý a řídce osídlený, obyvatelé se zabývají převážně pastevectvím ovcí a pěstováním vinné révy. Zachoval se zde původní sardinský jazyk a rázovitý folklór, Orgosolo je známé svými nástěnnými malbami. Oblast patří k tzv. modrým zónám, vyznačujícím se dlouhověkostí svých obyvatel.\n\nAčkoli byla Sardinie součástí Římské říše, její vnitrozemí nebylo poznamenáno římskou civilizací. Římané nazývali místní obyvatele „mastrucati latrones“ (zloději v kůžích) a z Cicerovy poznámky o místních barbarech vznikl název Barbagia. V šestém století přijal místní náčelník Ospitone křesťanství. Místní hory byly ještě ve dvacátém století útočištěm banditů.\n\n"}
{"id": "1557497", "url": "https://cs.wikipedia.org/wiki?curid=1557497", "title": "Chrám Zesnutí přesvaté Bohorodice (Zrenjanin)", "text": "Chrám Zesnutí přesvaté Bohorodice (Zrenjanin)\n\nChrám Zesnutí přesvaté Bohorodice (srbsky Црква Успења Богородице) je hlavní pravoslavný kostel v srbském městě Zrenjaninu. Nachází se na náměstí \"Zorana Đinđića\" v samotném centru města. \n\nKostel byl vybudován v roce 1746 a je evidován v současné době jako kulturní památka. Patří k jedním z mála barokním chrámům na území současné Vojvodiny, který se dochoval do současné doby. Jednolodní chrám je ukončen půlkruhovou apsidou. Ačkoliv se jedná o chrám pravoslavný, jako stavba, která vznikla v době existence Habsburské monarchie, převzal podobu řady katolických chrámů typických pro tehdejší Rakousko. Není proto inspirován architekturou typickou pro centrální Srbsko nebo území bývalé Byzantské říše. Kostel má podlouhlý prostor pro věřící, věž se zvonicí, ukončenou typickou bání. \n\nIkonostas chrámu byl dokončen v roce 1815 a je výsledkem práce Georgije Popoviće ze Zrenjaninu (tehdy Bečkereku). Není znám autor řezbářských prací na ikonostasu. \n\nOkolo roku 2000 byla provedena sanace stavby, rekonstrukce objektu byla uskutečněna v letech 2015 a 2016.\n"}
{"id": "1557508", "url": "https://cs.wikipedia.org/wiki?curid=1557508", "title": "NGC 753", "text": "NGC 753\n\nNGC 753 je spirální galaxie s příčkou v souhvězdí Andromedy. Její zdánlivá jasnost je 12,2 a úhlová velikost 3,0′ × 1,9′. \nGalaxie je vzdálená 225 milionů světelných let, je členem skupiny galaxií Abell 262. Má průměr 195 000 světelných let. V nevelké vzdálenosti 1,4 miliony světelných let leží galaxie NGC 759, jejíž gravitační působení mohlo způsobit rozvětvený tvar spirálních. Galaxie obsahuje obří černou díru o odhadované hmotnosti 22 millionů sluncí.\n\nGalaxii objevil 16. září 1865 Heinrich d’Arrest.\n\nV NGC 753 byly pozorvány dvě supernovy, SN 1954E pozorovaná Zwickym 26. září 1954 a AT 2018ddf objevená 5. června 2018.\n\n"}
{"id": "1557514", "url": "https://cs.wikipedia.org/wiki?curid=1557514", "title": "Forza Horizon 4", "text": "Forza Horizon 4\n\nForza Horizon 4 je závodní videohra s s otevřeným světem na Xbox One a na Microsoft Windows. Hru vytvořilo studio Playground Games a byla vydána společností Microsoft dne 2. října 2018. Hra se odehrává ve Velké Británii. Jedná se o čtvrtou část \"Forza Horizon\" série. Každý týden se ve hře mění roční období a každý měsíc je nová sezóna, v níž se představí nové automobily, challenge apod. Hra má 3 edice: Standart Edition, Deluxe Edition a Ultimate Edice.\n\n\"Forza Horizon 4\" je závodní videohra v otevřeném světě ve smyšlené Velké Británii. Regiony zahrnují mimo jiné kondenzované reprezentace Edinburghu, Lake District (včetně Derwentwater) a Cotswolds (včetně Broadway) obsahuje více než 450 licencovaných aut. Hra obsahuje tvůrce tras, který umožňuje hráčům vytvářet své vlastní závody. Hra se odehrává v synchronizovaném světě, každý server podporuje až 72 hráčů. Tuto hru lze také hrát v režimu offline. Hra také obsahuje možnost koupě vlastních domů a mnoho DLC doplňků jako například \"Lego Speed Champion\" (v něm se hráč dostane do údolí Lega, kde staví auta a různé další vychytávky) či DLC \"Ostrov pokladů\". Forza také nabízí tzv. Wheelspins – ten hráč dostane, splní-li danou výzvu nebo dosáhne-li nového levelu. Je také možné získat oblečení, auta, kredity, klaksony a tanečky. Ve hře se platí stejně jako v předchozích verzí Forzy kredity.\n\nVe hře je také možnost si zahrát battle royale mód, v němž hráč jezdí s autem a hledá Car Dropy, z nichž mu vypadávají auta různého levelu (od 1 až po 10). Mód spočívá v tom, že zatroubením na protihráče hráč spustí duel a na mapě se mu ukáže bod, kam oba automobily musí dojet. Kdo dojede na místo jako první, vyhrál. Výherce tohoto duelu si poté zároveň může vzít buď jeho vozidlo, nebo o třídu vyšší vozidlo než je jeho. Nakonec, když zůstane na serveru 10–15 lidí, se spustí konečný závod, v němž všichni hráči na serveru musí jet k danému bodu uvedenému na mapě. Opět platí, že kdo dojede jako první, vyhrál.\n"}
{"id": "1557520", "url": "https://cs.wikipedia.org/wiki?curid=1557520", "title": "NGC 759", "text": "NGC 759\n\nNGC 759 je galaxie v souhvězdí Andromedy. Její zdánlivá jasnost je 12,8 a úhlová velikost 1,4′ × 1,4′. Je vzdálená 215 milionů světelných let, je považována za člena kupy galaxií Abell 262. Galaxie má průměr 85 000 světelných let. Galaxii objevil 17. září 1865 Heinrich d’Arrest.\n\n"}
{"id": "1557521", "url": "https://cs.wikipedia.org/wiki?curid=1557521", "title": "Stračka", "text": "Stračka\n\nStračka (\"Delphinium\") je rod rostlin z čeledi pryskyřníkovité. Jsou to převážně vytrvalé byliny s dlanitě laločnatými střídavými listy a dvoustranně souměrnými květy v hroznovitých květenstvích. Plodem je souplodí měchýřků. Rod zahrnuje asi 350 druhů. Je rozšířen v mírném pásu severní polokoule a v tropické Africe. Stračky jsou pěstovány jako okrasné zahradní trvalky a skalničky. Jsou to jedovaté rostliny a občas bývají příčinami otrav dobytka. Některé druhy mají význam v tradiční indické medicíně.\n\nStračky jsou vytrvalé nebo výjimečně dvouleté či jednoleté byliny s přímou, vystoupavou nebo zkrácenou, jednoduchou nebo větvenou lodyhou. Listy jsou přízemní a/nebo lodyžní, řapíkaté, s dlanitě laločnatou, v obrysu okrouhlou, pětihranou nebo ledvinitou čepelí. Lodyžní listy bývají střídavé a menší než přízemní. Květy jsou modré, fialové, bílé, žluté nebo červené, oboupohlavné, dvoustranně souměrné, ve vrcholovém, hroznovitém nebo chocholičnatém květenství, někdy i jednotlivé. Kalich je pětičetný, barevný a víceméně nahrazuje korunu. Horní lístek je ostruhatý, postranní a spodní jsou vejčité až eliptické. Koruna je zmenšená, složená ze dvou volných, přisedlých, ostruhatých lístků, nacházejících se ve středu květu a doplněných dvěma petaloidními staminodii (v některých zdrojích jsou interpretována jako spodní korunní lístky). Tyčinek je mnoho (až 40). Gyneceum je apokarpní, složené většinou ze 3 nebo řidčeji z více (až 10) plodolistů se zřetelně vyvinutou čnělkou a mnoha vajíčky.\nPlodem je souplodí přisedlých, prohnutě válcovitých, na konci zobanitých měchýřků. Semena jsou tmavě hnědá až černá, vlivem přítomnosti vzduchových komůrek v osemení ale často mají bělavý vzhled. Často mají hrubý povrch.\n\nRod zahrnuje asi 350 druhů. Je rozšířen v mírném pásu severní polokoule, několik druhů roste v subsaharské tropické Africe. Jeho areál zahrnuje většinu povninské Eurasie i Severní Ameriky.\nStračky se vyskytují v celé Evropě s výjimkou Britských ostrovů a většiny Skandinávie. Největší areál má v rámci Evropy stračka vyvýšená. Je to také jediný druh vyskytující se v České republice, roste v montánních až subalpínských polohách většiny vyšších hraničních pohoří s výjimkou Beskyd. Z celé Evropy je udáváno celkem asi 14 druhů straček. Stračka karpatská je endemit západních Karpat a vyskytuje se výhradně na Slovensku a v jižním Polsku. V Alpách se vyskytují 3 druhy. Mimo stračky vyvýšené, rozšířené v celém pohoří, se v jihozápadních Alpách vyskytují druhy \"Delphinium dubium\" a \"D. fissum\". Další druhy rostou v jižní a východní Evropě. Větší množství druhů se vyskytuje v Malé Asii a na Kavkaze.\n\nStračky jsou jedovaté rostliny, které občas způsobují otravy dobytka. Hlavními účinnými látkami jsou různé diterpenické alkaloidy. Nejběžnější z nich je deltalin. U silně jedovatého druhu \"Delphinium nuttalianum\" bylo zjištěno celkem 27 různých alkaloidů. Mezi nejtoxičtější náleží methyllykakonitin, nudikaulin a 14-deaktylnudikaulin a další alkaloidy s 19 uhlíkovou kostrou. Mají podobný účinek jako kurare, blokují přenos nervového signálu acetylcholinem v kosterním svalstvu. Obsah alkaloidů je u různých druhů různý a také závisí na vegetačním stádiu rostliny. Nejvyšší obsah bývá před rozkvětem. Příznaky otravy se začínají objevovat asi 3 až 4 hodiny po požití rostliny a zahrnují zejména svalový třes, slabost a neschopnost stát. V těžších případech nastupuje paralýza, nadýmání a smrt. Na otravu je citlivý zejména hovězí dobytek a také koně, kteří ale rostlinu jen zřídkakdy konzumují. Naproti tomu ovce jsou poměrně rezistentní.\n\nZe semen jihoevropské stračky jedovaté byl izolován alkaloid delfinin. Je znám již od roku 1819. Účinek je podobný působení akonitinu z oměje, je však o něco slabší. Při požití způsobuje slinění, dávení, kolísavou chůzi a těžký dech. Smrt nastává do 24 hodin. Na pokožku působí dráždivě.\n\nRod \"Delphinium\" je v rámci čeledi \"Ranunculaceae\" žazen do podčeledi \"Ranunculoideae\" a tribu \"Delphinieae\". Podle výsledků fylogenetických studií není monofyletický a jeho vývojový strom je promísen větvemi rodů \"Consolida\" (ostrožka) a \"Aconitum\" (oměj).\n\nStračky jsou pěstovány jako zahradní trvalky. Byla vyšlechtěna řada hybridů a okrasných kultivarů s různě zbarvenými květy, některé i plnokvěté. Nejoblíbenější barva je modrá. Některé především méně vzrůstné druhy jsou pěstovány jako skalničky, mezi jinými \"Delphinium decorum\", \"D. nudicaule\" a \"D. grandiflorum\". Stračky vyžadují světlé až polostinné stanoviště. Vysoké druhy jsou citlivější na delší horká období. Potřebují dobré hnojení. Množí se dělením nebo bazálními řízky, botanické druhy i výsevem semen.\n\nNěkteré druhy jsou využívány v indické Ájurvédě.\nSemena stračky jedovaté byla v minulosti hojně používána jako účinný prostředek k hubení vší. \n\n"}
{"id": "1557524", "url": "https://cs.wikipedia.org/wiki?curid=1557524", "title": "Eva Kröschlová", "text": "Eva Kröschlová\n\nEva Kröschlová (13. prosince 1926 Praha – 10. července 2019 Praha) byla česká tanečnice, choreografka a pedagožka, která se věnovala rekonstrukci historických tanců.\n\nNarodila se jakožto Eva Schürerová rodičům choreografce a tanečnici Jarmile Kröschlové a kunsthistorikovi Dr. Oskaru Schürerovi. Taneční vzdělání získala ve škole své matky a zde později rovněž pedagogicky působila. Její další působení bylo na Lidové škole umění v Litoměřicích.\n\nOd roku 1952 učila na Divadelní fakultě Akademie múzických umění v Praze, kde se roku 1990 habilitovala a působila jako docentka.\n\nZnámou se stala především studiem a výukou historických tanců. V roce 2000 založila vlastní soubor Chorea historica.\n\n\n"}
{"id": "1557531", "url": "https://cs.wikipedia.org/wiki?curid=1557531", "title": "Hartleyova funkce", "text": "Hartleyova funkce\n\nHartleyova funkce, kterou zavedl v roce 1928 americký vynálezce Ralph Hartley, je jedním ze způsobů měření neurčitosti. Pro zadanou konečnou množinu formula_1 je funkce dána vzorcem:\nkde formula_3 značí mohutnost množiny formula_1.\n\nJe-li základem logaritmu hodnota 2, pak je výsledná jednotka neurčitosti označována shannon. Jedná-li se o přirozený logaritmus o základu e, pak je výsledná jednotka neurčitosti označována nat. Sám Hartley používal desítkový logaritmus od základu 10, proto je při použití desítkového logaritmu vzniklá jednotka neurčitosti nazývána hartley.\n\nHartleyova funkce je jednoduchou definicí entropie, přičemž na rozdíl od ostatních definic ani nevyužívá pravděpodobnost. \n\nPro případ diskrétního rovnoměrného rozdělení odpovídá Hartleyova funkce definici Shannonovy entropie. Je zároveň zvláštním případ Rényiovy entropie, konkrétně případem s parametrem rovným 0:\n\nProtože Hartleyova funkce závisí pouze na počtu prvků v množině, jedná se vlastně o zobrazení z přirozených čísel. Lze ukázat, že Hartleyova funkce (o základu 2) je jedinou funkcí z přirozených čísel do reálných čísel splňující následující tři podmínky:\n\n"}
{"id": "1557533", "url": "https://cs.wikipedia.org/wiki?curid=1557533", "title": "Domovní znamení", "text": "Domovní znamení\n\nDomovní znamení je historická poznávací značka nad vchodem či na fasádě domu, nejstarší orientační pomůcka k vyhledávání domů v obcích a městech. V současnosti slouží především k dekoraci historických domů. \n\nDomovní znamení je snadno pojmenovatelná a zapamatovatelná identifikační pomůcka domu. V historické době to byl zejména emblém v podobě reliéfu, sochy či malovaného obrázku, písmena nebo nápis, zpravidla nad vchodem domu, například vyobrazení mýtické osoby, zvířete, rostliny, předmětu nebo heraldického znamení. Jiným způsobem označování jsou vývěsní štíty, vyznačující obchod, dílnu či jinou profesi majitele domu. Od druhé poloviny 18. století dosud je vystřídalo častější číslování domů, popřípadě kombinace čísla a písmene. \n\nNejstarší domovní znamení v podobě kamenného reliéfu je doloženo z ptolemaiovského Egypta ze 3. století před naším letopočtem v Gíze. Domy, dvory či statky se od středověku rozlišovaly podle jména majitele, rodiny, mohly mít nad vchodem či na fasádě ochranné znamení nebo emblém jejich profese. V evropských městech se vžily názvy domů i přídomky jejich obyvatel podle domovních znamení. Domovní znamení jsou typická pro domy měšťanů, zatímco paláce se označovaly zásadně jmény majitelů. \n\nBěhem 16.–17. století se příjmení ustálila a značně rozšířila domovní znamení ve velkoměstech, protože byla nutná k identifikaci při doručování pošty. Domovní znamení se libovolně měnila, jeden a týž dům může mít i tři různá znamení. Kolem poloviny 18. století bylo v Evropě zaváděno povinné číslování domů, v Praze k němu došlo podle dvorního dekretu z 1. října 1770. Domovní znamení byla oblíbená i v 19. století na stylových novostavbách historismu a secese. \n\nNejvětší počet domovních znamení je písemně doložen i dochován v Praze. Jejich počet je unikátní v kontextu celé Evropy. Další početná domovní znamení jsou zdokumentována v Olomouci a na památných domech v dalších městech (např. Brno, Jihlava, Jindřichův Hradec, Litomyšl, Mladá Boleslav, Plzeň). Znamení gotického původu jsou vzácná, dochovala se většinou v muzeích. Nejvíce pražských znamení pochází ze 17.–18. století, kdy se ustálila forma barokního štukového štítu s obrazem, často mariánským. K novému zavádění domovních znamení v 50. letech 20. století vedle snaha oživit uniformitu panelových domů v Praze, Ostravě či Havířově, posloužila k orientaci spíše dětem. Rodinné domy si majitelé dávají vyzdobit dodnes. \n\nTématika domovních znamení často bývá určena náboženstvím (ochranná znamení) nebo souvisí s heraldikou. Podle ním bývala volena barevnost. Nejčastějšími emblémy byly: \n\nTrojrozměrná domovní znamení bývala zprvu řezaná ze dřeva (např. gotická hlava sv. Jana Křtitele v Muzeu hl.m. Prahy), nejčastěji tesaná z kamene, méně trvanlivá byla železná znamení a železné štíty na žerdi, užívaly se také originály dělových koulí ze zvonoviny (jako památka na ostřelování města), v době historismu v 19. století se znamení modelovala také ze štuku. Na sokly v nadpraží či v nároží domu se někdy stavěly originály ochranných soch (Panna Marie, archanděl, svatý český patron). Důležitou součástí bylo zlacení a polychromie, protože barevností se musela odlišovat zejména častá znamení.\n\nPlochá znamení se nejčastěji malovala jako freska rovnou na fasádu, v době baroka se také malovala jako obraz (olejomalba) a vkládala do štukového rámu pod sklo. V 19. století se objevila také skleněná mozaika.\n\nDomy povinně označené čísly se alternativně označují také domovním znamením, o piktogramem, logem. Nevítané, ale časté bývá označení fasády domu pomocí graffiti.\n\n\n"}
{"id": "1557536", "url": "https://cs.wikipedia.org/wiki?curid=1557536", "title": "Sophie Wardová", "text": "Sophie Wardová\n\nSophie Anna Wardová (* 30. prosince 1964 Londýn) je anglická herečka.\n\nJe dcerou herce Simona Warda a má dvě mladší sestry. Od dětství se věnovala tanci pod vedením Merle Parkové, jako herečka debutovala v jedenácti letech. V roce 1985 ztvárnila hlavní ženskou roli ve filmu Barryho Levinsona \"Pyramida hrůzy\". Hrála také ve filmech \"Návrat do země Oz\", \"Letní příběh\", \"Mladý Toscanini\", \"Bouřlivé výšiny\", \"Zločin a trest\" a \"Jana Eyrová\" a v televizních seriálech \"Lhostejní\", \"Dynastie Straussů\", \"Dinotopie\", \"Případy inspektora Lynleyho\" a \"Vojandy\". Působila rovněž v glasgowském Citizens Theatre a objevila se jako modelka v časopisech \"Vogue\" a \"Harper's Bazaar\", kde byla označena za „tvář osmdesátých let“. Vystudovala filozofii na Open University a věnuje se vedle herectví také literární a publicistické činnosti. \n\nV roce 1988 se provdala za veterináře Paula Hobsona, s nímž má dva syny. Manželství skončilo v roce 1996, kdy Wardová oznámila svůj milostný vztah s americkou spisovatelkou Renou Brannanovou. V roce 2005 uzavřely registrované partnerství a v roce 2014 sňatek.\n\n"}
{"id": "1557539", "url": "https://cs.wikipedia.org/wiki?curid=1557539", "title": "Radim Novák (fotbalový brankář)", "text": "Radim Novák (fotbalový brankář)\n\nRadim Novák (* 2. dubna 1978 Děčín) je bývalý profesionální český fotbalový brankář.\n\nVystudoval Fakultu sportovních studií Masarykovy univerzity v Brně, obor tělocvik. Ve volbách do zastupitelstev obcí v Česku (2014) byl na 14. místě kandidátní listiny jako bezpartijní za TOP 09 v Ústeckém kraji. Po konci hráčské kariéry začal učit a trénovat mládež.\n\nV listopadu 2019 mu lékaři diagnostikovali rakovinu slinivky břišní.\n\nZačínal ve Skoroticích a v dorosteneckém věku chytal za FK Jablonec nad Nisou. Po přestupu do Slovanu Varnsdorf začal sbírat první starty v mužských soutěžích, hostoval v Litoměřicích (jaro 2002), poté působil v Litvínově (2002–2007), odkud byl zapůjčen do Teplic (2003/04) a Ústí nad Labem (2005/06 a 2006/07).\n\nV letech 2005–2015 byl stálicí v brance FK Ústí nad Labem, v jehož dresu nastoupil ke 13 prvoligovým a 223 druholigovým utkáním. Při postupu Ústí nad Labem do 1. ligy v roce 2010 byl brankářskou jedničkou klubu.\n\nNa podzim 2015 byl krátce hráčem německého klubu SpVgg Bayern Hof ve čtvrté nejvyšší soutěži, v níž odchytal šest celých utkání, přičemž v prvních čtyřech z nich zůstal nepřekonán a ve zbylých dvou inkasoval po jedné brance. Po návratu z Německa hájil branku SK Brná (jaro 2016 a 2016/17) a FK Junior Děčín (2017/18 a 2018/19). Z Junioru Děčín přestoupil v srpnu 2019 do FK Jiskra Modrá, po několika dnech se však vrátil zpět.\n\nPo skončení profesionální kariéry se stal trenérem brankářů a asistentem trenéra v FK Ústí nad Labem. Na konci června 2018 přešel k mládeži do FK Teplice.\n\n"}
{"id": "1557540", "url": "https://cs.wikipedia.org/wiki?curid=1557540", "title": "Radim Novák", "text": "Radim Novák\n\nJméno a příjmení Radim Novák nosí více osob:\n\n\n"}
{"id": "1557541", "url": "https://cs.wikipedia.org/wiki?curid=1557541", "title": "Ava Michelle", "text": "Ava Michelle\n\nAva Michelle Cota (* 10. dubna 2002) je americká herečka. Je známá hlavní rolí Jodi Kreyman v komedii Čára produkované společností Netflix. Je také známá ze třetí a čtvrté série americké reality show Dance Moms.\n\nAva se narodila a vyrostla ve Fentonu v Michiganu. Má polské předky. Absolvovala JC Broadway Dance Academy, kterou vlastnila a provozovala její matka Jeanette, ale v roce 2017 byla trvale uzavřena. Michelle byla hostující tanečnicí ALDC „Select Team“ ve čtvrté řadě Dance Moms.\n\nAva studovala soudobý tanec, balet, point, jazz a step. Ava působí také jako modelka a poprvé vystoupila na akci New York Fashion Week v roce 2017. V roce 2018 zahájila kampaň na sociálních médiích #13Reasons4Me, která povzbuzuje lidi, aby ukazovali 13 věcí, které milují na sobě nebo na svém životě.\n\nAva se poprvé objevila v roce 2013 v americké reality show Dance Moms a účinkovala zde další 4 roky. Později v roce 2018 cestovala po Spojených státech amerických s jinými bývalími celebritami z reality show Dance Moms. V roce 2016 byla v americké reality show .\n\nObjevila se v několika krátkých filmech a v roce 2018 si zahrála dvě epizody v seriálu The Bold and the Beautiful. Její první hlavní role byla postava Jodi Kreyman v Netflix komedii Čára, který měl premiéru 13. září 2019.\n"}
{"id": "1557545", "url": "https://cs.wikipedia.org/wiki?curid=1557545", "title": "Kostrza (Strzegom)", "text": "Kostrza (Strzegom)\n\nKostrza je vesnice nacházející se na jihozápadě Polska v Dolnoslezském vojvodství severozápadně od města Strzegom. Nachází se na úpatí zalesněných kopců, z nichž některé jsou odtěžené, protože se zde nachází žulové lomy. Stojí zde kostel.\n"}
{"id": "1557549", "url": "https://cs.wikipedia.org/wiki?curid=1557549", "title": "Jaroslav Gregor", "text": "Jaroslav Gregor\n\nJaroslav Gregor, pseudonym Jaroslav Velšovský (6. srpna 1901 Rašovice (okres Vyškov) – 1968) byl český spisovatel, povoláním právník.\n\nV únoru 1929 se oženil s Annou Klementovou.\n\nKoncem roku 1939 se dostal do konfliktu s kolaborantským novinářem A. J. Kožíškem (1905–1947, po válce popraven). Gregor jako divadelní referent \"Moravské orlice\" hodnotil pozitivně výkon herce Zemského divadla v Brně, komunisty Josefa Skřivana, na jehož likvidaci se Kožíšek podílel. V březnu 1941 zveřejnil Kožíšek článek \"Zednáři se znovu scházejí\", ve kterém označil Gregora (bez uvedení jména, ale s jasnými indiciemi) za zednáře a Benešovce. Tento článek předcházel prvnímu Gregorovu zatčení a vyšetřování v září až listopadu 1941, kdy mu bylo kladeno za vinu, že v říjnu 1938 přeložil do pohraničí 541 německých úředníků zemského finančního ředitelství v Brně; též mu byla kladena za vinu jeho frankofilská činnost.\n\nPodruhé byl zatčen 10. března 1945 proto, že založil a vedl ilegální odbojovou skupinu finančních zaměstnanců. Počátkem dubna 1945 byl převezen do koncentračního tábora v Mirošově. Chování Jaroslava Gregora za okupace bylo v roce 1947 předmětem parlamentní interpelace na tehdejšího ministra financí Jaromíra Dolanského, který Gregora obhájil.\n\nPo 2. světové válce byl vicepresidentem a správcem Zemského finančního ředitelství v Brně.\n\nByl členem Moravského kola spisovatelů a předsedou Napoleonské společnosti pro Československou republiku v Brně.\n\nVlastním jménem podepisova odborné publikace z oborů finančnictví, tělovýchovy, z oblasti napoleonských válek a svoje paměti na protifašistický odboj a věznění.\n\nSamostatnou část díla tvoří beletrie, kterou publikoval pod pseudonymem Velšovský. Odborná literatura se beletristickému dílu Jaroslava Gregora nevěnuje (např. \"Lexikon české literatury\" se o něm nezmiňuje) nebo ho považuje za okrajového autora. Čtenářsky však byla díla zveřejněná pod pseudonymem Jaroslav Velšovský poměrně úspěšná; např. román \"Děti vášně\" (v databázi NK ČR neuveden) se dočkal čtyř vydání, některá vyšla opakovaně u různých nakladatelů.\n\nByl autorem libreta \"Napoleonských her\", které se v letech 1933 a 1935 konaly ve Slavkově jako připomínka tamní bitvy. (V roce 1935 se Her zúčastnil president Edvard Beneš, Napoleona představoval herec Národního divadla Bedřich Karen.)\n\nByl divadelním referentem \"Moravských novin\" a \"Moravské orlice\". Jako odborník na napoleonskou dobu přispěl např. do \"Moravské orlice\", k sedmdesátiletému působení tohoto deníku zveřejnil sérii podčárníků.\nV \"Moravské orlici\" též přispíval do rubriky \"Právní poradna\". Příspěvky v periodikách podepisoval Dr. Slávek Gregor.\n\n\n\n\nV roce 1936 vyznamenal Jaroslava Gregora francouzský president řádem Čestné legie. V roce 1946 mu francouzská vláda udělila hodnost \"Rytíř čestné legie\".\n\n"}
{"id": "1557552", "url": "https://cs.wikipedia.org/wiki?curid=1557552", "title": "Puerto Ayacucho", "text": "Puerto Ayacucho\n\nPuerto Ayacucho je město ve Venezuele. Má obyvatel, převážně mesticů, a je hlavním městem státu Amazonas.\n\nNachází se 544 km jižně od Caracasu na pravém břehu Orinoka, naproti přes řeku leží kolumbijské město Casuarito. Puerto Ayachucho má tropické monzunové podnebí a je obklopeno deštným pralesem. V jeho okolí se získává kaučuk a dřevo balata. Turistický ruch těží z blízkosti řeky Casiquiare, vodopádů Yutajé a četných stolových hor tepui. Místní etnografické muzeum poskytuje informace o životě domorodců v povodí Orinoka.\n\nMěsto bylo založeno v roce 1924 a dostalo název podle bitvy u Ayacucha. O čtyři roky později nahradilo San Fernando de Atabapo v roli hlavního města teritoria Amazonas. V roce 1954 byla vysvěcena katedrála Panny Marie, Pomocnice křesťanů. Město má letiště, na silniční síť bylo napojeno až v sedmdesátých letech 20. století, kdy byla otevřena cesta do Caicara del Orinoco.\n"}
{"id": "1557557", "url": "https://cs.wikipedia.org/wiki?curid=1557557", "title": "Seznam silnic v Maďarsku", "text": "Seznam silnic v Maďarsku\n\nToto je seznam silnic v Maďarsku. Nejsou zde uvedeny dálnice, ty jsou uvedeny v samostatném seznamu.\n\nZde je seznam všech hlavních silnic v Maďarsku.\n"}
{"id": "1557559", "url": "https://cs.wikipedia.org/wiki?curid=1557559", "title": "Diplocynodon", "text": "Diplocynodon\n\nDiplocynodon byl rod menších krokodýlů, dosahujících délky max. 2 metry, kteří žili v Evropě během třetihor v období paleocénu až do raného miocénu. Byli velmi podobní dnešním kajmanům, až na to, že byli menší a celé tělo (břicho, záda, krk i ocas) měli chráněné kostěnými destičkami (osteodermami). Lovili zřejmě menší obratlovce, jako žáby, nebo ryby, a v mládí také hmyz.\n\nJejich fosilie byly objeveny na mnoha místech v Evropě, včetně České republiky. Velmi zachovalé kompletní kostry pocházejí z německé lokality Messel, kde byl rod poprvé objeven.\n\nZ České republiky, z Mostecké pánve jsou známé druhy \"D. darwini\" a \"D. steineri\". Fosilie diplocynodonů z České republiky jsou však pouze fragmentární, zřejmě jediná nalezená kompletní lebka z 19. století je uložena v přírodovědném muzeu ve Vídni.\n"}
{"id": "1557560", "url": "https://cs.wikipedia.org/wiki?curid=1557560", "title": "Havárie vrtulníku ve Slovenském ráji", "text": "Havárie vrtulníku ve Slovenském ráji\n\nK haváriii vrtulníku Agusta A109K2 společnosti Air – Transport Europe došlo 17. července 2015 ve Slovenském ráji v lokalitě „Stupačky nad večným dažďom“ Prielomu Hornádu, západne od ústí Kláštorné rokliny, na hranici katastrálních území obcí Letanovce a Hrabušice v okrese Spišská Nová Ves. Při havárii zahynuli všichni čtyři členové posádky.\n\nPo nahlášení poranění desetiletého chlapce v oblasti Prielomu Hornádu pracovníci Horské záchranné služby byla požádána o spolupráci posádka vrtulníkové záchranné zdravotní služby. Ta vzala na palubu pracovníka HZS a pokračovala na místo nehody. Vrtulník vzlétl z Popradu. Při nalétávání ke zraněnému se vrtulník zřítil z výšky přibližně 50 metrů (Podle pozdějších zdrojů 100 až 120 m). Hlášení Krajského operačního střediska Košice dispečinku Vrtulníkové záchranné zdravotní služby ATE o nehodě vrtulníku bylo přijato v 18:18 hodin.\n\nNa místo okamžitě směřovali policisté, hasiči, příslušníci leteckého útvaru Ministerstva vnitra, Úřadu vojenského letectva, horští záchranáři a kolegové z ATE. Roklina Prielom Hornádu byla uzavřena v úsecích Lávka pod Kláštorskou roklinou až Hrdlo Hornádu. Na místo nehody přijel i ministr zdravotnictví Viliam Čislák. Trosky vrtulníku byly z místa odstraněny už následující den, 18. července.\n\nJako příčina nehody bylo od počátku uváděno elektrické vedení. Do obce Hrabušice byla po nehodě přerušena dodávka elektřiny. Nejmenovaný pilot se pro \"Pravdu\" vyjádřil: „\"S tímto elektrickým vedením nebylo všechno úplně v pořádku. Bylo ve výšce přibližně 100 metrů, což je dost vysoko. A otázkou také je, zda tam mělo být v takovém stavu, v jakém bylo.\"“ Vedení patří společnosti Východoslovenská distribučná, postaveno bylo v roce 1966. Povinná úřední zkouška byla provedena v červenci 2013. Vedení na navigačních mapách jsou, ale ne všechny typy. Vedení nad Prielomem Hornádu v mapě nebylo. \n\nPodle \"Pravdy\" stroj obsahoval pouze \"Flight Data Recorder\", který zaznamenává jen klíčové údaje letu bez zvukové stopy z kokpitu.\n\nVyšetřování leteckých nehod spadá do kompetence Leteckého a námořního vyšetřovacího útvaru MDVRR SR. Ten vydal 6. listopadu 2015 závěrečnou zprávu, ve které uvádí tyto hlavní příčiny: \n\nPři nehodě zahynuli všichni čtyři členové posádky:\nPoslední rozloučení se všemi oběťmi proběhlo 23. července v 10:00 v Konkatedrále Sedmibolestné Panny Marie v Popradu. Podle popisu TASR „\"rozlučku vedl biskup Spišské diecéze František Sečka spolu s vojenským ordinářem Františkem Rábkem a popradským děkanem Antonem Opartym. Na znamení úcty kroužil v době, kdy z kostela vynášeli těla nebohých, záchranářský vrtulník ATE.\"“\n\nDne 17. října 2015 při příležitosti pietní vzpomínky odhalili náčelník Oblastního střediska Slovenský ráj a ředitel ATE Poprad památník na toto letecké neštěstí, zhotovený členy Horské záchranné služby Slovenský ráj. Pietní akt se uskutečnil na Kláštorisku za účasti více než 200 lidí. \n\nPrezident Andrej Kiska na své facebookové stránce zveřejnil toto prohlášení: \"\"V Popradu nám nad hlavami létají skoro každý den. Člověku vždy probleskne hlavou: ‚Kdoví, co se komu stalo. Snad nic vážného.‘ Tentokrát nedoletěli. Čtyři super chlapi – esa letecké a horské služby – položili svůj život. Zůstaly manželky, děti... Těžko se hledají slova. Zemřeli ve službě. Ve službě za záchranu zdraví. Čest jejich památce.\"“ Předseda Národní rady SR Peter Pellegrini prohlásil: „\"Je mi velmi líto, že tato nehoda se stala právě lidem, kteří zachraňují lidské životy. Tímto chci vyjádřit příbuzným obětí, ale i jejich kolegům, svou upřímnou soustrast.\"“ „\"Velmi těžko se hledají slova, protože toto byli lidé, kteří svůj život zasvětili záchraně jiných životů. Celý Poprad by mohl být zaplněný lidmi, kteří jim vděčí za záchranu života, a my jim už neumíme nijak pomoci\",“ řekl Robert Kaliňák, ministr vnitra. „\"Je to společenská ztráta pro nás všechny, protože tito lidé zachraňovali obyvatele našeho města, ale i návštěvníky,\"“ vyjádřil se primátor Popradu Jozef Švagerko.\n\nVláda SR 21. července oznámila, že rodina každé z obětí dostane příspěvek 33 000 €. Prezident Asociace záchranné zdravotní služby Ján Šteso zároveň informoval o zřízení účtu pro pomoc obětem neštěstí.\n\n"}
{"id": "1557562", "url": "https://cs.wikipedia.org/wiki?curid=1557562", "title": "Cheliderpeton vranyi", "text": "Cheliderpeton vranyi\n\nCheliderpeton vranyi byl druh temnospondylního obojživelníka žijícího na území České republiky a Německa v období spodního permu (mladší prvohory, asi před 290 miliony let). Z českých lokalit byl nalezen na území Olivětína a Ruprechtic. Druh \"Ch. vranyi\" byl popsán již v roce 1877 Antonínem Fričem, holotyp zkameněliny pochází z Olivětína a skládá se z několika obratlů, pánve a téměř kompletní končetiny.\n\n\"Cheliderpeton\" vzezřením a způsobem života připomínal dnešní krokodýly. Žil v jezerním systému v dnešních severovýchodních Čechách a jihozápadním Německu, kde lovil menší sladkovodní ryby a obojživelníky. Kromě holotypu se našlo několik dalších nekompletních koster (hlavně juvenilních stádií) a lebek. Podle největší nalezené lebky se délka jeho těla odhaduje na 100-120 centimetrů. Kvůli nedostatečně zachovalým kostem patra ale není jasné, jestli patřil do čeledi Intasuchidae, nebo Archegosauridae.\n\nV roce 2014 byl v Arnultovicích nalezen obratel a spodní čelist velkého obojživelníka. Nepodařilo se jej zatím určit lépe než do nadčeledi Eryopoidea. Tento jedinec mohl dosahovat délky až 130 centimetrů (délka nalezené čelisti činí 20,5 centimetru). Obojživelníci, kteří v této oblasti žili a mohli dosáhnout těchto rozměrů, jsou pouze druhy \"Cheliderpeton vranyi\" a \"Onchiodon labyrinthicus\".\n\nZ lokalit Horní Kalná a Košťálov pochází několik dalších nálezů určených jako ?\"Cheliderpeton sp.\" Není vyloučené, že patřily přímo tomuto druhu.\n"}
{"id": "1557567", "url": "https://cs.wikipedia.org/wiki?curid=1557567", "title": "Lnáře (starý zámek)", "text": "Lnáře (starý zámek)\n\nStarý zámek Lnáře je tvrz přestavěná na zámek v obci Lnáře v severozápadní části okresu Strakonice a Jihočeského kraje. Tvrz prošla dlouhým stavebním vývojem od čtrnáctého do sedmnáctého století. Mezi význačné vlastníky patřily rody Zmrzlíků ze Svojšína, Šternberkové, Novohradští z Kolovrat nebo Černínové z Chudenic. \n\nAreál zámku je chráněn jako kulturní památka. Význam zámku spočívá ve vysoké urbanistické hodnotě, působivém vztahu k budově nového zámku a v množství dochovaných architektonických konstrukcí.\n\nPrvní písemná zmínka o lnářské tvrzi (někdy označované také jako hrad) je až z roku 1465, ale ve vsi už ve čtrnáctém století sídlil rod vladyků ze Lnář. Prvním známým příslušníkem rodu byl Oldřich ze Lnář připomínaný roku 1313 jako člen družiny krále Jana Lucemburského. O pět let později vesnice patřila Habartovi ze Lnář. Ve druhé polovině čtrnáctého století je v letech 1364–1404 často uváděn Konrád ze Lnář, který mimo jiné v období 1388–1399 zastával funkci zemského soudce. Jeho nástupcem se stal Vilém ze Lnář, účastník Svatomartinského sněmu v Praze. V letech 1418–1420 ve Lnářích zastával úřad purkrabího Vyntíř z Kadova.\n\nDíky příbuzenským svazkům tvrz okolo poloviny patnáctého století získali Zmrzlíkové ze Svojšína. Prvním z nich byl Petr Zmrzlík ze Svojšína, který lnářským panstvím pojistil věno ve výši 700 kop grošů manželce Anně ze Šternberka. Ke Lnářům v té době patřily vsi Sedlečko, Zahorčice, Chlum, Zámlyní, Vrbno, Pole, Hradiště, Budislavice a Dožice. Po Annině smrti bylo její věno roku 1465 prohlášeno za odúmrť a pozůstalí dostali od krále Jiřího z Poděbrad finanční náhradu ve výši 700 kop grošů. Lnáře připadly Václavu Zmrzlíkovi, který v letech 1472–1473 vyplatil tři podíly příbuzných. Zbývající část ve výši 300 kop grošů vyplatil panovník už v roce 1466, ale Václavův bratr a nástupce Jaroslav Zmrzlík o tyto peníze vedle spor u dvorského soudu ještě v roce 1490. I v této době existoval úřad lnářského purkrabího, který v letech 1483–1489 zastával Martin Papák a roku 1498 Václav Šitka.\n\nV šestnáctém století ve Lnářích sídlil Václav Zmrzlík, který si do obnovených desk zemských nechal zapsat Lnáře s tvrzí, poplužním dvorem, městečkem Kasejovice s dvorem a mnoha dalšími vesnicemi. Celý tento majetek dne 25. dubna 1564 prodal Zdeňkovi ze Šternberka na Blatné za 20 000 kop pražských grošů. Zdeněk zemřel roku 1575, ale rok předtím zastavil Lnáře Václavovi z Donína na Bílém Újezdci, protože mu nemohl vyplatit dluh ve výši 10 000 kop pražských grošů. Zdeněk však dlužil dalších 15 000 kop grošů Volfovi Novohradskému z Kolovrat, a roku 1575 mu proto slíbil postoupit lnářské panství. K tomu došlo roku 1577 poté, co Zdeňkovi synové nejprve odprodali vesnice Radošice, Týniště, Budislavice a Pole.\n\nVolf Novohradský z Kolovrat nechal přestavět starou gotickou tvrz na renesanční zámek dokončený nejspíše v roce 1593. Kromě toho panství rozšířil o Zahorčice (1605) a Kladrubce (1607). Volf zemřel roku 1609 a panství převzal jeho syn Zdeněk Novohradský z Kolovrat, který je v roce 1617 prodal Adamovi ze Šternberka za 100 000 kop míšeňských grošů. Kupní smlouva zahrnovala lnářský zámek s pivovarem a dvorem a vsi Lnáře, Újezd, Chlumeček, Předmíř, Zámlyní, Řiště, Zahorčice, Kocelovice, Tchořovice a Hornosín. Zdeňkův syn Jaroslav Volf ze Šternberka roku 1623 přikoupil Bělčice, které odkázal manželce Maximilianě Veronice ze Švihova, ale zbytek panství zdědila dcera Eva Johanna. Ta lnářské panství prodala roku 1629 Aleši Ferdinandovi Vratislavovi z Mitrovic. Podle Augusta Sedláčka se tak stalo 20. června 1629, ale Karel Tříska uvádí roky 1659 nebo 1660.\n\nNový majitel panství významně rozšířil o Hradiště, Záboří, Polanku, Mladý Smolivec, Bělčice a Hvožďany a v těsném sousedství nechal založit nový lnářský zámek. Zemřel před jeho dokončením a dcery Marie Terezie a Eva Konstancie panství dne 21. ledna 1675 prodali Humprechtu Janu Černínovi za 180 000 florénů. Starý zámek poté sloužil úředníkům statku, byl v něm pivovar a ve věži vězení.\n\nVe druhé polovině dvacátého století zámek využívala generální prokuratura. Od jejího zrušení slouží zámecký areál kulturním účelům. V části budovy jsou zřízeny byty a kanceláře.\n\nStarý zámek stojí severozápadně od nového zámku na výběžku mezi Zámeckým a Podhájským rybníkem. Ke vstupní bráně vede kamenný most přes pozůstatek příkopu. Vjezd se nachází ve dvoupatrovém věžovitém jádru, ke kterému se po stranách připojují boční křídla. Do valeně zaklenutého průjezdu se vstupuje lomeným obloukem s vpadlinou pro padací most. Nad bránou se nachází pískovcové erby Volfa Novohradského z Kolovrat a jeho manželky Judity ze Šternberka. Budova je zakončena renesančním štítem členěným římsami a drobnými pilastry. Levé křídlo je dvoutraktové a má členitý půdorys způsobený postupným přistavováním. Jeho dochovaná podoba je výsledkem dlouhodobého stavebního vývoje a úpravami pro potřeby bývalého pivovaru.\n\n\n"}
{"id": "1557571", "url": "https://cs.wikipedia.org/wiki?curid=1557571", "title": "Chrám Archanděla Michaela z Gorodce", "text": "Chrám Archanděla Michaela z Gorodce\n\nChrám Archanděla Michaela z Gorodce () je pravoslavný chrám z 14. století v ruském Pskově. V rámci chrámů pskovské architektonické školy byl roku 2019 zapsán na seznam světového dědictví UNESCO.\n\nNápisy na dlažbě uvádí datum založení 1339, stejně jako data významných přestaveb v letech 1613 a 1696. Chrám vznikl v jedné ze čtyř tehdejších čtvrtí Pskova, opevněném \"Gorodci\" (odtud název). Stál původně na na tržišti, ke kterému se sbíhaly důležité ulice, byl tak jedním ze středobodů Pskova.\n\nBěhem historie byl chrám několikrát přestavěn, k největším zásahům došlo na konci 18. století.\n\nPo nástupu bolševiků k moci nebyl jako jeden z mála chrámů ve městě uzavřen, od roku 1929 se tak stal hlavním pravoslavným chrámem Pskova. V roce 1936 byl ovšem také zrušen a předán muzeu, aby byl záhy znovu otevřen během německé okupace. V letech 1946-48 proběhla rekonstrukce, během které byly odstraněny přístavby z 19. století.\n\nV roce 1960 získal památkovou ochranu a roku 1995 byl navrácen ruské pravoslavné církvi.\n"}
{"id": "1557572", "url": "https://cs.wikipedia.org/wiki?curid=1557572", "title": "Svoboda nad Úpou (nádraží)", "text": "Svoboda nad Úpou (nádraží)\n\nSvoboda nad Úpou je nákladiště a zastávka (někdejší železniční stanice) v jižní části města Svoboda nad Úpou v okrese Trutnov v Královéhradeckém kraji poblíž řeky Úpy. Jedná se o koncový bod na neelektrizované jednokolejné trati 045 Trutnov – Svoboda nad Úpou.\n\nStanice byla otevřena 17. prosince 1871 jakožto koncová stanice společností Rakouská severozápadní dráha (\"ÖNWB\"), která sem zavedla svou odbočnou trať z Trutnova, kam byla o rok dříve přivedena trať \"ÖNWB\" vedoucí z Ostroměře přes Starou Paku, Kunčic nad Labem a Martinice v Krkonoších. Tato trasa byla výsledkem snahy o propojení železniční sítě \"ÖNWB\" severovýchodním směrem k hranicím s Pruskem. Autorem univerzalizované podoby stanic pro celou dráhu byl architekt Carl Schlimp. Později byl k budově přistavěn přístřešek u prvního nástupiště.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno vnější nástupiště.\n\n"}
{"id": "1557576", "url": "https://cs.wikipedia.org/wiki?curid=1557576", "title": "Lnáře (nový zámek)", "text": "Lnáře (nový zámek)\n\nNový zámek Lnáře je barokní zámek ve Lnářích na severozápadě okresu Strakonice a Jihočeského kraje. Okolo roku 1670 jej založil Aleš Ferdinand Vratislav z Mitrovic, ale stavbu dokončili až Černínové z Chudenic v letech 1683–1686. Zámek je chráněn jako kulturní památka.\n\nV sedmnáctém století lnářské panství získal Aleš Ferdinand Vratislav z Mitrovic. Podle Augusta Sedláčka se tak stalo 20. června 1629, ale Karel Tříska uvádí roku 1660. Kromě toho, že nový majitel přikoupil další vesnice, nechal v těsném sousedství starého zámku založit nový barokní zámek, který se měl stát novým panským sídlem. Zemřel ještě před jeho dokončením a dvě nejstarší dcery, Marie Terezie a Eva Konstancie, potom panství 21. ledna 1675 prodaly Humprechtu Janu Černínovi za 180 000 florénů. Humprecht v Lnářích nebydlel a vrchnost zde roku 1679 zastupoval hejtman Jan František Grejnár z Veveří. Po Humprechtově smrti v roce 1682 Lnáře připadly jeho mladšímu synovi Tomáši Zachariáši Černínovi, který stavbu podle plánů stavitele G. B. Maderny v letech 1683–1686 dokončil.\n\nPo smrti Tomáše Zachariáše Černína panství spravovala za své dcery vdova Zuzana Renata z Martinic. Později ji nahradila Marie Josefa provdaná za hraběte Leopolda Josefa Künigla. Zemřela v roce 1726 a ovdovělý manžel nechal o rok později zámek důkladně opravit. Při té příležitosti byl starý dřevěný most nahrazen kamenným a nad vstupem byla postavena věž s hodinami. Leopold Künigl se poté podruhé oženil s Marií Aloisií Lažanskou z Bukové, ale Lnáře zdědil nejstarší syn z prvního manželství, kterým byl František Josef Künigl. Od něj roku 1745 Lnáře koupil hrabě Karel Rudolf Sweerts-Sporck († 30. listopadu 1757). Majetek potom přešel na jeho syna Jana Františka Krystiána a roku 1803 na vnuka Josefa Sweerts-Sporcka, který panství prodal Leopoldu Thunovi. Ještě téhož roku od něj roku panství získal svobodný pán Jan František z Linkeru († 1811) a jeho syn Václav Kliment. Po něm zámek vlastnila rodina Lilgenau.\n\nRoku 1923 se majitelem zámku stal Karel Bondy, který nechal upravit průčelí do dochované podoby, a v roce 1936 jej koupil pražský advokát Jindřich A. Vaníček. Během druhé světové války zámek využívalo výcvikové středisko Hitlerjugend a na konci války byli v zámku ubytováni vojáci 3. armády generála Pattona. Na zámku také kapituloval generál Andrej Andrejevič Vlasov. Po válce se na zámek vrátil advokát Vaníček, ale roku 1948 mu byl zámek znárodněn. Zámek poté chátral až do roku 1972, kdy jej začala opravovat generální prokuratura, která si v něm zřídila kanceláře. Od roku 1985 budovu využíval Úřad vlády jako rekreační středisko pro vysoké komunistické činitele. Potomkům advokáta Vaníčka byl zámek vrácen v roce 1992. V současné době jej spravuje Ivan Vaníček – profesor fakulty stavební ČVUT.\n\nDo zámku se vstupuje po kamenném mostě zdobeném šesti sochami světců z první poloviny osmnáctého století. Čtyřkřídlá zámecká budova má dvě patra a obklopuje obdélné nádvoří. Součástí východního křídla je věž, která svou výškou nepřesahuje přilehlé budovy. Přízemní místnosti a chodby jsou zaklenuté valenými klenbami s výsečemi. Ve vstupním křídle se nachází velký reprezentační sál se štukovou a malířskou výzdobou. Svou výškou prostupuje dvěma patry.\n\nNa nádvoří je kašna se sochou Neptuna z konce sedmnáctého století. Soška putta umístěná na schodišti pochází z dílny Ignáce Františka Platzera, ale na výzdobě se podíleli také Petr Brandl a František Bílek. Dalších jedenáct soch řeckých bohů a bohyň je z dílny Ignáce Michala Platzera. K zámku přiléhá park založený v první polovině osmnáctého století, ve kterém byly v dalších letech postaveny altány, minaret, skleníky a jiné zahradní budovy. V protažení osy parku se na návrší na východním okraji vesnice nachází kaple svaté Anny z roku 1702.\n\nSoučástí zámku je raně barokní kaple svatého Josefa z roku 1654, upravená v roce 1720. Její strop je zaklenutý plackovou klenbou. Kněžiště je zdobené štuky a malbami z doby okolo roku 1660. V lodi jsou fresky s výjevy ze života svatého Josefa a starozákonních postav. Zděný portálový oltář pochází také z doby okolo roku 1660 má po stranách sochy svatého Václava a svaté Ludmily. V jeho nástavci je skupina postav s archandělem Michaelem v nadživotní velikosti.\n\n\n"}
{"id": "1557583", "url": "https://cs.wikipedia.org/wiki?curid=1557583", "title": "Dreams Like Deserts", "text": "Dreams Like Deserts\n\nDreams Like Deserts je první EP norské kapely Aura Noir z roku 1995. Nahrávání probíhalo v červenci 1995, ještě bez kytaristy Rune Eriksena. Jako hosté se na EP podíleli Gylve Nagell z Darkthrone známý jako Fenriz a Olav Knutsen (z Lamented Souls). Stylově jde o značný posun k thrash metalu, i když jsou ještě patrné vlivy avantgardy Ved Buens Ende.\n\n\nCelkový čas – 20:34\n\n\n"}
{"id": "1557584", "url": "https://cs.wikipedia.org/wiki?curid=1557584", "title": "Bečváry (nádraží)", "text": "Bečváry (nádraží)\n\nBečváry je železniční stanice v západní části obce Bečváry v okrese Kolín ve Středočeském kraji nedaleko Drahobudického potoka. Leží na neelektrizovaných jednokolejných tratích 012 Pečky – Bošice – Bečváry/Kouřim a 014 Kolín–Ledečko. \n\n1. srpna 1887 byla do Bečvár společností Rakouská společnost místních drah dovedena nákladní vlečka ze Zásmuk, kam dráhu přivedla 25. října 1881 společnost Rakouské společnosti místních drah (\"ÖLEG\") v úseku z Peček, kudy od roku 1845 vedla železnice společnosti Severní státní dráha z Olomouce do Prahy, jakožto do koncové stanice. Ve stejném datu byla ze stanice Bošice vyvedena dráha do Kouřimi. \nBečvárská stanice byla pro osobní dopravu otevřena 15. prosince 1900 spolu s hlavní tratí vlastněnou soukromým subjektem \"Místní dráha Světlá-Ledeč-Kácov\" (\"SLK\") z Kolína, taktéž ležícího na polabské trati, do Ledečka u Ratají nad Sázavou. Od roku 1901 sem byla zavedena též osobní vlaková přeprava ze Zásmuk.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá úrovňová jednostranná nástupiště, k příchodu na nástupiště slouží přechody přes koleje.\n\n"}
{"id": "1557593", "url": "https://cs.wikipedia.org/wiki?curid=1557593", "title": "Deep Tracts of Hell", "text": "Deep Tracts of Hell\n\nDeep Tracts of Hell je druhé studiové album norské black/thrashmetalové kapely Aura Noir z roku 1998. Nahrávání se z důvodu zaneprázdnění u své tehdejší domovské kapely Mayhem nezúčastnil kytarista Rune Eriksen.\n\nNa albu je patrný výrazný vliv black metalu – Moe byl ve stejné době členem Dødheimsgard a spolupracoval na albech \"Monumental Possession\" a \"Satanic Art\". Eide je bývalým členem Ulver a Satyricon a později se oba podíleli na nahrávání alba \"666 International\" (Dødheimsgard).\n\n\n"}
{"id": "1557595", "url": "https://cs.wikipedia.org/wiki?curid=1557595", "title": "NGC 656", "text": "NGC 656\n\nNGC 656 je čočková galaxie v souhvězdí Ryb. Její zdánlivá jasnost je 12,4 a úhlová velikost 1,5′ × 1,3′. Je vzdálená 180 milionů světelných let, není členem žádné skupiny galaxií. Průměr má 75 000 světelných let. Galaxii objevil 20. září 1865 Heinrich Louis d’Arrest.\n\n"}
{"id": "1557601", "url": "https://cs.wikipedia.org/wiki?curid=1557601", "title": "NGC 660", "text": "NGC 660\n\nNGC 660 je spirální galaxie s příčkou a Seyfertova galaxie typu II v souhvězdí Ryb. Její zdánlivá jasnost je 10,7 a úhlová velikost 8,3′ × 3,2′. Je vzdálená 42 milionů světelných let, průměr má světelných let. Galaxii objevil 16.října 1784 William Herschel.\n\n"}
{"id": "1557603", "url": "https://cs.wikipedia.org/wiki?curid=1557603", "title": "NGC 676", "text": "NGC 676\n\nNGC 676 je čočková galaxie a Seyfertova galaxie typu II v souhvězdí Ryb. Její zdánlivá jasnost je 11,9 a úhlová velikost 4,0′ × 1,0′. Je vzdálená 70 milionů světelných let, průměr má 80 000 světelných let. Galaxii objevil 30. září 1786 William Herschel.\n\n"}
{"id": "1557607", "url": "https://cs.wikipedia.org/wiki?curid=1557607", "title": "GAZ-13 Čajka", "text": "GAZ-13 Čajka\n\nGAZ-13 Čajka nebo též GAZ-M13 Čajka je luxusní automobil vyráběný jako sedan, limuzína a v omezeném počtu též jako kabriolet v továrně GAZ (zkratka názvu Gorkovskij Avtomobilnyj Zavod) od roku 1959 do roku 1981 jako první generace automobilů v řadě \"Čajka\".\n\nGAZ M13 Čajka byl poprvé představen v roce 1958. Výroba probíhala od roku 1959 do roku 1981, celkem bylo vyrobeno 3179 vozů v různých karosářských verzích. Vůz byl poháněn osmiválcem V8 o objemu 5,5 litru a výkonu 195 koní (přibližně 143 kW) a vybaven třístupňovou automatickou převodovkou podobné konstrukce jako PowerFlite firmy Chrysler. \n\nVůz se vyráběl jako sedan (GAZ 13 bez dodatečného písmenného označení, limuzína (GAZ 13A) a jako čtydveřový kabriolet (GAZ 13B), kde střecha byla ovládána elektrohydraulicky. Kabriolet byl vyráběn v letech 1961 a 1962 pro oficiální slavnostní přehlídky.\n\nAutomobilové závody v lotyšské Rize vyráběly v 60. letech též verzi \"GAZ 13A Universal\", což bylo kombi. Toto kombi bylo vyráběno též ve verzi \"GAZ 13C\", což byla sanitka, několik vozů bylo upraveno též jako \"pohřební vůz\". Omezený počet vozů bylo též vyrobeno a speciálně vybaveno pro potřeby Mosfilmu.\n\nJako luxusní vůz Čajka byla k dispozici jen pro členy sovětské vlády a vysoké funkcionáře KSSS, běžní občané si vůz nemohli koupit (mohli si ho však pronajmout na svatební obřad). Čajka byla využívána též sovětskými velvyslanci a prvními nebo generálními tajemníky komunistických (příp. levicových) stran ve „spřátelených zemích“ (např. NDR, Severní Korea, Bulharsko, Maďarsko, Mongolsko a Finsko). Jeden vůz daroval první tajemník ÚV KSSS Nikita Chruščov kubánskému vůdci Fidelu Castrovi. Při jejich návštěvách Sovětského svazu obdrželi jako dar po jedné limuzíně též král Laosu Sisavang Vatthana a král Kambodže Norodom Sihanuk. Sám Chruščov preferoval vozy Čajka oproti značce ZIL (do roku 1956 ZIS), což byly rovněž luxusní limuzíny pro sovětské státnické a diplomatické účely. Proto jeden vůz měl na svém letním sídle (na „dače“). Pro větší velikost a výkonnější motor V8, určitý počet vozidel Čajka byl objednán rovněž pro potřeby KGB. Maximální rychlost byla necelých 160 kilometrů za hodinu.\n\nVětšina vozidel Čajka byla vyrobena jako sedan. Verze M13B (kabriolet) se vyráběla jen po dva roky (1961 a 1962). Výroba modelu \"GAZ-M13 Čajka\" byla ukončena v roce 1981. Nahradil ho model \"GAZ-M14 Čajka\", který se vyráběl od roku 1977 (čtyři roky se tedy oba modely vyráběly souběžně). Fandové veteránů často poukazjí na to, že vzhled zejména rané produkce \"GAZ-M13 Čajka\" se v mnohém podobá americkému vozu Packard, model 1955–56. Nicméně Packard, model 1955–56 vykazuje podobnost také s ranějším sovětským vozem ZIS-112 z roku 1951 (tedy několik let před uvedením vozu Packard na trh).\n\n"}
{"id": "1557608", "url": "https://cs.wikipedia.org/wiki?curid=1557608", "title": "NGC 677", "text": "NGC 677\n\nNGC 677 je eliptická galaxie v souhvězdí Berana. Její zdánlivá jasnost je 12,2 a úhlová velikost 2,0′ × 2,0′. Je vzdálená 232 milionů světelných let, průměr má 135 000 světelných let. Galaxii objevil William Herschel.\n\n"}
{"id": "1557609", "url": "https://cs.wikipedia.org/wiki?curid=1557609", "title": "Stoupecké tvrziště", "text": "Stoupecké tvrziště\n\nStoupecké tvrziště je památkově chráněná, nemovitá kulturní památka v Železných horách . Je pozůstatkem středověké tvrze, bez zjevných stavebních prvků. Okrouhlé tvrziště, fortifikované příkopem a valem asi ze 14. století.\nTvrz stávala v katastru obce Březinka v kdysi hlubokých lesích, nedaleko od dnešní silnice č. 33742 vedoucí z Březinky na Jetonice. Ve středověku kolem tvrze vedlo několik důležitých cest vedoucích přes Železné hory a spojujících Čáslavsko s Chrudimskem. Hlavní přístup do Železných hor v této lokalitě byl Vícemilický průsmyk. Cesta tímto průsmykem byla jednou z odbočných větví Libické stezky vedoucí Čáslavskem. Vedla od kostela svaté Kateřiny v Licoměřících (dříve Vícemilice) hlubokým úvozem, místy se značným stoupáním (odtud možná název tvrze), až k soustavě cest kolem tvrze Stoupec. I když se již tyto cesty dávno k dopravě nepoužívají, dodnes jsou místy patrné jejich hluboké úvozy nejen v průsmyku, ale i u samotné tvrze, což svědčí, že kdysi byly intenzivně využívány. Na západ od tvrziště jsou patrné relikty úvozových cest směřujících od jihu na sever. Jejich šířka se pohybuje okolo 3m a hloubka asi 1,5m. Jeden relikt úvozové cesty směřuje od jihovýchodu až k samotnému tvrzišti. Patrně to byla hlavní přístupová cesta do tvrze. August Sedláček vyslovil domněnku, že se jedná o stoku, kterou byl napouštěn příkop kolem tvrziště vodou z rybníka, který byl údajně nad tvrzí. Jižním směrem však žádné pozůstatky po tomto rybníku nebyly nalezeny. Nehledě na to, že jižní, výše položená část území nad tvrzí je odvodňována na západě Starkočským potokem, přítokem Doubravy a na východě Struhou (Zlatotok), která se vlévá do Labe u Valů u Přelouče. Severním směrem, níže pod tvrzí, je prameniště Mlýnského potoka. Ten je přítokem zmiňované Struhy (Zlatotok), do které se vlévá až u vesnice Chrtníky. \n\nSeverním směrem, za silnicí, jsou v místech nazývané Šaldík a U Spáleníka, pozůstatky po dávné hornické činnosti, zřejmě těžbě železné rudy. Název Šaldík je možné interpretovat jako odvozeninu z německého schal – jalový, zvětralý – místo, kam byla odvážena jalová zemina. \n\nVýchodním směrem od tvrze, těsně za lesem, kde jsou dnes pole, se říká Na Hodech. Kdysi zde bývala vesnice Hody. Některé prameny uvádějí, že byla zničena během vpádu Matyáše Korvína do Čech roku 1469. Pravděpodobně však ves zanikla během třicetileté války, protože existuje záznam v Berní rule Chrudimska díl I. strana 307 z roku 1653 o obci Hody, kde se uvádí jako pustý Romoutilův grunt . \n\nNejvýraznějším objektem je samotné tvrziště, které je tvořeno jádrem, příkopem a valem. Jádro představuje místo, kde stávala tvrz. Jedná se o vyvýšený pahorek, jehož horní plocha má tvar téměř kruhovitý o průměru 18 až 20 metrů. Jádro bylo zcele jistě navýšeno zeminou vytěženou z příkopu, který jádro obklopuje. Příkop je opět oválného tvaru, na horní, vnější hraně se průměr pohybuje v rozmezí 43,5 až 46 metrů. Jeho hloubka, počítáno od okolního terénu, činí 3 až 4 metry. Dalším, dobře zachovalým prvkem je násep na severní straně objektu.\n\nV jižním až jihozápadním těsném sousedství tvrziště jsou tři konkávní objekty, kde hloubka dosahuje asi 1,5 m. Zřejmě se jedná o relikty sklepení hospodářských stavení patřících ke tvrzi.\n\nAsi 30 metrů severozápadně od tvrziště bývala malá vodní nádrž o rozměrech 22 x 17 m. Hráz je na severní straně, kde je dodnes patrné místo pro stavidlo. Nádrž leží v pramenné pánvi Mlýnského potoka a z těchto pramenů je i napájena. Hloubka nádrže u hráze byla v rozmezí 0,5 až 1,2 m. Dá se interpretovat jako napajedlo pro dobytek, protože zdrojem pitné vody byla studánka, která se dochovala dodnes. Leží asi 11 m severovýchodně od vodní nádrže a je napájena spodním pramenem. Její průměr je 0,8 m a hloubka 0,6 m. Dno studánky je vyloženo kameny. Dochovalo se částečně i kamenné roubení. \n\nHistorii tvrze Stoupec lze rekonstruovat velmi omezeně, písemné prameny jsou skoupé a nebýt toho, že lokalita byla zakonzervována více jak 300 let lesním porostem, těžko bychom hledali místo, kde stála a těžko bychom si mohli udělat představu o její velikosti. Skoro veškeré informace o historii tvrze shromáždil August Sedláček. Počátky tvrze klade do konce 14. století. Delší historii tvrze však naznačují archeologické nálezy. Část nalezených zlomků keramiky, ostruha s pyramidálním bodcem a vzácné zlomky palcátu, posouvají existenci tvrze nebo alespoň osídlení lokality již do 13. století. První písemná zmínka pochází z roku 1394 v predikátu majitele tvrze, Jana Chrasta de Stupecz. Jan vyprosil na králi odúmrť po Petru Milčevsi. O dalším osudu Jana Chrasta de Stupecz není nic známo. August Sedláček uvádí, že tvrz byla spojena s nedalekými Hošťalovicemi. Část Hošťalovic ve 14. a 15. století vlastnil Zdeněk z Urbanic a druhá část, skládající se z dvoru poplužného na Stoupci a několika kmetcích dvorů v Hošťalovicích, patřila Matěji Slaměncovi. V roce 1399 prodal Matěj svůj díl Držkovi z Kratonos. Ten díl prodal v roce 1419 Janovi z Čejkovic zvaného Býchora. Po odeznění husitských válek vlastnil tento majetek Franěk z Hrobčic. Ten zemřel v roce 1446 a roku 1486 je jeho majetek prohlášen za královskou odúmrť, kde je uvedeno ...\"statky na Železných horách, v Stoupci tvrz pustá a ve vsi Hošťalovicích\"... Zda Stoupecká tvrz zanikla během husitských válek nebo při vpádu Matyáše Korvína do Čech, žádné prameny neuvádějí.\n\nPodíváme li se na mapu,jistě naší pozornosti neujde název lokality \"Klášter\". Lidská fantazie, tomuto dodnes tajuplnému místu, přisoudila, že zde býval kdysi augustiniánský klášter. Došlo zde prý ke zločinu, neboť místní mniši byli vyvražděni. Jejich duše se sem stále vracejí a o půlnoci tu prý rozeznívají zvon, který připomíná to dávné násilí.\n\n"}
{"id": "1557610", "url": "https://cs.wikipedia.org/wiki?curid=1557610", "title": "NGC 678", "text": "NGC 678\n\nNGC 678 je spirální galaxie s příčkou v souhvězdí Berana. Její zdánlivá jasnost je 12,5 a úhlová velikost 4,5′ × 0,8′. Je pozorvaná téměř z boku. Vzdálená je 131 milionů světelných let, průměr má 170 000 světelných let. Pravděbodobně toří gravitačně vázaný pár s galaxií NGC 680. Je členem skupiny galaxií LGG 34, jejíž nejjasnějším členem je NGC 691. Galaxii objevil 15. září 1784 William Herschel.\n\n"}
{"id": "1557612", "url": "https://cs.wikipedia.org/wiki?curid=1557612", "title": "Horka u Staré Paky (nádraží)", "text": "Horka u Staré Paky (nádraží)\n\nHorka u Staré Paky je železniční stanice v západní části obce Horka u Staré Paky okrese Semily v Libereckém kraji nedaleko potoka Olešnice. Leží na jednokolejné neelektrizované trati 030 Pardubice – Jaroměř – Liberec. \n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby stanice je pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firma bratří Kleinů a Vojtěcha Lanny. 1. června 1858 byl s místním nádražím uveden do provozu celý nový úsek trasy z Jaroměře do Horky, od 1. prosince pak do Turnova. Od 1. května 1859 byl pak zprovozněn celý úsek až do Liberce.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno nekryté poloostrovní nástupiště, na které se přichází přechodem přes kolej. \n\n"}
{"id": "1557614", "url": "https://cs.wikipedia.org/wiki?curid=1557614", "title": "Dolní Žandov (nádraží)", "text": "Dolní Žandov (nádraží)\n\nDolní Žandov je železniční stanice v jihozápadní části obce Dolní Žandov v okrese Cheb v Karlovarském kraji nedaleko Šitbořského potoka. Leží na jednokolejné trati 178 Plzeň–Cheb. Stanice je elektrizovaná (25 kV, 50 Hz AC).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Cheb, podle typizovaného stavebního návrhu. 28. ledna 1872 byl s místním nádražím uveden do provozu celý nový úsek trasy z Plzně do Chebu, kudy bylo možno pokračovat po železnici do Německa.\n\nPo zestátnění KJFB a některých dalších společností roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz byl na trati procházející stanicí zahájen 6. června 1968.\n\nStanicí prochází Třetí železniční koridor, vede tudy jednokolejná trať. V roce 2011 byla dokončena úprava nádraží na koridorové parametry: nachází se zde jedno kryté ostrovní nástupiště s podchodem a dvěma hranami. Přístup na nástupiště je bezbariérový.\n\n"}
{"id": "1557616", "url": "https://cs.wikipedia.org/wiki?curid=1557616", "title": "Svojšín (nádraží)", "text": "Svojšín (nádraží)\n\nSvojšín je železniční stanice v jižní části obce Svojšín v okrese Tachov v Plzeňském kraji oddělené od hlavní aglomerace řekou Mží. Leží na elektrizované trati 178 Plzeň – Cheb (25 kV, 50 Hz AC) a jednokolejné neelektrizované trati 186 Svojšín–Bor.\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Cheb, podle typizovaného stavebního návrhu. 28. ledna 1872 byl s místním nádražím uveden do provozu celý nový úsek trasy z Plzně do Chebu, kudy bylo možno pokračovat po železnici do Německa. 20. září 1903 byla otevřena trať společnosti \"Místní dráha Svojšín-Bor\" vedená ze Svojšína do Boru.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz na hlavní trati procházející stanicí byl zahájen 8. listopadu 1967.\n\nStanicí prochází Třetí železniční koridor, vede tudy jednokolejná trať. Byla dokončena úprava nádraží na koridorové parametry: nachází se zde jedno kryté ostrovní nástupiště a jedno nástupiště jednostranné vnější. Přístup na nástupiště je umožněn podchodem.\n\n"}
{"id": "1557618", "url": "https://cs.wikipedia.org/wiki?curid=1557618", "title": "Katovice (nádraží)", "text": "Katovice (nádraží)\n\nKatovice je železniční stanice ve východní části městyse Katovice v okrese Strakonice v Jihočeském kraji nedaleko řeky Otavy. Leží na elektrizované trati 191 Plzeň – České Budějovice (25 kV, 50 Hz AC).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\nPo znárodnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz na trati procházející stanicí byl zahájen t29. listopadu 1968.\n\nStanicí prochází jednokolejná trať. Nachází se zde dvě jednostranná úrovňová nástupiště, k příchodu na nástupiště č. 2 slouží přechody přes kolej. \n\n"}
{"id": "1557620", "url": "https://cs.wikipedia.org/wiki?curid=1557620", "title": "Svaz evangelických církví v Republice československé", "text": "Svaz evangelických církví v Republice československé\n\nSvaz evangelických církví v Republice československé (v původním názvu Federace evangelických církví v Republice československé) bylo uskupení, které v sobě mělo po roce 1918 sdružovat evangelické církve v právě vzniklém Československu. Účastníci měli vzájemně koordinovat svůj postup a společně usilovat o jejich duchovní jednotu.\n\nMyšlenka na vznik svazu se prvně objevila na sjezdu československých evangelíků, který se konal roku 1923. Přípravou realizace nápadu byla následně pověřena Kostnická jednota, která pak v dalších letech se svazem úzce spolupracovala. Po čtyřech letech od úvodní myšlenky uskupení formálně 2. února 1927 na jednání v prostorách farního sboru Českobratrské církve evangelické na pražských Vinohradech vzniklo. Ačkoliv ke členství v něm byly vyzvány veškeré evangelické církve, jež se v tu dobu v Československu nacházely, ne všechny na pozvání zareagovaly kladně. Zájem nakonec neprojevily Církev československá husitská (CČSH), Slovenská reformovaná církev a Německá evangelická církev v Čechách, na Moravě a ve Slezsku. Původně zůstávala mimo rovněž Jednota českobratrská, ale roku 1936 se členem nakonec stala. Členy svazu tak od počátku byly Českobratrská církev evangelická (ČCE), evangelická církev augsburského vyznání na Slovensku, evangelická církev augsburského vyznání ve východním Slezsku, ochranovská Jednota bratrská, Bratrská jednota Chelčického (tj. baptisté) a Evangelická církev metodistická. Předsedou výboru delegáti zvolili tehdejšího synodního seniora Českobratrské církve evangelické Josefa Součka a jednatelem se stal Josef Lukl Hromádka.\n\nAč se původně měly členské církve snažit o vzájemné duchovní sjednocení, vykrystalizovala ve svazu nakonec činnost reprezentační vůči zahraničním organizacím sdružujícím protestantské církve. Pokud některá z těchto ekumenických organizací pořádala svou konferenci na území Československa, stal se Svaz evangelických církví v Republice československé v této činnosti jejím partnerem. Vedle toho svaz uspořádal od 5. do 7. července 1928 v Bratislavě sjezd československých evangelíků. Další se měl uskutečnit o deset let později (1938), avšak přesto, že se na jeho organizaci pracovalo, se již vlivem následků Mnichovské dohody neuskutečnil.\n\nČinnost svazu ukončila druhá světová válka a po ní již jeho činnost obnovena nebyla. Na jeho působnost pak následně v roce 1955 navázala Ekumenická rada církví, která ale rozšířila portfolio svých členů, neboť se neomezuje pouze na protestantské církve.\n\n"}
{"id": "1557622", "url": "https://cs.wikipedia.org/wiki?curid=1557622", "title": "Šťáhlavy (železniční zastávka)", "text": "Šťáhlavy (železniční zastávka)\n\nŠťáhlavy je železniční zastávka v centrální části obce Šťáhlavy v okrese Plzeň-město v Plzeňském kraji nedaleko řeky Úslavy. Leží na jednokolejné elektrizované trati Plzeň – České Budějovice (25 kV, 50 Hz AC).\n\nPůvodní železniční stanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\nElektrický provoz na trati procházející zastávkou byl zahájen 1. dubna 1962.\n\nNachází se zde jedno nekryté jednostranné nástupiště.\n\n"}
{"id": "1557624", "url": "https://cs.wikipedia.org/wiki?curid=1557624", "title": "Čejetice (nádraží)", "text": "Čejetice (nádraží)\n\nČejetice je železniční stanice v jižní části obce Čejetice v okrese Strakonice v Jihočeském kraji nedaleko řeky Otavy. Leží na jednokolejné elektrizované trati 191 Plzeň – České Budějovice (25 kV, 50 Hz AC).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\nPo znárodnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz na trati procházející stanicí byl zahájen 29. listopadu 1968.\n\nNacházejí se zde dvě úrovňová jednostranná nekrytá nástupiště, k příchodu na nástupiště č. 2 slouží přechody přes kolej. \n\n"}
{"id": "1557627", "url": "https://cs.wikipedia.org/wiki?curid=1557627", "title": "Čachovice (nádraží)", "text": "Čachovice (nádraží)\n\nČachovice (dříve Vlkava) je železniční stanice ve východní části obce Čachovice v okrese Mladá Boleslav v Středočeském kraji, poblíž říčky Vlkavy. Leží na jednokolejné neelektrizované trati 071 Nymburk – Mladá Boleslav.\n\nStanice byla otevřena 15. října 1870 na trati z Nymburka do Mladé Boleslavi jako součást odbočné trati Rakouské severozápadní dráhy (\"ÖNWB\") primárně spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. V Mladé Boleslavi se trať dále napojila na již existující železnici společnosti Turnovsko-kralupsko-pražská dráha (\"TKPE\") do Turnova. Z hospodářské podstaty regionu sloužily zde ležící tratě především k nákladní obsluze cukrovarského průmyslu.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná nástupiště.\n\n"}
{"id": "1557631", "url": "https://cs.wikipedia.org/wiki?curid=1557631", "title": "Luštěnice (železniční zastávka)", "text": "Luštěnice (železniční zastávka)\n\nLuštěnice je železniční zastávka (bývalá železniční stanice) ve východní části obce Luštěnice v okrese Mladá Boleslav v Středočeském kraji, poblíž říčky Vlkavy. Zastávka je součástí stanice Luštěnice-Újezd, která leží na jednokolejné neelektrizované trati 071 Nymburk – Mladá Boleslav.\n\nPůvodní stanice byla otevřena 15. října 1870 na trati z Nymburka do Mladé Boleslavi jako součást odbočné trati Rakouské severozápadní dráhy (\"ÖNWB\") primárně spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. V Mladé Boleslavi se trať dále napojila na již existující železnici společnosti Turnovsko-kralupsko-pražská dráha (\"TKPE\") do Turnova. Z hospodářské podstaty regionu sloužily zde ležící tratě především k nákladní obsluze cukrovarského průmyslu.\n\nPo zestátnění všech soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 2018 byla staniční budova vyřazena z provozu a o několik set metrů severněji byla zřízena zastávka.\n\nNachází se zde jedno jednostranné nástupiště s přístřeškem.\n\n"}
{"id": "1557637", "url": "https://cs.wikipedia.org/wiki?curid=1557637", "title": "Vlkov u Tišnova (nádraží)", "text": "Vlkov u Tišnova (nádraží)\n\nVlkov u Tišnova je železniční stanice ve východní části obce Vlkov v okrese Žďár nad Sázavou v Kraji Vysočina nedaleko Vlkovského rybníka. Leží na dvoukolejné elektrizované trati Brno – Havlíčkův Brod (25 kV, 50 Hz AC).\n\nRoku 1938 bylo Ministerstvem železnic vydáno rozhodnutí o dostavbě dvoukolejného železničního spojení z Havlíčkova Brodu dále do Brna přes Křižanov z důvodu zvýšení přepravní kapacity trasy dále na Slovensko, s plánem napojení slepé trati z Velkého Meziříčí v Křižanově. Budování trati pozdržela druhá světová válka, zcela dokončena a zprovozněna byla 5. prosince 1953. Byl zde vystavěn nový staniční komplex ve funkcionalistickém slohu. 20. prosince téhož roku začaly z Křižanova vlaky pravidelně jezdit ve směru na Velké Meziříčí a dále do přestupní stanice Studenec na trati Brno – Jihlava provozované Československými státními drahami.\n\nElektrický provoz na trati procházející stanicí byl zahájen 7. listopadu 1966.\n\nNacházejí se zde dvě ostrovní, částečně krytá, nástupiště, k příchodu k vlakům slouží podchod pod kolejemi.\n\n"}
{"id": "1557647", "url": "https://cs.wikipedia.org/wiki?curid=1557647", "title": "Adventní hebrejský kalendář", "text": "Adventní hebrejský kalendář\n\nAdventní hebrejský kalendář je soubor 22 obrazů českého malíře a kandidáta jáhenství Andyho Loose. Série obrazů, kterou autor vytvořil v roce 2010, obsahuje písmena a slova hebrejské abecedy. Smyslem díla je podle Andyho Loose vyjádření respektu k židovství z pohledu křesťana. V roce 2020 vyšel soubor obrazů pod názvem Adventní Hebrejský kalendář ve vlastní edici na poštovních známkách České pošty.\n\n"}
{"id": "1557648", "url": "https://cs.wikipedia.org/wiki?curid=1557648", "title": "Sibiřská evangelicko-luterská církev", "text": "Sibiřská evangelicko-luterská církev\n\nSibiřská evangelicko-luterská církev (, zkr. SELC, rus. \"СЕЛЦ\") je autokefální luterskou církví působící převážně v asijské části Ruské federace.\n\nPočátky církve spadají do první poloviny 90. let 20. století, kdy na Sibiři začala působit \"Západosibiřská křesťanská misie\" (rus. \"Западно-Сибирская Христианская Миссия\"), podřízená Estonské evangelické luterské církvi. Roku 2003 se Sibiřská evangelicko-luterská církev administrativně osamostatnila, v jejím čele stanul Vsevolod Jurjevič Lytkin, její současný biskup. Roku 2015 církev vstoupila do Mezinárodní luterské rady.\n\nCírkev má 25 sborů a asi 2 100 členů. Její sídlo je v Novosibirsku. Působí i mezi neruskými etniky (např. roku 2008 vydala překlad Lutherova Malého katechismu do chakaštiny).\n\nTeologicky je konzervativní a konfesijně orientovaná.\n\n\n"}
{"id": "1557650", "url": "https://cs.wikipedia.org/wiki?curid=1557650", "title": "Downhill (rozcestník)", "text": "Downhill (rozcestník)\n\nDownhill má více významů:\n"}
{"id": "1557653", "url": "https://cs.wikipedia.org/wiki?curid=1557653", "title": "Fernando Colunga", "text": "Fernando Colunga\n\nFernando Colunga Olivares (* 3. března 1966) je mexický herec, známý zejména účinkováním v telenovelách. \n\nSvětově se proslavil především účinkováním v hlavní mužské roli v telenovele \"Esmeralda\", kde hrál postavu doktora José Armanda Peňareala. Herectví se aktivně věnuje od roku 1988 a dnes bývá považován za jednoho z nejlepších herců v dějinách telenovely jako filmového žánru.\n\n"}
{"id": "1557654", "url": "https://cs.wikipedia.org/wiki?curid=1557654", "title": "Mikrořasy", "text": "Mikrořasy\n\nJako řasy obecně označujeme vývojově staré, po stránce stavby jednoduché eukaryotické organismy schopné fotosyntézy. Dříve byly proto též někteří zástupci řazené do skupiny tzv. nižších rostlin. Ve skutečnosti se ale jedná o polyfyletickou skupinu často evolučně velmi vzdálených mikroorganismů, které mohou tvořit mnohobuněčné stélky či se vyskytovat převážně v jednobuněčné formě, poté hovoříme právě o tzv. mikrořasách. \n\nMikrořasy, (též mikrofyty) jsou mikroskopické řasy, obvykle obývající sladkovodní a mořské ekosystémy, které lze nalézt přímo volně ve vodním sloupci i sedimentu. Jedná se o jednobuněčné druhy vyskytující se jednotlivě, v řetízcích či koloniích. V závislosti na druhu se jejich velikost může pohybovat od jednotek do několika stovek mikrometrů (μm). Na rozdíl od vyšších rostlin nemají mikrořasy specializovaná pletiva či orgány, jako jsou kořeny, stonky nebo listy. Jsou speciálně přizpůsobeny prostředí, kterému dominují viskózní síly. Mikrořasy, schopné provádět fotosyntézu, jsou důležité pro život na Zemi; nejen, že produkují atmosférický kyslík, ale současně využívají skleníkový plyn kysličník uhličitý z atmosféry k fotoautotrofnímu růstu. Mikrořasy spolu s bakteriemi tvoří základ potravní sítě a redistribuují energii pro všechny trofické úrovně nad nimi. Biomasa mikrořas se často měří skrze měření koncentrace chlorofylu \"a\" (projevuje se pohlcováním světla příslušné vlnové délky), které může poskytovat užitečný ukazatel potenciální produkce. Stabilní populace mikrořas úzce souvisí se skladbou jejich predátorů. Bez přítomnosti predátorů se velikost živé populace mikrofytů dramaticky snižuje. \n\nBiodiverzita mikrořas je obrovská. Odhaduje se, že v mnoha různých rodech existuje asi 200 000 – 800 000 druhů, z nichž jen asi 50 000 je popsáno. Chemicky bylo určeno více než 15 000 nových sloučenin pocházejících z biomasy řas. Většina z těchto druhů mikrořas produkuje jedinečné produkty, jako jsou karotenoidy, antioxidanty, mastné kyseliny, enzymy, polymery, peptidy, toxiny a steroly.\n\nMikrořasy nabízejí obrovský potenciál využití v biotechnologiích, jeví se jako vhodný zdroj pro výrobu biopaliv 3. a 4. generace, uplatnění nalézají již dnes v potravinářství jakožto surovina výroby doplňků stravy (nejen) pro vegetariány a sportovce, nebo jako složka v akvakulturních technologiích.\n\nChemické složení mikrořas není přirozeně konstantním faktorem, ale mění se v širokém rozmezí, a to jak v závislosti na druhu, tak na podmínkách kultivace. Některé mikrořasy mají schopnost přizpůsobit se změnám okolních podmínek proměnou svého chemického složení v reakci na proměnlivost vnějšího prostředí. Obzvláště dramatickým příkladem je jejich schopnost nahradit fosfolipidy lipidy bez fosforu v prostředí na fosfor chudém. Je možné nashromáždit požadované produkty v řasových buňkách do značné míry změnou faktorů životního prostředí, jako je teplota, osvětlení, pH, přísun CO, solí a živin. Mikrofyty také produkují chemické signální molekuly, které přispívají k identifikaci kořisti, obraně a útěku. Tyto chemické signály přispívají k shlukování buněk do velkých trofických struktur, jako je vodní květ, avšak k jejich fyzickému utváření dochází pouhou difúzí a laminárním prouděním. Mikrořasy představují základní potravinovou složku pro četné druhy akvakultur, zejména pro výživu mlžů. \n\nFotolitotrofní a chemolitotrofní mikroby mohou také vytvářet symbiotické vztahy s hostitelskými organismy. Poskytují jim vitamíny a polynenasycené mastné kyseliny, které jsou nezbytné jako růstový faktor měkkýšů, kteří si je sami nedokáží syntetizovat.\n\nProtože buňky rostou ve vodné suspenzi, dochází k jejich účinnějšímu kontaktu s vodou, CO a dalšími živinami. Mikrořasy hrají hlavní roli v koloběhu živin a fixaci anorganického uhlíku do organických molekul. \n\nZatímco rybí olej je znám svým obsahem omega-3 mastných kyselin, ryby ve skutečnosti omega-3 masné kyseliny samy osobě neprodukují, místo toho je akumulují ve svých tělech konzumací mikrořas. Člověk může tyto omega-3 mastné kyseliny získat konzumací přímo mikrořas, které tyto kyseliny produkují.\n\nŘada druhů mikrořas je pěstována uměle a je využívána různými způsoby pro komerční účely. \n\nStudie odhadují, že hlavní faktory úspěchu umělé kultivace mikrořas jsou: \n\n\n"}
{"id": "1557656", "url": "https://cs.wikipedia.org/wiki?curid=1557656", "title": "Říšský komisariát", "text": "Říšský komisariát\n\nŘíšský komisariát ( Reichskommissariat) je označení pro území obsazená nacistickým německem, která byla po počátečním období vojenské okupace umístěna pod civilní správu. V jejím čele stál Říšský komisař, přímo podřízený Adolfu Hitlerovi. \n\n\n"}
{"id": "1557665", "url": "https://cs.wikipedia.org/wiki?curid=1557665", "title": "Vojenská správa nacistického Německa", "text": "Vojenská správa nacistického Německa\n\nÚzemí obsazená nacistickým Německem, která nebyla převedena pod civilní správu, byla po celou dobu okupace řízena vojenskou správou (). \n\n"}
{"id": "1557666", "url": "https://cs.wikipedia.org/wiki?curid=1557666", "title": "RWD-5", "text": "RWD-5\n\nRWD-5 byl polský turistický a sportovní letoun z roku 1931, dvoumístný hornokřídlý jednoplošník zkonstruovaný týmem RWD. Letoun se proslavil transatlantickým letem, kdy jako nejmenší letoun překonal Atlantik.\n\nLetoun RWD-5 byl první stavbou konstrukčního týmu RWD (Stanisław Rogalski , Stanisław Wigura a Jerzy Drzewiecki) vytvořeného v nové společnosti DWL v Okęci. RWD-5 byl dalším vývojovým stupněm řady dřívějších letadel RWD-1, 2, 3 a 7, zejména bezprostředního předchůdce RWD-4. Sdílel s nimi konstrukci a stejný tvar křídla. Konstrukce prototypu byla zahájena na podzim roku 1930.\n\nPrvní prototyp (imatrikulace SP-AGJ) poprvé vzlétl 7. srpna 1931 z letiště Okęcie a pilotoval jej Jerzy Drzewiecki, jeho designer. Letoun byl postaven v nových dílnách letecké sekce Varšavské technické univerzity poblíž letiště Okęcie. V roce 1932 byl letoun RWD-5 představen světové veřejnosti na Mezinárodní letecké výstavě v Paříži (pařížský aerosalon).\n\nPo úspěchu prototypu v leteckých soutěžích byla zahájena malosériová výroba, převážně pro polský aeroklub. Sériová letadla měla vylepšený podvozek. V roce 1932 byly postaveny dva letouny pro Varšavský letecký klub (imatrikulace SP-AJA a AJB). Výroba těchto dvou letadel byla finančně podpořena polskými železničáři, a proto letouny dostaly jména Kolejarz I a II (Železničář I a II). Od roku 1933 byla výroba převedena do nově vzniklé společnosti Doświadczalne Warsztaty Lotnicze (DWL) a postupně tam bylo vyrobeno 5 letounů v roce 1933 (včetně jednosedadlového RWD-5 bis), 11 v roce 1934 (včetně jednoho v dílnách Lublinského leteckého klubu, Lubelski Klub Lotniczy). Letouny postavené 1933 a 1934 v DWL byly imatrikulovány jako: SP-ARP, -AKZ, -AJP, -AJU, -LOP, -LOT, -ALN, -ALR, -ALS, -ALT, -ALU, -ALW, - ALY, - ALZ, -ALX, -AMU, -AOB. Poslední letoun byl vyroben v roce 1937 (SP-BGX). Celkem bylo vyrobeno 20 letadel.\n\nJako sportovní letoun byl pozdějších letech nahrazován jeho nástupcem, letounem RWD-13.\n\nPo roce 2000 byla postavena replika tohoto letounu s motorem M332A (LOM Praha), označená jako RWD-5R \"Stanisław Skarżyński\". Létala s imatrikulací SP-LOT (tuto imatrikulaci měl původně letoun-aerotaxi polských aerolinií LOT). Letoun havaroval 1. září 2018, kdy narazil na dopravní značku během vzletu v oblasti křižovatky ulic Zwardońska a Lotnicza poblíž polského letiště Aleksandrowice (Bielsko-Biala). Na palubě byl 59-letý pilot a 70-letý cestující. Naštěstí zůstali nezraněni, avšak letoun byl dalšího letu neschopný.\nDvousedadlové turistické a sportovní letadlo, samonosný hornoplošník smíšené konstrukce ocel-dřevo. Trup byl svařen z ocelových trubek, vyztužen panely ze dřeva a potažen částečně překližkou a částečně plátnem. Trup měl trapézový průřez. Krytá, bohatě prosklená s panoramatickým čelním sklem, dvoumístná kabina měla sedadla pilotů v tandemovém uspořádání. Řízení zdvojené. Do kabiny byl přístup dvěma dvířky na pravé straně trupu. Ploché palivové nádrže. Pevný, klasický podvozek měl kapotovaná kola s tlumiči podvozkových noh a vzadu s kluznou patkou na ostruze.\n\nMotor byl umístěn v přední části trupu a byl stíněn hliníkovým plechem. Vrtule byla dvoulistá masivního dřeva s pevnými listy. Na letounu byly použity různé motory. Prototyp byl poháněn čtyřválcovým řadovým vzduchem chlazeným motorem Cirrus Hermes IIIB, s nominálním výkonem 105 k/77 kW koní a vzletovým 115 k/85 kW. Další letouny byly osazeny řadovými čtyřválci: Cirus Hermes IV (jmenovitý výkon 120 k/88 kW, vzletový 130 k/96 kW), de Havilland Gipsy III (jmenovitý výkon 120k/88 kW) anebo čtyřválcovým invertním vzduchem chlazeným Walter Junior 4-I resp. licencí tohoto motoru PZInż. Junior (jmenovitý výkon 105 k/77 kW, vzletový 120 k/88 kW).\n\nModel RWD-5bis, který byl použit k přeletu Atlantiku, měl motor de Havilland Gipsy Major s nominálním výkonem 120 k/88 kW a vzletovým 130 k/96 kW. \nRWD-5 byly používány pro výcvik v aeroklubech. Letadlo s imatrikulací SP-LOT bylo používáno v letecké společnosti LOT jako aerotaxi a letadlo s imatrikulací SP-LOP v polovojenské organizaci LOPP bylo využíváno jeho ředitelstvím. \n\nLetouny RWD-5 byly od roku 1931 použity na mnoha tuzemských a několika zahraničních sportovních akcích, kde dosáhly velmi dobrých výsledků. Již 7. srpna 1931 prototyp s pilotem Mieczysławem Pronaszkem zvítězil na 3. ročníku Letu jihozápadního Polska. Koncem září (25. září -1. října 1931) uspořádal polský aeroklub (Aeroklub R. P.) za pomoci fondů LOPP IV. ročník národní soutěže turistických letadel (IV Krajowy Konkurs Samolotów Turystycznych w Warszawie). Na trati 2600 km dlouhé přes 21 letišť posádka por. Franciszka Żwirka a ing. Stanisława Wigury v soutěži zvítězila z 22 přihlášených a z 19 zúčastněných strojů. V 5. ročníku (1933) národní soutěže turistických letadel se účastnily 3 letouny RWD-5. Pilot Pronaszko s motorem Hermes IV zvítězil a další dva letouny s motory Hermes IIB obsadily 4. a 5. místo. \n\nV mezinárodním měřítku byl letoun úspěšný v dubnu 1933 na rallye Okolo Alžírska a Maroka (Tour of Algeria and Morroco). Letoun Kolejarz II s motorem Cirrus Hermes (SP-AJB) za pilotáže kpt. Roberta Hirschbandta s navigátorem pplk. B. Kwiecińskim zvládl trasu v délce 11 389 km (i s cestou z Varšavy) a na závěrečném mítinku akce Casablance pilot obdržel Foreigners Prize (Cenu cizincům, pohár pro nejlepší výkon cizího letadla).\n\nPřed rokem 1939 byly 3 letouny z polského rejstříky vymazány. V roce 1939 před vypuknutím války byly některé letouny RWD-5 \"mobilizovány\" polským letectvem. Z období německo-sovětské invaze do Polska jsou informace pouze o některých letounech:\n\n\nV březnu 1933 byla postavena pro polovojenskou organizaci LOPP (Liga Obrony Powietrznej i Przeciwgazowej) speciální jednosedadlová varianta RWD-5, označená RWD-5bis (\"Amerykanka\") s imatrikulací SP-AJU. V místě druhého pilota v zadní části kabiny byla odstraněna okna a byla zde instalována další palivová nádrž o objemu 300 l a v křídlech další dvě nádrže o objemu 113 l, čímž se celková kapacita nádrží zvýšila na objem 752 l. Vzletová hmotnost tak stoupla na 1 100 kg a dolet byl prodloužen na 5 000 km. Nosná plocha křídla byla zvětšena na 15,5 m a výška letounu se snížila o 5 cm na 2,0 m. Maximální rychlost 210 km/h. \n\nNa tomto letounu pilot kpt. Stanisław Skarżyński mezi 27. dubnem a 24. červnem 1933 vykonal let v celkové délce 17 885 km na trase z Varšavy do Rio de Janeira . Během této cesty 7.-8. května 1933 provedl vlastní rekordní let nad jižním Atlantikem z Saint Louis v Senegalu do brazilského Maceia. Let trval 20 hodin 30 minut, z toho 17 hodin 15 minut nad oceánem. S hodnotou délky letu 3 582 km stanovil světový rekord FAI na vzdálenost v přímé linii ve třídě turistických letadel o hmotnosti do 450 kg. \n\nV případě RWD-5bis se jednalo v té době o nejmenší letadlo, které kdy přeletělo Atlantský oceán. Letadlo nemělo kvůli hmotnosti žádné rádiové ani bezpečnostní vybavení. Letoun se vrátil 27. července do Evropy lodí Avila Star. Po sestavení odletěl 30. července z přístavního města Boulogne-sur-Mer do Lodže a potom 2. srpna do Varšavy. Po rekordním letu byl tento letoun přestavěn na dvoumístný a byly z něho demontovány přídavné, palivové nádrže. Kpt. Stanisław Skarżyński byl povýšen do hodnosti majora. V září 1939 byl letoun ve Lvově zajat Rudou armádou, při invazi Sovětského svazu do Polska.\n\nÚdaje pro RWD-5 dle\n\n\n\n\n\n"}
{"id": "1557669", "url": "https://cs.wikipedia.org/wiki?curid=1557669", "title": "Motion interpolation", "text": "Motion interpolation\n\nMotion interpolation (též efekt telenovely či efekt mýdlové opery z anglického \"soap opera effect\") je fenomén spjatý s technologií smart lcd/led televizorů, která je určena k softwarovému vylepšení obrazu. Přestože se jedná o technologii, jež má uživateli přinést větší komfort při sledování obsahu, v mnoha případech je podrobena velké kritice. Zejména proto, že u sledování filmových projekcí působí kontraproduktivně a ubírá filmového obrazu na jeho působivosti či přirozenosti.\n\nNěkteré moderní lcd/led televizory vytváří umělé mezisnímky za účelem plynulejšího pohybu. Většina hollywoodských filmů je natočena technologií 24 snímků za vteřinu. Problematická funkce u televizorů dokáže softwarově mezi tyto snímky vkládat další a umožňuje \"plynulejší a jemnější\" pohyb sledovaného obrazu. U filmových projekcí je efekt takový, že obraz ztratí svoji atmosféru a na diváka vizuálně působí jako tzv. telenovela.\n\nSoftwarové úpravy a vkládání mezisnímků mají u sledování televizorů klady i zápory:\n\n\nKe kritice softwarových vylepšení pohybu obrazu u televizorů se připojily i významné hollywoodské hvězdy, jakým jsou například Tom Cruise nebo Christopher McQuarrie. Filmaři požadují, aby výrobci umožnili uživatelům tento jev jednoduše odstranit například tlačítkem na ovladači. K podpoře tzv. referenčního módu v televizorech se vyslovil i uznávaný režisér Christopher Nolan.\n\nK odstranění efektu telenovely mohou uživatelé v závislosti na typu a značce televizoru vypnout v pokročilých nastaveních vylepšení pohybu. Případně přepnout při sledování filmové projekce styl pohybu do přednastavené funkce \"film\".\n"}
{"id": "1557679", "url": "https://cs.wikipedia.org/wiki?curid=1557679", "title": "Kapucínský klášter (Chrudim)", "text": "Kapucínský klášter (Chrudim)\n\nKapucínský klášter s kostelem svatého Josefa, respektive jeho dochovaná část, stojí v Chrudimi na Školním náměstí. Jedná se kulturní památku, sloužící od roku 2011 jako Muzeum barokních soch. Původní stavba byla financovaná z odkazu kutnohorského primátora Jiřího Vykročila z Bílenberku. Klášter byl v roce 1665 vysvěcen královéhradeckým biskupem Matoušem Ferdinandem Sobkem z Bílenberku. Kostel svatého Josefa je typickou raně barokní stavbou „prostého bezvěžového objemu“.\n\nPražský arcibiskup Arnošt Vojtěch, hrabě z Harrachu, schválil již v roce 1641 založení kapucínského kostela. Následný záměr kapucínů vystavět v Chrudimi klášter s kostelem dobře zapadl do období snahy o rekatolizaci východní oblasti Čech. Proto stavbu podpořili nejen chrudimští radní, ale i nově ustavené biskupství v Hradci Králové, a nakonec i císař Leopold I. Královéhradecký biskup Matouš Ferdinand Sobek z Bílenberka byl také iniciátorem rozšíření kostela o boční Loretánskou kapli a pod ní kapli Božího hrobu s vyobrazenou křížovou cestou. K tomuto rozšíření byl 22. května 1662 v Římě vydán souhlas generálem řádu Antoniem z Capri. Základní kámen kapucínského kostela svatého Josefa byl položen 27. srpna 1662. Vysvěcením kostela byl původně pověřen pražský arcibiskup Arnošt Vojtěch z Harrachu, kvůli nemoci ho ale nahradil právě Matouš Ferdinand Sobek z Bílenberka. K vysvěcení došlo 26. července roku 1665.\n\nZa vlády císaře Josefa II. docházelo k mnoha reformám, namířeným proti církvi. Jedním z jeho kroků v tomto ohledu bylo rušení klášterů. To ovlivnilo i kapucínský řád, který byl oslaben rozdělením na českou a moravskou provincii, klášter v Chrudimi ale zrušen nebyl. Přesto postupně chátral a nedostatek peněz na rekonstrukci kaple Božího hrobu byl roku 1888 vyřešen stavbou oltáře Bolestné Panny Marie, jímž byl vchod do kaple zaslepen.\n\nBěhem první poloviny 20. století žili v chrudimském klášteře obvykle dva bratři kněží a dva bratři laici. Po druhé světové válce se kapucíni rozhodli Chrudim opustit a požádali o zrušení kláštera, ke kterému došlo 10. května 1947. Dne 6. července 1949 odešli poslední příslušníci řádu, a chrudimská církevní komunita tak zcela zanikla. Celý objekt připadl státu, byl uzavřen a kostel svatého Josefa byl odsvěcen. Jednotlivé budovy byly zásadně přestavěny, kostel se stal skladištěm a postupně chátral. Sídlily zde například Pozemní stavby Pardubice, internát a později Početnická a organizační služba. V bývalých klášterních zahradách byly vystavěny nové užitkové budovy. V sedmdesátých letech 20. století se objevil návrh na zbourání kaple Božího hrobu i Loretánské kaple, protože stavby byly označeny za architektonicky málo kvalitní. Nakonec, v roce 1979 k vybourání vnitřního prostoru Loretánská kaple skutečně došlo a v roce 1985 byla vybourána i kaple Božího hrobu.\n\nObnova areálu nastala až na počátku 21. století, kdy město Chrudim díky financím z eurounijních fondů zahájilo velkorysou rekonstrukci. V roce 2011 se prostory bývalého kapucínského kláštera znovu otevřely veřejnosti jako Muzeum barokních soch. Kromě dochovaných budov byly zrekonstruovány i kapucínské zahrady, které se proměnily ve veřejný park s rozáriem, ovocným sadem, hřišti či hudebním pódiem. Samotný klášter však již obnoven nebyl a jeho bývalá křídla slouží k praktickým účelům (poradna pro rodinu, středisko výchovné péče, společnost pro volnočasové aktivity dětí, centrum pro seniory).\n\nMuzeum barokních soch, nástupce původního kláštera, je držitelem ocenění Stavba roku 2011 Pardubického kraje v kategorii Stavby občanské vybavenosti. Hlavními kritérii v této soutěži jsou především kvalita stavby, začlenění stavby do okolního prostředí, kvalita stavebních prací, spokojenost stavebníka. Druhé významné ocenění, LivCom Award, získala stavba v říjnu 2011, v prestižní mezinárodní soutěži měst LivCom v jihokorejském Soulu. Jednalo se o druhé místo v kategorii Project Awards/Built. Tato soutěž se zaměřuje na \"„hodnocení kvality života obyvatel a prosazování principů udržitelného rozvoje, tedy rozvoje, který respektuje všechny tři pilíře – ekonomický, sociální a životního prostředí, a vytváří tak podmínky pro život budoucích generací“.\" \n\nDíky dotaci z evropských fondů je dnes zrekonstruovaný kostel sv. Josefa využíván jako muzeum barokního sochařství regionu. Autorem expozice je Pavel Panoch, historik umění z Univerzity Pardubice, který mezi exponáty zařadil kamenné a dřevěné plastiky špičkové kvality, představující typický vzorek východočeského sochařství závěru 17. a první poloviny 18. století (díla Jiřího Františka Pacáka, Ignáce Rohrbacha, sousoší Kalvárie Ferdinanda Maxmiliána Brokoffa, do 8. srpna 2018 zde bylo vystaveno sousoší Apoteózy svatého Jana Nepomuckého z kapličky v Běstvině, jejímž stavitelem byl Jan Blažej Santini-Aichel). Z původní výzdoby se součástí expozice staly dva obrazy, připisované německému malíři Joachimu von Sandrartovi: hlavní oltářní obraz z roku 1665 (zachycuje návrat svaté rodiny z Egypta) a plátno se světci, adorujícími Nejsvětější Trojici a Matku Boží). Dalším dochovaným objektem je dřevěné sousoší od českého umělce Jana Alberta Devotyho z první poloviny 18. století (ztvárňuje Pannu Marii naslouchající archandělu Gabrielovi, jenž jí sděluje, že počne Mesiáše).\n\nO samotném klášteře se nedochovalo mnoho informací. Je známo, že celý komplex byl tvořen propojením kostela svatého Josefa, dvou kaplí (Loreta a kaple Božího hrobu) a budov konventu. Kostel svatého Josefa je jednolodní stavbou, zaklenutou s Loretánskou kaplí a Božím hrobem valenou klenbou. Konvent přiléhá ke kostelu zprava, tvoří tři křídla a spolu s chodbou ambitu u kostela uzavírají obdélný dvůr.\n\nChrudimská Loretánská kaple, vystavěná jako součást kláštera na přání chrudimských, byla velmi specifická díky svému přímému propojení s kaplí Božího hrobu. Vycházela totiž z tzv. jeruzalémského vzoru (pro české území typická je tzv. loreta klasického typu: \"„rozdělení vnitřního prostoru dřevěnou stěnou na dvě nestejně velké části, jak to navrhl Bramante, kopírují téměř všechny loretánské kaple u nás“\"). Uvnitř Loretánské kaple se nacházela Svatá chýše (neboli Santa Casa), zpodobnění údajného domu Panny Marie. Její vnější stěny byly pokryté freskami s mariánskou tematikou. Na konci komunistické éry (1989) však z kaple zbyly pouze obvodové zdi, vnitřek byl v roce 1979 vybourán. Po rekonstrukci z roku 2011 začala budova sloužit jako malý promítací sál.\n\nK významnému zásahu do stavby se přistoupilo v roce 1718, kdy byla rozšířena nejen krypta, ale i Boží hrob. Svým spojením s Loretánskou kaplí se kaple Božího hrobu stala v barokní době pravděpodobně jedinou stavbou jeruzalémského typu na území východních Čech. Kaple byla polosuterénní místností, osvětlenou dvojicemi půlkruhových oken (dvojice oken přístavku na jižní a severní straně a okno na západní straně), s vestavěným Božím hrobem, kolem kterého se dalo procházet a jehož vnější stěny zdobily výjevy ze života Ježíše Krista. Také kaple Božího hrobu podlehla devastaci a v roce 1985 byla vybouraná. \n\nNa konci 18. století se ke dvěma kaplím přidala ještě křížová cesta, se čtrnácti zastaveními, ztvárněnými na dřevořezech. Tento nový prostor vznikl zrušením hrobky, kterou kapucíni používali pro pohřbívání svých spolubratří, nebo dobrodinců kláštera.\n\nLoretánská kaple, uvnitř které se nacházela tzv. Santa Casa, byla v roce 1778 vyzdobena freskami s mariánskou tematikou, od chrudimského umělce Josefa Ceregettiho. V kapli Božího hrobu měli věřící možnost obejít celý prostor a sledovat na velkých a nepřerušovaných plochách novozákonní výjevy Poslední večeře, nebo scénu Nevěřícího Tomáše. Na omítce západní stěny přístavku byli zpodobněni dva strážci v římské zbroji, hlídající hrob, naproti nim (na východní straně) zase Máří Magdaléna a třetí strážce, oba hledící údivem vzhůru, tedy v gestu, jímž odkazují na zmrtvýchvstání Krista. Kromě figurálních maleb byla kaple vyzdobena malbou, imitující kazetový strop, štukovou výzdobou nik a plastickými krápníky, napodobujícími grottu – jeskyni, do níž byl uložen Kristův hrob.\n\nHlavní oltářní obraz, zachycující návrat svaté rodiny z Egypta, pochází z doby vysvěcení kostela (1665) a je připisován německému malíři Joachimu von Sandrartovi (autorství je velmi nejisté). Témuž autorovi je připisováno i plátno, původně umístěné v chórů bratří, se světci adorujícími Nejsvětější Trojici a Matku Boží. Oba tyto obrazy se dochovaly a jsou významnými výstavními předměty v Muzeu barokních soch. Pro kostel sv. Josefa zhotovil Josef Cereghetti v roce 1760 čtrnáct obrazů křížové cesty.\n\nV první polovině 18. století vytvořil český sochař Jan Albert Devoty dřevěné sousoší, umístěné po stranách Loretánské kaple. Ztvárnil v něm Pannu Marii, naslouchající archandělu Gabrielovi. Toto sousoší je součástí expozice v Muzeu barokních soch. Po roce 1784 byla zrušena podzemní krypta pod hlavní lodí kostela a rozlehlý prostor se postupně přeměnil na podzemní křížovou cestu. Jednotlivá zastavení byla ilustrována sochami v životní velikosti. Vstupní schodiště pak lemovala sousoší, např. Loučení Krista s Pannou Marií. Sochařská výzdoba končila kamennou sochou ležícího Krista v hrobové komoře kaple. V roce 1889 byly v Praze Josefem Krejčíkem zhotoveny sádrové sochy, ty se ale už začátkem dvacátého století začaly rozpadat a v roce 1926 byly restaurovány.\n\nKlášter byl mezi lidmi znám mimo jiné i díky pověsti o nejvýznamnějším chrudimském strašidle, bezhlavém kapucínovi. Pověst praví, že jednoho dne vstoupil do kláštera mladík a přijal jméno Fortunát („štěstím obdařený“). Navzdory řeholnímu slibu se však chlapec seznámil s manželkou zámožného řezníka Petra Myslivečka, paní Voršilkou. Prchlivý řezník mladíkovi, kterého nachytal, jak jeho ženě vyznává lásku, usekl jedním rozmachem hlavu. Tu pak zabalil do kusu látky a hodil do nedaleké řeky, bezhlavou mrtvolu odnesl pod blízké „kapucínské“ valy a šel se udat. Zavražděný kapucín byl bez hlavy pohřben v klášterní kryptě a občas se jako duch na valech zjevoval, a to především, když klášteru hrozilo nějaké nebezpečí, nebo pohroma.\n\n\n\n"}
{"id": "1557681", "url": "https://cs.wikipedia.org/wiki?curid=1557681", "title": "Akrolit", "text": "Akrolit\n\nAkrolit je technika tvorby soch, v níž se kombinuje mramor s pozlaceným kovem či dřevem. Z mramoru bývá hlava a odhalené části těla. Roucho, atributy apod. jsou z odlišného materiálu. Název pochází z řečtiny (z řeckého \"akros\" – vrchní a \"lithos\" – kámen). V řecké a římské antice byla technika akrolitu běžná.\n"}
{"id": "1557685", "url": "https://cs.wikipedia.org/wiki?curid=1557685", "title": "Cerkev Nanebevzetí Panny Marie (Roztoka)", "text": "Cerkev Nanebevzetí Panny Marie (Roztoka)\n\nCerkev Nanebevzetí Panny Marie (ukrajinsky: \"Церква Введення Пресвятої Богородиці,\" rusky: \"Церковь Введения Пресвятой Богородицы\") je dřevěná cerkev v obci Roztoka (Розтока), asi 10 km východně od města Volovec, v okrese Miržhirja, v Zakarparské Ukrajině.\n\nCerkev je památka lemkovské dřevěné architektury nebo také verchovynského baroka.\n\nByla postavena v 17. století jako cerkev bojkovského typu se třemi věžemi, prostřední byla nejvyšší. Podle legendy byla cerkev koupena a převezena z vedlejšího údolí z obce Studenyj. Svatyně byla přestavěna v roce 1759 na jednověžovou stavbu, s věží na západní části nad babincem. Datum přestavby dokládá vytesaný nápis nade dveřmi cerkve. Přestavba byla ovlivněna uniatskou barokní modernizací. V roce 2001 farnost prodala původní neocenitelný ikonostas a mnoho ikon ze 17. století. Utržené peníze použili na vybudování nové cerkve, která byla postavena v letech 1993–1996. V roce 1998 v blízkosti nové svatyně byla postavena i nová zvonice, do které byly přeneseny zvonky ze staré zvonice. Původní svatyně byla opuštěna a začala chátrat. V roce 2005 byla opravena střecha.\n\nCerkev je dřevěná roubená orientovaná stavba na půdorysu obdélníku třídílná, dvousrubová, postavená z jedlových trámů. Nad babincem se tyčí štenýřová věž zakončená dvojitou barokní bání s lucernou. Výška věže byla 17 m, délka kostela 13,5 m. Šířka babince a lodi je stejná, čtvercové kněžiště je užší. V západním průčelí je (dříve otevřená) uzavřená veranda se čtyřmi sloupy s plochým stropem. Kolem cerkve obíhá pultová střecha posazená na dřevěných konzolách, které vystupují ze stěn. Chrám je zastřešen dvouhřebenovou sedlovou střechou, nad kněžištěm nižší. Střechy cerkve a stěny jsou pokryty dubovým šindelem. Loď a babinec mají plochý strop.\n\nU chrámu stojí samostatná dřevěná patrová zvonice na půdorysu čtverce z 18. století. Spodní část je roubená krytá obvodovou pultovou střechou. Tato část nemá nosnou funkci, je postavena kolem čtyř nosných štenýřů, které tvoří vyšší bedněnou hranolovou část. Zvonové patro má na každé straně dvě otevřená oblouková okna. Zvonice je zakončena nízkou osmibokou jehlanovou střechou, krytou šindelem.\n"}
{"id": "1557711", "url": "https://cs.wikipedia.org/wiki?curid=1557711", "title": "Wojcieszów", "text": "Wojcieszów\n\nWojcieszów (německy \"Kauffung\") je město na jihozápadě Polska, asi 15 km na severovýchod od Jelení Hory. Administrativně spadá do okresu Złotoryja, Dolnoslezského vojvodství. Administrativně se město dělí na Wojcieszów Dolní a Horní.\n\nZastavěná část má podlouhlý charakter orentovaný od severu k jihu, středem obce prochází hlavní silnice číslo 328 spojující Wojcieszów s Kaczorówem na jihu a Starou Kraśnicou na severu. Nachází se v údolí mezi Kačavskými horami a středem obce protéká od severu k jihu řeka Kačava. Okolní kopce, které dosahují nad 600 metrů nad mořem spadají také pod katastr města. Nacházejí se zde tři kostely, hřbitov a fotbalové hřiště. Prochází tudy nepoužívaná železnice.\n\nPrvní zmínka o městě pochází z roku 1268. K roku 1367 je prvně zmiňován strážní hrad obklopený kamennými hradbami. Za husitských válek došlo ke zpustošení a vypálení a v následném období přešla ves pod Habsburky. V roce 1526 zdroje uvádí první dvě vápenky. Vápený průmysl pak zapříčinil rozvoj vsí v následných stoletích. Za třicetileté války byla ves opět zpustošena. V roce 1708 přišla první pustošivá povodeň při které bylo zničeno 44 domů a zahynulo 126 lidí. Další velké povodně následovaly v letech 1755, 1797, 1804, 1813 a 1897. Do 17. století se datuje počátek těžby červeného mramoru (tzv. \"Wojcieszówký mramor\"). Do 18. století se datuje výstavba školy, ale také ničivý požár. V roce 1898 zde firma Tschirnhaus AG založila vápencový lom, který společně s cementárnou zaměstnal 900 lidí. Dochází tak k prudkému rozvoji vesnice, která byla nedlouho předtím sjednocena v jednu. S rozvojem průmyslu pak souvisí připojení lokality na železnici (v roce 1896), výstavbou elektrárny, vodovodu, kanalizace, pošty, nemocnice a domů pro dělníky. Konečně na počátku 20. století v roce 1926 byla postavena na řece Kačavě hráz, aby se předešlo dalším záplavám. Za druhé světové války byl Wojczieszów okupován Nacisty, kteří zaměstnali v místních dolech Sovětské a Francouzské válečné vězně. Devátého května 1945 byla ves osvobozena vojsky Rudé armády. V období komunismu se Wojcieszów dále rozvíjí, staví se další domy pro dělníky a v roce 1969 zde spouští svůj provoz továrny na plnění láhví minerální vodou prodávanou pod označením Wojcieszowjanka. Status města získala ves až v roce 1973.\n\nMezi místní památky lze započítat kostel Nanebevzetí blahoslavené Panny Marie z druhé poloviny 14. století, evangelický kostel z roku 1754, palác v Dolním Wojcieszówě ze 17. století vystavěný na místě původní pevnosti s palácovou zahradou, palác v Horním Wojcieszówě z 16. století a kamenná šibenice ze 17. století nacházející se na úpatí kopce Trzciniec. Právě tato památka je nejzachovalejší památkou svého druhu v celém Dolnoslezském vojvodství.\n"}
{"id": "1557718", "url": "https://cs.wikipedia.org/wiki?curid=1557718", "title": "Mečovka Montezumova", "text": "Mečovka Montezumova\n\nMečovka Montezumova, další český název: \"halančík mečovitý montezumský\", (latinsky: \"Xiphophorus montezumae\", slovensky: \"Mečún Montezumov\", anglicky: \"Montezuma swordtail\"). Rybu poprvé popsali v roce 1899 dva ichtyologové: D.S. Jordan a J.O. Snyder.\n\nRyba má lesklé, lehce nazelenalé tělo s malými černými skvrnkami. Samice dorůstá velikost až 7,5 cm, je plnější v břišní části a má ocasní ploutev bez mečovitého výrůstku. Samec je o polovinu menší, na spodní části ocasní ploutve krátký má mečovitý výrůstek. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. Jedná se o klidnou, mírumilovnou, společenskou rybu. Samci mezi sebou svádějí souboje o samice. \n\nBiotopem ryby je střední Amerika. Pochází z povodí řeky Pánuco v severovýchodním Mexiku ze států: Tamaulipas, San Luis Potosí a Veracruz. Často se vyskytují v rychle tekoucích řekách.\n\n\n\n\n"}
{"id": "1557720", "url": "https://cs.wikipedia.org/wiki?curid=1557720", "title": "Iveta Dufková", "text": "Iveta Dufková\n\nIveta Dufková, někdy též nesprávně \"Yveta\" (4. dubna 1965, Znojmo) je česká operetní a muzikálová sólová zpěvačka-sopranistka. Příležitostně vystupuje také ve filmu, v televizi, dabingu a reklamním natáčení. \n\nV dětství zpívala v Kühnově dětském sboru v Praze. Poté nastoupila na Pražské konzervatoři studium klasického zpěvu ve třídě sólistky Národního divadla, prof. Antonie Denygrové a v roce 1989 úspěšně zakončila studium. \n\nOd roku 1984/1985 působila v pražském Hudebním divadle v Karlíně, kde nastudovala množství hlavních rolí. Později účinkovala také v Severočeském divalde v Ústí nad Labem a v divadle J. K. Tyla v Plzni \n\nS karlínskými inscenacemi i s vlastním recitálem absolvovala vystoupení např. v Německu, Nizozemsku, Itálii, Izraeli ad. \n\nNatočila několik CD a MC (vydavatelství Multisonic Karla Vágnera) ve spolupráci s Orchestrem Václava Hybše, duety z operet s Jožkou Černým ad. Za úspěšný prodej obdržela Zlatou desku. \n\nDvakrát byla nominována na Cenu Thálie.\n\nMá dceru Natálii.\n"}
{"id": "1557721", "url": "https://cs.wikipedia.org/wiki?curid=1557721", "title": "Seznam produktů firmy Nokia", "text": "Seznam produktů firmy Nokia\n\nSeznam produktů firmy Nokia obsahuje neúplný seznam výrobků této firmy.\n\n\n\n\n\n\n\n\n\n\n"}
{"id": "1557725", "url": "https://cs.wikipedia.org/wiki?curid=1557725", "title": "Cerkev svatého Jiří (Drohobyč)", "text": "Cerkev svatého Jiří (Drohobyč)\n\nCerkev svatého Jiří (ukrajinsky: \"Церква святого Юра\") je dřevěný chrám v obci Drohobyč ve Lvovské oblasti na Ukrajině, asi 75 km jihozápadně od Lvova a 60 km od polských hranic. Je kulturní památkou Ukrajiny. V roce 2013 byla cerkev zapsána na í UNESCO společně s dalšími šestnácti dřevěnými cerkvemi na Ukrajině a v Polsku.\n\nCerkev je jedním z nejstarších a nejlépe zachovalých dřevěných chrámů v Haliči a jednou z nejcennějších historických památek ukrajinské sakrální architektury. Byla postavena na přelomu 15. a 16. století ve vesnici Nadijiv (Надіїв) a v roce 1656 byla přenesena do obce Drohobyč na místo po chrámu spáleném Tatary. Po roce 1673 byla obnovena, naposledy v letech 1974–1975, ale opravami neztratila nic na svém vzhledu. V blízkosti cerkve byla v roce 1678 postavena dřevěná zvonice.\n\nCerkev je celodřevěná trojdílná stavba, loď má půdorys čtverce. Nad třemi částmi stavby (předsíň, loď, kněžiště) jsou umístěny kopule ve tvaru cibule. Po obou stranách jsou umístěny konchy (kaple), které jsou zakončeny opět cibulí. V přízemní části stavby je obvodové arkádové podstřeší na sloupech (sobota). Nad babincem je chór s arkádovou galerií a kaplí Nanebevstoupení. Chrám je celý pokryt šindelem.\n\nInteriér je bohatě zdobený polychromií provedenou malíři pod vedením Štefana Medického, který také vyrobil bohatě vyřezávaný ikonostas\n\nŠtenýřová čtyřboká zvonice má sbíhavé stěny a předsazené patro. Základnou je čtvercový štenýřový trámový rošt 7,5×7,5 m a středový štenýř. Zvonové patro je bedněné s horní volnou arkádovou části. V přízemní části je obvodová pultová stříška. Na počátku 18. století byla na čtyřbokou jehlanovitou střechu nasazena osmiboká nástavba zakončená cibulí. Celková výška i s křížem na vrcholu je 27 m. Osmiboká nástavba má rovněž otevřenou arkádovou část.\n"}
{"id": "1557730", "url": "https://cs.wikipedia.org/wiki?curid=1557730", "title": "Biegoszów", "text": "Biegoszów\n\nBiegoszów je vesnice na jihozápadě Polska v Dolnoslezském vojvodství jižně od města Złotoryja a asi 25 km severovýchodně od města Jelenia Góra. Zastavěná část má podlouhlý půdorys, středem prochází silnice. Orientace je zhruba ze sveru na jih. Středem vsi protéká potok, který je levostraným přítokem řeky Kačavy. Vesnice je zahloubena v údolí.\n"}
{"id": "1557731", "url": "https://cs.wikipedia.org/wiki?curid=1557731", "title": "Turbacz", "text": "Turbacz\n\nTurbacz je hora v jižním Polsku s nadmořskou výškou 1310 m n. m. v západních Beskydech. Leží asi 30 km severně od Zakopaneho v pohoří Gorce, jehož je nejvyšším vrcholem. Tvoří centrální uzel tohoto pohoří, kde se stýkají všechny hlavní hřebeny. Na vrchol lze snadno vystoupit po červené turistické značce. Na východním úbočí stojí horská bouda \"Schronisko PTTK na Turbaczu\" poskytující ubytování a občerstvení. Ač vrchol leží mimo Gorczaňský národní park, je nejnavštěvovanějším místem pohoří.\n\nHora patří do Koruny hor Polska.\n"}
{"id": "1557734", "url": "https://cs.wikipedia.org/wiki?curid=1557734", "title": "Milan Schoř", "text": "Milan Schoř\n\nMilan Schoř (* 1953) je bývalý český hokejový útočník. \n\nV československé lize hrál za CHZ Litvínov. Nastoupil ve 23 ligových utkáních.\n\n"}
{"id": "1557737", "url": "https://cs.wikipedia.org/wiki?curid=1557737", "title": "Nowa Ziemia (Złotoryja)", "text": "Nowa Ziemia (Złotoryja)\n\nNowa Ziemia je osada nacházející se na jihozápadě Polska v Dolnoslezském vojvodství. Tvoří ji několik budov při řece Kačavě na silnici číslo 328 mezi Novým Kostelem a Złotoryjou. Nachází se zde restaurace Złaty Las (česky \"Zlatý les\") a stejnojmenný skalní útvar. Okolí obklopují lesy.\n"}
{"id": "1557741", "url": "https://cs.wikipedia.org/wiki?curid=1557741", "title": "Music to Be Murdered By", "text": "Music to Be Murdered By\n\nMusic to Be Murdered By je jedenácté studiové album amerického rappera a hudebního producenta Eminema. Album bylo vydáno bez předchozí propagace dne 17. ledna 2020 u vydavatelství Shady Records, Aftermath Entertainment a Interscope Records. Spolu s albem byl zveřejněn videoklip k písni „Darkness“. Jako hosty si na album Eminem přizval Eda Sheerana, Skylar Grey, Royce da 5'9\", Black Thought, Q-Tip, Young M.A, Don Toliver, Anderson Paak a Juice Wrlda a další. Obal alba je inspirován přebalem alba \"Alfred Hitchcock presents Music to Be Murdered By\" z roku 1958, jehož autorem byl skladatel filmové hudby Jeff Alexander. Výkonným producentem alba byl Dr. Dre. Beaty vytvořil sám Eminem ve spolupráci s dalšími hudebními producenty. \n\nSingl \"Darkness\" debutoval na 28. příčce žebříčku Billboard Hot 100. Výborně se umístil také druhý singl \"Godzilla\" (ft. Juice Wrld) (3. příčka). Po vydání se v žebříčku Billboard Hot 100 umístilo dalších 10 písní, nejlépe: \"Those Kinda Nights\" (ft. Ed Sheeran) (31. příčka) a \"Unaccommodating\" (ft. Young M.A) (36. příčka). \n\nAlbum debutovalo na 1. příčce žebříčku Billboard 200 s 279 000 prodanými kusy během prvního týdne prodeje v USA (po započítání streamů). Pro Eminema to bylo desáté po sobě jdoucí album, které dosáhlo 1. příčky. Stal se tak historicky prvním hudebníkem, který toho dosáhl. Současně je šestým hudebníkem (a druhým rapperem) v historii, který zaznamenal deset a více alb na prvním místě žebříčku, čímž vyrovnal úspěch Elvise Presleyho (10).\n\n"}
{"id": "1557756", "url": "https://cs.wikipedia.org/wiki?curid=1557756", "title": "Živorodka mexická", "text": "Živorodka mexická\n\nŽivorodka mexická, (latinsky: \"Poecilia mexicana\", slovensky: \"Živorodka mexická\", anglicky: \"Atlantic molly, Shortfin molly, Cave molly\"). Rybu poprvé popsal v roce 1863 rakouský ichtyolog Franz Steindachner (11. listopad 1834, Vídeň – 10. prosinec 1919, Vídeň). \n\nRyba má lesklé, lehce žluté, až nazelenalé tělo. Samice dorůstá až 11 cm. Samec má kolem 4 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba žije ve sladkovodních a brakických vodách v tropickém pásmu střední a severní Ameriky, v Rio San Juan, v Orizaba a v Rio Aguabuena u Tamasopo v Mexiku, v Guatemale. Ryba není migrující. Byla uměle vysazena do řeky Muddy v Nevadě v USA, kde je považována za invazivní druh.\n\nByla také nalezena v jeskyních Cueva del Azufre (česky \"Sirnatá jeskyně\") a Cueva Luna Azufre v Tabasco v Mexiku, kde žije ve vodě s vysokou koncentrací sirovodíků. Ryba má vysoké procento genů, které zajišťují odbourávání sirovodíků z organismu. Jeskyni používá domorodý kmen v rámci rituálu přivolávajícího déšť otravují vodu jedovatými listy stromů. Výzkumy ukázaly, že ryby, pro které je pro ně tento jed stále smrtelně jedovatý, si postupně pěstují odolnost. Každá generace je trochu méně náchylná ke smrtelnému působení toxinů.\n\n\n\n\n"}
{"id": "1557759", "url": "https://cs.wikipedia.org/wiki?curid=1557759", "title": "Juan Mujica", "text": "Juan Mujica\n\nJuan Muica (22. prosince 1943, Casa Blanca – 11. února 2016 Montevideo) byl uruguayský fotbalový obránce.\n\nHrál za uruguayské týmy Rampla Juniors a Nacional Montevideo, dále v Mexiku za tým Club Necaxa, ve Francii za Lille OSC a RC Lens a opět v Uruguayi za Liverpool FC (Montevideo) a Defensor Sporting. S Nacionalem Montevidelo vyhrál v letech 1969-1971 třikrát uruguayskou ligu.\n\nZa reprezentaci Uruguaye nastoupil v letech 1966–1970 ve 22 utkáních a dal 2 góly. Byl členem uruguayské reprezentace na Mistrovství světa ve fotbale 1970, nastoupil v 6 utkáních a dal 1 gól.\n\nPo skončení aktivní kariéry trénoval Nacional Montevideo a kolumbijský tým Deportes Tolima.\n\n"}
{"id": "1557760", "url": "https://cs.wikipedia.org/wiki?curid=1557760", "title": "Tvaštr", "text": "Tvaštr\n\nTvaštr „tvůrce, řemeslník“ (sanskrtsky त्वष्टृ) či Tvaštar je védský bůh a výjimečný řemeslník, který ukoval Indrův hromoklín – vadžru. Je úzce spjat se sómou, který je uchováván v poháru jež vykoval a je jeho strážcem, sóma je také nazýván „Tvaštrova medovina“. Tento pohár je někdy ztotožňován se samotným Sómou-Měsícem, jež měl Tvaštr ukovat. V ruce drží železnou sekeru a je popisován jako „krásných paží“ či „krásných rukou“ - tento přívlastek sdílí se Savitrem. Nejčastěji ze všech bohů je označován jako \"višvarúpa\" „mnoha podob, mnoha forem“, což je také jedno z jmen jedno syna Triširase-Vrtry. V Rgvédu se jeho jméno objevuje přibližně šedesátpětkrát, nejčastěji v první a desáté mandale, ale není mu věnován žádný hymnus.\n\nPodle Rgvédu dal formu veškerému stvoření, včetně Nebe-Djause a Země-Prthiví (10.110), rozvíjí zárodky v lůnech a dává formu lidem i zvířatům (1.188, 8.91, 10.184) a podobná vyjádření se objevují i v Atharvavédu a bráhmanech. To jej ve védských textech často činí bohem tvořícím či udělujícím potomstvo a stvořitelem mnoha tvorů či celého světa. Jako děd Manua je považován za prapředka lidstva. V puránách je ztotožňován s Višvakarmanem – stvořitelem a architektem vesmíru, a někdy též s bohem stvořitelem Pradžápatim. V Mahábháratě je označen za jednoho z Áditjů.\n\nTvaštrovou dcerou je bohyně Saranjú, jež si vzala Vivasvána a zplodila s ním Jamu, Jamí a Ašviny, zatímco její dvojnice Savarná s ním zplodila Manua - prapředka lidstva. V pozdějším podání se na jejím místě objevuje bohyně Sandža jejíž dvojnice se jmenuje Čhája.\n\nSložitý je vztah mezi Tvaštrem, Indrou a Indrovým protivníkem Vrtrou, zvaným též Triširas či Višvarúpa. Podle rgvédského hymnu 1.32 Indra, jemuž Tvaštr ukoval vadžru, porazil hada Vrtru a jeho matku Dánu. V hymnu 10.8, který náleží k nejmladší vrstvě rgvédských textů, poráží Trita Áptja s Indrovou pomocí Triširase, jež je identifikován jako Tvaštrův syn. Tyto vztahy jsou však komplikovány hymnem 4.18, který též oslavuje porážku Vrtry, ale v kterém je nejasně naráženo na to že zabil svého otce, kterým se však zdá právě Tvaštr. V pozdější tradici jsou tak Tvaštr a Indra otcem a synem, a Indra a Triširas-Vrtra nevlastními bratry. V Mahábháratě se vypráví že stvořil svého syna Višvarúpu Triširase a když toho Indra zabil stvořil Vrtru.\n\nDále jsou jako jeho děti uváděny bůh ohně Agni, učitel bohů Brhaspáti a Bhrguové.\n"}
{"id": "1557765", "url": "https://cs.wikipedia.org/wiki?curid=1557765", "title": "Postupná polymerizace", "text": "Postupná polymerizace\n\nPostupná polymerizace je druh polymerizační reakce, při které postupně z bifunkčních nebo polyfunkčních monomerů vznikají dimery, trimery, větší oligomery a případně polymery. Tímto způsobem vznikají například polyestery, polyamidy a polyuretany. Vzhledem k průběhu polymerizace je dosahováno vysokých molekulových hmotností. Postupnou polymerizací se mohou vytvářet lineární polymery, pokud má monomer dvě reaktivní místa, nebo rozvětvené, pokud je reaktivních míst více.\n\nVětšina přírodních polymerů vzniká kondenzačními reakcemi. Roku 1907 připravil Leo Baekeland první zcela syntetický polymer nazvaný bakelit postupnou polymerizací fenolu a formaldehydu. Ve 30. letech 20. století vyvinul Wallace Carothers nový způsob přípravy polyesterů, který se stal první reakcí prováděnou přímo za účelem získání polymerů s vysokou molekulovou hmotností a také první polymerizační reakcí, jejíž výsledky bylo možné vědecky předpovědět. Vytvořil skupinu matematických rovnic popisujících postupnou polymerizaci, nazývaných Carothersovy rovnice. Ve spolupráci s fyzikálním chemikem Paulem Florym vytvořil teorii popisující matematické vlastnosti postupných polymerizačních reakcí jako jsou kinetika, stechiometrie a rozdělení molekulových hmotností.\n\n„Postupná polymerizace“ a kondenzační polymerizace jsou dva různé termíny, které nemusí označovat totéž. Rozlišování těchto pojmů zavedl Wallace Carothers roku 1929 jako rozlišení různých typů produktů. Pokud vzniká pouze polymer, jde o adiční reakci, zatímco jestliže se uvolňuje také menší molekula, jedná se o kondenzační reakci.\n\nRozlišování mezi „postupnou polymerizací“ a řetězcovou polymerizací zavedl Paul Flory v roce 1953 a to podle reakčních mechanismů:\n\n\nK polymerům vyráběným postupnou polymerizací patří:\n\n\nPři použití monomeru majícího v molekule tři nebo více funkčních skupin účastnících se polymerizační reakce se tvoří rozvětvené polymery. Jedním z prvních vytvořených polymerů s touto vlastností byl bakelit. Při reakci se nemusí odštěpovat molekuly vody, ale také například ethen.\n\nKinetiku postupných polymerizací lze popsat polyesterifikačním mechanismem. Jednoduchá esterifikace je kysele katalyzovaná reakce, při které dojde k protonaci kyseliny a její následné reakci s alkoholem za vzniku esteru a vody. Při použití tohoto modelu je ovšem třeba předpokládat dostatečně účinné odstraňování vody a také nezávislost reaktivity funkčních skupin na délce uhlíkového řetězce. Rovněž se předpokládá, že při každém kroku reaguje pouze jedna kyselina a jeden alkohol. Pro obecnou polyesterifikační polymerizaci se řádem reakce n platí:\n\nkde p je úroveň polymerizace.\n\nReakce může proběhnout i za nepřítomnosti kyselinového katalyzátoru, protože kyselina použitá k esterifikaci sama funguje jako katalyzátor. Rychlost kondenzační reakce v čase t odpovídá rychlosti spotřeby karboxylových skupin:\n\nkde k je rychlostní konstanta. V případě reakční směsi se stejnou koncentrací kyseliny a alkoholu lze koncentraci funkčních skupin vyjádřit jako:\n\nPo integraci a substituci podle Carothersovy rovnice vyjde:\n\nPři autokatalytické reakci je průměrná míra polymerizace (X) přímo úměrná druhé odmocnině doby trvání reakce.\n\nNekatalyzovaná polymerizace probíhá pomalu a nelze snadno dosáhnout vysoké hodnoty X. Přítomnost katalyzátoru vede k urychlení reakce, což lze popsat tímto vzorcem:\n\npřičemž u každé funkční skupiny jde o reakci prvního řádu, vzorec tak lze upravit na\n\nz čehož po integraci vyjde\n\nU reakce s vnějším katalyzátorem je průměrná úroveň polymerizace přímo úměrná formula_8.\n\nPři polymerizaci vzniká směs produktů s různými molekulovými hmotnostmi. Z teoretických i praktických důvodů je potřeba znát rozdělení molekulových hmotností v této směsi. Toto rozdělení odvodil Paul Flory pomocí statistických metod za předpokladu, že všechny funkční skupiny mají stejnou reaktivitu.\n\nPostupná polymerizace je náhodný děj a tak je možné použít statistiku k vypočítání pravděpodobnosti, že náhodně vybraná molekula produktu se bude skládat z x monomerových jednotek; tato pravděpodobnost je přitom funkcí doby průběhu reakce.\n\nPravděpodobnost, že skupina 'A' zreaguje je:\n\nPravděpodobnost, že tato skupina nezreaguje činí:\n\nSpojením dvou výše uvedených rovnic vyjde:\n\nkde P je pravděpodobnost nalezení řetězce o x monomerových jednotkách (x-meru), který má nezreagovanou skupinu 'A'. S rostoucí hodnotou x se P snižuje.\n\nZastoupení produktu ve směsi se určuje jako molární zlomek daného x-meru v soustavě a odpovídá pravděpodobnosti, že náhodně vybraná molekula bude patřit k tomuto x-meru.\n\nkde N je celkový počet vytvořených molekul polymeru.\n\nRozdělení hmotnostních zlomků produktů udává závislost hmotnostních zlomků x-merů ve směsi na jejich molekulové hmotnosti:\n\nSubstitucí Carothersovy rovnice\n\nvznikne:\n\nIndex polydisperzity (PDI) vyjadřuje rozdělení molekulových hmotností v daném vzorku polymeru.\n\nU postupné polymerizace lze do něj vložit Carothersovu rovnici, čímž vznikne následující vzorec:\n\nPři výrobě polymerů je často třeba dosáhnout určité přesné molekulové hmotnosti produktu, jelikož ta má vliv na jeho vlastnosti. Míra polymerizace je funkcí reakčního času, a tak lze potřebný produkt získat ukončením reakce ve vhodném okamžiku. U takto vytvořených polymerů však může docházet ke změnám molekulových hmotností, protože konec polymerového řetězce obsahuje funkční skupiny, které mohou mezi sebou dále reagovat.\n\nTěmto reakcím lze zabránit úpravou koncentrace monomerů do nestechiometrických poměrů, kdy je jeden z reaktantů v mírném přebytku, poté polymerizace probíhá až do doby, kdy se jeden reaktant spotřebuje a konce polymerových řetězců obsahují stejné funkční skupiny jako reaktant, který byl v přebytku. Polymerizace již nemůže probíhat a nedochází tedy ke změnám molekulových hmotností.\n\nDalším možným způsobem je přidání monomeru s jednou funkční skupinou, který znesnadňuje polymerizaci monomerů s více funkčními skupinami, protože pak vznikají molekuly, které na konci řetězce nemají reaktivní skupiny a nejsou tedy schopné účastnit se dalších reakcí.\n\nPokud je přebytek jednoho z monomerů příliš vysoký, tak molekulová hmotnost produktu nebude dostatečně vysoká a tak je třeba přesně znát vliv reaktantů na molekulovou hmostnost produktu; ta je ovlivňována i nečistotami, které již byly v reakční směsi přítomny nebo vznikly při vedlejších reakcích. Pokud nejsou brány v potaz i nečistoty, tak mohou způsobit snížení molekulové hmotnosti oproti předpokladům.\n\nPřesnou kontrolou stechiometrického přebytku je možné tento vliv omezit; například přebytek diaminu nad acylchloridem vede ke vzniku polyamidu se dvěma aminovými skupinami, který při spotřebování acylchloridu nevstupuje do dalších reakcí. To lze vyjádřit pomocí rozšířené Carothersovy rovnice jako:\n\nkde r je poměr počtu molekul reaktantů. Platí\n\nkde N je látka, která je v přebytku.\n\nTuto rovnici lze také použít pro monofunkční přísadu:\n\nkde N je počet vložených molekul této přísady. Koeficient 2 u N se používá, protože jedna molekula B má stejný vliv jako jeden přebytek molekuly B-B.\n\nPři použití monomerů se třemi a více funkčními skupinami se vytvářejí polymery s rozvětvenými řetězci a mohou vznikat produkty se zesíťovanou strukturou. Vznik těchto trojrozměrných sítí bývá doprovázen prudkou změnou viskozity.\n\nPro víceřetězcové polymerizace se definuje faktor f jako průměrný počet funkčních skupin na molekulu monomeru. V systému, ve kterém je na začátku N molekul a odpovídající množství skupin A a B, je celkový počet funkčních skupin roven Nf. \n\nModifikovaná Carothersova rovnice má podobu\n\nVývoj nových polymerů je urychlován snahou nahradit různé materiály, jako jsou kovy, polymery s nízkou hustotou a s dobrou odolností vůči vysokým teplotám. K výhodám těchto polymerů patří také odolnost vůči rozpouštědlům a dalším chemikáliím, díky čemuž mají řadu využití, například v automobilovém a leteckém průmyslu, jako povlaky na kuchyňském nádobí a v elektronických přístrojích. Polymerové řetězce obsahující aromatická jádra, stejně jako ty s vysokými molekulovými hmotnostmi a/nebo síťovitou strukturou mají pevné chemické vazby a odolné řetězce. Tepelnou odolnost zvyšují také silné dipól-dipólové interakce, vodíkové vazby a krystalická struktura. K dosažení těchto vlastností jsou potřeba vysoké molekulové hmotnosti, které však vedou ke snížení rozpustnosti, což je však možné napravit zavedením některých druhů funkčních skupin, jako jsou C=O a SO, do polymerového řetězce pomocí odpovídajícího množství monomeru či komonomeru. Další možností je využití reaktivních oligomerů obsahujících skupiny, jež mohou reagovat mezi sebou navzájem, čímž se dosahuje vyšší molekulové hmotnosti.\n\nOxidačním párováním 2,6-disubstituovaných fenolů za použití katalyzátorového komplexu složeného z měďných solí a aminů vznikají aromatické polyethery, často označované názvem poly(p-fenylenoxid). V čisté podobě se příliš nevyužívají kvůli vysoké viskozitě v kapalném skupenství. Lze se však setkat s jejich směsmi s polystyrenem.\n\nPolyethersulfony se vyrábějí nukleofilní aromatickou substituční reakcí aromatických dihalogenidů a bisfenolátových solí. Jsou částečně krystalické a odolávají vodě i mnoha organickým látkám. Používají se na místech, kde se trvale vyskytují teploty 240 až 280 °C, například v automobilovém a leteckém průmyslu jako izolanty.\n\nPoly(p-fenylensulfidy) (PPS) vznikají reakcí sulfidu sodného s 1,4-dichlorbenzenem v polárním rozpouštědle, například 1-methyl-2-pyrolidinonu (NMP). Dobře odolávají ohni, vodě a organickým rozpouštědlům, jsou ovšem citlivé na oxidační činidla. Používají se v automobilovém průmyslu, v součástkách mikrovlnných trub, ve směsi s fluorouhlíkatými polymery, jako je polytetrafluorethylen jako povlaky na kuchyňském nádobí a na ochranu ventilů, potrubí a elektromotorických článků.\n\nAromatické polyimidy se vyrábějí reakcí dianhydridů s diaminy, například dianhydridu kyseliny pyromellitové s \"p\"-fenylendiaminem; místo diaminů lze též použít diisokyanáty. Díky své lepší rozpustnosti se často místo dianhydridů používají smíšené estery dianhydridů. Kvůli nerozpustnosti polyimidů probíhá reakce dvoustupňově. V prvním kroku se vytváří vysokomolekulární polyaminokyselina v polárním rozpouštědle, jako jsou methylpyrrolidon nebo \"N\",\"N\"-dimethylacetamid. Polyaminokyselina se následně přemění na výsledný produkt, který je nerozpustný.\n"}
{"id": "1557768", "url": "https://cs.wikipedia.org/wiki?curid=1557768", "title": "Horné Strháre", "text": "Horné Strháre\n\nHorné Strháre jsou obec v okrese Veľký Krtíš v Banskobystrickém kraji na Slovensku. Leží na jižním úpatí Krupinské planiny přibližně 10 km severně od okresního města. Žije zde  obyvatel.\n\nPrvní písemná zmínka o obci pochází z roku 1243. V obci se nachází jednolodní evangelický kostel z roku 1791 a barokně klasicistní římskokatolický kostel Narození Panny Marie z konce 18. století.\n"}
{"id": "1557771", "url": "https://cs.wikipedia.org/wiki?curid=1557771", "title": "Akademie individuálních sportů Plzeňského kraje", "text": "Akademie individuálních sportů Plzeňského kraje\n\nAkademie individuálních sportů Plzeňského kraje (zkráceně AIS PK) je organizace založená v roce 2017, která podporuje mládežnické a juniorské závodníky individuálních sportů z Plzeňského kraje. Úzce spolupracuje se Sportovním gymnáziem Plzeň a s Plzeňským krajem.\n\nCílem akademie je navázat na úspěchy plzeňských sportovců v minulosti, například sportovní střelkyně Kateřiny Emmons. Z toho také vychází výběr podporovaných sportů, které jsou ve většině případů olympijské a mají v kraji svojí tradici. Podpora akademie je hlavně v poskytnutí tzv. tréninkové nástavby, jako například fyzioterapie, sportovního psychologa, výživového poradce a kondičního trenéra. Mimo to organizuje besedy se sportovní tematikou pro sportovce i trenéry.\n\nV roce 2019 podporovala 52 sportovců v 17 sportech (alpské lyžování, atletika, badminton, box, cyklistika, golf, judo, lukostřelba, lyžování, plavání, rychlostní kanoistika, slalom na divoké vodě, sportovní střelba, stolní tenis, tenis, triatlon a zápas).\n\nMezi podporované sportovce patří například tenista Jonáš Forejtek, vodní slalomářka Antonie Galušková, golfistka Tereza Koželuhová, sportovní střelec Jakub Sochor nebo cyklistka Simona Spěšná, v minulosti to byla například atletka Kateřina Skypalová.\n\nPartnery akademie jsou například Plzeňský kraj, Škoda, Metrostav, RAKO, Lékařská fakulta UK v Plzni a další.\n"}
{"id": "1557780", "url": "https://cs.wikipedia.org/wiki?curid=1557780", "title": "Ostrov nad Oslavou (nádraží)", "text": "Ostrov nad Oslavou (nádraží)\n\nOstrov nad Oslavou je železniční stanice v severovýchodní části městyse Ostrov nad Oslavou v okrese Žďár nad Sázavou v Kraji Vysočina nedaleko řeky Oslavy. Leží na dvoukolejné elektrizované trati Brno – Havlíčkův Brod (25 kV, 50 Hz AC).\n\nRoku 1938 bylo Ministerstvem železnic vydáno rozhodnutí o dostavbě dvoukolejného železničního spojení z Havlíčkova Brodu dále do Brna přes Křižanov z důvodu zvýšení přepravní kapacity trasy dále na Slovensko, s plánem napojení slepé trati z Velkého Meziříčí v Křižanově. Budování trati pozdržela druhá světová válka, zcela dokončena a zprovozněna byla 5. prosince 1953. Byl zde vystavěn nový staniční komplex ve funkcionalistickém slohu. 20. prosince téhož roku začaly z Křižanova vlaky pravidelně jezdit ve směru na Velké Meziříčí a dále do přestupní stanice Studenec na trati Brno – Jihlava provozované Československými státními drahami.\n\nElektrický provoz na trati procházející stanicí byl zahájen 7. listopadu 1966.\n\nNacházejí se zde dvě ostrovní, částečně krytá, nástupiště, k příchodu k vlakům slouží podchod pod kolejemi.\n\n"}
{"id": "1557793", "url": "https://cs.wikipedia.org/wiki?curid=1557793", "title": "Pančava (přítok Labe)", "text": "Pančava (přítok Labe)\n\nPančava je potok v Labském dole v Krkonoších, pravostranný přítok Labe. Jméno Pančava vychází z německého \"pantschen\", tedy cákat nebo šplíchat. Pramení v rašeliništi na Pančavské louce, poblíž Labské boudy. Poté protéká přes hranu trogu Labského dolu, kde tvoří několikastupňový, 148 metrů vysoký Pančavský vodopád. Pod ním se vlévá zprava do Labe. Do horní části Pančavy byl začátkem 20. století vysazen siven americký, který se zde udržel a odtud rozšířil i do horního Labe.\n"}
{"id": "1557795", "url": "https://cs.wikipedia.org/wiki?curid=1557795", "title": "Kuchyně Lesotha", "text": "Kuchyně Lesotha\n\nKuchyně Lesotha byla ovlivněna především kuchyní sousední Jihoafrické republiky, dále byla ovlivněna také britskou kuchyní. Kuchyně Lesotha používá kukuřici, rýži, brambory, ryby, mořské plody nebo červenou řepu.\n\n"}
{"id": "1557799", "url": "https://cs.wikipedia.org/wiki?curid=1557799", "title": "Arcibiskupský palác (Záhřeb)", "text": "Arcibiskupský palác (Záhřeb)\n\nArcibiskupský palác v Záhřebu ( \"Nadbiskupski dvor u Zagrebu\") je historická budova, sídlo záhřebských arcibiskupů. Nachází se v historické části Záhřebu, zvané Kaptol, v těsném sousedství katedrály Nanebevzetí Panny Marie, sv. Štěpána a Ladislava. \n\nV nejzápadnějším křídle paláce se nachází Muzeum blahoslaveného Aloysia Stepinace.\n\nArcibiskupský palác vznikl spojením několika barokních budov, které byly po celé sjednoceny barokním průčelím. Uvnitř paláce se dochovala románská kaple ze 13. století zasvěcená sv. Štěpánu Prvomučedníkovi, která je zakomponována do budovy, a několik fresek z téže doby. Barokní budova paláce zcela obklopuje jižní a východní stranu katedrálního náměstí. Palác byl dokončen roku 1730, tedy v době, kdy zemi ohrožovaly výpady vojsk Osmanské říše. Je nejstarší budovou ve městě dochovanou v původní podobě. \n\nV rozích paláce jsou válcové věže z roku 1469 z původního opevnění. Je jich celkem pět, tři z nich jsou jako součást paláce zakomponovány do hmoty budovy a další dvě, které stojí poněkud osamoceně, v minulosti tvořily součást obranných hradeb.\n\nPůvodní obranné opevnění bylo obehnané vodním příkopem, který byl později zasypán a část hradeb byla v 19. století zcela stržena. Na vzniklém prostoru severně od katedrály byl vytvořen veřejný park \"Ribnjak\" a náměstí s množstvím soch, mezi nimi např. alegorie „Skromnosti“ od chorvatského mistra Antuna Augustinčiće (1900–1979).\n\nV ulici Kaptol č. 18 na samém severozápadním okraji parku se dochovala Prišlinova bašta (Prišlinova kula) jako součást původního opevnění z 15. století.\n"}
{"id": "1557801", "url": "https://cs.wikipedia.org/wiki?curid=1557801", "title": "Doplnění na čtverec", "text": "Doplnění na čtverec\n\nDoplnění na čtverec je postup pro transformaci algebraických výrazů, ve kterých se vyskytují členy s proměnnou v první i druhé mocnině. Doplněním na čtverec se výraz upraví tak, že v něm vystupuje pouze kvadrát dvojčlenu obsahujícího tuto proměnnou. Zbavíme se tedy první mocniny proměnné. Přesně řečeno polynom druhého stupně v proměnné \"x\"\n\npřevedeme do tvaru\n\nkde \"h\" a \"k\" jsou vhodně zvolené konstanty závislé na koeficientech \"a\", \"b\", \"c\". Metodu lze použít například k řešení kvadratických rovnic, ke stanovení extrémů kvadratických funkcí, ke zjištění kanonického tvaru kvadriky nebo při výpočtu některých integrálů.\n\nDoplnění na čtverec vychází z platnosti binomických formulí, tedy vzorečků formula_3 a formula_4. Pokud jsou po ruce první dva členy na pravé straně některé z těchto formulí, lze „přičarovat“ třetí člen tak, že k výrazu přičteme nulu v podobě formula_5. Tím chybějící formula_6 do výrazu doplníme a lze použít příslušnou formuli, tedy přejít ke čtverci formula_7 nebo formula_8. \n\nV závorce nyní přičteme a zároveň odečteme stejnou vhodně zvolenou konstantu, čímž se hodnota závorky nezmění. Konstantu volíme tak, aby první tři sčítance tvořily čtverec nějakého dvojčlenu podle binomické formule. Jinými slovy chceme získat tvar formula_9 Tento krok dal metodě jméno - doplňujeme nový člen, abychom získali čtverec, tedy druhou mocninu nějakého výrazu. \n\nformula_10 je první souřadnice vrcholu - jde o záporně vzatý druhý sčítanec v umocněném dvojčlenu. Pokud totiž \"x\" nabývá této hodnoty, oba členy v první závorce se vyruší a dvojčlen je nulový, a tedy jeho druhá mocnina je nejmenší možná. Pro hodnotu formula_11 čili druhou souřadnici vrcholu paraboly formula_12 pak platí formula_13, což je přímo druhá závorka čili konstantní člen upraveného výrazu, \n\nProtože formula_14, přičteme „maskovanou nulu“ formula_15: \nDoplnění na čtverec lze použít také k řešení kvadratické rovnice. Přitom si nepotřebujeme pamatovat vzoreček pro kořeny takové rovnice, stačí umět použít trik s doplněním na čtverec. Ukažme si to na příkladu: \n\nLevou stranu rovnice chceme mít ve tvaru formula_16, abychom mohli použít vzorec pro čtverec dvojčlenu. Samozřejmě musíme formula_17 přičíst také k pravé straně rovnice: \nNeurčitý integrál \n\nlze ve jmenovateli upravit doplněním na čtverec \n\nVytkneme-li a substituujeme za x - 1, dostaneme se k tabulkovému integrálu, v němž opět zpětně substituujeme x: \n\nV posledním transformačním kroku se použil známý integrál, který lze nalézt v tabulce primitivních funkcí: \n\nKvadriku \n\nchceme upravit na afinní normální formu. Nejprve doplníme na čtverec v proměnné formula_24 (formula_11 se v tuto chvíli považuje za parametr), a potom v formula_11. Postup je \n\nSubstitucí formula_28, formula_29 získáme rovnicí kružnice formula_30.\n\n"}
{"id": "1557805", "url": "https://cs.wikipedia.org/wiki?curid=1557805", "title": "Seven Mile Beach", "text": "Seven Mile Beach\n\nSeven Mile Beach (SMB) je dlouhý půlměsíc pláže korálového písku na západním konci ostrova Grand Cayman. Pláž Seven Mile Beach je známá svou krásou a nedávno získala čestný titul \"Nejlepší karibské pláže\" od časopisu Caribbean Travel and Life Magazine. Je to veřejný majetek (kvůli pravidlu odlivu je veřejný) a člověk je schopen chodit po celé délce pláže, bez ohledu na to, kde bydlíte. Pláž Seven Mile Beach je nejoblíbenější a nejrozvinutější oblastí Grand Cayman. Je domovem většiny luxusních ostrovů a hotelů na ostrově. Navzdory jménu velkorysé měření udává skutečnou délku jen o něco více než 10,1 km. Skutečná délka nepřetržité písečné pláže je asi 6 mil. Pláž padne za oběť roční erozi, která zmenšila jeho velikost v některých oblastech a směrech zmenšila jeho délku u konců. Stejně jako zbytek Grand Cayman byl vývoj kolem pláže Seven Mile vážně poškozen v hurikánu Ivan v září 2004, ale mnoho bytů a hotelů stále běží na plnou kapacitu.\n\nRestaurace otevřené veřejnosti mohou být najity u většiny středisek, který zahrnuje několik veřejných plážových barů. Některé malé útesy jsou umístěny hned u pobřeží, které nabízejí dobré šnorchlování, zejména hotel Marriott (umělý útes), vládní dům (sídlo guvernéra) a severně od veřejné pláže Seven Mile.\n\nPřímo na jih od pláže Seven Mile je George Town, hlavní město Kajmanských ostrovů, kam přicházejí turisté, zatímco na severu je okres West Bay s želví farmou a vápencovými útvary Pekla.\n"}
{"id": "1557812", "url": "https://cs.wikipedia.org/wiki?curid=1557812", "title": "Ricco Groß", "text": "Ricco Groß\n\nRicco Groß (* 22. srpna 1970 Bad Schlema) je bývalý německý biatlonista. Závodil od roku 1993, v roce 1990 debutoval v seniorské reprezentaci. Byl členem klubů SG Dynamo Zinnwald a SC Ruhpolding.\n\nByl juniorským mistrem světa v závodě jednotlivců v roce 1989 a ve štafetě v roce 1990. \n\nStal se čtyřnásobným olympijským vítězem v mužské štafetě v letech 1992, 1994, 1998 a 2006, v roce 2002 obsadil s německým týmem druhé místo. V individuálních závodech byly jeho nejlepším výsledkem stříbrné medaile v závodě na 10 km v letech 1992 a 1994.\n\nDevětkrát vyhrál mistrovství světa v biatlonu – ve štafetě v letech 1991, 1995, 1997, 2003 a 2004, na 20 km v roce 1997 a ve stíhacím závodě na 12,5 km v letech 1999, 2003 a 2004. \n\nVe Světovém poháru získal 95 umístění na stupních vítězů (z toho 52 v individuálních závodech) a vyhrál třiatřicet závodů (devět individuálních). V sezóně 1996/97 získal malý křišťálový glóbus.\n\nPo ukončení aktivní kariéry se stal trenérem, vedl reprezentace Ruska a Rakouska. Je zaměstnancem Bundeswehru. Má tři syny.\n\n"}
{"id": "1557815", "url": "https://cs.wikipedia.org/wiki?curid=1557815", "title": "Kouzla králů", "text": "Kouzla králů\n\nKouzla králů jsou český televizní pohádkový film z roku 2008, který byl premiérově vysílán 24. prosince 2008 na stanici ČT1 jako štědrovečerní pohádka České televize. Jeho režisérem a scénáristou byl Zdeněk Zelenka. Během premiéry ho sledovalo 1,617 milionu diváků.\n\nV roce 2012 byla také vydána knižní verze celého příběhu.\n\nPohádka byla natáčena na zámku Žleby a na hradě Kost.\n"}
{"id": "1557833", "url": "https://cs.wikipedia.org/wiki?curid=1557833", "title": "Homolice vznešená", "text": "Homolice vznešená\n\nHomolice vznešená (\"Conus gloriamaris\") je druh mořského plže z čeledi homolicovitých. Žije v oblasti západního Pacifiku (především Filipíny, Nová Guinea a Šalomounovy ostrovy). Obývá písečné dno v pobřežních vodách v hloubkách od 10 do 300 metrů. Je dravá, její potravu tvoří jiní měkkýši. Její radula je přeměněna v jedový osten, který může být nebezpečný i pro člověka. Ulita dosahuje délky 7,5–16,2 cm, její základní barva je bílá s oranžovou až hnědou jemnou kresbou. Je známá jako \"gloria maris\" („sláva moří“) a stala se vyhledávaným sběratelským artiklem – po rozšíření fámy, že druh vyhynul, stoupla cena natolik, že v Amsterdamu byla jedna ulita vydražena za cenu trojnásobně převyšující obraz Jana Vermeera.\n\n"}
{"id": "1557837", "url": "https://cs.wikipedia.org/wiki?curid=1557837", "title": "Lucas Lovat", "text": "Lucas Lovat\n\nLucas Lovat (* 15. ledna 1997, Florianópolis) je brazilský fotbalový obránce, od ledna 2020 hráč slovenského klubu ŠK Slovan Bratislava. Mimo Brazílie působil na klubové úrovni na Slovensku. Nastupuje na levém kraji obrany, dokáže podpořit útok.\n\nSvoji fotbalovou kariéru začal v mužstvu Avaí FC, kde se v roce 2015 propracoval do \"áčka\". V létě 2016 odešel hostovat do klubu Grêmio Foot-Ball Porto Alegrense. kde nastupoval za výběr do 20 let. V dresu prvního týmu neodehrál žádný zápas, byl pouze na lavičce náhradníků. V dubnu 2017 se vrátil z hostování do Avaí. \n\nV zimním přestupovém období ročníku 2018/19 zamířil do Evropy, kde se dohodl na kontraktu se slovenským mužstvem FC Spartak Trnava.\n\nLigový debut v dresu Spartaku si odbyl ve 20. kole hraném 23. února 2019 proti klubu FC DAC 1904 Dunajská Streda (výhra 3:1), na hrací plochu přišel v 61. minutě namísto Fabiana Miesenböcka. S Trnavou došel na jaře 2019 až do finále slovenského poháru, ve kterém Spartak porazil celek MŠK Žilina v penaltovém rozstřelu, Lovat svůj pokus proměnil. Za půl roku nastoupil k 10 střetnutím v lize. \n\n6. 7. 2019 odehrál za mužstvo celých devadesát minut v utkání Česko-slovenského Superpoháru hraného v Trnavě proti českému celku SK Slavia Praha, kterému Spartak Trnava podlehl v poměru 0:3. Se Spartakem postoupil přes bosenský celek FK Radnik Bijeljina do druhého předkola Evropské ligy UEFA 2019/20. kde s Trnavou vypadl po prohře 0:2 venku a výhře 3:1 doma kvůli pravidlu venkovních gólů. Svůj první ligový gól v sezoně zaznamenal 5. října 2019 v souboji s Dunajskou Stredou (prohra 1:2), když v 68. minutě srovnával na 1:1. Na podzim 2019 odehrál ve všech soutěžích 22 zápasů. ve kterých dal dvě branky a na dalších sedm přihrál.\n\nV lednu 2020 uzavřel v den svých dvacátýchtřetích narozenin na Slovensku kontrakt na čtyři a půl roku se Slovanem Bratislava, kde rozšířil konkurenci na postu levého obránce. Ve Slovanu se sešel s Myentym Abenou, s nímž působil ve Spartaku Trnava.\n\n\n \n"}
{"id": "1557838", "url": "https://cs.wikipedia.org/wiki?curid=1557838", "title": "Kudamacu", "text": "Kudamacu\n\nKudamacu () je město v prefektuře Jamaguči v Japonsku. K roku 2019 v něm žilo přes 56 tisíc obyvatel.\n\nKudamacu leží v jihozápadní části největšího japonského ostrova Honšú při severním pobřeží Vnitřního moře. Na severozápad od něj je centrum města Šúnan, kterým je Kudamacu ze správního hlediska obklopeno i ze severu a severovýchodu. Na jihovýchodě sousedí Kudamacu s Hikari.\n\nMěsto Kudamacu vzniklo 3. listopadu 1939.\n"}
{"id": "1557844", "url": "https://cs.wikipedia.org/wiki?curid=1557844", "title": "Armavir (provincie)", "text": "Armavir (provincie)\n\nProvincie Armavir ( – \"Armaviri marz\") je jednou z arménských provincií. Jejím hlavním městem je Armavir. Její rozloha je 1242 čtverečních kilometrů a k roku 2011 v ní žilo přes 256 tisíc obyvatel.\n\nProvincie Armavir se nachází v údolí Araksu mezi Araratem a Aragacem. Na jihu a západě sousedí s Tureckem, na severu s provincií Aragacotnem, na východě s Jerevanem, hlavním městem Arménie, a na jihovýchodě s provincií Araratem.\n\nProvincie Armavir vznikla při správní reformě v roce 1995.\n"}
{"id": "1557846", "url": "https://cs.wikipedia.org/wiki?curid=1557846", "title": "Sophie von Stockau", "text": "Sophie von Stockau\n\nSophie von Stockau, křtěná Sophie Dorothea Karolína Marie Žofie ze Stockau (31. ledna 1834 Napajedla – 17. ledna 1877 Vídeň) byla rakouská šlechtična, dcera hraběte Georga Adolfa von Stockau.\n\nSophie von Stockau se narodila rodičům Jiřímu Adolfovi von Stockau a Františce z Fünfkirchen. Jejími sourozenci byli Friedrich Stockau, Marie von Stockau, Otto von Stockau a Georg von Stockau. \n\nDne 23.července 1850 se v Napajedlech provdala za bána Josipa Jelačiče Bužimského., který byl otcovým vojenským druhem. V roce 1854 se jim narodila dcera Anna, která v následujícím roce zemřela. V roce 1859 ovdověla. Ještě v témže roce se provdala za hraběte Adolfa Dubského z Třebomyslic. Z manželství pocházeli 3 děti: Marie Gislinda Žofie Dubská z Třebomyslic (* 26. října 1864), Viktor František Adolf Dubský z Třebomyslic (* 28.červenec 1868) a Evžen August Adolf Dubský z Třebomyslic (* 2. října 1869). Zemřela v roce 1877. Její druhý manžel nechal část zámku ve Zdislavicích pojmenovat po své manželce Sofii – Pavilon Sofie. \n"}
{"id": "1557850", "url": "https://cs.wikipedia.org/wiki?curid=1557850", "title": "Grassroots", "text": "Grassroots\n\nGrassroots (česky také hnutí zdola) je hnutí, které staví na lidech v dané čtvrti města, oblasti nebo komunitě jako základu politického nebo ekonomického hnutí. Grassroots organizace využívají kolektivní činnost z místní úrovně k provádění změn na místní, regionální, národní nebo mezinárodní úrovni. Tato hnutí jsou spojována spíše s rozhodováním zdola nahoru než s rozhodováním shora dolů a někdy jsou považována za přirozenější nebo spontánnější než tradiční mocenské struktury. \n\nPomocí samoorganizace povzbuzují tato hnutí členy komunity, aby přispívali převzetím odpovědnosti a jednáním jménem své komunity. Hnutí grassroots využívá řadu strategií od fundraisingu a registrace voličů, až po povzbuzení politické konverzace. Cíle konkrétních hnutí se liší a mění se, je pro ně ale typické zaměření na zvyšující se masovou účast v politice. Tato politická hnutí mohou začínat jako malá a na místní úrovni, ale politika zdola, jak tvrdí Cornel West, je nezbytná pro utváření progresivní politiky, protože upozorňuje veřejnost na regionální politické obavy. \n\nMyšlenka hnutí zdola je často spojována s participativní demokracií. Příkladem může být Deklarace z Port Huron, studentský manifest usilující o demokratičtější společnost. V ní stojí, že pro vytvoření spravedlivější společnosti musí být „kořeny americké společnosti“ základem občanských práv a hospodářských reforem. Jako grassroots se často označují konkrétní hnutí nebo organizace, zatímco participativní demokracie se týká širšího systému samosprávy. \n\n"}
{"id": "1557852", "url": "https://cs.wikipedia.org/wiki?curid=1557852", "title": "Vojnice (zámek)", "text": "Vojnice (zámek)\n\nVojnice je tvrz přestavěná na zámek ve stejnojmenné vesnici u Volenic v okrese Strakonice. Vojnická tvrz existovala už ve čtrnáctém století, ale během sedmnáctého století byla přestavěna na zámek, který upravovala řada majitelů během devatenáctého století. Zámecký areál je chráněn jako kulturní památka.\n\nPočátky vesnice jsou nejasné. Podle Karla Třísky patřila roku 1384 Johanitům ze Strakonic, ale August Sedláček uvádí v roce 1385 jako majitelku Kateřinu, vdovu po Janovi z Nalžov. Už ve čtrnáctém století ve vsi stávala tvrz, na níž roku 1401 sídlil Oldřich řečený Ohnice a roku 1413 je připomínán Petr z Vojnic, jehož erbovním znamením byl páv.\n\nNa počátku šestnáctého století vesnice patřila Václavu Sádlovi z Kladrubce. Za něj roku 1520 tvrz nejspíše vypálilo vojsko vypravené z Prahy proti spojencům Zdeňka Malovce, kteří loupili na cestách. Václav však tvrz nechal opravit a roku 1543 (podle Augusta Sedláčka už před rokem 1540) ji prodal i s tvrzí dvorem, mlýnem a dvěma lesy Adamu Kocovi z Dobrše. Od té doby statek patřil k Ohrazenicím. Samostatným statkem se Vojnice znovu stala až v sedmnáctém století, kdy vesnici získali Branišovští z Branišova. Prvním z nich byl Jan Kašpar Vojslav z Branišova, který zemřel roku 1663. Statek převzal jeho syn Václav Markvart Vojslav, zakladatel vojnického kostela. Dalším majitelem se stal Markvartův syn Václav Vojslav z Branišova, kterého vlastní poddaní roku 1698 zabili. Někdy v průběhu sedmnáctého století byla stará tvrz přestavěna na zámek.\n\nRoku 1729 prodal tehdejší majitel Bernard Deym ze Stříteže vesnici se dvorem a zámkem ovdovělé Markétě z Běšin, rozené Varlejchové z Bubna. Markéta neměla dostatek peněz na zaplacení smluvené ceny, a proto jej roku 1756 vydražila kněžna Marie Karolína Löwenstein-Wertheimová. Statek po ní roku 1796 zdědil syn z prvního manželství Jan Bernard z Rumerskirchu. Za nich Vojnice patřila k horažďovickému panství. Samostatným statkem se opět stala roku 1802 (1803), kdy ji koupila Žofie Villanyová, po níž se zde vystřídala řada majitelů. Ve dvacátém století byl zámek upraven na byty.\n\nZámecká budova má dvě jednopatrová křídla s půdorysem ve tvaru písmene L. Fasády jsou prosté, bez slohových znaků. Přízemím západního křídla vede arkádová chodba s křížovými klenbami. Druhá arkádová chodba v prvním patře byla zazděna v devatenáctém století. Přízemní místnosti jsou zaklenuté valenými klenbami s výsečemi a prostory v patře mají stropy ploché. K památkově chráněným objektům v areálu patří také hospodářské budovy a přilehlý park, v němž stojí pavilon, oranžérie, dřevěné altány a skleník.\n\n"}
{"id": "1557853", "url": "https://cs.wikipedia.org/wiki?curid=1557853", "title": "Chrastince", "text": "Chrastince\n\nChrastince jsou obec v okrese Veľký Krtíš v Banskobystrickém kraji na Slovensku. Leží v Ipeľské kotlině přibližně 25 km jihozápadně od okresního města. Žije zde  obyvatel.\n\nPrvní písemná zmínka o obci pochází z roku 1243. V obci se nachází římskokatolický kostel Růžencové Panny Marie.\n"}
{"id": "1557855", "url": "https://cs.wikipedia.org/wiki?curid=1557855", "title": "Paradoxides gracilis", "text": "Paradoxides gracilis\n\nPradoxides gracilis je druh poměrně velkého paradoxidního trilobita ze středního kambria, který dorůstal do velikosti až 20 cm. Jedná se o významný druh jineckého kambria popsaný již v roce 1827. Byl dobře znám francouzskému paleontologovi Joachimu Barrandovi, který v okolí Jinců prováděl své výzkumy, proto je tento trilobit také ztvárněn na jeho bustě v Národním muzeu.\n\nTělo trilobita se od hlavy k ocasu postupně zužuje a je zakončené dvěma pygidiálními (ocasními) trny. Glabela je zploštělá a „roztažená“ do stran, obě líce jsou zakončené dlouhým trnem.\n"}
{"id": "1557856", "url": "https://cs.wikipedia.org/wiki?curid=1557856", "title": "Okres Turnov", "text": "Okres Turnov\n\nOkres Turnov je bývalý okres, který existoval v Československu do roku 1960.\n\nPři změně ústavy ČSSR v roce 1960 zanikl okres Turnov. Důvodem tohoto bylo nejspíše pravicově a liberálně smýšlející turnovské obyvatelstvo. Tímto krokem se Turnov a přilehlé obce dostaly pod Semily. Území Turnovského okresu bylo rozděleno mezi okresy Liberec, Jablonec nad Nisou, Jičín a Mladá Boleslav, přičemž Turnov, Rovensko pod Troskami a některé další obce byly přiřazeny do okresu Semily. Navíc okres Semily byl začleněn do Východočeského kraje, Liberecký kraj zanikl, a tak Hradec Králové byl určitě lepším krajským centrem než vzdálenější Ústí nad Labem, kam museli dojíždět obyvatelé Železného Brodu a okolí (dříve okres Semily), Jablonecka, Liberecka, ale též Malé Skály, Frýdštejna, Příšovic, Sychrova, Kobylí, Českého Dubu, Hodkovic, tedy obcí z bývalého okresu Turnov.\nTurnov je od roku 2003 obcí s rozšířenou působností (ORP), pod kterou spadá dalších 36 obcí. Jsou ale ze tří okresů (Liberec, Jablonec a Semily), což je v Česku anomálie. Obyvatelé různých okresů musejí dojíždět pro různé administrativní věci do jiných měst. Například občané z okresu Jablonec nad Nisou musejí dojíždět pro většinu administrativních věcí do Turnova, pro zbytek do Jablonce. Proto byl vypracován návrh zákona o novém územně správním členění státu, ten požadoval buď zachování současného stavu, nebo vyhlášení samostatného okresu Turnov. \n\nMinisterstvo vnitra ale změnilo názor a souhlasí se zachováním nynější územní působnosti obce s rozšířenou působností ORP Turnov. Lidé z měst a obcí spadající svými agendami pod Turnov by v takovém případě i nadále jezdili kvůli úředním záležitostem na novou turnovskou radnici. Původní návrh novely zákona totiž počítal s tím, že by 16 z 37 obcí z ORP Turnov nově spadalo pod Jablonec, Liberec nebo Semily, což by bylo z pohledu dopravní dostupnosti pro občany neúnosné. A jejich starostové proti tomu důrazně protestovali. Petici za samostatný okres Turnov podepsalo přes 7 500 lidí. Ministerstvo sice nepodporuje samostatný okres Turnov, jak se to požaduje v petici, ale současný okres Semily, pod který Turnov spadá, by bylo možné podle Ministerstva vnotra od roku 2020 přejmenovat.\n\nMinisterstvu se i přes velký zájem lidí nelíbí znovuvytvoření okresu Turnov. Ale ministerstvo vnitra se nebrání tomu, aby se například okres nejmenoval Semily, ale okres Semily–Turnov. To by ale nezměnilo základní problémy občanů. Navíc se toto řešení nelíbí obyvatelům Semil. \n\nMinisterstvo se pokusilo přijít s řešením. Úřadovnu České správy sociálního zabezpečení (ČSSZ) by měl Turnov získat. Podle nezávislého starosty Tomáše Hockeho chce radnice jednat ještě o zřízení dalších úřadů státní správy. Navíc by i starosta Tomáš Hocke uvítal katastr. To by byla dobrá zpráva pro občany. Ta špatná je, že se lidé zřejmě hned tak nedočkají samostatného Krajského soudu v Liberci. A to proto, že by se podle náměstka Mlsny musela změnit i struktura státních zastupitelství a celý proces by byl velmi nákladný. Tedy okresy Česká Lípa, Liberec a Jablonec zůstanou pod libereckou pobočkou Krajského soudu v Ústí nad Labem a okres Semily pod Krajským soudem v Hradci Králové.\n"}
{"id": "1557857", "url": "https://cs.wikipedia.org/wiki?curid=1557857", "title": "Hrobka rodiny Gebauerových", "text": "Hrobka rodiny Gebauerových\n\nHrobka rodiny Gebauerových se nachází na katastrálním území obce Bohušov v okrese Bruntál. Stavba byla prohlášena kulturní památkou ČR v roce 2010.\n\nParcela na hrobku byla zakoupena Konrádem Gebauerem v roce 1851. Drobná zděná historizující stavba vznikla asi v 19. století. Kaple postavená na půdorysu obdélníku s rovným závěrem a krátkou předsíní je zastřešena sedlovou střechou. V nárožích jsou šikmo postavené opěráky. Nad ústupkovým vchodem ve štítu je nápis:\n\nVchod má zalomený záklenek a dvoukřídlou kovanou mříž. Vnitřek kaple je plochostropý.\n\nSoučástí památky je kamenný kříž před hrobkou. Na obdélnou mramorovou desku nasedá hranol s německým nápisem a datací: \n\nSokl pokračuje římsou a dalším hranolem s nápisem:\n\nHranol končí odstupňovanou patkou, na které je latinský kříž s kovovým korpusem Krista.\n"}
{"id": "1557861", "url": "https://cs.wikipedia.org/wiki?curid=1557861", "title": "Kubera", "text": "Kubera\n\nSlovo Kubera může znamenat:\n\n"}
{"id": "1557864", "url": "https://cs.wikipedia.org/wiki?curid=1557864", "title": "Jaroslav Bejček", "text": "Jaroslav Bejček\n\nJaroslav Bejček (9. července 1926, Louka u Litvínova – 17. září 1986, Ústí nad Labem) byl český malíř, grafik, sochař a ilustrátor, odborník na čínské výtvarnictví.\n\nNarodil se do rodiny horníka. Nejprve studoval obor sochařství a následně malířství na keramické škole v Teplicích, kde byl jeho učitelem mj. Vladimír Šavel. Poté studoval na Vysoké škole umělecko-průmyslové v Praze u prof. Karla Svolinského\n\nPoté odcestoval do Číny, kde v letech 1953–1957 studoval umění u prof. Li Chua na Ústřední akademii v Pekingu. Zde se také seznámil se svou budoucí manželkou, Li Ki Sunovou ze Severní Koreje. Později se s manželkou odstěhovali do Československa. Žili nejprve v Bejčkově rodné Louce u Litvínova, poté v Mostě a od roku 1960 v Ústí nad Labem, kde působil v rámci úzké skupiny umělců. Vytvořil si vlastní dílnu ve Stadicích. Nakonec však odešel do Prahy.\n\nJaroslav Bejček zemřel 17. září 1986 v Ústí nad Labem a po smrti byl pochován na Olšanských hřbitovech v Praze\n\nJeho styl nelze jednoduše určit, neboť spektrum jeho tvorby bylo široké. Maloval a kreslil prosté komorní grafiky, vytvářel architektonickou keramiku i skleněné mozaiky, či bronzové plastiky, ale také drobnou keramiku malovanou kobaltem pod glazuru) ilustrace a drobné grafické listy. Jeho oblíbenou technikou byla tradiční čínská malba tuší na rýžový papír.\n\n"}
{"id": "1557865", "url": "https://cs.wikipedia.org/wiki?curid=1557865", "title": "NGC 680", "text": "NGC 680\n\nNGC 680 je eliptická galaxie v souhvězdí Berana. Její zdánlivá jasnost je 11,9 a úhlová velikost 1,8′ × 1,6′. Je vzdálená 136 milionů světelných let, průměr má 70 000 světelných let. Pravděbodobně toří gravitačně vázaný pár s galaxií NGC 678. Je členem skupiny galaxií LGG 34, jejíž nejjasnějším členem je NGC 691. Galaxii objevil 15. září 1784 William Herschel.\n\n"}
{"id": "1557868", "url": "https://cs.wikipedia.org/wiki?curid=1557868", "title": "Sepekov (železniční zastávka)", "text": "Sepekov (železniční zastávka)\n\nSepekov je železniční zastávka a nákladiště v severní části městyse Sepekov v okrese Písek v Jihočeském kraji nedaleko Držkrajovského potoka. Leží na neelektrizované jednokolejné trati 201. \n\nPůvodní stanice byla vybudována a otevřena společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou, z Tábora do Písku, později až do Ražic. Odtud od roku 1868 procházela železnice v majetku společnosti Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužená až do Chebu na hranici Německa. Tábor již byl od roku 1871 napojen železnicí stejné společnosti z Českých Budějovic do Prahy.\n\nVzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\".\n\nPo znárodnění některých soukromých společností v Rakousku-Uhersku v roce 1908 obsluhovala stanici jedna společnost, Císařsko-královské státní dráhy, po roce 1918 správu přebraly Československé státní dráhy.\n\nNachází se zde jedno jednostranné nekryté nástupiště.\n\n"}
{"id": "1557872", "url": "https://cs.wikipedia.org/wiki?curid=1557872", "title": "Brantice (zámek)", "text": "Brantice (zámek)\n\nZámek Brantice byl venkovským šlechtickým sídlem s parkem, který nachází na břehu řeky Opavy ve stejnojmenné obci v okrese Bruntál. Byl zapsán do Ústředního seznamu kulturních památek ČR. Kulturní památku tvoří zámek, zámecký park, ohradní zeď, sochy Herkula a svatého Jana Nepomuckého, váza a kamenný most. \n\nV roce 1561 získal kancléř Jeroným Reinwald ves Brantice a na místě tvrze rodu Hohenzollerů vystavěl renesanční zámek, dokončen v roce 1604. V roce 1711 byl zámek barokně přestavěn Bohumilem Trachou z Březí. Byla přistavena budova severního křídla a založen park. Na začátku 19. století byly klasicistně upraveny fasády hrabětem Zikmundem Josefem z Khuenburgu. Od roku 1901 využívali zámek Lichtenštejnové jako úřednickou budovu. Po ukončení druhé světové války byl znárodněn a využíván jako sklad léčiv. Podle archivních nálezů v roce 1949 zámek patřil krátce obci Brantice, které jej opět získaly v restituci v roce 2008. V roce 2009 byl zámek prodán soukromé firmě, která jej částečně rekonstruovala a v roce 2017 nabídla k prodeji.\n\nTři jednopatrová křídla svírají obdélníkové nádvoří, které je otevřeno do parku. Budovy mají sedlové zvalbené střechy. Vjezd prochází středovou budovou, portálem, který má dvojici toskánských sloupů nesoucích balkon s železným zábradlím. Fasády jsou horizontálně děleny kordonovou římsou, nad průjezdem jsou pilastry. V nádvorní straně před čelním křídlem jsou patrové arkády o čtyřech polích a zděným parapetem. Stropy v patře převážně plochostropé, v přízemí sklenuté, v kapli hřebínková klenba a barokní štukový oltář (v roce 1973 už byl ztracen). U hlavního vjezdu je kamenný most, který překlenoval dnes už zasypaný vodní příkop.\n\nZámecký park anglického typu je ohrazen vysokou kamennou ohradní zdí s branami. Byl založen v v období 1890 až 1900. Nachází se v nadmořské výšce 360 m n. m., v západní části od zámku. Jeho rozloha je 0,17 ha, na jeho jižním a západním okraji je fotbalové hřiště a tenisový kurt. Severní strana sousedí s parcelami rodinné zástavby. Park byl revitalizován v roce 2012.\n\nV parku je umístěná monumentální kamenná barokní plastika antického hrdiny Herkula z roku 1709. Realisticky propracovaná socha o výšce 255 cm je postavená na hranolovém soklu vysokém 130 cm s profilovanou římsou. Herkules je v bojovém postoji s pravou rukou v bojovém gestu. U pravé nohy je pahýl stromu, levou nohou překračuje lva s mohutnou hřívou. Herkules je oděn v roušce, která splývá z pravého ramene na bedra.\n\nV nádvoří zámku je umístěná pískovcová váza z 18. století. Váza s figurálními výjevy z antických bájí je postavená na hranolovém soklu. Celková výška plastiky je 173 cm.\n\nSocha svatého Jana Nepomuckého stojí u mostu přes Opavu před zámkem. Plastika pochází z konce 18. století a je zhotovena z pískovce v nadživotní velikosti.\n"}
{"id": "1557874", "url": "https://cs.wikipedia.org/wiki?curid=1557874", "title": "Chrast u Chrudimi (nádraží)", "text": "Chrast u Chrudimi (nádraží)\n\nChrast u Chrudimi je železniční stanice v západní části města Chrast v okrese Chrudim v Pardubickém kraji poblíž řeky Ležák. Leží na jednokolejné neelektrizované trati 238. Do stanice byla od roku 1899 zaústěna trať Hrochův Týnec – Chrast u Chrudimi, která byla v roce 2005 zlikvidována.\n\nV roce 1871 dostavěla společnost Rakouská severozápadní dráha (\"ÖNWB\") svou trať navazující na železnici Jihoseveroněmecké spojovací dráhy (\"SNDVB\") z Liberce a Rosic nad Labem a pokračující dále přes Chrudim do Havlíčkova Brodu, pravidelný provoz na trati byl zahájen 1. června. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železničních tratí v majetku \"ÖNWB\" jihozápadním směrem, tedy traťových úseků Liberec-Pardubice a hlavního tahu společnosti, železniční trati spojující Vídeň a Berlín.\n\n25. září 1899 otevřela Rakouská společnost státní dráhy železniční spojení své trati s Hrochovým Týncem, v Chrasti také vystavěla vlastní nádraží, \"Chrast město\". Po zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy (týnská trať znárodněna až roku 1925).\n\nVe stanici bylo v roce 1950 aktivováno první reléové zabezpečovací zařízení (RZZ) na území dnešního Česka bylo aktivováno v roce 1950. Společně s RZZ ve slovenské stanici Kráľova Lehota (aktivace 1952) se jednalo o jediná dvě RZZ firmy Ericsson (s domácími komponenty firmy ČKD) vybudovaná v Československu. Zmiňované RZZ bylo v Chrasti u Chrudimi v provozu do roku 2005.\n\nNachází se zde tři nekrytá úrovňová oboustranná nástupiště, k příchodu k vlakům slouží přechody přes koleje.\n\n"}
{"id": "1557879", "url": "https://cs.wikipedia.org/wiki?curid=1557879", "title": "Ždírec nad Doubravou (nádraží)", "text": "Ždírec nad Doubravou (nádraží)\n\nŽdírec nad Doubravou je železniční stanice v severozápadní části města Ždírec nad Doubravou v okrese Havlíčkův Brod v Kraj Vysočina. Leží na jednokolejné neelektrizované trati 238.\n\nV roce 1871 dostavěla společnost Rakouská severozápadní dráha (\"ÖNWB\") svou trať navazující na železnici z Liberce v Rosicích nad Labem a pokračující dále přes Chrudim do Havlíčkova Brodu, pravidelný provoz na trati byl zahájen 1. června. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železničních tratí v majetku \"ÖNWB\" jihozápadním směrem, tedy traťových úseků Liberec-Pardubice a hlavního tahu společnosti, železniční trati spojující Vídeň a Berlín.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá úrovňová jednostranná nástupiště, k příchodu k vlakům slouží přechod přes koleje.\n\n"}
{"id": "1557881", "url": "https://cs.wikipedia.org/wiki?curid=1557881", "title": "Leslie Hore-Belisha", "text": "Leslie Hore-Belisha\n\nLeslie Hore–Belisha, 1. baron Hore-Belisha (\"Leslie Hore–Belisha, 1st Baron Hore-Belisha\") (7. září 1893, Londýn, Anglie – 16. února 1957, Remeš, Francie) byl britský státník židovského původu. Po účasti v první světové válce působil jako právník a v letech 1923–1945 byl poslancem Dolní sněmovny. Svými reformami proslul především jako ministr dopravy (1934–1937), v Chamberlainově vládě byl ministrem války (1937–1940). V roce 1954 získal titul barona a stal se členem Sněmovny lordů. \n\nPocházel z židovské podnikatelské rodiny, narodil se jako Isaac Leslie Belisha v Londýně, byl jediným synem Jacoba Belishi, podnikatele v pojišťovnictví. Po otcově smrti se matka znovu provdala za politika Sira Charlese Hore, načež Belisha přijal příjmení \"Hore–Belisha\". Studoval v Paříži, Heidelbergu a Oxfordu. Aktivně se zúčastnil první světové války a armádu opustil v roce 1918 v hodnosti majora, poté působil jako právník. V letech 1923–1945 byl členem Dolní sněmovny, nejprve za Liberální stranu, později za národní liberály. V MacDonaldově koaliční národní vládě byl v roce 1931 krátce státním podtajemníkem na ministerstvu obchodu, v letech 1931-1934 na ministerstvu financí. \n\nZásluhy si získal především ve funkci ministra dopravy (1934–1937). Ve 30. letech došlo v Británii k obrovskému rozmachu automobilismu a s tím také stoupal počet obětí (jen v roce 1934 zahynulo při autonehodách přes 7 000 lidí). Hore–Belisha inicioval změnu pravidel silničního provozu, zavedl povinné zkoušky pro řidiče a přechody pro chodce. Od roku 1935 byl členem Tajné rady. V Chamberlainově vládě se stal ministrem války (1937–1940). V této funkci měl od počátku ztíženou pozici už jenom prostým faktem mimořádné popularity jeho předchůdce A. D. Coopera, svými záměry se také dostával do konfliktů s vrchním velením armády. Hore–Belisha byl v Británii předním mluvčím židovské komunity a zapřisáhlým odpůrcem fašismu, což ale bylo v rozporu s tehdejším prosazováním politiky appeasementu. I z řad konzervativních poslanců byl označován jako válečný štváč a bolševik, byly v tom skryty i antisemitské nálady. Z funkce ministra války byl odvolán v lednu 1940, přičemž tímto krokem chtěl Chamberlain zamaskovat vlastní neschopnost čelit narůstajícím problémům. Krátce poté Chamberlainova vláda padla a nabídku na post ministra obchodu Hore–Belisha odmítl. \n\nPo celou dobu druhé světové války byl v opozici proti Churchillovi a v roce 1942 byl jedním z mála, kdo nepodpořil hlasování o důvěře vládě. Po válce byl krátce členem Churchillovy úřednické vlády jako ministr národního pojištění (\"Minister for National Insurance\", 1945), téhož roku ale ve volbách ztratil poslanecký mandát. Neúspěšně kandidoval i v dalších volbách v roce 1950, kdy byl již členem Konzervativní strany. Od roku 1947 byl členem městské rady londýnského obvodu Westminster. V roce 1954 byl povýšen na barona a vstoupil do Sněmovny lordů, kde nadále patřil ke Konzervativní straně. \n\nZemřel náhle ve Francii na mozkové krvácení jako člen britské parlamentní delegace krátce po přednesení projevu na radnici v Remeši. \n\nV roce 1944 se jeho manželkou stala Cynthia Elliot (1916–1991), pravnučka indického generálního guvernéra hraběte z Minto, která za druhé světové války působila jako sestra Mezinárodního červeného kříže. Manželství bylo bezdětné. \n\n"}
{"id": "1557885", "url": "https://cs.wikipedia.org/wiki?curid=1557885", "title": "Lobkovická hrobka (Hořín)", "text": "Lobkovická hrobka (Hořín)\n\nLobkovická hrobka, zvaná také Lobkowiczká hrobka v Hoříně, je komplex pohřební kaple Nejsvětějšího jména Ježíšova z let 1826–1849 a přiléhající pohřebiště knížecího rodu Lobkowiczů z konce 19. století. Nachází se na vyvýšeném místě hřbitova ve středočeském Hoříně. Hrobka je v majetku mělnických Lobkowiczů a je památkově chráněná.\n\nHořín se dostal do majetku Lobkowiczů v roce 1753 prostřednictvím sňatku Marie Ludmily Czerninové z Chudenic (1738–1790) a Augusta Antonína Josefa z Lobkowicz (1729–1803).\n\nKaple Nejsvětějšího jména Ježíšova byla postavena v letech 1826–1849. Vyprojektoval ji Hans (Jan) Gasser z Vídně a stála 34 tisíc zlatých. Vysvěcena byla 20. srpna 1853 pražským arcibiskupem Bedřichem kardinálem Schwarzenbergem. \n\nNa konci 19. století (1895–1897) vzniklo pohřebiště mezi kaplí a novou obvodovou zdí podle návrhu českého architekta Josefa Schulze (1840–1917), který už měl tehdy za sebou projekt úpravy Národního divadla, stavbu Rudolfina (spolu s Josefem Zítkem) a Národního muzea. V blízkém Mělníku navrhl vilu Julii pro podnikatele Josefa Viktorina. Schulz připravil pro zadavatele Jiřího Kristiána z Lobkowicz několik variant pohřebiště v podobě \"campo santo\". Ambiciózní návrh krytého neorenesančního půlkruhového ambitu, ve kterém by byly umístěny hrobky, nebyl z důvodu vysokých nákladů přijat. Schválen byl jednodušší plán s architektonicky členěnou ohradní zdí. Dne 10. září roku 1897 byly z krypty hřbitovní kaple za církevního pohřebního obřadu přeneseny ostatky příslušníků rodu Lobkowiczů do nově zřízených hrobek. Církevní obřad celebroval pražský arcibiskup František kardinál Schönborn.\n\nPo únorovém puči 1948 mělničtí Lobkowiczové odešli do emigrace a hrobka v době komunistické zvůle začala chátrat. V roce 1992 hrobku zrestituoval Otakar Lobkowicz (1992–1995), který majetek převedl na svého syna Jiřího Lobkowicze (* 1956). V roce 2002 povodně narušily statiku stavby. Další velká povodeň přišla v roce 2013. Od roku 2017 se hrobka opravuje a doplňuje o nové prvky. Původní projekt od Josefa Schulze nebyl zcela realizován, proto v roce 2019 a 2020 proběhla v duchu originálních plánů výstavba balustrády v přední části areálu, která navazuje na zábradlí schodiště, dále dvě brány a průhledy vyplněné kováním v novém ohrazení vlastního pohřebiště od kaple symetricky směrem k oběma koncům obvodových zdí, areál pohřebiště tak bude po dokončení prací uzavřen. Úpravy projektoval architekt Miloslav Marek (Archma s. r. o.).\n\nCentrální osmiboká hřbitovní kaple, která leží na vyvýšené terase, má plechovou kopuli s vikýři, kterou na vrcholku zdobí kříž. V horní části stěn jsou kruhová okna a v dolní části obdélníková se šambránou. Nároží jsou zvýrazněna tmavší bosáží. Ke kapli vedou dvě kamenná schodiště, jejichž balustráda stylově navazuje na ohrazení terasy před kaplí. Mezi rameny venkovního schodiště jsou za dveřmi schody vedoucí dolů k pohřebním komorám pod kaplí. Před kaplí je dřevěný kříž s ukřižovaným Kristem z plechu.\n\nUvnitř kaple jsou stěny členěny pilastry, které jsou zakončeny korintskými hlavicemi. Interiér zdobí socha Krista v nadživotní velikosti z roku 1853 od Hanse Gassera. Po obou stranách vchodu jsou přístupy na kruchtu.\n\nAreál na západní straně uzavírá ohradní zeď na půdorysu nadpolovičního výseku šestnáctiúhelníku s černými náhrobními deskami. Podél vnější zdi je 18 hrobových komor. Hrobky mají kamenné orámování a vypouklé krycí desky s křížem. \n\nNové ohradní zdi, symetricky nalevo a napravo od kaple, které byly postaveny v letech 2019 a 2020 a uzavírají samotné pohřebiště, jsou rozčleněny pilastry, mezi kterými je uprostřed vstupní brána s kovovými vraty a po stranách obdélníkové průhledy (okna) s kovanou výplní. Nad branami je trojúhelníkový tympanon. V levém tympanonu bude reliéf erbu Lobkoviců a pod ním pozměněné heslo rodu \"Popel jsi a Popel budeš\". V pravém tympanonu bude erb šlechtického rodu Széchenyiů, ze kterého pocházela matka stavebníka Jiřího Lobkowicze Zuzana, a pod ním heslo v latině \"Si Deus pro nobis, quis contra nos?\", to znamená \"Je-li Bůh s námi, kdo (může být) proti nám?\" (Nový zákon, Římanům 8,31).\n\nPoblíž kaple stávaly do roku 1981 barokní sochy sv. Notburgy a sv. Wolfganga z let 1747–1748 od Ignáce Františka Platzera (1717–1787), které byly v roce 1981 umístěny v lapidáriu u státního zámku v Mnichově Hradišti). \n\nKapli v půlkruhu obklopuje pohřebiště členů mělnické větve rodu Lobkowiczů od dob knížete Augusta Antonína Josefa. Do jedné hrobové komory je obvykle uložena jedna až tři rakve. Seznam vychází z nápisů na náhrobních deskách.\n\nV tabulce jsou uvedeny základní informace o pohřbených.\nOd jihu na sever podél vnější zdi, hroby jsou označeny náhrobními deskami:\n\nNa východní straně pohřebiště u zdi kaple:\n\n\n"}
{"id": "1557889", "url": "https://cs.wikipedia.org/wiki?curid=1557889", "title": "Spider Glass", "text": "Spider Glass\n\nSpider Glass (někdy rovněž Spiderglass) je umělecká sklářská huť v obci Heřmanice, na severu České republiky ve Frýdlantském výběžku Libereckého kraje. Založil ji Josef Novotný v roce 1990. Sklárna se věnuje ruční výrobě sklářských výrobků a doplňků či šperků. Pro vypalování svých produktů může huť využít jednu z největších sklářských pecí, které se v České republice nacházejí. Ta umožňuje vytvářet výrobky technologií fusingu. V roce 2010 ji během srpna vyplavila voda z potoka Oleška, jenž v okolí dílny protéká, nicméně z napáchaných škod se sklárna dokázala vzpamatovat a je i nadále v provozu.\n\nPravidelnou akcí pořádanou vždy o adventních víkendech jsou sklářské trhy pořádané přímo ve sklárně. Jsou na nich prezentovány výrobky sklárny, které je možné si zakoupit. Součástí trhů jsou rovněž vystoupení živé hudby, a to jak z České republiky, tak například také z Polska. Dále je možné ochutnat výrobky studentů gastronomického oboru Střední školy hospodářské a lesnické z Frýdlantu.\n\nVe sklárně se též nacházejí Hammondovy varhany, které si majitel sklárny Josef Novotný, jakožto fanoušek jazzu, pořídil coby splnění svého životního snu. V rozhovoru daném periodiku v roce 2012 vzpomínal, že krátce před tímto rokem byl jediným majitelem tohoto hudebního nástroje v celé České republice.\n\n"}
{"id": "1557896", "url": "https://cs.wikipedia.org/wiki?curid=1557896", "title": "Jošino Nandžó", "text": "Jošino Nandžó\n\nJošino Nandžó ( , přepis výslovnosti \"Nandžó Jošino\", ; * 12. červenec 1984, Šizuoka, Japonsko) je japonská dabérka, J-pop zpěvačka z ŠizuokY.\n\n\n\n\n\n\n\n\n\n\n\n\n\n\n\n\n2013\n\n2014\n\n2015\n\n2016\n\n2017\n\n2019\n\n\n\n\n\n\n\n\n\n\n\n\n\n\n\n"}
{"id": "1557900", "url": "https://cs.wikipedia.org/wiki?curid=1557900", "title": "Korejské státní dráhy", "text": "Korejské státní dráhy\n\nKorejské státní dráhy ( – \"Čosŏn mindžudžuŭi inmin konghwaguk čchŏldosŏng\") jsou státní železniční společnost v Severní Koreji, kde spadají pod ministerstvo železnic. Jejich hlavní sídlo je na nádraží Pchjongjang v čtvrti Čunggujŏk hlavního severokorejského města, Pchjongjangu.\n\nPo konci druhé světové války se správy severní části Korey ujal Sovětský svaz, který také řídil chod železnic na tomto území. Korejské státní dráhy byly následně založeny v září 1948.\n\nKromě samotné dopravy provozují Korejské státní dráhy mj. Pchjongjangskou železniční univerzitu a Pchjongjangské železniční muzeum.\n"}
{"id": "1557905", "url": "https://cs.wikipedia.org/wiki?curid=1557905", "title": "Jan Deus", "text": "Jan Deus\n\nJan Deus (* 10. září 1952) je bývalý český hokejový útočník. \n\nV československé lize hrál za CHZ Litvínov. Nastoupil v 59 ligových utkáních, dal 5 gólů a měl 3 asistence. V nižších soutěžích hrál za Duklu Jihlava „B“ a Stadion Teplice\n\n"}
{"id": "1557906", "url": "https://cs.wikipedia.org/wiki?curid=1557906", "title": "Porat (rozcestník)", "text": "Porat (rozcestník)\n\nPorat může znamenat:\n"}
{"id": "1557941", "url": "https://cs.wikipedia.org/wiki?curid=1557941", "title": "Limie Perugiova", "text": "Limie Perugiova\n\nLimie Perugiova, další české názvy: \"Limie Perugiové, Živorodka haitská, Živorodka Perugiova\", (latinsky: \"Limia perugiae\", slovensky: \"Živorodka Perugiova\", anglicky: \"Perugias limia\"). Rybu poprvé popsali v roce 1906 američtí ichtyologové: Barton Warren Evermann (24. říjen 1853 – 27. září 1932) a Howard Walton Clark (1870–1941) v potoce pohoří San Francisco v Dominikánské republice. Rodové jméno \"Limia\" je odvozeno od latinského slova \"limus\", což znamená \"bahno\", což se odkazuje na potravní zvyklosti ryb. Ryba byla pojmenována na počest italského ichtyologa Alberta Perugia (1847-1897). \n\nRyba má základní stříbrné zbarvení s modravým a zlatým nádechem, břicho je bělavé. Samci se při plavání zelenomodře třpytí, mají černé hřbetní ploutvičky a žluté ocasní ploutve s černým lemem. Samci se samicím při páření nápadně dvoří. Samice dorůstá 7 cm, byly zaznamenány i samice velikosti 10 cm. Samec má kolem 4 až 5 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba žije ve sladkovodních vodách Dominikánské republiky, jak v potocích, tak i jezerech. \n\n\n\n\n"}
{"id": "1557943", "url": "https://cs.wikipedia.org/wiki?curid=1557943", "title": "High Willhays", "text": "High Willhays\n\nHigh Willhays je hora v severozápadní části národního parku Dartmoor v Anglii, 5 km jižně od města Okehampton a 38 km od Plymouthu. S nadmořskou výškou 621 m je nejvyšším vrcholem hrabství Devon i celé jižní Anglie a spolu se sousedním vrcholem Yes Tor bývá nazývána „střechou Devonu“. Je tvořena žulou z období před 280 miliony lety. High Whyllie náleží do povodí řeky Torridge. \n\nPůvod názvu je nejasný. Místní kronikář William Crossing ho odvozuje od velšského výrazu \"gwylfa\" (strážní vrch) nebo od \"wheal\" (důl). Jiné vysvětlení pracuje se slovem \"well\" (pramen). \n\nVrchol bývá cílem turistických výprav, které zpravidla vyrážejí z parkoviště u přehrady Meldon Dam. Nachází se však v oblasti vojenského cvičiště, proto bývají zhruba po čtyři měsíce v roce vyvěšeny červené praporky zakazující vstup.\n\n"}
{"id": "1557944", "url": "https://cs.wikipedia.org/wiki?curid=1557944", "title": "Normanniasaurus", "text": "Normanniasaurus\n\nNormanniasaurus („Ještěr z Normandie“) byl rod titanosaurního sauropoda, žijícího v období spodní křídy (geologický věk alb, asi před 110 miliony let) na území departementu Seine-Maritime na severozápadě Francie. \n\nV odborné literatuře byly fosilie tohoto titanosaura poprvé zmíněny roku 1984. Až později byl ale tento materiál přisouzen právě rodu \"Normanniasaurus\".\n\nHolotyp nese označení \"MHNH-2013.2.1.1\" až \"MHNH-2013.2.1.12\" a je uložen v instituci Museum d’histoire naturelle du Havre. Tohoto dinosaura pak formálně popsali paleontologové Jean Le Loeuff, Suravech Suteethorn a Eric Buffetaut v roce 2013 jako typový druh \"Normanniasaurus gencey\". Rodové jméno odkazuje k oblasti objevu (Normannia jako starší označení Normandie), druhové pak k objeviteli zkamenělin Pierru Genceymu, který fosilie sauropoda objevil v červenci roku 1990.\n\n\"Normanniasaurus\" byl bazálním (vývojově primitivním) zástupcem kladu Titanosauria, zřejmě blízce příbuzným rodům \"Epachthosaurus\" a \"Andesaurus\".\n\n\n"}
{"id": "1557945", "url": "https://cs.wikipedia.org/wiki?curid=1557945", "title": "Ugo Ferrante", "text": "Ugo Ferrante\n\nUgo Ferrante (18. července 1945, Vercelli - 29. listopadu 2004, Vercelli) byl italský fotbalista, obránce.\n\nV nejvyšší italské soutěži hrál za AC Fiorentina a LaneRossi Vicenza. Nastoupil celkem ve 255 ligových utkáních a dal 7 gólů. V sezóně 1968/1969 italskou ligu s AC Fiorentina vyhrál. V roce 1966 vyhrál s AC Fiorentina italský pohár. V Poháru mistrů evropských zemí nastoupil v 6 utkáních, v Poháru vítězů pohárů ve 2 utkáních a v Poháru UEFA nastoupil v 15 utkáních. Za reprezentaci Itálie nastoupil v letech 1970-1971 ve 3 utkáních. S reprezentací Itálie na Mistrovství světa ve fotbale 1970 získal stříbrnou medaili za 2. místo, i když zůstal jen mezi náhradníky a do utkání nezasáhl. V roce 1966 vyhrál s AC Fiorentina Středoevropský pohár.\n\n"}
{"id": "1557947", "url": "https://cs.wikipedia.org/wiki?curid=1557947", "title": "FC Tatabánya", "text": "FC Tatabánya\n\nFC Tatabánya je maďarský fotbalový klub sídlící ve městě Tatabánya.\n\nKlub byl založen roku 1910.\n\nPo 2. světové válce postoupil do 1. maďarské ligy.\n\nV letech 1973 a 1974 vyhrála Tatabánya Středoevropský pohár.\n\nV 80. letech hrála Tatabánya 5× evropské poháry (4× Pohár UEFA, 1× PVP), ale vždy vypadla hned v 1. kole.\n\n\n\n\n"}
{"id": "1557950", "url": "https://cs.wikipedia.org/wiki?curid=1557950", "title": "Chaparral", "text": "Chaparral\n\nChaparral je označení pro typ suchomilné křovinné vegetace, která se vyskytuje v centrální a jižní Kalifornii a severozápadním Mexiku (Baja California). Výraz pochází ze španělského slova \"chaparro\", které značí houštinu nízkých křovitých dubů.\n\nPodobně jako jeho ekvivalenty v jiných částech světa, například středomořská makchie nebo jihoafrický fynbos, vzniká i chaparral v oblastech se středomořským typem klimatu, tedy s horkými suchými léty a mírnými deštivými zimami. Výrazným ekologickým faktorem jsou též nepravidelné silné požáry. Rostliny, které se zde vyskytují, mají většinou výrazné adaptace na sucho, jako jsou tuhé, úzké, sklerofylní listy a menší produkce biomasy. Na oheň rostliny reagují rychlým klíčením po přejití požáru, nebo obrážením z probuzených pupenů a nepoškozených podzemních částí.\n\nKvětena kalifornského chaparralu je velmi bohatá, s množstvím endemitů; patří k hotspotům americké biodiverzity. Tvoří ji typicky například keřovité stálezelené duby (\"Quercus berberidifolia\", \"Q. chrysolepis\", \"Q. agrifolia\"), keřovité pelyňky (\"Artemisia californica\"), množství medvědic (\"Arctostaphyllos\"), různé latnatce (\"Ceanothus\"), šalvěje (\"Salvia apiana\", \"Salvia mellifera\"), škumpy (\"Rhus\"), nízké stálezelené nebo trnité slivoně (\"Prunus ilicifolia\", \"Prunus fasciculata\") a další keříky z čeledi růžovitých nebo řešetlákovitých, dále též různé kaktusy a sukulenty. Z bylin jsou hojní zástupci hvězdnicovitých, rdesnovitých nebo trsnaté traviny.\n\nVzhledově se většinou jedná o vysoké a husté, takřka neprostupné křoviny, rozlišují se však různé typy chaparralu. Blíže k pobřeží se nachází takzvaný „měkký chaparral“ s převahou nižších, zpravidla aromatických a na léto opadavých širokolistých keříků, na východních svazích hor (tedy na straně odvrácené od oceánu a s nižší vlhkostí) se pak tvoří suchý a řídký chaparral s nižší pokryvností vegetace (často jen kolem 50 %) a výskytem polopouštních druhů rostlin, jako jsou různé opuncie, agáve, juky nebo chvojníky.\n\nKřoviny chaparralu tvoří útočiště též mnoha živočichům, zejména ptactvu.\n\nKromě setrvalého antropického tlaku na komerční využití pozemků (zemědělství, výstavba) je tato vegetace ohrožována též změnami ohňového režimuː při úplném potlačení požárů dochází k nadměrnému hromadění stařiny a postupné degradaci, naopak příliš časté požáry vedou k vyčerpání regeneračních sil rostlin a přeměně lokalit na běžná travinná nebo ruderální společenstva. \n"}
{"id": "1557951", "url": "https://cs.wikipedia.org/wiki?curid=1557951", "title": "Průmyslová odvětví", "text": "Průmyslová odvětví\n\nKlasifikace průmyslových odvětví nebo průmyslová taxonomie je druh ekonomické taxonomie, která organizuje společnosti do průmyslových seskupení na základě podobných výrobních procesů, podobných produktů nebo podobného chování na finančních trzích. Slovem taxonomie se zde rozumí výsledek procesu kategorizace neboli třídění (cizím slovem klasifikace).\n\nStátní i mezinárodní statistické agentury tyto číselníky často používají k porovnání ekonomických podmínek. Analytici cenných papírů je také používají k pochopení vlivů působících na skupiny společností, k porovnávání výkonnosti společnosti s jejími konkurenty a k vytváření specializovaných nebo diverzifikovaných portfolií.\n\nNa nejvyšší úrovni je průmysl často vnímán jako sekundární sektor podle známého třídění do sektorů:\n\nEkonomické subjekty také mohou být rozděleny podle vlastnictví na:\n\n\nPod sektory může být podrobnější klasifikace. Obvykle se průmyslová odvětví dále dělí podle podobných funkcí a trhů (spedice, sociální služby) a identifikují se podniky vyrábějící související produkty. Odvětví lze také přímo identifikovat podle výrobků, jako například: stavebnictví, chemický průmysl, ropný průmysl, automobilový průmysl, energetika, masný průmysl, hotelnictví, potravinářský průmysl, rybolov, produkce software, zábavní průmysl.\n\nTržní klasifikace jako je Globální standard pro průmyslovou klasifikaci a Benchmark pro průmyslovou klasifikaci, se používají ve financích a průzkumech trhu.\n\nPoužívá se celá řada taxonomií, sponzorovaných různými organizacemi a na základě různých kritérií.\n"}
{"id": "1557955", "url": "https://cs.wikipedia.org/wiki?curid=1557955", "title": "Hviezdoslavov", "text": "Hviezdoslavov\n\nHviezdoslavov ( \"Vörösmajor\") je obec na Slovensku v okrese Dunajská Streda. Žije zde obyvatel.\n\n"}
{"id": "1557958", "url": "https://cs.wikipedia.org/wiki?curid=1557958", "title": "Australian Open 2020 – ženská čtyřhra", "text": "Australian Open 2020 – ženská čtyřhra\n\nŽenská čtyřhra Australian Open 2020 probíhala ve druhé polovině ledna 2020. Do deblové soutěže australského tenisového grandslamu v Melbourne Parku nastoupilo šedesát čtyři dvojic. Obhájcem titulu byl australsko-čínský pár Samantha Stosurová a Čang Šuaj, jehož členky však v Melbourne nestartovaly společně. Stosurová vytvořila dvanáctou nasazenou dvojici s krajankou Ellen Perezovou. V prvním kole podlehly španělsko-tuniské dvojici Lara Arruabarrenová a Ons Jabeurová. Spoluhráčkou Čangové se stala Číňanka Pcheng Šuaj, s níž na úvod nestačila na Rusku Veroniku Kuděrmetovovou s Američankou Alison Riskeovou.\n\nČeška Barbora Strýcová po skončení opustila post světové jedničky ve čtyřhře. Na čele klasifikace ji vystřídala její tchajwanská spoluhráčka Sie Su-wej, která si pozici zajistila postupem do finále. První hráčkou světa ve čtyřhře se stala poprvé od léta 2014. Číňanka Sü I-fan s Běloruskou Arynou Sabalenkovou a Francouzkou Kristinou Mladenovicovou ztratily příležitost stát se jedničkou v průběhu turnaje.\n\nVítězství v turnaji si zajistil druhý nasazený maďarsko-francouzský pár Tímea Babosová a Kristina Mladenovicová. Tyto dvě hráčky zdolaly ve finále za 1.12 hodiny tchajwansko-české turnajové jedničky Sie Su-wej a Barboru Strýcovou po hladkém dvousetovém průběhu 6–2 a 6–1. Po duelech ve Wimbledonu 2019 a na Turnaji mistryň 2019 se vítězky ujaly vedení ve vzájemných střetnutích 2–1 na zápasy. Strýcová v tomto zápase ztratila všechny čtyři servisy a Sie Su-wej přišla o dvě podání. Od stavu gemů 2–2 prohrály 10 ze zbylých 11 her. Babosová a Mladenovicová navázaly na triumf z roku 2018 a finálovou účast ze sezóny 2019. Jako pár triumfovaly i na French Open 2019 a Mladenovicová pařížský grandslam navíc ovládla s Garcíaovou v roce 2016.\n\nObě šampionky, které neztratily v turnaji set, si do žebříčku WTA připsaly 2 000 bodů, rozdělily si odměnu 760 tisíc australských dolarů a získaly jubilejní desátou společnou trofej. Babosová i Mladenovicová vybojovaly dvacátý třetí individuální deblový titul na okruhu WTA Tour. \n\n Sie Su-wej / Barbora Strýcová \"(finále)\"\n"}
{"id": "1557965", "url": "https://cs.wikipedia.org/wiki?curid=1557965", "title": "Ignazio Silone", "text": "Ignazio Silone\n\nIgnazio Silone, vlastním jménem Secondino Tranquilli (1. května 1900 Pescina – 22. srpna 1978 Ženeva) byl italský spisovatel a politik.\n\nOd sedmnácti let se angažoval v Italské socialistické straně a v roce 1921 byl mezi prvními jejími členy, kteří odešli do komunistické strany. Byl redaktorem stranického deníku \"Il Lavoratore\" v Terstu. Od roku 1930 žil v exilu ve Švýcarsku, jeho bratr Romolo byl v roce 1931 umučen fašistickou policií.\n\nVe třicátých letech se Silone stal kritikem stalinismu a byl vyloučen z komunistické strany. Byl významným představitelem antifašistické italské emigrace, publikoval studii \"Il fascismo. Origini e sviluppo\" a ve světově úspěšných románech \"Fontamara\" (v roce 1980 jej zfilmoval Carlo Lizzani) a \"Chléb a víno\" zobrazil nástup fašismu ve svém rodném kraji Marsica. Po druhé válce se vrátil do vlasti a v letech 1946 až 1948 byl poslancem za Italskou demokratickou socialistickou stranu. Stal se prominentním kritikem komunistických režimů, angažoval se ve Společnosti pro svobodnou kulturu a byl jedním z přispěvatelů sborníku \"The God that Failed\", v němž exkomunističtí intelektuálové vysvětlovali svůj rozchod se stranou. Z jeho poválečné tvorby je nejvýznamnější drama \"A on se skryl\" a psychologický venkovský román \"Lukovo tajemství\". Na sklonku života se značil za „socialistu bez strany a křesťana bez církve“. \n\nV roce 1954 byl předsedou poroty Benátského filmového festivalu. V roce 1965 získal Premio Marzotto, v roce 1969 Cenu Jeruzaléma a v roce 1973 Cenu Gottfrieda Kellera, byl také desetkrát nominován na Nobelovu cenu za literaturu. V roce 1973 mu byl udělen Řád zásluh o Italskou republiku. V roce 2006 bylo v jeho rodném městě otevřeno Siloneho muzeum. \n\nJeho manželkou byla irská novinářka Darina Laracyová.\n\nV roce 2000 vydali italští historikové Dario Biocca a Mauro Canali knihu, v níž Siloneho označili za dlouholetého informátora italské tajné policie i Central Intelligence Agency.\n"}
{"id": "1557968", "url": "https://cs.wikipedia.org/wiki?curid=1557968", "title": "26. ročník udílení Screen Actors Guild Awards", "text": "26. ročník udílení Screen Actors Guild Awards\n\n26. ročník udílení Screen Actors Guild Awards se konal dne 19. ledna 2020. Ocenění se předalo nejlepším filmovým a televizním vystoupením v roce 2019. Nominace byly oznámeny 11. prosince 2019. Ceremoniál vysílaly stanice TNT a TBS.\n\nDne 12. listopadu 2019 bylo oznámeno, že Robert De Niro získá cenu Celoživotní ocenění.\n\nTučně jsou označeni vítězové.\n\n"}
{"id": "1557975", "url": "https://cs.wikipedia.org/wiki?curid=1557975", "title": "Bývalá fara Brantice", "text": "Bývalá fara Brantice\n\nBývalá fara čp. 163 se nachází v obci Brantice v okrese Bruntál. Stavba byla zapsána do Ústředního seznamu kulturních památek ČR.\n\nBudova bývalé fary se nachází východně od areálu hřbitova. Byla postavena v roce 1687 na místě vyhořelého domu a upravena v polovině 18. století.\n\nFara je volně stojící jednopatrová zděná barokní stavba na půdorysu obdélníku. Je ukončena mansardovou střechou se segmentovanými vikýři. Fasáda je členěná čtyřmi okenními osami, průčelí bylo zdobeno kordonovou římsou, ve střední části lizény vytvářely mělký rizalit. V osmdesátých letech 20. století necitlivou opravou byly tyto prvky zničeny a fasáda je hladká bez členění. Vchod je pravoúhlý uprostřed stavby, okna pravoúhlá.\n\nVe faře se dochovala vnitřní dispozice. V přízemí je síň s trámovým stropem, ze které se vchází do čtyřech místností a chodby. Místnosti jsou částečně klenuté, částečně mají trámový strop. V patře je strop plochý.\n"}
{"id": "1557985", "url": "https://cs.wikipedia.org/wiki?curid=1557985", "title": "Karlův most v Dobříši", "text": "Karlův most v Dobříši\n\nKamenný most přes Pilský potok v Dobříši byl vybudovaný kolem roku 1830. Při opravě komunikace v roce 2020 se plánuje jeho stržení a nahrazení novou konstrukcí, proti čemuž místní sepsali petici. \n\nV roce 2019 byl jeho stav komentován jako havarijní, přičemž špatný technický stav je pozůstatkem již od 60. let 20. století, kdy došlo k jeho nešetrné renovaci. Socha svatého Jana Nepomuckého, která byla na mostě umístěna, byla v roce 1974 poškozena vandaly a z mostu byla demontována. \n"}
{"id": "1557988", "url": "https://cs.wikipedia.org/wiki?curid=1557988", "title": "RWD-13", "text": "RWD-13\n\nRWD-13 byl polský turistický a sportovní letoun postavený týmem RWD a vyráběný ve velkých sériích v továrně DWL (Doświadczalne Warsztaty Lotnicze) před druhou světovou válkou. První letoun byl vyroben v roce 1935 na objednávku polovojenské organice LOPP. Byl to třímístný hornoplošný jednoplošník.\n\nLetoun RWD-13 byl vyvíjen jako turistické (de facto sportovní) letadlo na podzim 1934 v továrně DWL ve Varšavě, nedaleko letiště Okęcie. RWD-13 navazoval na předchozí konstrukce RWD tj. na RWD-6 (vítěz mezinárodní turistické soutěže Challenge 1932 pilotovaný Franciszkem Żwirkou a Stanisławem Wiggurou) a RWD-9 (vítěz soutěže Challenge 1934 pilotovaný kpt. Jerzym Bajanem s mechanikem Gustawem Pokrzywkou). Hlavními konstruktéry byli Stanisław Rogalski a Jerzy Drzewiecki, výpočty provedl Leszek Dulęba. Na rozdíl od svých předchůdců mělo být toto letadlo více užitkovým, víceúčelovým strojem, nikoli pouze sportovním. Ve srovnání s RWD-9 měl letoun jiný motor, invertní čtyřválcový řadový motor dvojnásobného výkonu a menší rozpětí křídel. Přesto si zachoval přednosti jako byly krátký vzlet a přistání (STOL), poměrně vysoká rychlost (díky výkonu motoru) a snadnost řízení a stabilita. Prototyp (imatrikulace SP-AOA) byl zalétnut Kazimierzem Chorzewskim 15. ledna 1935. Po provedení drobných změn na struktuře draku byla v květnu 1935 zahájena výroba. \n\nLetoun RWD-13 byl představen světové veřejnosti na stánku Svazu polského leteckého průmyslu při Mezinárodní letecké výstavě ILIS ve Stockholmu, která se uskutečnila v květnu 1936. \n\nLetadlo se ukázalo jako velmi úspěšná konstrukce, která umožnila RWD/DWL dosáhnout komerčního úspěchu i v zahraničí. Letadla RWD-13 létala mimo Polska v civilním letectví dalších 10 států na 4 kontinentech (Evropa, Asie, severní a jižní Amerika), celkem bylo exportováno kolem 20 strojů. V roce 1937 byla vyvinuta ing. Bronisławem Żurakowskim sanitní verze RWD-13S. Na pravé straně trupu byly umístěny velké dveře pro nosítka, v kabině byly podpěry pro připevnění nosítek a změnilo se uspořádání sedadel. Letoun byl zalétán kolem 30. dubna 1937. Letoun RWD-13S byl mj. úspěšně vystaven na Mezinárodní letecké výstavě v Bělehradě, kterou uspořádal Královský jugoslávský aeroklub. Následně v roce 1937 byla vyvinuta i turisticko-sanitní verze RWD-13TS, vybavená 3 sedačkami a dveřmi pro nosítka. Po vyjmutí pravého sedadla bylo možné vložit nosítka. \n\nDo roku 1939 bylo postaveno přibližně 85 letadel v turistické verzi, dalších 15 ve verzích 13S (sanitní) a 13TS (turisticko-sanitní). Letoun byl vyráběn i v licenci srbskou společností Prva srpska fabrika aeroplana Živojin Rogožarski AD z Bělehradu. Bylo tam vyrobeno 6 letounů.\n\nNěkolik letadel přežilo válku a některá z nich se vrátila do Polska. V Polsku se dochoval pouze jediný exemplář. Letoun s imatrikulací SP-BNU je součástí sbírek Polského muzea letectví v Krakově. Další stroj je v muzeu Museu TAM (São Carlos) poblíž São Paula v Brazílii.\n\nJednomotorový vyztužený třímístný hornoplošník byl smíšené konstrukce ocel-dřevo. Trup byl svařen z ocelových trubek potažených plátnem a vpředu hliníkovým plechem. Trupový příhradový nosník aerodynamického tvaru byl složen z výztuh a překližkových rámů. Jednoduchá dvoudílná, dřevěná křídla klasické kompozice s dvojitým nosníkem a s pravoúhlým obrysem byla pokryta překližkou (v přední části) a plátnem. Použitím slotů Handley Page na náběžné hraně křídla bylo docíleno vyšší stability, jakož i ovladatelnosti i při velkém úhlu náběhu a byla znatelně snížena přistávací rychlost. Balanční křidélka štěrbinového typu byla dynamicky vyvážená. Pro snazší \"hangárování\" byla křídla sklopná podél trupu. Profil křídla dle IAW-192 (PZL-DJ3). Dvě ploché palivové nádrže umístěné u křídel obsahovaly celkem 140 litrů benzínu.\n\nProstorná kabina základní verze RWD-13 byla pro tři osoby: dvě přední sedadla se zdvojeným řízením pro piloty, jedno místo vzadu pro cestujícího a za ním bylo místo pro zavazadla. Z kabiny byl dobrý výhled vpřed, nahoru, vlevo i vpravo díky velkým oknům a průhledu na horní ploše kabiny. Do kabiny byl snadný přístup širokými dveřmi na každé straně. Kabina měla regulovatelné větrání i topení. Společná přístrojová deska pilotů byla umístěna přímo před předními sedadly a obsahovala otáčkoměr, rychloměr, výškoměr, 2 kompasy, olejový manometr, sklonoměr, 2 měřiče množství benzinu v nádrži atd. \n\nKapotovaný podvozek bez průběžné osy, o velkém rozchodu kol, byl odpérován olejo-pneumatickými tlumiči. Kola byla opatřena balonovými pneumatikami Dunlop a brzdami Bendix, které byly ovládány pedály na nožní páce u pilota. Tato konfigurace umožňovala i bezpečné „tvrdší“ přistání. Vzadu byl vybaven klasickou ostruhou.\n\nTéměř výhradně byl k pohonu použit motor Walter Major 4 (licenční PZInż Major 4), kterých bylo od roku 1935 vyrobeno především v továrně Państwowe Zakłady Inżynieryjne kolem stovky. Dalším výrobcem (od roku 1939) byla továrna v Řešově (WS-2 Rzeszów). Na několika letounech se objevily i motory de Havilland Gipsy Major I nebo Cirrus Hermes IV.\n\nVětšina polských RWD-13 byla natřena červenou barvou se stříbrným bleskem namalovaným na trupu a \"stříbrnými\" křídly. Sanitní verze RWD 13S byly natřeny barvou slonoviny se znakem Červeného kříže, zatímco turisticko-sanitní verze RWD 13TS byly natřeny slonovinou s červeným bleskem na trupu.\n\nZákladní verze RWD-13 byla využívána civilním letectvem jako turistické a sportovní letadlo v aeroklubech, jako cvičný letoun v leteckých školách, jako aerotaxi leteckou společností LOT a jako víceúčelový letoun soukromými firmami a osobami (např. továrna na čokoládu E. Wedel, společnost Polskie Zakłady Philips, kancléřství prezidenta Polské republiky atd.). Sanitní a turisticko-sanitní verzi využívaly Polský Červený kříž a aerokluby.mimo jiné na mezinárodní skautské rally v Nizozemsku, 4. mezinárodní letecké rally v Curychu a mezinárodní rally na Balatonu.\n\nLetoun byl úspěšný i na sportovních soutěžích. V Mezinárodním hvězdicovém letu k IV. zimním olympijským hrám v Garmisch-Parkenkirchenu (únor 1936), kterého se účastnilo 61 letadel, získali 2. a 4. místo polští letci npr. Wlodarkiewicz (uletěl 3619 km a získal 778,9 b.) a kpt. Peterek na letadlech RWD-13 s motory Walter Major 4. Dále se účastnili na mezinárodním hvězdicovém letu při XI. letní olympiádě v Berlíně (3. místo) a mezinárodní skautské rally v Nizozemsku. Během 4. mezinárodního leteckého setkání v Curychu 23.7.-1.8.1937, kterému předcházel hvězdicový let, obsadily letouny RWD-13 v soutěži turistických letadel 1., 4., 6. a 7. místo (mj. Przysiecki, Chramiec, Kowalski). V září 1937 v Siófoku na Balatonu (III. mezinárodní letecká rallye na jezeře Balaton 1937, III. nemzetközi repülő találkozó a Balatonon 1937) posádka Zwolinski a Tyszkowska obsadila ze 42 přihlášených posádek (ze 7 států) 9. místo. Další 2 letouny se účastnily na podzim 1937 II. ročníku Raduno del Littorio v Itálii. V červenci 1938 získal sanitní letoun RWD-13S na Mezinárodní soutěži leteckých ambulancí v lucemburském Eschu druhou cenu, cenu města Esch (samotnou soutěž vyhrálo další polské letadlo LWS-2). Úspěšná byla účast hornoplošníků RWD-13 s motory Walter Major 4 na I. ročníku Letecké soutěže turistických letadel státy Malé dohody (Praha-Zlín-Bukurešť-Bělehrad-Arad-Praha), která se uskutečnila na přelomu srpna a září 1938. Letu se zúčastnilo 40 letadel, z nichž 9 bylo jugoslávských, 8 rumunských a 23 československých a soutěž úspěšně dokončilo 36 posádek. Posádky z Království Jugoslávie Milan Bjelanovič-Vicko Krejla (YU-PFO) a Kazimir Grohovac-Miloš Gagič (YU-PFE) na letounech RWD-13, vyrobených licenčně v Jugoslávii s československými motory, obsadily v kategorii IB 1. a 2. místo. Správní rada továrny Walter a spol. zajistila pro letadla s motory Walter servis téměř na všech kontrolních bodech. Kromě širokého pohostinství, jaké účastníkům a členům delegací poskytla na slavnostní večeři, rozdělila vítězům v jednotlivých kategoriích strojům s motorem Walter prémie a rovněž čestné ceny pro další posádky letounů s motory Walter v každé kategorii (zlaté a stříbrné letecké chronometry).\n\nO letouny RWD-13 projevilo zájem i polské letectvo. První RWD-13 byl předán armádě k testování v roce 1937. Brzy byly získány prostředky na nákup 24 RWD-13. V září 1939 byly civilní letouny RWD-13 rozděleny mezi letky polského letectva. Používaly je: štábní velení ve styčné peruti nejvyššího velení, štábní velení letky leteckého velení, 31. průzkumná peruť, 10. styčná peruť, MDL styčná peruť, 161. lovecká peruť. Některá letadla byla evakuována do sousedních zemí, jiná byla zničena nebo zabavena Němci.\n\nCelkem 28 letadel bylo evakuováno do Rumunska (23 RWD-13 a 5 RWD-13S). Od roku 1941 byly ve výzbroji rumunské Sanitární perutě (Transnistria Squadron) a od roku 1942 ve 108. Sanitární peruti. Zúčastnily se s rumunským letectvem na straně fašistického Německa Velké vlastecké války. Letadla byla široce používána v bitvách poblíž Stalingradu a na Krymu. Na konci války bylo v Rumunsku 21 operačních RWD-13, které byly přiděleny k 7. transportnímu leteckému pluku. Jedno letadlo bylo evakuováno 13. září 1939 do Švédska, kde bylo zpočátku používáno ve vojenském letectví jako Tp-11 a později do roku 1952 v civilním letectví. Jeden RWD-13 byl evakuován do Lotyšska a jedno letadlo ve verzi RWD-13S bylo evakuováno do Estonska. Když bylo v srpnu 1940 Estonsko pohlceno SSSR, letadlo bylo převzato Sovětským svazem. Jeden RWD-13S (nebo RWD-13ST) byl používán německou Luftwaffe (RF+CX)\n\nČtyři RWD 13 byly používány jako sanitární a styčná letadla během občanské války ve Španělsku (na straně frankistů) a také v arabsko-izraelské válce v roce 1947.\n\nPo druhé světové válce byly do Polska vráceny 3 RWD-13 a jeden RWD-13S, které vrátilo Rumunsko. Po renovaci byly používány až do roku 1955. Používaly nové názvy LWD-13 a nové poválečné imatrikulace SP-MSZ (vlastněné ministerstvem zahraničních věcí, zkráceně MSZ), SP-ARG, SP-ARH a SP-ARL. RWD-13 bylo jedním z nejúspěšnějších polských sportovních letadel.\n\n\n\n\nV podstatě všechny letouny z civilního letectví byly se začátkem druhé světové války \"mobilizovány\". Jugoslávské letouny převzal po dubnové válce ustašovský Nezávislý stát Chorvatsko. Estonské letouny po anexi zabavil Sovětský svaz. \n\nÚdaje pro RWD-13 dle\n\n\n\n\n"}
{"id": "1557991", "url": "https://cs.wikipedia.org/wiki?curid=1557991", "title": "Majůvka (škola)", "text": "Majůvka (škola)\n\nBývalá škola čp. 2 je pozdně barokní stavba ve středu osady Majůvka v okrese Bruntál. Budova byla zapsána do Ústředního seznamu kulturních památek ČR. \n\nV roce 1848 se obec Majůvka stala samostatnou obcí ve šternberském panství okresu Dvorce. V roce 1853 byla založena obecná škola. Na konci 18. století byla postavena barokní budova školy. Po druhé světové válce bylo krátce sídlem místního národního výboru.\n\nŠkola je barokní volně stojící zděná přízemní budova zakončena mansardovou střechou krytou břidlicí. Na střeše (střední část) je umístěná polygonální zvonička s protáhlou helmou. Hladké fasády jsou členěny v průčelí čtyřmi okny, na štítových stranách třemi okny. Horní část má profilovanou hlavní římsu. V hladkých štítech jsou dvě okna, nad štítem půlvalbová střecha.\n\nV interiéru se dochovala původní dispozice. Středová chodba zaklenutá třemi plackami. Místnosti plochostropé trámové.\n\n"}
{"id": "1557993", "url": "https://cs.wikipedia.org/wiki?curid=1557993", "title": "Jan Kalášek", "text": "Jan Kalášek\n\nJan Kalášek (27. prosince 1903, Jaroměřice nad Rokytnou – 28. července 1996, Brno) byl český geolog a publicista.\n\nJan Kalášek se narodil v roce 1903 v Jaroměřicích nad Rokytnou, vystudoval obecnou a měšťanskou školu v Jaroměřicích nad Rokytnou a následně nastoupil na Gymnázium v Moravských Budějovicích, kde v roce 1924 odmaturoval. Následně nastoupil jako učitel do školy v Jaroměřicích nad Rokytnou, kde působil mezi lety 1925 a 1929. Následně učil i nadále, posléze nastoupil na přírodovědeckou fakultu Masarykovy univerzity v Brně, kde v roce 1946 absolvoval a následně nastoupil na pozici odborného asistenta na téže fakultě. Mezi lety 1950 a 1960 působil jako ředitel brněnského oddělení České geologické služby. Posléze pracoval do roku 1963, kdy odešel do důchodu, na pracovišti Geologického průzkumu v Jihlavě.\n\nVěnoval se geologickému mapování okresu Třebíč a Českomoravské vrchoviny. Publikoval ve věstníku SGÚ, pracoval na geologické části publikace Příroda Třebíčska a sbíral minerály a horniny v okresu Třebíč. Věnoval se také sběru květin, kdy svůj herbář, sbírku hornin a minerálů a geologickou literaturu věnoval Městskému muzeu v Moravských Budějovicích.\n"}
{"id": "1557997", "url": "https://cs.wikipedia.org/wiki?curid=1557997", "title": "Wanchain", "text": "Wanchain\n\nWanchain je decentralizovaná kryptoměna, jejíž hlavním cílem je interoperabilita mezi různými blockchainy. Samotná zkratka této kryptoměny je \"WAN\" a má naznačovat podobnost s „Wide Area Network”. Zkratka v počítačové terminologii označuje sítě v rozsáhlé oblasti, např. síť internet. Díky interoperabilitě různých blockchainů bude možné mezi různými blockchainy sdílet informace nebo provádět transakce. Nově bude Wanchain podporovat i soukromé blockchainy.\n\nWanchain začínal jako ICO a to v bylo úspěšně ukončeno v říjnu roku 2017. Poté na počátku roku 2018 proběhl mainnet Wanchainu a Wanchain se mohl pyšnit vlastním blockchainem. Postupně Wanchain implementoval spolupráci mezi blockchainy ERC20 (Ethereum), Bitcoin a EOS.\n\nWanchain bylo možné těžit, podobně jako jiné kryptoměny, např. Ethereum nebo Bitcoin. Nově přešel Wanchain na tzv. konsensus PoS - Proof-of-Stake. Toto řešení je podstatně šetrnější k ekologii. Pro těžbu nepotřebuje žádnou výkonnou grafickou kartu, nebo dokonce ASIC zařízení. Postačí jakýkoliv běžící počítač (může to být i platforma ARM) jenž je připojen k internetu. Postačí vám vlastnit Wanchain token v podporované peněžence a můžete se podílet na \"těžbě\" kryptoměny.\n\nWanchain se na trhu kryptoměn objevil v době, kdy kryptoměny pomalu a jistě klesaly. Přesto cena Wanchainu dosáhla maxima 4. května 2018 a dosáhla úrovně zhruba 9,8 USD. Poté následovala postupné korekce a na počátku roku 2020 bylo možné zakoupit Wanchain pod 0,2 USD. Pokles hodnoty činil až 98%. Cenu je možné sledovat na této adrese. Přesto vývoj samotného týmu pokračuje dál a pro rok 2020 je plánována implementace podpory dalších dvou blockchainů.\n\nPři spuštění Wanchainu, měl tým min. 23 členů. Hlavní členové týmu:\n\n\nAktuální seznam TOP managementu Wanchainu je možné najít zde.\n\n"}
{"id": "1558001", "url": "https://cs.wikipedia.org/wiki?curid=1558001", "title": "NGC 1931", "text": "NGC 1931\n\nNGC 1931 je emisní mlhovina s otevřenou hvězdokupou v souhvězdí Vozky. Objevil ji William Herschel 4. února 1793.\n\nMlhovina leží 1° západně od hvězdokupy Messier 36. Kvůli své poměrně malé hvězdné velikosti 10 je viditelná až ve větších dalekohledech jako drobná mlhavá skvrnka, případně mohou být vidět některé hvězdy přidružené otevřené hvězdokupy. Uprostřed mlhoviny leží těsná skupinka čtyř hvězd 11. až 14. hvězdné velikosti, která svým postavením může připomínat Trapéz v souhvězdí Orionu.\n\nMlhovina je od Země vzdálená 7 500 až 12 300 světelných let. Hvězdokupa je poměrně mladá, její stáří se odhaduje na 2 miliony let a obsahuje několik mladých hvězdných objektů.\nJe součástí OB asociace nazvané Auriga OB1.\n\n"}
{"id": "1558005", "url": "https://cs.wikipedia.org/wiki?curid=1558005", "title": "73. ročník udílení Filmových cen Britské akademie", "text": "73. ročník udílení Filmových cen Britské akademie\n\n73. ročník udílení Filmových cen Britské akademie se bude konat v Royal Albert Hall v Londýně 2. února 2020. Ceremoniál bude moderovat Graham Norton. Ocenění budou předána nejlepším filmům a dokumentům britským i mezinárodním, které se promítaly v britských kinech v roce 2019. Nominace byly oznámeny 7. ledna 2020. Letos se také poprvé bude předávat cena v kategorii nejlepší casting. Nejvíce nominací, celkem 11, získal film \"Joker\".\n\nVítěz je vždy uveden jako první a tučným písmem.\n"}
{"id": "1558011", "url": "https://cs.wikipedia.org/wiki?curid=1558011", "title": "Lnáře (zámek)", "text": "Lnáře (zámek)\n\nVe Lnářích jsou zámky dva:\n"}
{"id": "1558013", "url": "https://cs.wikipedia.org/wiki?curid=1558013", "title": "Kvintana sklovitá", "text": "Kvintana sklovitá\n\nKvintana sklovitá, další české názvy: \"halančík skleněný, živorodka kubánská, živorodka sklovitá\", (latinsky: \"Quintana atrizona\", slovensky: \"Kvintana sklovitá\", anglicky: \"Barred topminnow\"). Rybu poprvé popsal v roce 1934 americký ichtyolog Carl Leavitt Hubbs (19. říjen 1894 – 30. červenec 1979). Američtí akvaristé znali rybu před rokem 1934. \n\nRyba je slabší tělesné konstituce. Tělo je průhledné, lze vidět páteř, s vertikálními pruhy, žlutou hřbetní ploutev s kouřovým olemováním. Samice má délku až 3,4 cm a samec 2 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba žije ve sladkých i brakických vodách na Kubě a přilehlých ostrovech. Ryba se vyskytuje převážně se v rybnících a preferuje husté vodní vegetace. Původní výskyt byl u města Havana na západě ostrova a na východě v blízkosti přístavního města Baracoa. Před rokem 1958 byl tento druh považován za vyhynulý. V roce 1958 potvrdil ichtyolog L.R. Rivas výskyt několika jedinců v malých jezerech a v jižních kanálech Sierra de los Organos a na Isla de la Juventud. Na ostrov Mládeže se ryby patrně dostaly přes moře. V roce 1977 byly potvrzen výskyt v Laguna la Jicotoa na Punta de Oeste.\n\n\n\n\n"}
{"id": "1558025", "url": "https://cs.wikipedia.org/wiki?curid=1558025", "title": "Klášter svatého Štěpána", "text": "Klášter svatého Štěpána\n\nKlášter svatého Štěpána (německy Stephanskloster) může být název klášterů zasvěcených svatému Štěpánovi.\n\n\n\n"}
{"id": "1558026", "url": "https://cs.wikipedia.org/wiki?curid=1558026", "title": "Creepypasta", "text": "Creepypasta\n\nCreepypasta je výraz pro hororové pověsti nebo obrázky šířící se pomocí internetu. Často se jedná o krátké strašidelné příběhy vytvořené samotnými internetovými uživateli, které se týkají vražd, sebevražd, tajuplných událostí a paranormálních jevů a které jsou psané tak, aby čtenáře vyděsily. Podle amerického týdeníku \"Time\" měl tento žánr nejvíce čtenářů v roce 2010, kdy byly creepypasty přepsány a publikovány v \"The New York Times\".\n\nV mainstreamových médiích se velké pozornosti „těšily“ creepypasty související s fiktivní postavou jménem Slender Man poté, co dvě dvanáctileté dívky v americkém městě Waukesha ve Wisconsinu napadly a pobodaly svou stejně starou kamarádku. Pachatelky poté tvrdily, že se tak snažily dokázat, že lidé, kteří jsou ohledně Slender Mana skeptičtí, se mýlí. Po tomto pokusu o vraždu vydali někteří správci webových stránek zaměřených na creepypasty prohlášení, ve kterých připomínali čtenářům existenci hranice mezi fikcí a realitou.\n\nDalší významné creepypasty jsou např. \"Jeff the Killer\", \"Ted the Caver\" nebo \"Sonic.EXE\". V květnu 2015 společnost Machinima Inc. ohlásila plány na internetový seriál vysílaný živě pod jménem \"Clive Barker's Creepy Pasta\", který by byl organizován spisovatelem, scenáristou a režisérem Clivem Barkerem.\n\nCreepypasta byl původně termín pro krátké hororové příběhy vytvořené uživateli, které se šířily pomocí techniky „copy and paste“ (kopírovat a vložit), teprve později se creepypasta stala univerzálním termínem pro jakýkoli hororový obsah publikovaný na internetu. Námět creepypast je velmi různý a může obsahovat témata jako jsou duchové, vrazi, oživlé mrtvoly (zombies) nebo strašidelné televizní pořady či videohry. Velikost creepypast je taky různá, od jediného odstavce až po rozsáhlé několikadílové série, které mohou být tvořeny i kombinací několika různých mediálních prostředků.\n\n\"Creepypasta\" je kontaminace anglických slov \"creepy\" (děsivý) a \"copypasta\" (výraz pro text šířený jednotlivci na internetu pomocí techniky „copy and paste“ (tj. kopírovat a vložit), většinou na fórech nebo sociálních sítích). Termín byl poprvé použit někdy kolem roku 2007 na internetovém fóru typu imageboard jménem 4chan, výraz \"copypasta\" byl poprvé použit na stejném fóru kolem roku 2006.\n\nPřesný původ creepypast je neznámý. První creepypasty byly většinou psány anonymně a byly běžně opětovně publikovány, čímž je historie žánru těžko zkoumatelná. Jessica Roy píšící pro \"Time\" tvrdila, že se objevily v devadesátých letech 20. století, kdy byly tzv. řetězové e-maily publikovány na internetová fóra a usenetové skupiny. Aja Romano píšící pro \"Daily Dot\" prohlásil, že \"Ted the Caver\" publikovaný na Angelfire v roce 2001 je pravděpodobně vůbec první případ creepypasty. Tento příběh byl napsaný v první osobě z pohledu Teda, který se s několika jeho přáteli vydal na průzkum stále více děsivého jeskynního komplexu.\n\nSpousta prvních creepypast se skládala z rituálů, osobních historek nebo městských legend jako je \"Polybius\" nebo Bunny Man. Darcie Nadel píšící pro \"TurboNews\" tvrdil, že tyto rané creepypasty musely být tak trochu uvěřitelné a realistické k tomu, aby se šířily dál. Velká část prvních creepypast byla vytvořena v tabulce /x/ fóra 4chan, která byla zaměřená na paranormální jevy.\n\nVětšina webových stránek věnovaných creepypastám začala vznikat okolo roku 2010: stránka Creepypasta.com byla vytvořena roku 2008, zatímco Creepypasta Wiki a r/NoSleep (fórum na Redditu) vznikly obě v roce 2010. Tyto stránky vytvořily trvalý archiv creepypast, což hluboce ovlivnilo celý žánr. Spousta autorů využila již existující postavy z creepypast ve svých vlastních příbězích, což mělo za následek vývoj dalších souvislostí zahrnující mnohočetná díla.\n\nVýznam termínu creepypasta se časem rozvinul tak moc, že v současnosti se tak označuje většina hororových příběhů psaných na internetu. Postupem času se stalo čím dál tím více důležité autorství, v současnosti je spíše více creepypast napsaných od určitých autorů než od anonymních jedinců. Zkopírování a opětovné publikování se také stalo méně obvyklé než dříve, udělat něco takového je velkým počtem členů creepypastové komunity považováno za krádež.\n\nSlender Man je hubená, vysoká humanoidní postava bez rozeznatelných rysů obličeje nosící charakteristický černý oblek. Vznikl v roce 2009 při soutěži ve Photoshopu na internetovém fóru Something Awful ještě předtím, než byl vyobrazen jako hlavní představitel ARG (alternate reality game) jménem \"Marble Hornets\". Podle většiny příběhů pronásleduje děti, vyvolal také velkou kontroverzi po tzv. \"Slender Man stabbing\", kdy dvě dvanáctileté dívky v souvislosti se Slender Manem pobodaly svou stejně starou kamarádku. K události došlo v americkém městě Waukesha ve Wisconsinu v roce 2014.\n\n\"Jeff the Killer\" je příběh doplněný obrázkem hlavní postavy. V tomto příběhu je teenager jménem Jeff spolu se svým mladším bratrem na cestě do školy přepaden skupinkou agresorů. Jeff ubrání sebe i bratra a nechává poražené útočníky se zlomenýma rukama i nohama ležet na ulici. Později jeho bratr vezme vinu za zraněné agresory na sebe, načež je zatčen a Jeff stráví několik dalších dní silně rozrušený. O několik dní později jde Jeff na narozeninovou oslavu ve svém sousedství, kde je opět napaden těmi samými agresory. Přestože se mu podaří zabít všechny své útočníky, je těžce zraněn, protože byl během konfrontace podpálen. Při pobytu v nemocnici si Jeff uvědomí, že mu dělá dobře ubližovat lidem a zešílí. V noci po jeho propuštění si pořeže tvář tak, aby měl jizvu ve tvaru úsměvu, a odřeže si svá oční víčka, takže už nikdy nebude spát. Poté zavraždí své rodiče a svého bratra, šeptajíc „jdi spát“ při zabíjení svého sourozence. Stane se sériovým vrahem, který se v noci vkrádá do domů a který svým obětem šeptá „jdi spát“ předtím, než je zabije.\n\nPůvodní obrázek Jeffa the Killera by podle článku z roku 2013 mohla být upravená fotografie dívky, která údajně spáchala sebevraždu na podzim roku 2008.\n\n\"Ted the Caver\" začínal jako webová stránka Angelfire na začátku roku 2001, která dokumentovala dobrodružství muže a jeho přátel během prozkoumávání místní jeskyně. Příběh je vyprávěn formou série blogových příspěvků. Jak se průzkumníci dostávali hlouběji do jeskyně, začali narážet na podivné hieroglify a poryvy větru. V posledním příspěvku Ted píše, že si on a jeho společníci berou do jeskyně pistoli poté, co prožili řadu halucinací a nočních můr. Od tohoto příspěvku nebyl blog nikdy aktualizován.\n\nV roce 2013 vyšlo nezávislé filmové zpracování příběhu jménem \"Living Dark: the Story of Ted the Caver\".\n\nCreepypasty označované jako \"lost episodes\" (česky \"zmizelé epizody\") popisují údajné televizní epizody, typicky dětských pořadů, které buď nikdy nebyly odvysílány nebo byly z vysílání odstraněny kvůli vyobrazování násilí a ohyzdností. Tyto údajně zmizelé epizody se často zaměřují na sebevraždu nebo naznačují, že divák utrpí vážné poškození (mentálního) zdraví.\n\nVideoherní creepypasty se zaměřují na videohry obsahující násilí a jiné ohyzdnosti, které můžou překročit hranici virtuálního a opravdového světa a způsobit tak, že hráč ublíží buď sobě nebo ostatním. Velká část těchto creepypast do příběhu zapojuje nenávistné entity, např. duchy nebo umělou inteligenci.\n\nTyto creepypasty popisují osoby, často teenagery, které se stanou znetvořenými psychotickými zabijáky. Stane se tak kvůli špatnému dětství, nehodě, šikaně, nepovedenému experimentu a nebo prostě nadpřirozené hrozbě. Populární jsou např. Jeff the Killer, Eyeless Jack, Jane the Killer nebo Homicidal Lue.\n\nTyto creepypasty buď popisují nadpřirozené bytosti nebo opravdové příšery z pověstí, mýtů a folkloru. Mezi ně patří např. Slenderman, Laughing Jack, The Rake nebo Zaldo.\n\nKaždá série amerického televizního seriálu \"Channel Zero\" je založená na jiné creepypastě.\n\nCelovečerní film jménem \"The Soviet Sleep Experiment\", který je založený na creepypastě \"The Russian Sleep Experiment\", by měl podle plánů vyjít v roce 2020.\n\n"}
{"id": "1558028", "url": "https://cs.wikipedia.org/wiki?curid=1558028", "title": "Blauw-Wit Amsterdam", "text": "Blauw-Wit Amsterdam\n\nFC Blauw-Wit Amsterdam je nizozemský fotbalový klub sídlící v Amsterdamu. V současnosti hraje v nižších soutěžích.\n\nBarvami jsou modrá a bílá.\n\nKlub byl založen v roce 1902 ve čtvrti Kinkerbuurt v Amsterdamu pod názvem \"VICTORIA!\". Tým se sloučil s klubem \"Holland\". Sloučený klub se pojmenoval \"Blauw-Wit\". Tým hrál v modro-bílých dresech (\"Blauw-Wit\").\n\nV letech 1914 až 1928 hrál tým na stadionu Oude Stadion. Po olympiádě v Amsterdamu v roce 1928 se tým přestěhoval na olympijský stadion hned vedle.\n\nV amatérské éře nizozemského fotbalu tým skončil 3× druhý ve finálové skupině 1. ligy – v letech 1922, 1940 a 1950.\n\nRoku 1954 vstoupil klub do profesionálního fotbalu. V roce 1957 tým postoupil do 1. ligy, ale v roce 1960 zase sestoupil. Roku 1961 se hned vrátil do 1. ligy a jako nováček skončil roku 1962 na 3. místě (městský konkurent Ajax skončil na 4. místě). Roku 1964 ale přišel znovu sestup a v letech 1964–1972 hrál tým 2. ligu.\n\nV roce 1972 se Blauw-Wit sloučil s Door Wilskracht Sterk, aby vznikl FC Amsterdam. S ním se v roce 1973 sloučil ještě AVV De Volewijckers. Blauw-Wit pokračoval jako amatérský klub.\n\n"}
{"id": "1558032", "url": "https://cs.wikipedia.org/wiki?curid=1558032", "title": "Národní park Lofotodden", "text": "Národní park Lofotodden\n\nNárodní park Lofotodden (norsky \"Lofotodden nasjonalpark\") se nachází za severním polárním kruhem na ostrově Moskenesøy v souostroví Lofoty, které administrativně přináleží do norského kraje Nordland. Národní park, který zasahuje na území dvou obcí - Moskenes a Flakstad, byl vyhlášen v roce 2018 jako v pořadí již čtyřicátý národní park na území Norska (nepočítaje v to dalších sedm národních parků v oblasti Svalbardu). Park byl slavnostně otevřen o rok později, v červnu roku 2019. \n\nNárodní park se rozprostírá v délce zhruba 36 km vzdušnou čarou od ostrůvků při nejsevernějším výběžku ostrova Moskenesøy až po ostrovy u jihozápadního pobřeží. Chráněné území tvoří převážně horské pásmo se strmými vrcholy při členitém západním pobřeží ostrova - s výjimkou jižní části Moskenesu, která je součástí národního parku prakticky celá. Národní park v podstatě zahrnuje jižní úsek 160 km dlouhého pohoří, zvaného Lofotenveggen (v překladu z norštiny \"Lofotská stěna\" nebo \"Lofotská zeď\"). \n\nRozeklaný masív je tvořen sopečnými horninami a žulou. Nejvyšším bodem národního parku je hora Hermannsdalstinden (1029 m n. m.), nejvyšší vrchol ostrova Moskenesøy. Na území národního parku je řada dalších význačných vrcholů, jejichž nadmořská výška se pohybuje od 500 až do 940 metrů. Z celkové plochy 99 km² připadá 13 km² na místní zátoky a fjordy, včetně některých menších ostrovů. Součástí národního parku se tak stala i přírodní rezervace Lofotodden, která se nachází při jihozápadním výběžku ostrova Moskenesøy a zahrnuje ostrov Sørholmen a další menší ostrůvky, které jsou významným hnízdištěm mořského ptactva.\n\nPojmenování národního parku bylo převzato od názvu historické oblasti Lofotodden na ostrově Moskenesøy. Účelem vyhlášení Národního parku Lofotodden je zachování přírodních, kulturních a historických hodnot krajiny, minimálně dotčené lidskými zásahy. Součástí území parku jsou významné a rozmanité ekosystémy, jako jsou suťové lesy, rašeliniště, pobřežní útesy či písečné duny. Žijí zde i některé ohrožené druhy živočichů. Z mořských ptáků se zde vyskytuje například alkoun obecný, kormorán chocholatý či některé druhy racků. Území národního parku je významné i z hlediska výskytu různých druhů rostlin a hub. \n\nSkalnatý terén chráněného území je velmi členitý a místy obtížně přístupný, avšak je zde řada stezek a jsou možné i některé přechody horského pásma východozápadním či severojižním směrem. Mezi takové túry patří například přechod z Vinstadu na písečné západní pobřeží Bunesstranda nebo cesta z vesnice Å podél jižního břehu jezera Ågvatnet a přes strmý hřeben k jezeru Stokkvikvatnet a k zátoce Stokkvika. Zátoka Stokkvika s přilehlým údolím je však z území národního parku vyňata, neboť měla specifickou historii. Kdysi bylo toto úzké, asi 2 km dlouhé údolí osídleno, jak dosvědčují záznamy z roku 1634. Za druhé světové války zde bylo skladiště materiálu a mezi roky 1952 až 1963 používalo norské ministerstvo obrany tuto lokalitu jako vojenskou střelnici. \n\nVýchozím místem pro výstup na Hermannsdalstinden je horská chata Munkebu ve vnitrozemí zhruba 6,5 km západně od Reine, správního střediska obce Moskenes. Cesta na vrchol a zpět k chatě Munkebu trvá kolem šesti až osmi hodin. Hory a skalní masívy na území národního parku jsou vyhledávanými horolezeckými cíli.\n\n\n"}
{"id": "1558034", "url": "https://cs.wikipedia.org/wiki?curid=1558034", "title": "Karel Sládek (malíř)", "text": "Karel Sládek (malíř)\n\nKarel Sládek (* 20. října 1952 Praha) je český malíř zaměřující se kromě malby na kresbu, ilustraci, užitou grafiku a plastiku. Žije a pracuje v pražských Ďáblicích.\n\nV letech 1968–1972 studoval Střední umělěckoprůmyslovou školu – obor užitá malba v architektuře, scénografii a propagaci. Poté v letech 1973–1979 pokračoval na Akademii výtvarných umění v Praze – obor „Speciální škola profesora Františka Jiroudka“. Mezi roky 1980–1990 působil na malířské katedře AVU jako pedagog ve funkci odborného asistenta. Od roku 1990 se věnuje již pouze volné tvorbě. S manželkou Alenou (*1955) má dva syny - Viléma (*1979) a Jana (*1980).\n\nJeho díla odráží současný život a lidi naší doby. Nejde o pouhý popis, snaží se vytvořit novou výtvarnou realitu. Zabývá se obrazovým příběhem postav, psychologií figur. Často pracuje s divadelní a literární inspirací. Významná barevnost zvyšuje emocionalitu jeho tvorby. Samostatné výstavy měl v téměř čtyřech desítkách síní a galerií v ČR i v zahraničí. Jeho obrazy jsou součástí sbírek v mnoha zemích Evropy, ale i v zámoří. V ČR je zastoupen například ve sbírkách Památníku národního písemnictví v Praze. Za začátek své volné tvorby považuje rok 1972. Zpočátku se věnoval olejomalbě. Od poloviny 90. let přešel na malbu akrylem.\n\n\n"}
{"id": "1558056", "url": "https://cs.wikipedia.org/wiki?curid=1558056", "title": "USS Doris Miller (CVN-81)", "text": "USS Doris Miller (CVN-81)\n\nUSS \"Doris Miller\" (CVN-81) je objednaná letadlová loď Námořnictva Spojených států, celkově čtvrtá jednotka třídy \"Gerald R. Ford\". Pojmenována je podle hrdiny útoku na Pearl Harbor Dorise Millera. Bude to první letadlová loď pojmenovaná po Afroameričanovi. Ceremoniál pojmenování plavidla proběhl 21. ledna 2020 na Den Martina Luthera Kinga. Stavbu zajistí americká loděnice Huntington Ingalls Industries. Založení kýlu plavidla je plánováno na rok 2023.\n"}
{"id": "1558069", "url": "https://cs.wikipedia.org/wiki?curid=1558069", "title": "Zvonička v Čakové", "text": "Zvonička v Čakové\n\nDřevěná zvonička stojí v obci Čaková v okrese Bruntál. Byla zapsána do Ústředního seznamu kulturních památek ČR.\n\nDrobná dřevěná deštěná stavba z roku 1724. Zvonice je postavena na zděné podezdívce, je hranolová s jehlanovou střechou krytou šindelem. Vnitřní část tvořena čtyřmi dřevěnými sloupky na nichž je stanová střecha pobita šindelem. Na korouhvičce je datum 1754. Původní zvon byl odevzdán v druhé světové válce, nový zvon byl pořízen po jejím ukončení.\n\n\n"}
{"id": "1558072", "url": "https://cs.wikipedia.org/wiki?curid=1558072", "title": "Tanzanská kuchyně", "text": "Tanzanská kuchyně\n\nTanzanská kuchyně vychází z tradic místních kmenů, byla ale ovlivněna i indickou kuchyní (především na pobřeží). V mnoha ohledech je podobná keňské kuchyni.\n\n\nV Tanzanii je populární čaj nebo palmové víno. Tanzanie je také známa pro kávu, která se zde pěstuje.\n\nV menší míře je rozšířeno také vinařství, Tanzanie je druhým největším producentem vína v subsahraské Africe (po Jihoafrické republice), většina vinic se nachází u města Dodoma ve střední Tanzanii. Pěstovanými odrůdami vína jsou chenin blanc, syrah, cabernet sauvignon a místní odrůda makutupora. Tanzanská vína ale i přesto nejsou po světě moc rozšířena.\n\nZanzibarská kuchyně vznikla smíšením svahilských, indických, perských, arabských, britských a portugalských vlivů. Populární jsou kromě tanzanských pokrmů různé pokrmy z indické kuchyně jako biryani, čatní, samosa nebo kari.\n\nSpecialitou Zanzibaru je pizza, zanzibarská pizza se ale od italské pizzy značně liší. Jedná se o těsto, na které se přidá cibule, paprika, maso a vejce, případně také sýr. Tato placka se poté přeloží a smaží se.\n"}
{"id": "1558073", "url": "https://cs.wikipedia.org/wiki?curid=1558073", "title": "Viadukt Pavlovići", "text": "Viadukt Pavlovići\n\nViadukt Pavlovići (v srbské cyrilici Виадукт Павловићи) je dálniční viadukt, který se nachází v jižní části Bosny a Hercegoviny, u hranice s Chorvatskem, blízko města Međurgorje a vodopádů Kravica.\n\nViadukt překonává nerovný terén svahů řeky Trebižat. Z jedné strany přechází dálnice k mostu Studenica (přes stejnojmenný vodní tok) a ze strany druhé k tunelu Bijela Vlaka. \n\nStavba je dlouhá 360 m, betonové mosty byly vybudovány pro oba směry. Výška mostu dosahuje ve své nejvyšší části 38 m. Jednotlivé pilíře (8 pro každý most; 16 celkem) jsou založené v relativně mělkých základech (s výjimkou jednoho svahu). Most je z jedné strany mírně naklopený. \n\nStavební práce byly zahájeny v roce 2012 a viadukt byl slavnostně otevřen v září 2014. Byl vybudován metodou postupného vysouvání nosné konstrukce, kdy jsou jednotlivé segmenty mostu postupně spouštěny na jednotlivé pilíře.\n\nTunel budovala česká společnost OHL ŽS.\n"}
{"id": "1558076", "url": "https://cs.wikipedia.org/wiki?curid=1558076", "title": "Alois Klíma", "text": "Alois Klíma\n\nAlois Klíma (21. prosince 1905 Klatovy – 11. června 1980 Praha) byl český dirigent. Narodil se v Klatovech a po maturitě na zdejším gymnáziu studoval v Praze přírodní vědy, později přešel na Pražskou konzervatoř, kde roku 1935 absolvoval ve skladatelské třídě Jaroslava Křičky a Jaroslava Řídkého, v dirigentském oboru pak u Metoda Doležila a Pavla Dědečka. Po roce 1945 působil jako dirigent a později šéfdirigent Symfonického orchestru Pražského rozhlasu. \n\nOd roku 1948 pedagog na pražské konzervatoři, zároveň od roku 1949 profesor AMU. Dirigent rozhlasových symfonických orchestrů v Košicích (1936), v Ostravě (1936-1938), Brně (1938-1939) a Praze (1939-1952 dirigent, 1952-1971 šéfdirigent Symfonického orchestru Pražského rozhlasu v Praze). Interpret zvláště hudby 19. a 20. století. Pro scénické a rozhlasové provedení nastudoval řadu oper, především Bedřicha Smetany, Antonína Dvořáka a Zdeňka Fibicha.. \nAlois Klíma působil 30 let v Československém rozhlase, z toho 21 let v čele Symfonického orchestru Československého rozhlasu. Vytvořil přes 1000 rozhlasových nahrávek, 65 titulů na gramofonových deskách, 30 veřejných koncertů s Českou filharmonií. Spolupracoval s 22 světovými orchestry, uvedl kolem 100 novinek soudobých skladatelů. Působil pedagogicky na AMU s padesáti absolventy, mezi jeho žáky patřil i pozdější další šéfdirigent Symfonického orchestru Českého rozhlasu Vladimír Válek. \n\nV roce 1949 nastudoval a natočil Smetanovu operu Libuše, podíleli se na ní přední čeští pěvci Marie Podvalová, Ludmila Červinková, Theodor Šrubař, Karel Kalaš či Beno Blachut. \n\nV roce 1956 zahajoval festival Pražské jaro Smetanovou Mou vlastí. \n\nV Národním divadle dirigoval mimo jiné Smetanovy opery Prodaná nevěsta (1960) a Hubička (1960 a 1968). \n"}
{"id": "1558078", "url": "https://cs.wikipedia.org/wiki?curid=1558078", "title": "Harpides grimmi", "text": "Harpides grimmi\n\nHarpides grimmi je vzácný druh velkého ordovického trilobita z čeledi \"harpidae\", nalezeného v 19. století, v okolí města Mirošov na Plzeňsku.\n\nHolotyp je velký cca 10 cm a trilobitovi chybí pouze ocasní štít. Trilobit je velmi unikátně zachovalý v limonitické hornině, při poslední studii bylo zjištěno, že na fosilii jsou zachovalé měkké části trávicí trubice, což je velmi vzácné.\n\nHolotyp byl nalezen na skříni městského úřadu v obci Holoubkov, kde ho nejspíš odložil horník z nějakého blízkého železnorudného lomu. Trilobit byl totiž zachován v limonitické hornině, chudé železné rudě. Jako první tuto fosilii vlastnil vášnivý sběratel přírodnin Johanes Grimm, podle kterého byl druh pojmenován. Nepodařilo se mu však zjistit místo nálezu, a proto se chvíli začalo spekulovat o tom, jestli zkamenělina skutečně pochází z Čech. Způsob nalezení a unikátní zachování byly totiž téměř neuvěřitelné a takto zachovalé nálezy kompletních trilobitů v okolí nebyli nikdy nalezeny. Zkamenělinu vystřídalo několik sběratelů, až ji nakonec získal Paleontolog Joachim Barrande, který v roce 1852 trilobita popsal jako \"Harpides grimmi\" a stihl jej zapsat na konec prvního svazku svého díla \"Sisteme Silurian du Centre de la Boheme\", detailní popis a vyobrazení vyšlo však až o 20 let později v roce 1872. Dnes je holotyp uložen ve sbírkách Národního muzea. \n\nV roce 2013 bylo potvrzeno, že fosilie pochází z okolí Mirošova. Další fosilie (pouze menší fragmenty) byly později objeveny také u Zaječova (mílinské souvrství) a mimo Českou republiku byli již kompletní jedinci nalezeni i v Maroku. \n"}
{"id": "1558082", "url": "https://cs.wikipedia.org/wiki?curid=1558082", "title": "Dietfried Krömer", "text": "Dietfried Krömer\n\nDietfried Krömer (3. dubna 1938 Město Albrechtice, Slezsko, Československo – 19. srpna 2006 Mnichov) byl německý klasický filolog. \n\nDietfried Krömer se narodil ve Slezsku a po skončení druhé světové války byl internován se svou rodinou. Po propuštění se rodina přestěhovala v roce 1949 do Kulmbachu, kde Krömer navštěvoval střední školu. Vystudoval klasickou filologii na Univerzitě ve Würzburgu a na Svobodné univerzitě v Berlíně. Tam dostal rozhodnou inspiraci od Rudolfa Kassela, s nímž byl výzkumným asistentem, a v roce 1971 získal doktorát na Xenofonově \"Agesilaosu\". \n\nV průběhu univerzitních politických otřesů sedmdesátých let se Krömer podílel na reformě svých studií, na jedné straně jako výkonný ředitel semináře klasické filologie a na druhé straně v Radě FU jako předseda výboru pro jednací řád. K jeho habilitaci nedošlo. V roce 1973 byl jmenován docentem. V roce 1976 se přešel na univerzitu v Kolíně nad Rýnem, opět jako asistent svého učitele Rudolfa Kassela. \n\nV roce 1978 zastával Krömer trvalé postavení výzkumného asistenta v Thesaurus Linguae Latinae v Mnichově. K jeho povinnostem patřil revize seznamu citací, pro které musel pročíst přes 80 let literatury. V roce 1983 byl jmenován redaktorem, 1990 generálním ředitelem a dohlížel na rozsáhlé administrativní úkoly. Pořádal konference, nechal přepracovat knihovnu a archivní místnosti, rozšířil inventář knih a počítačové vybavení ústavu a byl redaktorem publikací na sté výročí tezauru. Zvláštní přispěl k zavedení EDP v tezauru. \n\nV roce 2003 odešel do penze, zemřel o tři roky později ve věku 68 let. \n\n\n"}
{"id": "1558088", "url": "https://cs.wikipedia.org/wiki?curid=1558088", "title": "Valea lui Mihai", "text": "Valea lui Mihai\n\nValea lui Mihai () je rumunské město v župě Bihor. Žije zde obyvatel. V roce 2011 se 80 % obyvatel hlásilo k maďarské národnosti.\n\n"}
{"id": "1558093", "url": "https://cs.wikipedia.org/wiki?curid=1558093", "title": "Alexandr Alexandrovič Skvorcov", "text": "Alexandr Alexandrovič Skvorcov\n\nAlexandr Alexandrovič Skvorcov je ruské jméno vícera osob: \n\n"}
{"id": "1558100", "url": "https://cs.wikipedia.org/wiki?curid=1558100", "title": "Meljine", "text": "Meljine\n\nMeljine je vesnice a přímořské letovisko v Černé Hoře. Je součástí opčiny města Herceg Novi, od něhož se nachází asi 2 km východně. V roce 2003 zde žilo celkem 1 120 obyvatel.\n\nSousedními sídly jsou vesnice Zelenika a město Herceg Novi.\n"}
{"id": "1558101", "url": "https://cs.wikipedia.org/wiki?curid=1558101", "title": "Planetární meze", "text": "Planetární meze\n\nPlanetární meze (\"anglicky: Planetary boundaries\") je koncepce, kterou formuloval Johan Rockstrom se svými spolupracovníky ze Stockholmského ústavu pro výzkum odolnosti (\"Stockholm Resilience Centre\") v r. 2009. Základní článek v časopise Nature má titul „Bezpečný prostor pro lidské aktivity“ (\"A Safe Operating Space for Humanity\"). Tento „bezpečný prostor“ je vymezen právě planetárními mezemi. Lidská činnost přitom začala v antropocénu prudce kulminovat a některé meze již překročila. Autoři této koncepce identifikovali 9 mezí, v jejichž rámci by se měli antropogenní aktivity držet, aby se předešlo devastacím ekosystémů, omezování ekosystémových služeb a závažným ekologickým katastrofám. Pro 7 těchto mezí byly stanoveny indikátory a navrženy přípustné hranice, pro 2 z nich (atmosférický aerosol a chemická kontaminace) navržené nejsou, vzhledem k problematičnosti jejich vymezení. Autoři soudí, že tři z mezí již byly překročeny: změna klimatu, biogeochemický tok dusíku a ztráta biodiverzity. Ve všech těchto případech se lidstvo již nepohybuje v bezpečném operačním prostoru.\n\nTeorie planetárních mezí přináší nový prvek do diskuse o udržitelném rozvoji, v její perspektivě je: \"udržitelný rozvoj takový způsob rozvoje, který využívá environmentálně bezpečného operačního prostoru vymezeného planetárními mezemi\". Mimo jiné by to mohlo znamenat překročení dlouhé a neuzavřené debaty o tom, zda je možno dosáhnout udržitelnosti rozvoje za podmínky hospodářského růstu. Ekonomický růst kritizují i představitelé Římského klubu, kteří v roce 1972 představili publikaci \"\"Meze růstu\",\" kde určovaly politickou agendu v globálním i lokálním měřítku. V knize předpověděli kolaps v důsledku vyčerpání přírodních zdrojů, který lze očekávat, pokud se nezmění fungování ekonomiky založené na fosilních palivech. Scénáře business as usual se pomalu naplňují a jen k malým změnám narušujícím současný status quo dochází například díky rozvoji obnovitelné energie. V jubilejní zprávě Římský klub například kromě kritiky kapitalismu, odmítání materialismu, vyzývá k ekonomické alternativě. \n\nDůležité je nejen udržet se uvnitř planetárních mezí, ale už žádnou z nich nepřekročit. Překročení jedné nebo více mezí planety může být velmi škodlivé, dokonce katastrofické, kvůli riziku překročení prahových hodnot, které způsobují nelineární, náhlé změny prostředí v rámci systémů kontinentálního až planetárního rozsahu. Tato koncepce je zatím teprve na začátku vážné a široké diskuse, jsou jen naznačené základní principy. Klíčové je určitě stanovení potřebných indikátorů a od nich odvozených cílů, včetně časového určení; protože jde o globální záležitost, předpokládalo by to globální konsensus potvrzen mezinárodními dohodami. To už není záležitost jen vědecké komunity, ale širokého mezinárodního procesu. Povzbudivé je, že v jednom případě se tento proces již podařilo úspěšně dokončit (ochrana ozonové vrstvy Země) a v několika dalších případech probíhá, ačkoliv zatím jen dílčím způsobem a s ne příliš viditelnými výsledky (změna klimatu, ztráta biodiverzity, chemická kontaminace).\n\nExistují také návrhy, aby se soubor mezí ještě rozšířil, byla navržena 10. mez, která by zahrnovala celkovou biologickou produkci pevninských ekosystémů. Překročení hranic není okamžitá záležitost, jedná se o dlouhé časové procesy, ale ve chvíli kdy se dosáhne bodu zvratu (tipping point) stávají se najednou rychlé změny. Většina mezí se vyznačuje pomalým vývojem, ale některé z nich obsahují tipping points (jsou to procesy změny klimatu, cykly fosforu a dusíku, stratosférický ozón, acidifikace oceánu, není vyloučeno, že se to týká i využití sladké vody).\n\nZa hlavní příčinu globální změny klimatu byly označeny emise skleníkových plynů, koncentrace jednoho z hlavních skleníkových plynů, oxidu uhličitého se s velkou spolehlivostí měří už od 50. let 20. století. Dnes je v ovzduší o 40% více oxidu uhličitého než okolo roku 1900, asi 389 ppm (\"parts per million\"). Vychází se z podrobných měření pravidelně uváděných ve zprávách Mezivládního panelu pro změny klimatu (\"Intergovernmental Panel on Climate Change - IPCC\"). Nejvyšší hodnota byla naměřena 4.5.2013, kdy celosvětová koncentrace dosáhla 400 ppm. Oxid uhličitý je brán jako ekvivalent, k němuž se připočtou se všechny další skleníkové plyny podle jejich globálního ohřívacího potenciálu. Stanovená planetární mez je navrhována na 350 ppm.\n\nJedná se o relativně pomalu běžící proces, nemá zlomové body. Navrhovaným indikátorem je počet druhů, které vyhynou za rok na milion druhů (navrhovaná hranice 10, realita je 100, předindustriální hodnota byla 0,1 – 1). Česká republika je na tom v oblasti biodiverzity velmi špatně. V poslední době se největší pozornost věnuje mořské biodiverzitě, ukazuje se, že značně trpí, především nadměrným rybolovem, mění se tím systém potravního řetězce a vztahy v rámci celého ekosystému, není přesně jasné, k jaké změně dojde, ale jistě to bude mít za následek výrazné ochuzení celé biodiverzity.\n\nBiologicky bohatší se stávají města (více než zemědělská krajina). Na 10. zasedání konference smluvních stran Úmluvy o biologické rozmanitosti (\"Convention on Biological Diversity - CBD\") v Nagoji v roce 2010 se ustanovilo celkem 20 cílů , jedním z nich je, že 17 % celosvětového území by měly být přírodní rezervace, zavádějí se mořské rezervace (cíl 10 %), dnes je celých 50 % mořských korálů do určité míry poškozeno antropogenní činností (\"acidifikace, vliv turistiky atd.\"), ale podle předpokladů se dokáží regenerovat. OSN za účelem ochrany biologické rozmanitost zřídila Mezivládní platformu pro biologickou rozmanitost a ekosystémové služby (\"Inter governmental panel for biodiversity and economic services - IPBES\").\n\nIndikátory dusíku, znamená počet, který by měl být z atmosféry odebírán za rok (v miliónech tun), navrhovaná hranice je 35 mil. tun za rok, v současnosti překročeno (\"je to 121 miliónu za rok\"). U fosforu je třeba zhodnotit kolik se ho dostává do oceánu.\n\nSoučasné pH je 8,1, předindustriální hodnota byla 8,2. Navrhuje se, aby se hranice stanovila podle průměrné nasycenosti aragonitu (\"hranice by měla být stanovena na 2,75 - pokud by bylo méně než 1, aragonit by se v mořské vodě rozpouštěl, mořské korály jsou rozpouštěny už pokud je to méně než 3, v dnešní době je 2,9\")\n\nJako indikátor se navrhuje procento globálního území, které je přeměněno na kultivovanou krajinu, přičemž maximální procento této plochy se navrhuje 15% (\"v současné době je to 11,7%\")\n\nNeměla by být větší spotřeba než 4 000 krychlových km/rok, v současné době je 2 600 krychlových km/rok, předindustriální hodnota byla 415 krychlových km/rok.\n\nNavrhuje se hranice 276 Dobsonových jednotek, v současnosti je to 283, předindustriální době to bylo 290 (tady čím více, tím lépe). Dobsonova jednotka měří tloušťku ozonové vrstvy, zatím tedy není překročen limit, snížení zatím není tak dramatické.\n\nMá negativní účinky na zdraví, jedná se o nejnebezpečnější faktor životního prostředí (\"obsahuje karcinogenní látky, tzv. black carbon – aerosol, který má charakter sazí\"), podporuje změnu klimatu. Je těžké definovat jeho index, protože je velice obtížné stanovit i samotný původ částic.\n\nChemickou kontaminací se zabývá např. REACH – (\"politika EU, která podchycuje výrobu chemikálií\"). Jsou problémy s prokazováním dopadů zapříčiněných chemickou kontaminací, jelikož se toxicita látek těžko dokazuje.\n\n\n"}
{"id": "1558103", "url": "https://cs.wikipedia.org/wiki?curid=1558103", "title": "Zelenika", "text": "Zelenika\n\nZelenika je vesnice a přímořské letovisko v Černé Hoře. Je součástí opčiny města Herceg Novi, od něhož se nachází asi 5 km východně. V roce 2003 zde žilo celkem 1 444 obyvatel.\n\nSousedními vesnicemi jsou Kumbor, Meljine a Sasovići.\n"}
{"id": "1558106", "url": "https://cs.wikipedia.org/wiki?curid=1558106", "title": "Kumbor", "text": "Kumbor\n\nKumbor je vesnice a přímořské letovisko v Černé Hoře. Je součástí opčiny města Herceg Novi, od něhož se nachází asi 6 km jihovýchodně. V roce 2003 zde žilo celkem 1 067 obyvatel.\n\nSousedními vesnicemi jsou Đenovići a Zelenika.\n"}
{"id": "1558108", "url": "https://cs.wikipedia.org/wiki?curid=1558108", "title": "Đenovići", "text": "Đenovići\n\nĐenovići je vesnice a přímořské letovisko v Černé Hoře. Je součástí opčiny města Herceg Novi, od něhož se nachází asi 8 km jihovýchodně. V roce 2003 zde žilo celkem 1 272 obyvatel.\n\nSousedními vesnicemi jsou Baošići a Kumbor.\n"}
{"id": "1558111", "url": "https://cs.wikipedia.org/wiki?curid=1558111", "title": "Baošići", "text": "Baošići\n\nBaošići je vesnice a přímořské letovisko v Černé Hoře. Je součástí opčiny města Herceg Novi, od něhož se nachází asi 10 km jihovýchodně. V roce 2003 zde žilo celkem 1 473 obyvatel.\n\nSousedními vesnicemi jsou Bijela a Đenovići.\n"}
{"id": "1558117", "url": "https://cs.wikipedia.org/wiki?curid=1558117", "title": "Bijela", "text": "Bijela\n\nBijela je velká vesnice a přímořské letovisko v Černé Hoře. Je součástí opčiny města Herceg Novi, od něhož se nachází asi 12 km jihovýchodně. V roce 2003 zde žilo celkem 3 748 obyvatel.\n\nSousedními vesnicemi jsou Baošići a Jošice.\n"}
{"id": "1558119", "url": "https://cs.wikipedia.org/wiki?curid=1558119", "title": "Duat", "text": "Duat\n\nDuat (egyptologická výslovnost „do-aht“, objevující se také jako Tuat, Tuaut nebo Akert, Amenthes, Amenti nebo Neter-khertet), je říše mrtvých ve staroegyptské mytologii. To bylo reprezentováno v hieroglyfech jako hvězda v kruhu. Bůh Osiris byl věřil být pánem podsvětí. Osiris byl první mumie znázorněná v mýtu o Osirisovi a zosobnil znovuzrození a život po smrti. Podsvětí bylo také sídlem různých jiných bohů spolu s Osirisem. Duat bylo místo, skrz který bůh slunce Ra cestoval každou noc ze západu na východ, a právě zde bojoval s Apopem, který ztělesňoval prvotní chaos, který slunce muselo porazit, aby každé ráno vstalo a přivedlo pořádek zpět na zemi.. Bylo to také místo, kde duše lidí šly po smrti k soudu, i když to nebyl plný rozsah posmrtného života. Po smrti se mrtví vydali na dlouhou cestu směrem na západ a projít podél zapadajícího slunce a napříč velkým labyrintem. tam musel projít jednou z několika bran kde musel přečíst jednomu ze strážců část textu z knihy mrtvých. teprve poté mohl jít dál. Poté ho čekal sou kde s eho bohové ptaly na otázky ze života. Pokud i zde prospěl mohl pokračovat k vahám kde se setkal s Anupem kde se vážila srdce zemřelých pokud srdce bylo lehčí než pírko pravdy mohl zemřelý pokračovat do ráje kde mohly pomáhat Reovi bohu slunce s bojem proti Apopovi ale nemuseli a mohly zde lenošit pít a bavit se. Pokud srdce zemřeleho bylo težší než pírko byl zemřelý odsouzen k zatracení a jeho srdce sežrala Amemait požíračka srdcí.\n\nHieroglyfický zápis jména boha Re\nr\na N5\nZ1 C2\n\nN5\nZ1 C2\n\nC2 \nC1\n\nHieroglyfický zápis jména boha Osirise\nQ1\nD4 A40\n\nHieroglyfický zápis jména boha Anupa\nM17 N35\nQ3 G43 E16\nHieroglyfický zápis jména Amemait\nD36 m F10 m&t A14\nZ2\n"}
{"id": "1558120", "url": "https://cs.wikipedia.org/wiki?curid=1558120", "title": "Nová Cerekev (nádraží)", "text": "Nová Cerekev (nádraží)\n\nNová Cerekev je železniční stanice v severní části městyse Nová Cerekev v okrese Pelhřimov v Kraji Vysočina nedaleko Cerekvického potoka. Leží na neelektrizované jednokolejné trati 224 Tábor – Horní Cerekev.\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. První vlak zde projel 1. října 1888, 17. prosince byl zahájen pravidelný provoz v úseku z Tábora do Horní Cerekve. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance. Po zestátnění nělterých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná úrovňová nástupiště, k příchodu k vlakům slouží přechod přes koleje.\n\n"}
{"id": "1558122", "url": "https://cs.wikipedia.org/wiki?curid=1558122", "title": "Alois Fietz", "text": "Alois Fietz\n\nAlois Fietz (10. ledna 1890 Město Albrechtice – 26. prosince 1968 Karlsruhe) byl německý archebotanik, mykolog, pedagog, odborný spisovatel.\n\nJeho rodiči byli strojník Eduarda Fietze a Terezie, rozené Hadwigerové. Dětství prožil na statku v Supíkovicích. V roce 1901 až 1909 studoval gymnázium ve Vidnavě. Na filozofické fakultě ve Vídní studoval v letech 1909 až 1914 přírodní nauky. Jeho disertační práce pojednávala o slezských fosilních dřevech. Od roku 1913 pracoval v Ústavu botaniky a zoologie na Německé vysoké škole technické v Brně, kde z počátku působil jako asistent. V roce 1922 se v Opavě oženil s Annou Peikertovou. Od roku 1927 v Ústavu botaniky a zoologie pracoval jako soukromý docent botaniky, rostlinných surovin a technické mikroskopie. V roce 1942 pracoval v ústavu jako docent honorovaný pro kontrolu potravin a poživatin s titulem mimořádného profesora botaniky. Oblastí jeho přednášek byly především některé partie z botaniky a kontrolu potravin. Současně učil i na Vyšší ovocnářsko-zahradnické škole v Lednici. Vystoupil z římskokatolické církve. Po skončení druhé světové války byl z Československa vysídlen a usadil se v jihozápadním Německu. Od roku 1948 se živil jako redaktor. Jeho poslední zaměstnáním bylo místo ve Státním přírodovědeckým muzeum v Karlsruhe.\n\nAlois Fietz se vypracoval ve uznávaného znalce rostlinné anatomie a odborníka v mikroskopování a proslul jako paleobotanický a paleodendrologický výzkumník. Výsledky jeho archeobotanických nálezů mj. z Jesenicka, Stránské skály či Králova Pole, okolí Blanska, Prostějova i Opavy publikoval v časopisech.\n\n\n"}
{"id": "1558123", "url": "https://cs.wikipedia.org/wiki?curid=1558123", "title": "Drmek obecný", "text": "Drmek obecný\n\nDrmek obecný (\"Vitex agnus-castus\"), lidově mnišský pepř, je subtropický keř z čeledi hluchavkovité a rodu drmek. Dosahuje výše až čtyř metrů, má aromatické dlanitě dělené listy a od července do srpna i drobné vonné nafialovělé květy. Svědčí mu vlhká stanoviště. Tradičně se používá jako léčivá bylina. Své odborné jméno agnus-castus (latinsky „cudný beran“) má proto, že se dříve věřilo, že zeslabuje pohlavní pud. V současnosti se výtažek jeho plodů (\"Agni casti fructus\") používá především v ženské medicíně pro léčbu premenstruačního syndromu. Nesmí se ovšem aplikovat při těhotenství, kojení a v některých dalších situacích, takže před nasazením je vhodné konzultovat lékaře.\n\nVysazuje se také jako okrasný keř.\n"}
{"id": "1558133", "url": "https://cs.wikipedia.org/wiki?curid=1558133", "title": "Duel (pořad)", "text": "Duel (pořad)\n\nDuel je slovenská televizní soutěž, kterou vysílá od roku 2006 Jednotka. Porovnává vědomosti dvojice soutěžících, kteří odpovídají na otázky z různých oblastí. Vysílá se v pracovních dnech od 17.45 na Jednotce. Moderátorem je Gregor Mareš.\n\n"}
{"id": "1558136", "url": "https://cs.wikipedia.org/wiki?curid=1558136", "title": "Mesketet", "text": "Mesketet\n\nMesketet je loď, která má ve staroegyptské mytologii velmi důležitý význam. Sluneční bůh Re cestoval na nebi, od východu k západu na lodi ovšem necestoval sám. Cestoval společně s Cheprerem a Osirisem. Ra a Osiris byly považováni za duše duší. V té době staří Egypťané rozdělovali den na 12 hodin dne a 12 hodin noci.\n\nBůh Re vlastnil dvě nebeské lodě, tou první denní lodí¸ byla \"mandžet\", kterou cestoval po obloze přes den. V noci cestoval na jiné lodi, která se jmenovala \"mesketet\". Právě s touto lodí se vydával do temnot Duatu, neboli podsvětí a zde bojoval s Apopem, ztělesněním veškerého chaosu. Apop se noc co noc vydával bojovat s Reem, aby zničil svět a přetvořil ho k obrazu svému. Kdyby byl bůh slunce Ra poražen slunce by nevyšlo a na zemi by se šířil chaos a zkáza. Ale ani Re nemohl Apopa zabít jelikož by tím narušil rovnováhu dobra a zla a i v tomto případě by se svět ocitl v chaosu.\nHieroglyfický zápis boha Re\nr\na N5\nZ1 C2\n\nN5\nZ1 C2\n\nC2 \nC1\n\nHieroglyfický zápis Apopa\nO29\np p I14\nD36\np p I14\n"}
{"id": "1558140", "url": "https://cs.wikipedia.org/wiki?curid=1558140", "title": "Kuchyně Čadu", "text": "Kuchyně Čadu\n\nV čadské kuchyni jsou základními surovinami jáhly, čirok a rýže. Dále se používají ryby, maso, maniok, ovoce, arašídy nebo okra.\nKuchyně jihu a severu Čadu se liší. V jižním Čadu se díky Čadskému jezeru používá hodně ryb, jako tilapie, okoun, úhoř nebo sumec. Kuchyně severu Čadu byla zase více ovlivněna arabskou kuchyní a kuchyní Tuaeregů. Také se zde používá více mléčných výrobků.\n\n\n"}
{"id": "1558147", "url": "https://cs.wikipedia.org/wiki?curid=1558147", "title": "Nihošovice (zámek)", "text": "Nihošovice (zámek)\n\nNihošovice jsou tvrz přestavěná na zámek ve stejnojmenné obci v okrese Strakonice. Tvrz vznikla ve druhé polovině čtrnáctého století. Postupně byla upravena v renesančním a barokním slohu, ale dochovaná podoba je výsledkem úprav ze dvacátého století. Areál zámku a zahrad je chráněn jako kulturní památka.\n\nPředchůdcem nihošovického zámku bývala od konce čtrnáctého století gotická tvrz. Ve druhé polovině čtrnáctého století zde žil Mikuláš Kosoř z Nihošovic připomínaný od roku 1348. August Sedláček rozlišil Mikuláše Kosoře staršího a mladšího, ale podle Karla Třísky nelze rozhodnout zda jde o jednu nebo dvě osoby. Sedláčkův mladší Mikuláš Kosoř zastával úřad purkrabího na Helfenburku a ručil za Jindřicha z Rožmberka při dojednávání smíru s králem Václavem IV. Z roku pocházejí zmínky o jeho dcerách Muce a Elišce. Roku 1457 vesnice patřila Václavu Vlaškovi z Miloňovic, jehož nástupcem byl roku 1468 uváděný Bušek Buzický z Buzic. Někdy okolo roku 1468 byla tvrz pobořena.\n\nPrvní písemná zmínka o tvrzi s dvorem pochází až z roku 1518. Na počátku šestnáctého století Nihošovice spravoval Matěj z Třebska, poručník sester Anny a Lidmily z Třebska. Dalším známým držitelem se stal Adam Řepický ze Sudoměře, který v závěti z roku 1563 statek odkázal Arnoštu mladšímu Vitanovskému z Vlčkovic. Arnošt statek rozšířil o Hvožďany. Podle Karla Třísky se zúčastnil stavovského povstání, ale August Sedláček uvádí, že v té době Nihošovice patřily jeho synu nebo vnukovi Ctiborovi. Nihošovický statek byl každopádně roku 1623 (1626) konfiskační komisí odsouzen k manství, ale Ctiborův syn Jindřich Vilém Vitanovský dosáhl v roce 1646 jeho propuštění z manského závazku. Roku 1670 Nihošovice od Jindřicha Viléma koupil Albrecht Chřepický z Modliškovic.\n\nSvůj půdorys zámecká budova získala nejspíše už během renesanční přestavby, ale dochovaná podoba budovy je až výsledkem rozšíření let 1670–1675. Po Albertu Chřepickém statek v roce 1696 převzal syn Jan Ferdinand Chřepický a o dva roky později Nihošovice s tvrzí, dvorem a pivovarem prodal Bernardu Věžníkovi z Věžník. Posledním majitelem se stala svatovítská kapitula, jejíž správa Nihošovice připojila k Volyni.\n\nJednopatrový zámek má obdélný půdorys, ze kterého na východní straně vystupuje pětiboké kněžiště bývalé kaple Svaté Máří Magdaleny. Budova byla postavena v těsném sousedství bývalé tvrze a stavebník využil její starší a silnější zdi na nádvorní straně v místech, kde na severozápadě vystupuje nevýrazný rizalit. Stará tvrz byla někdy poté (nejpozději roku 1837) stržena. V přízemí budovy se nachází prostory zaklenuté barokními klenbami, ale jiné místnosti a pokoje v patře mají ploché stropy. Hlavní budova má sedlovou střechu, zvalbenou na východní i západní straně. Jediným ozdobným prvkem je vstupní portál. Ve dvacátém století bylo v prostorách kaple zřízeno kino a v prvním patře byty.\n\nK památkově chráněnému areálu patří také sklepy bývalé tvrze, přední a zadní zahrada a ohradní zeď s bránami. Památkově cenné jsou zejména stavební konstrukce a truhlářské prvky v interiéru budovy a sklepy středověké tvrze. Na přiléhajících hospodářských budovách se dochovaly fragmenty sgrafit. Západní brána do zahrady je nejspíše renesančního stáří a byla poškozena necitlivými novodobými zásahy.\n\n"}
{"id": "1558148", "url": "https://cs.wikipedia.org/wiki?curid=1558148", "title": "USS LST-325", "text": "USS LST-325\n\nUSS LST-325 je tanková výsadková loď námořnictva Spojených států amerických z období druhé světové války. Patří k rozsáhlé třídě \"LST-1\". Námořnictvem byla provozována v letech 1943–1946. V letech 1964–2000 plavidlo provozovalo řecké námořnictvo. Roku 2004 bylo zpřístupněno jako muzejní loď. LST-325 je poslední plavbyschopná druhoválečná tanková výsadková loď LST na americkém území.\n\nPlavidlo postavila americká loděnice Philadelphia Navy Yard ve Filadelfii. Stavba byla zahájena 10. srpna 1942, dne 27. října 1942 byla loď spuštěna na vodu a do služby byla přijata 1. února 1943.\n\nAmerické námořnictvo LST-325 provozovalo v letech 1943–1946. Mimo jiné se roku 1943 podílelo na invazi na Sicílii a roku 1944 na vylodění v Normandii. V květnu 1945 bylo při návratu do USA poškozeno bouří. Po opravě mělo být posláno do Pacifiku, ale den před jeho vyplutím Japonsko kapitulovalo.\n\nRoku 1946 bylo plavidlo převedeno do rezervy. V letech 1951–1961 bylo plavidlo reaktivováno jako transportní a mimo jiné se podílelo na stavbě radarových stanic ve východní Kanadě a Grónsku. Roku 1963 bylo plavidlo reaktivováno a dne 1. května 1964 zařazeno řeckým námořnictvem jako \"Syros\" (L-144). Vyřazeno bylo roku 1999.\n\nRoku 2000 vyřazené plavidlo zakoupila nezisková organizace USS LST Memorial Inc. a přejmenovala jej na M/V LST-325. Dne 10. ledna 2001 plavidlo připlulo z Řecka do amerického přístavu Mobile. Od roku 2004 je přístupné v Evansville jako muzejní loď.\n"}
{"id": "1558149", "url": "https://cs.wikipedia.org/wiki?curid=1558149", "title": "Jan Milan", "text": "Jan Milan\n\nJan Milan, v Rusku pod přijatým jménem František Emilian (Франциск Эмилиан) (1662 Doksy u Dubu – 24. ledna 1737 Bohosudov) byl český jezuitský misionář, v Rusku u Kalmyků a Tatarů.\n\nStudoval v Brně a Praze, poté učil orientální jazyky a matematiku. Na základě žádosti o vyslání na misii byl poslán do Ruska, kde v letech 1700–1719 (do vykázání misionářů ze země) také působil. V Moskvě budoval misonářskou jezuitskou knihovnu a poté v místech poblíž Azovského moře a v Povolží působil jako misionář.\n\nZ jeho misionářského působení se dochoval rukopis \"Missio asophiensis et taganrokensis\", chovaný v Národní knihovně České republiky, signatura VIII H 75. Slovní popis misionářské činnosti a zvyklostí národů doprovodil Milan svými kresbami, včetně ukázek místních písem. Podal zprávu o Kalmyckém náboženství (šamanismu a buddhismu).\n\n\n"}
{"id": "1558150", "url": "https://cs.wikipedia.org/wiki?curid=1558150", "title": "Ivan Kříž", "text": "Ivan Kříž\n\nIvan Kříž (* 12. listopadu 1922 Osová Bítýška) je český prozaik, novinář a scénárista.\n\nPocházel z rodiny stolaře, který byl během druhé světové války popraven za odbojovou činnost. Do základní školy chodil Ivan Kříž ve svém rodišti, v Brně vystudoval reálné gymnázium (v letech 1933 až 1941), zároveň jako mimořádný posluchač navštěvoval brněnskou konzervatoř. PO druhé světové válce vystudoval právnickou fakultu Masarykovy univerzity (titul JUDr. v roce 1948). Současně s vysokoškolským studiem byl členem kulturní redakce brněnské Rovnosti. Zde publikoval své první povídky a kulturní recenze. Po roce 1948 působil v různých funkcích Svazu československých spisovatelů, v roce 1954 se stal členem redakční rady časopisu Host do domu, kterým byl až do jeho zrušení v roku 1970. \nV letech 1968–1969 byl poslancem České národní rady a předsedou jejího kulturního výboru.\n\nV sedmdesátých letech 20. století nesměl publikovat, od roku 1973 pracoval jako vychovatel mládeže v několika výchovných ústavech (Olešnice na Moravě a Střílky u Kroměříže). Zde získané zkušenosti použil v románech Nebezpečné znalosti a Na útěku. V dalším desetiletí patřil k \"trpěným\" spisovatelům.\nNa jaře 1990 byl zvolen předsedou Obce moravskoslezských spisovatelů, byl jím však jen krátce v souvislosti se svou novou funkcí ředitele brněnského studia Československého rozhlasu (1991–1992).\n\nMěl výrazný umělecký vliv na Stanislava Mošu, která oceňoval, že \"Ivan Kříž ho přivedl k pohledu na svět, v němž je třeba vše nejprve zanalyzovat a teprve poté si utvářet svůj vlastní názor\". \n\nV 50. a 60. letech 20. století často scénáristicky spolupracoval s režisérem Ladislavem Helgem. Je autorem scénářů k jeho filmům Škola otců (1957), Velká samota (1959), První den mého syna (1964) a Stud (1967). \n\nJeho román Pravda o zkáze Sodomy (podobenství vycházející z biblických motivů, alegorie rozkladné síly totalitní ideologie) byl uveden v dramatizaci brněnským Divadlem bratří Mrštíků v roce 1989. V České televizi studio Brno byly realizovány jeho scénáře Pozvání na zámek (1991), Někdo zvoní (1992), Noční stráž (1994) a Na dvojce je Pavarotti (1994). \n\n"}
{"id": "1558151", "url": "https://cs.wikipedia.org/wiki?curid=1558151", "title": "Hesperiden-Essig", "text": "Hesperiden-Essig\n\nHesperiden-Essig (česky \"ocet Hesperidek\") je výrobek rakouské společnosti Mautner Markhof Feinkost GmbH, který je vyráběn od roku 1927. Jedná se o směs kvasného lihového octa (87 %), bílého vinného octa (10 %) a koncentrované jablečné šťávy (2,5 %). Zbývající část výrobku tvoří látka E224 (disiřičitan draselný) a barvivo amoniakový karamel E150c. Výrobek obsahuje kyselinu octovou v koncentraci 7,5 %.\n\nVýrobek je používán v rakouské kuchyni shodně jako ocet, například do bramborového nebo okurkového salátu.\n\nNázev výrobku je odvozen od mytologických Hesperidek, nymf, které střežily v nádherné zahradě jabloň bohyně Héry, plodící zlatá jablka. Ta bohům propůjčovala věčné mládí.\n\n"}
{"id": "1558152", "url": "https://cs.wikipedia.org/wiki?curid=1558152", "title": "Nemilkov (nádraží)", "text": "Nemilkov (nádraží)\n\nNemilkov je železniční stanice v severovýchodní části obce Velhartice, v místní části Nemilkov, v okrese Klatovy v Plzeňském kraji nedaleko řeky Ostružné. Leží na jednokolejné neelektrizované trati 185. Asi 150 metrů jižně od stanice je umístěno městské autobusové nádraží.\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Dne 1. října 1888 byl zahájen pravidelný provoz v úseku z Klatov do Horažďovice předměstí, kde se napojila na trať společnosti Dráhy císaře Františka Josefa (\"KFJB\") spojující Vídeň, České Budějovice a Plzeň. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá úrovňová nástupiště jedno vnější a jedno jednostranné mezi kolejemi s příchodem pomocí přechodu přes kolej.\n\n"}
{"id": "1558155", "url": "https://cs.wikipedia.org/wiki?curid=1558155", "title": "Vícerozměrná náhodná proměnná", "text": "Vícerozměrná náhodná proměnná\n\nVícerozměrná náhodná proměnná nebo náhodný vektor je v teorii pravděpodobnosti a statistice seznam matematických proměnných, jehož žádná hodnota není známa, buď protože zatím nebyla pozorována, nebo protože její hodnotu neznáme přesně. Jednotlivé proměnné jsou sdružené v náhodném vektoru, protože tvoří části jednoho matematického systému – často reprezentují různé vlastnosti určité statistické jednotky. Pokud například chceme zachytit, že každá osoba má určitý věk, výšku a hmotnost, lze tyto vlastnosti \"blíže neurčené osoby\" z určité skupiny reprezentovat náhodným vektorem. Prvky náhodných vektorů jsou obvykle reálná čísla. \n\nNáhodné vektory se často používají jako podkladová implementace různých typů agregátů náhodných proměnných, například náhodných matic, náhodných stromů, náhodných posloupností, náhodných procesů apod.\n\nFormálněji vícerozměrná náhodná proměnná je sloupcový vektor formula_1 (nebo řádkový vektor, který je jeho transpozicí), jehož složkami jsou skalární náhodné proměnné, všechny na stejném pravděpodobnostním prostoru formula_2, kde formula_3 je prostor elementárních jevů, formula_4 je sigma algebra (kolekce všech událostí) a formula_5 je pravděpodobnostní míra (funkce vracející pravděpodobnost každé události).\n\nHodnoty náhodného vektoru vytváří pravděpodobnostní míru na formula_6 s borelovskou algebrou jako podkladovou sigma-algebrou, která definuje sdružené rozdělení pravděpodobnosti, sdružené rozdělení nebo vícerozměrné rozdělení náhodného vektoru.\n\nRozdělení pravděpodobnosti každé složky náhodného vektoru formula_7 se nazývají marginální rozdělení. Podmíněné rozdělení pravděpodobnosti formula_7 pro dané formula_9 je rozdělení pravděpodobnosti formula_7, je-li formula_9 známé, aby byla určitý hodnota.\n\nDistribuční funkce formula_12 náhodného vektoru formula_1 je definována jako\n\nkde formula_14.\n\nS náhodnými vektory lze provádět stejné algebraické operace jako s obyčejnými vektory: sčítání, odčítání, násobení skalárem a skalární součin.\n\nPodobně nový náhodný vektor formula_15 lze definovat aplikací afinní transformace formula_16 na náhodný vektor formula_17:\n\nPokud formula_19 je invertovatelná matice a formula_24 má hustotu pravděpodobnosti formula_25, pak hustota pravděpodobnosti formula_15 je\n\nObecněji můžeme studovat invertovatelná zobrazení náhodných vektorů.\n\nNechť formula_28 je bijektivní zobrazení z otevřené podmnožiny formula_29 na podmnožinu formula_30, nechť formula_28 má spojité parciální derivace v formula_32 a nechť Jacobián formula_28 není nulový v žádném bodě formula_32. Předpokládejme, že reálný náhodný vektor formula_17 má hustotu pravděpodobnosti formula_36 a vyhovuje formula_37. Pak náhodný vektor formula_38 má hustotu pravděpodobnosti\n\nkde formula_40 označuje charakteristickou funkci a množina formula_41 označuje nosič formula_15.\n\nStřední hodnota nebo očekávaná hodnota náhodného vektoru formula_17 je pevný vektor formula_44, jehož prvky jsou střední hodnoty příslušné náhodné proměnné.\n\nKovarianční matice (také nazývaná druhý centrální moment) náhodného vektoru formula_45 je matice, formula_46 jejíž prvek (\"i,j\") je kovariance mezi \"i\"-tou a \"j\"-tou náhodnou proměnnou. Kovarianční matice je střední hodnota, prvek po prvku, matice formula_46 vypočítané jako formula_48, kde horní index T je transpozice vektoru:\n\nRozšířením křížová kovarianční matice mezi dvěma náhodnými vektory formula_17 a formula_15 (formula_17 s formula_52 prvky a formula_15 s formula_54 prvky) je matice formula_55\n\nkde střední hodnota matice se opět bere po složkách. Prvek (\"i,j\") je kovariance mezi \"i\"-tým prvkem formula_17 a \"j\"-tým prvkem formula_15.\n\nKovarianční matice je symetrická matice, tj..\n\nKovarianční matice je kladně semidefinitní matice, i.e.\n\nKřížová kovarianční matice formula_60 je transpozicí matice formula_61, tj.\n\nDva náhodné vektory formula_63 a formula_64 se nazývají nekorelované, pokud\n\nJsou nekorelované právě tehdy, když jejich křížová kovarianční matice formula_66 je nulová.\n\nAutokorelační matice (také nazývaná druhý moment) náhodného vektoru formula_45 je matice formula_46, jejíž prvek (\"i,j\") je korelace mezi náhodnými proměnnými \"i\" a \"j\". Korelační matice je očekávaná hodnota, prvek po prvku, matice formula_46 vypočítané jako formula_70, kde horní index T znamená transpozici příslušného vektoru:\n\nRozšířením křížové korelační matice mezi dvěma náhodnými vektory formula_17 a formula_15 (formula_17 s formula_52 prvky a formula_15 s formula_54 prvky) je matice formula_55\n\nKorelační matice má souvislost s kovarianční matice by\nPodobně pro křížová korelace matice a křížová kovarianční matice:\n\nDva náhodné vektory stejné velikosti formula_1 a formula_64 se nazývají ortogonální, jestliže\n\nDva náhodné vektory formula_17 a formula_15 se nazývají nezávislé, jestliže pro všechny formula_85 a formula_86\nkde formula_88 a formula_89 značí kumulativní rozdělení funkce formula_17 a formula_15 aformula_92 označuje jejich sdružené distribuční funkce. Nezávislost formula_17 a formula_15 se často značí formula_95.\nRozepsáno po složkách, o formula_17 a formula_15 říkáme, že jsou nezávislé, pokud pro všechny formula_98\n\nCharakteristická funkce náhodného vektoru formula_100 s formula_101 složkami je funkce formula_102 které převádí každý vektor formula_103 na složitý rumber. je definovaný by\n\nStřední hodnotu kvadratické formy můžeme vyjádřit náhodným vektorem formula_17 takto:\n\nkde formula_107 je kovarianční matice formula_17 a formula_109 je stopa matice – tj. součet prvků na její hlavní diagonále (shora zleva dolů doprava). Protože kvadratická forma je skalární, bude skalár i její střední hodnota.\n\nDůkaz: Nechť formula_110 jsou náhodný vektor formula_111 s formula_112 a formula_113 a nechť formula_114 je nestochastická matice formula_115.\n\nPak podle vzorce pro kovarianci, jestliže označíme formula_116 a formula_117, vidíme, že:\n\nTudíž\n\nnyní zbývá pouze ukázat, že\n\nTo je splněno díky tomu, že můžeme cyklicky permutovat matici bez změny konečného výsledku (např.: formula_121).\n\nVidíme, že\n\nProtože\n\nje skalár, pak\n\ntriviálně. Při použití permutace dostaneme:\n\na dosazením do původní formule dostaneme:\n\nMůžeme vzít střední hodnotu součinu ze dvou různý kvadratických forem náhodný vektor formula_17 ve vícerozměrném normálním rozdělení s nulovou střední hodnotou takto:\n\nkde opět formula_107 je kovarianční matice formula_17. Opět, protože obě kvadratické formy jsou skaláry a tedy jejich součin je skalár, střední hodnota jejich součinu je také skalární.\n\nV teorii portfolia ve finančnictví často slouží účelová funkce k výběru portfolia rizikového majetku tak, aby rozdělení výnosu náhodného portfolia mělo požadované vlastnosti. Můžeme například chtít vybrat výnos portfolia, který bude mít nejnižší rozptyl pro danou střední hodnotu. Náhodný vektor je zde vektor formula_131 náhodných výnosů z určitého majetku a výnos portfolia \"p\" (náhodná skalární hodnota) je skalárním součinem vektoru náhodných výnosů s vektorem \"w\" vah portfolia – části portfolia alokovaného na příslušný majetek. Protože \"p\" = \"w\"formula_131, střední hodnota výnosu portfolia je \"w\"E(formula_131) a rozptyl výnosu portfolia bude \"w\"C\"w\", kde C je kovarianční matice formula_131.\n\nV teorii lineární regrese máme data z \"n\" pozorování závislé proměnné \"y\" a \"n\" pozorování každé z \"k\" nezávislých proměnných \"x\". Pozorování závislých proměnných jsou uspořádána do sloupcového vektoru \"y\"; pozorování každé nezávislé proměnné jsou uspořádána do sloupcových vektorů, které tvoří regresní matici \"X\" (neznamenající v tomto kontextu náhodný vektor) pozorování nezávislé proměnné. Pak následující regresní rovnice prohlásíme za popis procesu, který generoval data:\n\nkde β je pevný, ale neznámý vektor \"k\" koeficientů odezvy a \"e\" je neznámý náhodný vektor odrážející náhodné vlivy na závislou proměnnou. Nějakou zvolenou technikou jako například pomocí obyčejných nejmenších čtverců dostaneme vektor formula_136, který je odhadem β, pomocí něhož vypočítáme formula_137, odhad vektoru \"e\"\n\nStatistik pak musí analyzovat vlastnosti formula_136 a formula_137, na které pohlížíme jako na náhodné vektory, protože náhodný výběr \"n\" pozorovaných případů způsobuje, že budou mít různé hodnoty.\n\nVývoj náhodného vektoru \"k\"×1 formula_17 v čase lze modelovat jako vektorovou autoregresi (VAR) takto:\n\nkde vektor pozorování formula_143 o \"i\" period zpět se nazývá \"i\"-té zpoždění formula_17, \"c\" je \"k\" × 1 vektor konstant, \"A\" je časově invariantní matice \"k\" × \"k\" a formula_145 je náhodný vektor \"k\" × 1 chybových členů.\n"}
{"id": "1558157", "url": "https://cs.wikipedia.org/wiki?curid=1558157", "title": "Rynárec (železniční zastávka)", "text": "Rynárec (železniční zastávka)\n\nNová Cerekev je železniční stanice v severní části obce Rynárec v okrese Pelhřimov v Kraji Vysočina nedaleko říčky Bělé. Leží na neelektrizované jednokolejné trati 224 Tábor – Horní Cerekev.\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. První vlak zde projel 1. října 1888, 17. prosince byl zahájen pravidelný provoz v úseku z Tábora do Horní Cerekve. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance. Po zestátnění nělterých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno jednostranné nástupiště.\n\n"}
{"id": "1558159", "url": "https://cs.wikipedia.org/wiki?curid=1558159", "title": "Aușeu", "text": "Aușeu\n\nAușeu () je rumunská obec v župě Bihor. Žije zde obyvatel. Obec se skládá ze šesti částí.\n\n\n"}
{"id": "1558160", "url": "https://cs.wikipedia.org/wiki?curid=1558160", "title": "Martin Böttcher", "text": "Martin Böttcher\n\nMartin Hermann Böttcher (17. červen 1927 Berlín – 20. duben 2019 Westerrönfeld) byl německý hudební skladatel, autor hudby k filmům na motivy románů Karla Maye z 60. let 20. století. Celkem složil hudbu k více než 50 filmům a 300 televizních produkcí, působil také jako dirigent a aranžér. \n\nMartin Böttcher byl pravnuk výmarského dvorního kapelníka. Jako dítě se naučil hře na klavír a později se v zajetí (v 17 letech se stal pilotem Luftwaffe) naučil hrát na kytaru. Od 4 let věku byl hluchý na levé ucho, což bylo zapříčiněno úrazem na hlavě.\nPo propuštění ze zajetí se stal kytaristou v hamburském rozhlasovém orchestru. Od roku 1946 působil také jako aranžér a v roce 1955 debutoval jako autor filmové hudby. Jeho soundtrack k filmu Poklad na Stříbrném jezeře z roku 1962 se pod názvem Old-Shatterhand-Melodie dostal na špici německých hitparád. Po práci na hudbě k filmům se v 70. a 80. letech věnoval převážně tvorbě pro televizi, mimo jiné pro seriály Derrick a Otec Braun.\n\nMartin Böttcher byl ženatý s herečkou Anneliese Kaplanovou (nar. 1934), byl otcem dvou dcer.\n\nhttps://www.csfd.cz/tvurce/64224-martin-bottcher/\n\nhttps://www.lidovky.cz/lide/zemrel-autor-hudby-k-filmum-o-vinnetouovi-martin-bottcher-bylo-mu-91-let.A190422_140213_lide_ceh\n"}
{"id": "1558162", "url": "https://cs.wikipedia.org/wiki?curid=1558162", "title": "Érize-Saint-Dizier", "text": "Érize-Saint-Dizier\n\nÉrize-Saint-Dizier je francouzská obec v departementu Meuse v regionu Grand Est. Žije zde obyvatel.\n\n"}
{"id": "1558163", "url": "https://cs.wikipedia.org/wiki?curid=1558163", "title": "Šatov (nádraží)", "text": "Šatov (nádraží)\n\nŠatov je železniční stanice v jihovýchodní části městyse Šatov v okrese Znojmo v Jihomoravském kraji, nedaleko potoka Daníž. Jedná se o hraniční železniční stanici s Rakouskem. \n\nNádraží bylo postaveno podle návrhu architekta traťových budov Rakouské severozápadní dráhy Carla Schlimpa, která se tak stala první stanicí na území zemí Koruny české na hlavní a nejkratší železniční spojnici mezi Vídní a Berlínem. Stavba započala na sklonku roku 1869, 8. listopadu 1871 byla stanice otevřena pro pravidelnou přepravu. Nedaleko za stanicí v severním směru najíždějí vlaky na Znojemský viadukt překonávající široké údolí Dyje.\n\nPoslední osobní vlak ze Znojma přes Šatov do Rakouska projel 18. května 1952, první přeshraniční spoje byly obnoveny až po pádu železné opony po roce 1989. Do stanice je z rakouské strany od roku 2009 dovedeno elektrické trakční vedení o napětí 15 kV 16,7 Hz, pro českou železniční síť atypické.\n\nNachází se zde dvě modernizovaná hranová nástupiště s přístřeškem, k příchodu k vlakům slouží přechody přes kolejiště.\n\n"}
{"id": "1558165", "url": "https://cs.wikipedia.org/wiki?curid=1558165", "title": "Specifika vzdělávání cizinců v Česku", "text": "Specifika vzdělávání cizinců v Česku\n\nSpecifika vzdělávání cizinců tvoří podmínky a předem stanovené kroky, které musí cizinec splnit, aby mu bylo umožněno vzdělávání v České republice.\n\nPokud zákon nestanoví jinak, mají cizinci v oblasti základního, středního a vyššího odborného a vysokoškolského vzdělání stejná práva a povinnosti jako všichni občané České republiky. Předškolní, základní umělecké a jazykové vzdělávání je cizincům zpřístupněno v případě, že mají na našem území právo k pobytu na dobu delší 90 dnů nebo mají právo pobývat na území ČR za účelem výzkumu, jsou azylanty nebo osobami užívajícími doplňkovou nebo dočasnou ochranu nebo jsou žadateli o udělení mezinárodní ochrany osob.\n\nDokumenty upravující právo vzdělávání cizinců:\n\n\nVyučování probíhá ve školách v českém jazyce. Ve výjimečných případech ale může na základní nebo střední škole probíhat výuky v jiném jazyce a to na základě vydaného souhlasu Ministerstvem školství, mládeže a tělovýchovy\n\nZákladní a střední školy mají státem stanovenou povinnost zavádět přípravné kurzy českého jazyka. Kurzy byly nejprve zpřístupněné pouze občanům Evropské Unie , žadatelům o azyl a jejich dětem. Po novelizaci Školského zákona v roce 2012 jsou kurzy určené i pro tzv. žáky třetích zemí.\n\nŽáci-cizinci jsou považováni za žáky se speciálními vzdělávacími potřebami. Vzhledem k tomu mají nárok na asistenta pedagoga a individuální vzdělávací plán. Finance na podpůrná opatření jako plat asistenta pedagoga, pomůcky na vyučování, vzdělávání pedagogů a dalších lze žádat z rozvojového programu pro azylanty.\n\nCizinci mají zajištěn přístup k předškolnímu vzdělávání za stejných podmínek jako ostatní občané ČR a za následujících:\n\n\nNa základě Úmluvy o právech dítěte má Česká republika povinnost zpřístupnit povinnou školní docházku všem dětem. Zároveň ukládá zákonným zástupcům povinnost dohlížet na to, aby dítě docházku plnilo. Děti musí pro zápis do prvního ročníku splňovat stejné podmínky jako všechny ostatní občané Česka.\n\n\nK středoškolskému vzdělávání mají zajištěný přístup cizinci, kteří pobývají legálně na našem území, za stejných podmínek jako občané ČR.\n\n\nPokud žák splní všechny uvedené podmínky, je jeho vzdělávání bez nároku na úhradu školného. V případě, že žák ukončil vzdělání na základní škole v jiném státě, musí předložit osvědčení o uznání rovnocennosti zahraničního vysvědčení vydaného zahraniční školou nebo rozhodnutí o uznání platnosti zahraničního vysvědčení.\n\nStejně jako u předškolního, základního i středoškolského vzdělávání je vzdělávání na vysoké škole zpřístupněno cizincům za stejných podmínek jako občanům ČR. V případě, že student prokáže schopnost studovat v českém jazyce, nemusí studium hradit. Naopak, pokud chce cizinec studovat v jiném než českém jazyce, musí studium hradit. Studenti, kteří nemají dostatek financí na to, aby mohli zaplatit školné, můžou využít nabídku stipendijního programu.\n\nPodmínky přijetí ke studiu:\n\n\n"}
{"id": "1558166", "url": "https://cs.wikipedia.org/wiki?curid=1558166", "title": "André Lhote", "text": "André Lhote\n\nAndré Lhote (5. července 1885 v Bordeaux – 24. ledna 1962 Paříž) byl francouzský malíř, představitel kubismu a velmi vlivný učitel a teoretik modernistického hnutí ve Francii.\n\nLhote se narodil v Bordeaux a od dvanácti let se učil řezbářství a sochařství ve dřevě u místního výrobce nábytku. V roce 1898 se zapsal na École des Beaux-Arts v Bordeaux a do roku 1904 zde studoval sochařství. V roce 1905 se rozhodl věnovat malbě a otevřel si vlastní ateliér. V roce 1907 přesídlil do Paříže, kde tvořil pod vlivem Gauguina a Cézanna. První samostatnou výstavu měl v roce 1910 v Galerie Druet.\n\nJeho práce zpočátku vznikaly pod vlivem fauvismu, ale od roku 1912 jsou v nich stále patrnější prvky kubismu, ale vždy zároveň pod vlivem klasického malířství, byl mj. velkým ctitelem Ingrese. V roce 1912 se připojil ke skupině Section D'Or (Zlatý řez) a spolu s ní vystavoval své práce.\n\nTři své práce vystavil na Salonu nezávislých v roce 1913.\n\nPo 1. světové válce se připojil ke skupině kubistických umělců podporovaných galeristou Léoncem Rosenbergem. V roce 1918 spoluzaložil časopis \"Nouvelle Revue française,\" časopis o umění, ve kterém publikoval mj. své fejetony o dějinách umění.\n\nV roce 1955 byl oceněn Grand Prix National de Peinture za celoživotní dílo.\n\nV letech 1918-1920 působil jako učitel na Académie Notre-Dame des Champs, poté na Académie de la Grande Chaumière a zároveň i na své vlastní škole se sídlem v Rue d’Odessa na pařížském Montparnassu. Mezi jeho žáky William Klein, Tamara de Lempicka, Bertrand Dorny, Marcelle Rivier, Henri Cartier-Bresson, Dario Villalba, Robert Wehrlin, Lino Enea Spilimbergo, Julie van der Veen, Gwyneth Johnstone, Kuno Veeber, Simon Elwes, Adamson-Eric, Charlotte van Pallandt a další.\n\nOd 30. let přednášel na řadě míst, mj. v Belgii, Velké Británii a Itálii, po roce 1950 také v Egyptě a Brazílii.\n\n"}
{"id": "1558167", "url": "https://cs.wikipedia.org/wiki?curid=1558167", "title": "Dívčí Hrad (zámek)", "text": "Dívčí Hrad (zámek)\n\nZámek Dívčí Hrad (také Děvice nebo Maiburg) je opevněný renesanční zámek postavený na ostrohu nad říčkou Osoblaha ve stejnojmenné obci v okrese Bruntál. Stavba byla zapsána do Ústředního seznamu kulturních památek ČR. Součástí kulturní památky Dívčí Hrad jsou zámek, park, bývalá konírna, sýpka, vestavba mezi konírnou a sýpkou, kašna, kamenný most, hradba se třemi baštami a torzo ohradní zdi.\n\nPrvní písemní zmínka o gotickém hradu je poprvé uvedena v roce 1267. Hrad Maiburg postavili leníci olomouckého biskupa Bruna ze Schauenburku, jehož manové v 13. století měli v držení panství Dívčí Hrad. Hrad byl postupně v držení několika majitelů. V roce 1474 byl dobyt vojsky Matyáše Korvína a pobořen. Po vystřídání několika majitelů byl opět v roce 1571 ve vlastnictví olomouckého biskupa. Pustý hrad byl opravován, v roce 1580 už byl osídlen. V letech 1591–1593 byl na místě zbořeného hradu postaven renesanční zámek Janem Sedlnickým z Choltic. Za aktivní podporu stavovského povstání bylo panství Sedlnickým z Choltic v roce 1622 zkonfiskováno a darováno arciknížeti Karlovi, velmistru řádu německých rytířů. Po jeho smrti připadl řádu německých rytířů. Od roku 1768 do 1945 byl zámek v držení řádu johanitů (později nazýváni maltézští rytíři), kteří v něm zřídili komendu. V roce 1837 byl zámek novogoticky upravován. V závěru druhé světové války v roce 1945 byl zámek těžce poškozen dělostřeleckou palbou. Po provizorní opravě v roce 1953 se stal majitelem ONV v Krnově a od roku 1962 národní podnik Zdravotnické zásobování Praha, závod Ostrava. V letech 1962–1969 byl rekonstruován. V roce 2017 zámek získal spolek Highlander Heritage, z. s.\n\nHrad byl postaven na nízkém ostrohu nad řekou Osoblahou obklopený přirozeným vodním příkopem a valem, na západní straně dalším vodním příkopem. Zbytky vodních příkopů na jižní i západní straně jsou ještě viditelné. V letech 1591–1593 přestavba připomínala zmenšeninu severoitalských kastelů s nárožními věžemi a dvěma pásy hradeb.\n\nRenesanční jednopatrová budova se čtyřmi okrouhlými nárožními věžemi na čtvercovém půdorysu je obklopena zbytky pevnostního systému. Hladké fasády členěné profilovanou kamennou kordonovou římsou a hladkou hlavní římsou. Hlavní fasáda je vertikálně členěna šesti okenními osami, v přízemí jsou bez šambrán, v patře mají kamenné ostění a jednoduchou rovnou nadokenní římsu. Nad dvěma středními patrovými okny jsou malá oválná okénka. V ose fasády je hlavní kamenný portál s reliefní výzdobou, rámován kanelovanými polosloupy. Půlkruhové ostění portálu je rámováno archivoltou s reliéfními hlavičkami chlapců s okružím, držící v ústech listovou rozvilinu. Na římse čtyři štítonoši nesou dvě okrajové čtvercové kartuše. Jižní fasáda je obdobně dělená, má pět nepravidelně rozmístěných okenních os. Na jedné straně přístavba u něj portálek. Ostatní fasády hladké členěné okenními osami a římsou. Nárožní věže jsou vysoké až do úrovně hřebenu střechy. Jsou v přízemí a v patře prolomeny třemi okny, nad nimi kruhová střílnová okna. Věže jsou ukončeny cimbuřím. Budova je zakončena strmou valbovou střechou nahoře rovnou.\n\nHlavním portálem se vstupuje do široké haly s valenou klenbou se čtyřmi páry výsečí a s řadou středních polí. Výseče a pole jsou rámována štukovými hřebínky. Na halu navazuje čtvercová místnost o dvou klenebních osách obdobného řešení. Místnost s halou tvoří osu budovy, na kterou po stranách navazují menší obytné klenuté místnosti. V jihozápadní části budovy je klenuté schodiště, které vede do prvního patra. Dispozice patra je stejná jako v přízemí, místnosti mají plochý strop, některé trámový. Vnitřní vybavení je novodobé částečně novogotické a novorenesanční. Místnosti ve věžích jsou plochostropé.\n\nZámek obklopuje zbytek příkopu, k hlavnímu vchodu vede stoupající kamenný most. Na severní straně zbytek hradby z lomového kamene a třemi půlkruhovými baštami obklopuje nádvoří. Jižní a východní jsou spojené hospodářské budovy podepřeny dvěma opěrnými pilíři. V jižním křídle je průjezd s bosovaným portálem. K průjezdu vede přes vnější příkop kamenný most s valenou klenbou, která je uzavřená dveřmi.\n\nZámecký park má rozlohu 1,8 ha a je rozložen v intravilánu obce na mírném návrší. Od budovy je oddělen vodním příkopem. V jižní části parku je menší sad. Část parku je ohraničena rozpadající se kamennou zdí. Park je zanedbán. V parku jsou dvě mísovité kruhové nádrže na vodu. Hloubka je asi 40 cm, obvod pískovcové nádrže je 33 m.\n\nBudova bývalé konírny je na východní straně nádvoří. Je to zděná omítaná patrová stavba na půdorysu obdélníku zakončená sedlovou střechou. V hladké fasádě je v patře deset okenních os, okna novodobá. Levé nároží je podepřeno opěrákem a na levé straně je atika v podobě cimbuří. Do budovy bylo prolomeno pět vstupních otvorů, které mají novodobé dvoukřídlé dveře. Vstup do patra vede venkovním schodištěm. Interiér uzpůsoben pro skladování, stropy jsou ploché. Mezi konírnou a sýpkou je je postavená novodobá kotelna.\n\nSýpka se nachází na jižní straně nádvoří. Je to třípatrová zděná omítaná stavba na půdorysu obdélníku zakončena valbovou střechou. V přízemí je veden průjezd s půlkruhovým segmentovým záklenkem a valenou klenbu se dvěma páry výsečí. Dále je prolomen vchod s novodobými dveřmi nadstřešen plechovou stříškou. V nádvorní fasádě jsou souměrně nad sebou umístěná okna v přízemí pět, v prvním patře šest a v druhém patře sedm. Ve venkovní fasádě je v přízemí čtyři oken, v prvním patře pět a ve druhém patře šest oken. Stropy jsou trámové.\n\nNa severní, západní a částečně jižní straně je zbytek hradeb z lomového kamene, které obklopují zámek. V hradbách západní strany jsou tři půlkruhové bašty za smíšeného zdiva.\n\n"}
{"id": "1558168", "url": "https://cs.wikipedia.org/wiki?curid=1558168", "title": "NGC 404", "text": "NGC 404\n\nNGC 404 je trpasličí čočková galaxie v souhvězdí Andromedy. Její zdánlivá jasnost je 10,0 a úhlová velikost 3,5′ × 3,5′. Je vzdálená 5 milionů světelných let, průměr má 10 000 světelných let. Galaxii objevil 13. září 1784 William Herschel.\n\nGaalxie na obloze leží pouhých 7′ od jasné hvězdy Mirach. Rozptýlené světlo teto hvězdy ztěžuje její pozorování. Pro úhlovou blízkost hvězdě Mirachu a nesnadnou pozorovatelnost je galaxii přezdíváno „Mirachův duch”.\n\n"}
{"id": "1558169", "url": "https://cs.wikipedia.org/wiki?curid=1558169", "title": "Olbramkostel (nádraží)", "text": "Olbramkostel (nádraží)\n\nOlbramkostel je železniční stanice v jižní části městyse Olbramkostel v okrese Znojmo v Jihomoravském kraji, nedaleko Plenkovického potoka. Leží na neelektrizované jednokolejné trati 241.\n\nNádraží bylo vybudováno jakožto jednopatrová stanice železniční společností Rakouské severozápadní dráhy (\"ÖNWB\") při stavbě trati spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 23. dubna 1871 byl s místním nádražím uveden do provozu celý nový úsek trasy z Znojma do Jihlavy, odkud mohly vlaky po již dokončené trati pokračovat do Kolína a dále.\n\nPo znárodnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Teprve později vznikla u budovy dopravní kancelář a přístřešek pro cestující. \n\nNacházejí se zde dvě někrytá jednostranná úrovňová nástupiště, k příchodu na nástupiště slouží přechody přes koleje. Z nádraží je odbočuje jedna vlečka.\n\n"}
{"id": "1558171", "url": "https://cs.wikipedia.org/wiki?curid=1558171", "title": "Australian Open 2020 – mužská čtyřhra", "text": "Australian Open 2020 – mužská čtyřhra\n\nMužská čtyřhra Australian Open 2020 probíhala ve druhé polovině ledna 2020. Do deblové soutěže australského tenisového grandslamu konaného v Melbourne Parku nastoupilo šedesát čtyři dvojic. Obhájcem titulu byl nejvýše nasazený pár Francouzů Pierre-Hugues Herbert a Nicolas Mahut, který v úvodním kole podlehl italsko-francouzské dvojici Simone Bolelli a Benoît Paire.\n\nPrvní světový pár složený z kolumbijských světových jedniček Roberta Faraha a Cabala do turnaje nezasáhl poté, co Mezinárodní tenisová federace v lednu 2020 zakázala Farahovi účast na turnajích za pozitivní dopingový test na anabolický steroid boldenon ze 17. října 2019 v Cali. Juan Sebastián Cabal tak vytvořil dvojici se Španělem Jaumem Munarem, s nímž skončil ve druhém kole na raketách dvojčat Boba a Mika Bryanových.\n\nVítězem se stal jedenáctý nasazený, americko-britský pár Rajeev Ram a Joe Salisbury, který ve finále zdolal australskou dvojici hrající na divokou kartu Max Purcell a Luke Saville po dvousetovém průběhu 6–4 a 6–2. Oba šampioni si do žebříčku ATP připsali 2 000 bodů a získali třetí společnou a první grandslamovou trofej z mužské čtyřhry. Bodový zisk je posunul na nová kariérní maxima, když Ramovi v deblovém žebříčku ATP patřilo 5. místo a Salisburymu 4. příčka. \n\n35letý Ram překonal ziskem titulu až při své 58. účasti v grandslamové čtyřhře rekord otevřené éry nejdéle čekajícího hráče na první trofej, který s 55 účastmi držel Martin Damm. Celkově vybojoval jubilejní dvacátý deblový titul na okruhu ATP Tour a pro Salisburyho to bylo páté takové turnajové vítězství. Saville vstupoval do grandslamu pouze se dvěma vyhranými zápasy v hlavních soutěžích čtyřhry na túře ATP, Purcell měl pouze jediné vítězství.\n\n Pierre-Hugues Herbert / Nicolas Mahut \"(1. kolo)\"\n"}
{"id": "1558179", "url": "https://cs.wikipedia.org/wiki?curid=1558179", "title": "Josef Kratochvíla", "text": "Josef Kratochvíla\n\nJosef Kratochvíla (* 22. dubna 1946, Třebíč) je český chemik.\n\nJosef Kratochvíla se narodil v roce 1946 v Třebíči, mezi lety 1963 a 1968 vystudoval Přírodovědeckou fakultu Masarykovy univerzity v Brně. Již při studiu se zabýval sloučeninami selenu a fosforu. Jeden rok (1967) studoval technickou univerzitu ve Stuttgartu. V roce 1976 následně získal titul RNDr. Následně nastoupil na Ministerstvo zdravotnictví ČSSR, kde působil mezi lety 1980 a 1991. Působil také na Nemocnici s poliklinikou v Havířově, kde působil do doby, kdy ze zdravotních důvodů odešel do Nymburku. V roce 1990 se stal členem výboru nově vzniklé České společnosti klinické biochemie, v roce 1994 se stal členem výboru znovu. Stal se členem SEKK, kde je akreditovaným supervizorem.\n\nVěnoval se pak také analytické chemii, biochemii a spolupráci biochemie a laboratorní medicíny. \n\nV roce 2004 obdržel čestné členství v České společnosti klinické biochemie.\n"}
{"id": "1558180", "url": "https://cs.wikipedia.org/wiki?curid=1558180", "title": "Stařeč (nádraží)", "text": "Stařeč (nádraží)\n\nStařeč je železniční stanice v severní části městyse Stařeč v Kraji Vysočina v okrese Třebíč poblíž řeky Stařečského potoka. Leží na neelektrizované jednokolejné trati 241. V minulosti stanice sloužila primárně k obsluze nedalekého města Třebíč.\n\nNádraží pojmenované jako \"Stařeč-Třebíč\" bylo vybudováno železniční společností Rakouské severozápadní dráhy (\"ÖNWB\") při stavbě trati spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 23. dubna 1871 byl s místním nádražím uveden do provozu celý nový úsek trasy z Znojma do Jihlavy, odkud mohly vlaky po již dokončené trati pokračovat do Kolína a dále.\n\nPo znárodnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná vnitřní nástupiště, k příchodu k vlakům slouží přechody přes koleje.\n\n"}
{"id": "1558182", "url": "https://cs.wikipedia.org/wiki?curid=1558182", "title": "Cherechiu", "text": "Cherechiu\n\nCherechiu () je rumunská obec v župě Bihor. Žije zde obyvatel. V roce 2011 se 94 % obyvatel hlásilo k maďarské národnosti. Obec se skládá ze tří vesnic.\n\n\n"}
{"id": "1558183", "url": "https://cs.wikipedia.org/wiki?curid=1558183", "title": "Ján Nepomuk Bobula", "text": "Ján Nepomuk Bobula\n\nJán Nepomuk Bobula (15. března 1844 Dovalovo – 15. listopadu 1903 Budapešť) byl slovenský podnikatel, politik a publicista. Řadí se mezi členy takzvané Nové školy, která se v rámci slovenského národního hnutí začala profilovat během šedesátých let 19. století, jež se snažila o do té doby pouze slovenskými osobnostmi zdůrazňované národnostní požadavky na jazyk a školství prosazovat společně s podmínkami Maďarů. K představitelům této vlny se řadili Ján Mallý-Dusarov a Ján Palárik, nicméně hlavním lídrem byl Bobula.\n\nBobula se pohyboval v oboru stavebnictví. Rodiče ho nejprve poslali na gymnázium do Komárna, které však nedokončil, a v Budapešti se vyučil na zednického tovaryše a dále pokračoval coby pomocný polír a kreslič, až po majitele prosperující projekční a stavební společnosti se sídlem v Budapešti. Od roku 1861 publicisticky působil v prostředí Slovenského národního hnutí a mezi roky 1868 a 1874 mu patřily \"Slovenské noviny\", do kterých svými texty i přispíval. Periodikum se stalo tiskovou informační platformou zpravující čtenáře o myšlenkách a činnosti Nové školy.\n\nPozornost maďarských represivních složek se ale zaměřila na Slováky a následkem toho nebyly realizovány původní představy o spolupráci Slováků s Maďary. Na počátku roku 1875, během měsíce ledna, zanikla i Nová škola. Zatímco ostatní sympatizanti tohoto směru se i nadále věnovali národnostním otázkám, ne tak Bobula. Ten upřednostnil své podnikatelské zájmy. Sice stále publicisticky působil, stejně tak politicky, ale to již ve jménu vládnoucí maďarské liberální strany. Za ni v letech 1892 až 1897 zasedal jako poslanec v uherském sněmu.\n\n"}
{"id": "1558184", "url": "https://cs.wikipedia.org/wiki?curid=1558184", "title": "Potštejn (nádraží)", "text": "Potštejn (nádraží)\n\nPotštejn je železniční stanice ve východní části obce Potštejn v okrese Rychnov nad Kněžnou v Královéhradeckém kraji nedaleko řeky Divoká Orlice. Leží na neelektrizované jednokolejné trati 021. \n\nStanice byla otevřena 10. ledna 1874 společností Rakouská severozápadní dráha (\"ÖNWB\"), která zprovoznila svou trať z Hradce Králové do Lichkova, 10. října téhož roku byla dokončena spojka na nové nádraží z Ústí nad Orlicí, ležící na trati mezi Prahou a Olomoucí, do Letohradu. Dne 15. října 1875 společnost \"ÖNWB\" stavebně prodloužila trať přes hranici do Pruska. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. \n\nNachází se zde dvě nekrytá jednostranná vnitřní úrovňová nástupiště, k příchodu k vlakům slouží přechody přes koleje. \n\n"}
{"id": "1558185", "url": "https://cs.wikipedia.org/wiki?curid=1558185", "title": "Solnice (nádraží)", "text": "Solnice (nádraží)\n\nSolnice je železniční stanice ve východní části města Solnice v okrese Rychnov nad Kněžnou v Královéhradeckém kraji nedaleko řeky Bělé. Leží na jednokolejné neelektrizované trati 022. Do stanice je napojena vlečka pro závod Škody Auto v Kvasinách, který je umístěn bezprostředně u stanice. Na trati stanici předchází železniční zastávka Solnice zastávka.\n\nDne 26. října 1893 otevřela společnost \"Rychnovsko-solnická místní dráha\" (\"RSLB\") trať do Solnice odbočkou z nově otevřeného nádraží v Častolovicích, kudy od roku 1871 procházela trať společnosti Rakouská severozápadní dráha (\"ÖNWB\") spojující Hradec Králové a Lichkov, tedy s hranicí s tehdejším Pruskem. Nádraží v Solnici vzniklo jako koncová stanice, dle typizovaného stavebního vzoru. \n\n\"RSLB\" provozovala trať až do roku 1948, s 1. lednem 1949 pak správu přebraly Československé státní dráhy.\n\nV roce 2015 byla provedena rekonstrukce stanice, vzniklo zde úrovňové vnější nástupiště s přístřeškem a zprovozněn byl elektronický informační systém pro cestující.\n\n"}
{"id": "1558187", "url": "https://cs.wikipedia.org/wiki?curid=1558187", "title": "Horní Lideč (nádraží)", "text": "Horní Lideč (nádraží)\n\nHorní Lideč je železniční stanice na východním okraji obce Horní Lideč v okrese Vsetín ve Zlínském kraji nedaleko říčky Senice. Leží na elektrizované dvoukolejné trati 280 (3 kV ss) a jednokolejné neelektrizované trati 283. Jedná se o pohraniční železniční stanici se Slovenskou republikou.\n\nStanice byla otevřena 21. října 1928 v rámci zprovoznění tzv. \"Masarykovy dráhy\" z Bylnice, kudy od roku 1888 vedla trať Rakouské společnosti státní dráhy (\"StEG\") z Uherského Brodu do Trenčianské Teplé, tzv. Vlárské dráhy směrem na Slovensko, do Vsetína prodloužením dráhy z roku 1885 a vybudováním dvou nových traťových větví: ve směru na Bylnici a na Púchov s uzlovou stanicí v Horní Lidči. Za projekt zodpovídala společnost Československé státní dráhy.\n\nNachází se zde pět jednostraných úrovňových nástupišť (s příchodem k vlakům přechody přes koleje) a jedním vnějším nástupištěm u budovy. Stanice je vybavena elektronickým informačním systémem pro cestující.\n\n"}
{"id": "1558189", "url": "https://cs.wikipedia.org/wiki?curid=1558189", "title": "České Velenice (nádraží)", "text": "České Velenice (nádraží)\n\nČeské Velenice (dříve německy Gmünd) je železniční stanice v západní části města České Velenice v Jihočeském kraji v okrese Jindřichův Hradec nedaleko řeky Lužnice. Leží na elektrizované trati 199 (25 kV, 50 Hz AC/15 kV 16,7 Hz) a neelektrizované jednokolejné 226. Jedná se o hraniční železniční stanici s Rakouskem. V době vzniku stanice náleželo území pozdějšího českého města pod správu rakouského města Gmünd\n\nMajestátní železniční stanici vybudovala ve městě Gmünd soukromá společnost Dráha císaře Františka Josefa (\"KFJB\") na trase spojující Vídeň, České Budějovice, České Budějovice a Cheb a zprovoznila ji s touto dráhou 1. listopadu 1869. Dva roky nato dokončila \"KFJB\" dráhu z Vídně do Prahy s dočasnou konečnou stanici v Čerčanech, první vlak projel stanicí při zprovoznění úseku z Českých Velenic 3. září 1871. K otevření zbývající trasy do Prahy došlo 14. prosince téhož roku po dokončení železničního mostu přes Sázavu. Ten byl zpočátku provizorně postaven ze dřeva.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Po vzniku samostatného Československa bylo rozhodnuto o hraniční linii podle řeky Lužnice, na základě které připadl areál nádraží ve prospěch ČSR.\n\nPo roce 2010 byla dokončena rekonstrukce a modernizace stanice: vznikla dvě zastřešená ostrovní nástupiště s podchody a výtahy, elektronickým informačním systémem pro cestující a budovy byly opraveny do původní podoby. Do stanice je z rakouské strany dovedeno elektrické trakční vedení o napětí 15 kV 16,7 Hz, pro českou železniční síť atypické.\n\n"}
{"id": "1558190", "url": "https://cs.wikipedia.org/wiki?curid=1558190", "title": "Žichovice (nádraží)", "text": "Žichovice (nádraží)\n\nŽichovice je železniční stanice v západní části obce Žichovice v okrese Klatovy v Plzeňském kraji nedaleko řeky Otavy. Leží na jednokolejné neelektrizované trati 185. Stanice slouží také k obsluze nedalekého města Rabí. \n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Dne 1. října 1888 byl zahájen pravidelný provoz v úseku z Klatov do Horažďovice předměstí, kde se napojila na trať společnosti Dráhy císaře Františka Josefa (\"KFJB\") spojující Vídeň, České Budějovice a Plzeň. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá úrovňová jednostranná nástupiště, k příchodu k vlakům slouží přechody přes koleje. \n\n"}
{"id": "1558192", "url": "https://cs.wikipedia.org/wiki?curid=1558192", "title": "Smidary (nádraží)", "text": "Smidary (nádraží)\n\nSmidary je železniční stanice ve východní části obce Smidary v okrese Hradec Králové v Královéhradeckém kraji poblíž řek Cidliny a Javorky. Leží na neelektrizované trati 040. \n\nStanice byla otevřena 21. prosince 1870 společností Rakouská severozápadní dráha (\"ÖNWB\"), která zprovoznila svou odbočnou trať z Chlumce nad Cidlinou do Ostroměře, roku 1871 prodlouženou na Starou Paku, Martinice v Krkonoších a Trutnov. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem k hranicím s Pruskem.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě jednostranná úrovňová nástupiště, k příchodu na nástupiště slouží přechody přes koleje. \n\n"}
{"id": "1558193", "url": "https://cs.wikipedia.org/wiki?curid=1558193", "title": "Lázně Bělohrad (nádraží)", "text": "Lázně Bělohrad (nádraží)\n\nLázně Bělohrad je železniční stanice v západní části města Lázně Bělohrad v okrese Jičín v Královéhradeckém kraji poblíž řeky Javorky. Leží na neelektrizované trati 040. \n\nStanice byla otevřena 21. prosince 1870 společností Rakouská severozápadní dráha (\"ÖNWB\"), která zprovoznila svou odbočnou trať z Chlumce nad Cidlinou do Ostroměře, roku 1871 prodlouženou na Starou Paku, Martinice v Krkonoších a Trutnov. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem k hranicím s Pruskem.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě jednostranná úrovňová nástupiště, k příchodu na nástupiště slouží přechody přes koleje. \n\n"}
{"id": "1558195", "url": "https://cs.wikipedia.org/wiki?curid=1558195", "title": "Vlárský průsmyk (nádraží)", "text": "Vlárský průsmyk (nádraží)\n\nVlárský průsmyk je železniční stanice několik kilometrů jihovýchodně od spádového města Brumov-Bylnice v okrese Zlín ve Zlínském kraji nedaleko řeky Vláry. Leží na neelektrizované jednokolejné tzv. Vlárské dráze. \"Vlárský průsmyk\" je jednou ze čtyř stanic a zastávek ve městě, dalšími jsou Bylnice, Brumov\" a Brumov střed. Jedná se o pohraniční železniční stanici se Slovenskou republikou.\n\nStanice byla otevřena 28. října 1888 při zprovoznění úseku z Uherského Brodu do Trenčianské Teplé v rámci budování tzv. Vlárské dráhy Rakouské společnosti státní dráhy (\"StEG\") směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Dne 21. října 1928 byl z Bylnice zahájen provoz tzv. \"Masarykovy dráhy\" z Bylnice do Vsetína přes Horní Lideč.\n\nJedná se o atypickou stanici, protože je v ní jen jedna dopravní kolej. Nachází se zde jedno úrovňové vnější nástupiště. Stanice je vybavena elektronickým informačním systémem pro cestující. \n\n"}
{"id": "1558196", "url": "https://cs.wikipedia.org/wiki?curid=1558196", "title": "Cholm", "text": "Cholm\n\nCholm () je město v Novgorodské oblasti v Ruské federaci. Při sčítání lidu v roce 2010 měl bezmála čtyři tisíce obyvatel.\n\nCholm leží při ústí Kuňji do Lovati, přítoku Ilmeňského jezera. Od Velikého Novgorodu, správního střediska oblasti, je vzdálen přibližně 200 kilometrů jižně.\n\nPrvní zmínka o Cholmu pochází z novgorodských kronik z roku 1144.\n\nV 13.–15. století Cholm opakovaně čelil útokům Litevského velkoknížectví, v 16: a 17. útokům Polského království a Švédského království.\n\nDne 3. srpna 1777 se Cholm stal újezdním městem v rámci Pskovské gubernie.\n\nZa druhé světové války byl Cholm 3. srpna 1941 obsazen německou armádou. Postupující Rudá armáda zde držela německé jednotky v obklíčení od ledna do května 1942, ale prakticky zničené město bylo nakonec dobyto až v únoru 1944 jednotkami 2. pobaltského frontu.\n"}
{"id": "1558202", "url": "https://cs.wikipedia.org/wiki?curid=1558202", "title": "Kostel svatého Bartoloměje (Dřevčice)", "text": "Kostel svatého Bartoloměje (Dřevčice)\n\nKostel sv. Bartoloměje stojí v severní části obce Dřevčice (u Brandýsa nad Labem), poblíž návsi.\n\nPůvodně zde stával farní románský kostelík z 11. až 12. století, obdélný s apsidou a patrně i se západní věží. K tomuto kostelíku byl po jižní straně přistavěn větší, raně gotický kostel s pravoúhlým závěrem. Písemně poprvé je zmiňován roku 1384. Při přestavbě v 16. století byla upravena hřebínková klenba lodi a profilovaný, polokruhově ukončený portál. Během třicetileté války byl kostel vypálen, při jeho obnově před rokem 1660 byla přistavěna valeně sklenutá předsíň. Ve druhé polovině 18. století byl postaven nový presbytář, sklenutý plackovou klenbou a plackou byl zaklenut původní presbytář, dnes součást kostelní lodi. V této době byl na severní straně ubourán původní románský kostel, z něho se dodnes zachovalo pouze zdivo obdélníkové lodi a část zdiva presbytáře.\n\nJedná se o obdélný, jednolodní kostel s pravoúhlým presbytářem sklenutým plackou, lodí sklenutou polem placky a dvěma poli hřebínkové křížové klenby. Obdélná předsíň sklenuta valeně s lunetami. V ose kostela na východní straně obdélná plochostropá sakristie.\n\n\nVše je nyní uloženo v depozitáři (kostel čeká celková rekonstrukce). Uvnitř kostela, po pravé straně lodi, jsou umístěny náhrobky Karla a Hynka Vrábských z Vrábí, z roku 1570 a 1594. Náhrobky původně kryly vchod do podzemní hrobky, která byla roku 1860 při výměně kostelní dlažby vypleněna. Náhrobky byly vsazeny do zdi, z cínových rakví byly ulity oltářní svícny a věčná lampa. Tento barbarský čin místní občany velmi pobouřil, byl zaznamenán snad ve všech dochovaných knihách o obci.\n\nZvony bývaly původně zavěšeny ve zvonici u kostela, později byly umístěny do nové zvonice, na místě kaple sv. Floriana na kraji obce.\n\nOkolo kostela býval hřbitov, zrušený v roce 1856. V roce 1824 byl založen nový hřbitov, který slouží dosud. Kaple na hřbitově sloužila jako márnice.\n\nDne 16. 1. 2020 byla provedena demontáž sanktusové polygonální oplechované věžičky s cibulovou bání, která již hrozila zřícením.\n\nAreál původně románského kostela sv. Bartoloměje je umístěn ve středu staré zástavby obce Dřevčice, podél severní cesty spojující zhruba obdélnou náves s hlavní silnicí.\n\nRománský kostel byl zbourán ve druhé polovině 18. století, kdy k raně gotickému kostelu po jeho jižní stěně byla přistavena předsíň a presbytář.\n\nOrientovaný obdélný jednolodní kostel s pravoúhlým presbyteriem a obdélnou sakristií, v ose východního průčelí a obdélnou předsíní po jižní straně lodi.\n\nKostel je obklopen bývalým hřbitovem a uzavřen ohradní zdí na nepravidelném trojúhelném půdoryse.\n\nV kamenné zídce při sakristii je zazděn krucifix. Jihozápadně od kostela je v rámci areálu situována obdélná přízemní fara obklopená zahradou s hospodářským zázemím v severní části. \n\nJednolodní orientovaný, omítnutý kostel s obdélným presbytářem zaklenutým ve dvou polích plackovými klenbami do eliptických pasů (2. pol. 18. století). Loď oddělená eliptickým pasem vítězného oblouku má severní obvodovou zeď průběžnou s presbytářem, na jižní straně se loď o půl metru rozšiřuje. Je zaklenuta ve dvou polích křížovými klenbami, jejichž hrany jsou vytaženy do tupého hřebínku. Patky kleneb jsou zasazeny na samostatných římsových profilovaných konzolách. Výjimkou je patka klenby na jižní straně v místě přilehajícího vítězného oblouku, jež má volutovou kamennou konzolu se skosenou hranou, nesoucí profilovaný úsek římsy v úrovni vyšší než u ostatních patek.\n\nV jižní zdi lodi, v interiéru, jsou osazeny dvě náhrobní kamenné desky (viz DL 3). Předsíň na jižní straně lodi, při západní poli (z raně renesanční přestavby), je zaklenuta valenou půlkruhovou klenbou s párem pětibokých nestyčných výsečí, s mírně vytaženými hranami a segmentovými čely. Při východní stěně kamenná lavice. Pískovcový portál vstupu do lodi (raně renesanční viz DL 1).\n\nV předsíni je dále kamenný barokní portálek vstupu na schody na kruchtu. Obíhající pásová šambrána s lištou má uši s kapkami. Z klasicistní úpravy předsíně je kamenný pravoúhlý portál hlavního vstupu lemovaný pásovou šambránou ze dvou stran s vpadlými rýhovanými lištami. Šambrána je nasazena na vysokém dvoudílném soklu, v ose nadpraží vystupuje klenák. Nad vstupem je kruhové okénko (úprava v min. století).\n\nSakristie na východní straně presbytáře na obdélném půdorysu je plochostropá s fabionem (přestavěná za baroka), přístupná jak z presbytáře, tak z jižní obvodové stěny, kde je kamenný pravoúhlý portálek s šambránou lemovanou lištou.\n\nKruchta nesoucí varhany má dřevěnou konstrukci bez středních podpor, pouze se vzpěrami trámu, vybíhajícími z obvodových zdí. Tyto jsou v nárysu segmentově tvarovány, omítnuty. Balustráda kruchty je dřevěná. Dlažba lodi presbytáře má z části zachovány pískovcové desky.\n\nJižní průčelí má v ose vítězného oblouku odstupňovaný gotický opěrák. V místě pasu mezi dvěma poli presbytáře je v průčelí odstupňovaný gotický opěrák, jehož půdorysná osa svírá s východní částí průčelí ostrý úhel a naznačuje, že zde bylo nároží gotického presbytáře. Zdivo opěráků i obvodového zdiva mezi nimi je kvádříkové a bylo druhotně použito ze stavby románského kostelíka, orientovaného severně od severní obvodové zdi lodi.\n\nNa východní straně předsíně je vně patrný fragment gotické zdi tvořící rizalit, krytý prejzy. Mezi ním a konzolou při vítězném oblouku se v gotice prostor lodi otvíral k jihu. Tři okna v hladkém jižním průčelí kostela mají půlkruhové záklenky a jsou bez šambrán.\n\nSeverní průčelí je hladké s odstupněným opěrákem mezi dvěma poli presbytáře (půdorysná osa opěráku svírá s východní částí průčelí ostrý úhel) a třemi opěráky v délce lodi. Mezi opěrákem, v ose vítězného oblouku a nejbližším na západě, je pod oknem segmentový pas niky, jejíž čelo probíhá v linii vnějšího líce zdi presbytáře a tvoří jej barokní zazdívka (po roce 1754).\n\nDvě ze tří oken v půlkruhových záklencích zdobí malba na skle (viz DL 2).\n\nZápadní průčelí je hladké, s jedním oknem v prostoru kruchty vně v půlkruhovém záklenku, uvnitř se segmentovým pasem. V průčelí nad sakristií je kruhové okno presbytáře s novodobým, čirým prosklením, sakristie má oddělené okénko bez šambrány.\n\nKostel má společně zastřešen presbytář i loď valbovou střechou s hřebenem ve stejné výši a s námětky tvořícími prohnutí ploch. Krytina je tašková. Sanktusová polygonální oplechovaná věžička na východní straně má lucernu a cibulovou báň ukončenou křížem (byla odstraněna v lednu 2020). Předsíň je zastřešena sedlovou střechou s prejzy. V trojúhelném štítu s atikovými křidélky jsou sluneční hodiny (klasicistní úprava).\nPískovcový půlkruhový portál z předsíně do lodi kostela má obíhající profilaci ve 4 pásech zalomenu ve spodní třetině portálu k vnitřní hraně ostění. Hrana má níže, a to pouze na pravé straně, zkosení ukončené na obou koncích drobnými jehlancovými konzolkami. Charakter profilace je renesanční.\nOkno v severní stěně presbytáře má malbu na skle z roku 1929 s postavou sv. Václava. Hodnotná umělecko-řemeslná práce. Okno v severní stěně lodi má malbu na skle z téhož roku, stejné umělecko řemeslné hodnoty znázorňující sv. Josefa (strážce obce) s Ježíškem v náručí. Připomínáno jméno faráře obce Josefa Dvořáka (+1928).\nDva opukové náhrobní kameny členů rodiny Vrábských z r. 1570, viz soupis pam. historických a uměleckých v pol. okr. Karlínském (Dr. Podlaha a Ed. Šittler, str. 177).\n\n\nZ románského kostelíka z 11. nebo 12. století (kolem r. 1052, Beecizlaus. donat villam Dreunici) rozkládajícího se severně od severní zdi lodi, bylo při gotické přestavbě druhotně použito románské kvádříkové zdivo (pískovec) a to u opěráků na nárožích pravoúhlého presbytáře. Barokní úprava na jižní straně lodi použila románské kvádříkové zdivo k zazdívce vstupu do zrušené kaple mezi renesanční předsíní a opěrákem v ose vítězného oblouku.\n\nV gotice měla loď pravděpodobně dřevěný trámový strop. Zaklenuta byla až v ranné renesanci, dvěma poli křížové klenby s hřebínky. Tehdy vznikl i půlkruhový portál vstupu do lodi a předsíně, jež byla ještě později přestavována. Tehdy k předsíni na východní straně ještě přiléhal do lodi otevřený prostor kaple. V pozdním baroku po roce 1754 prodloužen presbytář o jedno klenebné pole, obě pole pak zaklenuta nově plackami a sjednoceny okenní otvory. Z této doby je přístavba sakristie a nová dřevěná konstrukce kruchty. Barokní je kamenný portál u schodů na kruchtu a zastřešení kostela se sanktusovou věžičkou. Z pozdně klasicistních úprav z min. století je úprava předsíně (vstupy, okno, štít) a zřejmě i zrušení vstupu v západním průčelí. V severní stěně lodi je obsaženo původní zdivo románského kostela, uváděného s věží a pravděpodobně hrazeného.\n\nKostel byl ve středověku pravděpodobně hrazen kamennou zdí, probíhající na hraně terénního zlomu severně a západně od kostela, jejíž průběh na jižní straně je nejasný. Kamenná zeď na severní straně je pravděpodobně barokní, na západě neexistuje, na jižní straně je pouze novodobé oplocení bez architektonických nároků. Zíďka navazující na sakristii a pokračující východním směrem je kamenná, omítnutá, na severní straně při sakristii je do ní zazděn krucifix.\n\nRamena kříže ukončena trojlistem, v ploše ramen páskový ornament s rozvilinami, dole kamenný štítek se zprohýbanými okraji a nečitelným nápisem. Další, uváděný, zazděný kamenný krucifix v ev. listu nemovitých kulturních památek č. 2050 pro kostel sv. Bartoloměje, v místě jihovýchodně od kostela, ve zdi, nebyl již v roce 1986 nalezen.\n\nKostel dokládá svými přestavbami, ve všech slohových obdobích, kontinuitu rozvoje osídlení. Při hloubkovém architektonickém, historickém průzkumu, by mohly být odkryty architektonické detaily románské a gotické.\n\nArcheologický průzkum by pak mohl zjistit stopy po dalších objektech v blízkosti kostela, eventuálně rozsah hrazení.\n\nZnačně je porušena konstrukce plackové klenby presbytáře při vítězném oblouku, včetně tohoto, i přilehlé nosné zdivo (v osách záklenků oken). Další trhliny v nosném zdivu jsou v severní zdi lodi při kruchtě i v jižní zdi v supraportě vstupu do lodi i v nadpraží vstupu do předsíně. Značně porušeny jsou vnitřní omítky a celá fasáda. V lednu 2020 byla demontována věžička, která je položena u jižní paty kostela.\n\n\"Zdroj: Krajské středisko státní památkové péče a ochrany přírody Středočeského kraje;   Dřevčice, kostel sv. Bartoloměje s farou. Doplňkový list kulturní památky – původní, 31.12.1966\" \n"}
{"id": "1558205", "url": "https://cs.wikipedia.org/wiki?curid=1558205", "title": "Jaroslav Kůrovec", "text": "Jaroslav Kůrovec\n\nJaroslav Kůrovec (* 9. července 1957) je bývalý český hokejový obránce. \n\nV československé lize hrál za CHZ Litvínov. Nastoupil ve 41 ligových utkáních a měl 2 asistence. Reprezentoval Československo na Mistrovství Evropy juniorů v ledním hokeji 1976, kde skončil tým na 4. místě.\n\n"}
{"id": "1558207", "url": "https://cs.wikipedia.org/wiki?curid=1558207", "title": "Decade Volcanoes", "text": "Decade Volcanoes\n\nDecade Volcanoes je seznam 16 nejnebezpečnějších sopek světa s potenciálem ohrozit desítky tisíc až miliony lidí v jejich okolí. Zpravidla představují vícero hrozeb: pyroklastické proudy, lahary, lávové proudy, silný spad popela či nestabilitu tělesa sopky. Zároveň musí být u těchto vulkánů známa jejich historie a charakter sopečné činnosti, čímž se dá odhadnout, jak se v budoucnu mohou chovat. Jsou-li podmínky splněny, je daná sopka Mezinárodní asociací vulkanologie a chemismu zemského nitra (IAVCEI) zapsána do seznamu. Projekt vznikl v 90. letech 20. století na popud OSN jako snaha zmírnit ničivost a následky těchto přírodních katastrof.\n\n\n"}
{"id": "1558211", "url": "https://cs.wikipedia.org/wiki?curid=1558211", "title": "Ernen", "text": "Ernen\n\nErnen je obec v okrese Goms v německy mluvící část kantonu Valais (německy \"Wallis\") ve Švýcarsku. \n\nErnen je poprvé zmińován v roce 1214 jako Aragnon. V roce 1220 je zmiňován jako Arengnon a roku 1510 jako Aernen. V roce 2005 byla obec Ernen spojena s do té doby samostatnými obcemi Ausserbinn, Mühlebach a Steinhaus. Celá vesnice Ernen je součástí švýcarského kulturního dědictví národního významu.\n\nErnen má rozlohu 35,4 km², z toho 36,1 % zemědělské půdy, 35,4 % lesy, 1,5 % je zastavěná plocha a 27,0 % je neplodná půda. Obec se nachází na terase morény na levém břehu řeky Rhôna. Součástí Ernenu je i i osada Niederernen.\n\nV roce 2000 hovořilo 95,3 % obyvatel obce německy. K církvi římskokatolické se hlásí 85,7 % obyvatel a ke švýcarské reformované církvi se ve stejném roce hlásilo 6,5 % obyvatel.\n"}
{"id": "1558215", "url": "https://cs.wikipedia.org/wiki?curid=1558215", "title": "Vesmírné síly Spojených států amerických", "text": "Vesmírné síly Spojených států amerických\n\nVesmírné síly Spojených států amerických (; USSF) je jedna ze šesti složek Ozbrojených sil Spojených států a zároveň jedna z osmi amerických uniformovaných složek. Vznikly 20. prosince 2019 vyčleněním z Letectva Spojených států, v jehož rámci existovalo od roku 1982 velitelství pro vesmírný boj.\n\nVelitelství vesmírných operací (\"Space Operations Command\") sídlí na Vandenbergově letecké základně v Kalifornii.\n\n"}
{"id": "1558234", "url": "https://cs.wikipedia.org/wiki?curid=1558234", "title": "Negri", "text": "Negri\n\nNegri může znamenat:\n\n"}
{"id": "1558238", "url": "https://cs.wikipedia.org/wiki?curid=1558238", "title": "Age management", "text": "Age management\n\nAge management (anglicky \"age\" – věk, stáří, \"to manage\" – řídit) představuje způsob řízení s ohledem na věk zaměstnanců. Tento způsob řízení přihlíží k průběhu životních fází člověka na pracovišti a zohledňuje jeho měnící se zdroje v průběhu stárnutí (zdraví, kompetence, ale i hodnoty, postoje a motivace). Zahrnuje všechny věkové skupiny na pracovišti.\n\nJedná se o termín z oblasti managementu/strategického řízení lidských zdrojů. Označuje činnosti a opatření, jejichž cílem je podporovat komplexní přístup k řešení demografické situace a demografických změn na pracovišti. Taková opatření by měla především zajistit, aby každý pracovník měl možnost využít svůj potenciál a nebyl znevýhodněn kvůli svému věku.\n\nHledáním systematického řešení podpory zaměstnávání starších pracovníků se s velkým časovým náskokem před ostatními evropskými zeměmi začalo zabývat Finsko a to v 80. letech 20. století. Základní otázky, které si kladly odpovědné finské instituce, zněly:\n\n\nNa jejich řešení se podílel Finský institut pracovního zdraví se sídlem v Helsinkách (Finnish Institute of Occupational Health – FIOH) pod vedením prof. Juhani Ilmarinena.\n\nPojem pracovní schopnost je základním prvkem konceptu age managementu. Definice pracovní schopnosti je tedy tvořena rovnováhou mezi osobními zdroji pracovníka (zdraví a funkční kapacita, vzdělání, znalosti, dovednosti, hodnoty, postoje a motivací) a pracovními požadavky, které jsou na něho kladeny (obsah práce, její náročnost a organizace, ale i nároky plynoucími z pracovního prostředí, kolektivu a způsobu řízení).\n\nJednotlivé faktory ovlivňující pracovní schopnost byly pracovníky Finského institutu pracovního zdraví uspořádány do tzv. „Domu pracovní schopnosti.“\n\nFaktory ovlivňující pracovní schopnost jsou znázorněny jako dům se čtyřmi poschodími:\n\n\nProstor vně domu představuje rodina, sociální síť, operační prostředí a společnost, tedy její různé politiky a strategie. Model zdůrazňuje, že hledání optimální pracovní schopnosti je úkolem po celý pracovní život. \n\nMultidisciplinární tým vědců sestavil jednotlivé faktory pracovní schopnosti a na jejich základě vyvinul novou epistemologickou metodu. Ta byla nazvána Index pracovní schopnosti - Work Ability Index – WAI. Tato metoda je přeložena do 29 jazyků celého světa. Jednotlivé země tak mohou přijímat opatření v oblasti ochrany a podporu pracovní schopnosti zaměstnanců. Metoda byla testována v longitudinální studii u 6 500 zaměstnanců státní správy ve věku nad 45 let (v letech 1981 – 2009).\n\n\"Výsledky měření hodnot pracovní schopnosti ukázaly\": zhruba 60 % zaměstnanců si udrželo hodnotu své pracovní schopnosti na úrovni dobré anebo vynikající. Zhruba 10 % zaměstnanců zaznamenalo dokonce zlepšení. Ale přibližně 30 % zaznamenalo dramatický pokles hodnot pracovní schopnosti. Druh vykonávané práce (fyzická, duševní anebo kombinované) nezabránil poklesu pracovní schopnosti u třetiny respondentů nezávisle na povolání a ani na pohlaví.\n\nPracovní schopnost lze hodnotit nástrojem sestaveným na základě konstrukce „Domu pracovní schopnosti“. Tento nástroj představuje subjektivní dotazník, skládající se ze sedmi oblastí. Může být použit pro skupinová stejně jako pro individuální hodnocení pracovní schopnosti. Získaná hodnota WAI (Work Ability Index) měřeného zaměstnance bývá porovnána s tzv. referenční hodnotou. Referenční hodnota představuje průměrnou hodnotu pracovní schopnosti pro muže anebo ženu, stejného věku a vykonávající stejný typ práce (fyzická, duševní anebo kombinovaná). Referenční hodnoty byly získány z rozsáhlých zahraničních výzkumných studií u zaměstnanců různého věku a pracujících v různých průmyslových odvětvích. \n\nNicméně vzhledem k povaze zkoumaných oblastí je potřeba uvést, že dotazník je nástrojem, který je nutné zpracovávat ve spolupráci s lékařem a za podmínek přísné ochrany osobních údajů měřených osob. \n\nDotazník WAI je chráněn licencí a je mezinárodně přísně standardizován. Výsledkem závěrečného výpočtu je hodnota indexu WAI, který vyjadřuje pracovní schopnost zaměstnance na bodové škále 7 – 49 bodů. Čím je tato hodnota vyšší, tím je jeho pracovní schopnost lepší. Pracovní schopnost je dle získaných bodů hodnocena jako špatná, průměrná, dobrá anebo vynikající.\n\nPřijmout opatření k udržení a podpoře pracovních schopností se vyplatí v jakékoliv fázi pracovního života zaměstnance. Faktory přispívající k oslabení pracovní schopnosti začínají být viditelné zhruba kolem čtyřicátého pátého roku. Měření WAI je proto vhodné u zaměstnanců jakéhokoliv věku, podpora jednotlivých faktorů, zejména v oblasti zdraví, zcela nepochybně nemůže být soustředěna pouze na zaměstnance staršího věku, ale měla by být proaktivně zařazena během celého pracovního života.\n"}
{"id": "1558239", "url": "https://cs.wikipedia.org/wiki?curid=1558239", "title": "Fara Vsetín", "text": "Fara Vsetín\n\nFara Vsetín může být:\n\n"}
{"id": "1558261", "url": "https://cs.wikipedia.org/wiki?curid=1558261", "title": "Satanova komunita", "text": "Satanova komunita\n\nSatanova komunita je česká liberální panteistická satanistická organizace čítající 800 členů, založená v roce 2018. Je striktně neteistická (odmítá uctívání Satana jako reálné bytosti) a navazuje na kulturní, historickou a uměleckou historii satanismu. Pořádá kulturní akce, přednášky, benefiční akce a účastní se aktivismu. Filosofie Satanovy komunity vychází volně z LaVeyovy satanské filozofie (podle Ivana Štampacha se naopak od LaVeye distancuje), stejně jako děl Friedricha Nietzscheho a Ludwiga Feuerbacha. Podporuje ochranu přírody, lidská práva a nenásilný odpor.\n\nUčení Satanovy komunity je shrnuté v oficiálních dokumentech, odhlasovaných členy Komunity v roce 2019. Vychází ze základní filosofie Satanské Bible, Nietzscheho díla Tak pravil Zarathustra a dalších prvků.Dle religionisty Ivana Štampacha jde o \"hnutí kritiky autoritářského náboženství\". Náboženský infoservis Dingir dále o skupině říká, že \"pořádá přednášky a akce, které poukazují na nebezpečí sekt, a chce poskytovat právní pomoc při odchodu z tradičních náboženství. Chce chránit děti před náboženským fundamentalismem. Vyslovuje se proti jakýmkoli formám násilí a odmítá politické ambice.\"\n\nSatanova komunita se účastnila studentských Klima stávek, Million Marihuana Marchu, protestu na Letné 2019, Prague Pride 2019 i Cannafestu 2019.\n\nZákladním dokumentem Komunity a jejích pravidel je Satanova ústava. Jedná se o seznam principů, které Satanova komunita vyznává.Ústava slovenské Satanovy komunity se od české verze odlišuje.\nPravidla členů jsou dokument Satanovy komunity, který stanovuje pravidla chování členů. V případě porušení může dojít k vyloučení z členství Komunity.\n\nNauky Satanovy komunity jsou řady citátů s vysvětlením, které se zabývají jednotlivými aspekty satanismu a jeho učení.\n\nSabatní návrhy jsou odhlasované návrhy témat a projektů, k jejichž splnění se členové i vedení Komunity zavazují. Návrhy mohou být odhlasovány pouze na Sabatu a Helpointu.\n\nZákon regionů je dokument Satanovy komunity, která stanovuje pravidla fungování jednotlivých regionálních struktur ve vztahu k vedení Komunity.\n\nV čele Satanovy komunity stojí Předseda/Předsedkyně Komunity, kterému pomáhá vedoucí Rady Regionů a vedoucí Rady Adminů. Jsou voleni každoročně na jarním Sabatu.\n\nČleny Rady regionů jsou vedoucí jednotlivých krajských buněk Satanovy komunity. Ti jsou voleni na regionálních sabatech. Satanova komunita má přes 15 regionálních buněk v České i Slovenské republice. \n\nČleny Rady adminů jsou vedoucí jednotlivých adminských týmů. Jsou voleni na jarním Sabatu. Mezi adminské týmy patří například Komunikační tým, Grafický Tým, Digitální tým, Právní tým, Eko-tým, Hudební tým, Insta-tým a další.\n\nSabat a Helpoint jsou komunitní členská setkání, na kterých se hlasuje o projektech, legislativních návrzích a vedení Satanovy komunity. Sabat se koná vždy na jaře v době křesťanských Velikonoc, Helpoint zase v době keltského Halloweenu.\n\nHalugen a Kračun jsou komunitní rituální oslavy členů, při nichž dochází ke komunitním hrám a soutěžím v uměleckých a sportovních disciplínách.\n\nSatanova komunita pořádá kontroverzní aktivity a operuje s tématy, která vyvolávají diskuzi. Za svou činnost byla organizace kritizována například předsedou SPD Tomiem Okamurou, mluvčím prezidenta Zemana Jiřím Ovčáčkem a nepřímo kardinálem Dukou.\n\nSatanova komunita se zasazuje o legalizaci eutanázie. Svými hesly \"Sexy smrt\" a \"Eutanázie pro všechny\" vzbudili pohoršení během akce v Brně.\n\nSatanova komunita se zasazuje o legalizaci marihuany. Panují obavy, že ve skupině by mohlo docházet k užívání omamných látek.\n\nSatanova komunita vzbudila kontroverze zasvěcováním českých a moravských měst Satanovi. V Praze i Brně se tuto akci pokusila narušit skupina protestujících, hlásících se k fundamentalistickému křesťanství. Součástí satanizace Prahy byl i protest proti Kardinálu Dukovi.\n\nSatanova komunita byla terčem kritiky za svou podporu LGBT během Prague Pride 2019. Organizovali happening proti sterilizaci translidí, happening za Elžbětu Podlešnou (polskou aktivistku) a účastnili se průvodu Prague Pride 2019. Kritika přišla například z úst poslanců SPD (Radim Fiala, Tomio Okamura) Podobnou kontroverzi způsobila i účast Komunity na slovenských Pridech.\n\n\n"}
{"id": "1558263", "url": "https://cs.wikipedia.org/wiki?curid=1558263", "title": "Acutiramus bohemicus", "text": "Acutiramus bohemicus\n\nAcutiramus bohemicus byl druh obřího kyjonožce žijícího na území České republiky v období na konci siluru (starší prvohory, před 423–416 miliony let). Jeho typovou lokalitou je Karlštejn, ale je znám z mnoha dalších lokalit v Barrandienu.\n\n\"A. bohemicus\" je naším nejhojnějším kyjonožcem. Bylo nalezeno mnoho zkamenělých úlomků, ale žádný kompletní jedinec. Z nalezených částí známe chelicery, plovací končetiny, části dalších končetin, nekompletní metastomu (velký plát, který je součástí zadečku), pohlavní přívěsky, část zadečku a nekompletní telson. \"Acutiramus\" měl poměrně gracilní chelicery a špatný zrak. To naznačuje, že se specializoval na lov živočichů s měkkým tělem (např. primitivní pancířnaté ryby) a že svou kořist přepadával z úkrytu ve špatných světelných podmínkách. Dorůstal délky asi 210 centimetrů a jedná se tak o největšího známého živočicha z Barrandienu, kde býval na vrcholu potravního řetězce.\n\n\"A. bohemicus\" je zařazen do čeledi Pterygotidae v nadčeledi Pterygotioidea. Rod \"Acutiramus\" je velmi podobný dalším dvěma rodům obřích kyjonožců, \"Pterygotus\" a \"Jaekelopterus\". Na základě podobnosti jejich pohlavních přívěsků bylo navrženo, aby se tyto tři rody staly synonymem. Jejich hlavní morfologické rozdíly se nacházejí na chelicerách, ale není zřejmé, zda by se chelicery měly používat jako rozlišovací znak.\n\nNásledující kladogram je založený na devíti nejvíce známých pterygotidních druzích a dvou dalších (\"Slimonia acuminata\" and \"Hughmilleria socialis\"). Také ukazuje největší dosažené délky jednotlivých druhů.\n\n"}
{"id": "1558271", "url": "https://cs.wikipedia.org/wiki?curid=1558271", "title": "Evangelický hřbitov v Moravské Ostravě", "text": "Evangelický hřbitov v Moravské Ostravě\n\nEvangelický hřbitov v Moravské Ostravě je zaniklý evangelický hřbitov v Moravské Ostravě (dnes součást Ostravy). Jeho výměra činila 8245 m. Stával u silnice do Vítkovic poblíž Dolu Šalomoun, zhruba v místě dnešního salesiánského kostela. \n\nHřbitov byl založen roku 1858. \n\nRoku 1862 byl na hřbitově postaven nákladem 10 000 zl. stavitelem Josefem Krausem novorománský kostelík; posvěcen byl 30. října 1862.\n\nPoslední pohřeb se na hřbitově uskutečnil 26. listopadu 1921; o deset let později byl hřbitov zrušen.\n\nhttp://ostrava.evangnet.cz/2013/02/\nhttp://ostrava.sceav.cz/o-nas/kronika-sboru/2-od-tolerancniho-patentu-do-stavby-kostela-1781-1862/\n"}
{"id": "1558281", "url": "https://cs.wikipedia.org/wiki?curid=1558281", "title": "Živoroděnka svítivá", "text": "Živoroděnka svítivá\n\nŽivoroděnka svítivá (latinsky: \"Poeciliopsis prolifica\", slovensky: \"Živorodka skvostná\", anglicky: \"Blackstripe livebearer, Prolific toothcarp\"). Rybu poprvé popsal v roce 1960 americký ichtyolog Robert Rush Miller (23. duben 1916 – 10. únor 2003). Od 40. let do 90. let 20. století patřil mezi významné členy hnutí ochránců přírody (anglicky: \"Conservation movement\"). Ryba se snadno a rychle množí, od toho odvozeno její jméno \"prolifica\", z latinského \"proles\", tedy \"potomek\" a \"ferax\", tedy \"velmi\", \"často\". \n\nRyba je slabší tělesné konstituce. Základní zbarvení je proměnlivé, většinou bývá olivově zelené nebo šedé, někdy se zelenožlutým nebo modro-žlutým leskem. Samec dorůstá 10 – 18 mm, samička 15 – 40 mm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba žije ve sladkých vodách jižní a střední Ameriky, resp. z Mexika, kde se vyskytuje pouze na východní straně Kalifornského zálivu, mezi státy Sonora, v Rio Yaqui a Nayarit u pobřeží San Blas. Zde žije v mělké vodě, je tolerantní k brakické vodě. Vyjimečně se vyskytuje ve vodách do hloubky 2 m. Ryba se vyskytuje v potocích, brakických lagunách, v ústích řek a v mangrovové oblasti, kde je dno s pískem, blátem nebo štěrkem. Mezinárodní svaz ochrany přírody označil tuto rybu za „téměř ohroženou\". \n\n\n\n\n"}
{"id": "1558285", "url": "https://cs.wikipedia.org/wiki?curid=1558285", "title": "České nebe (cyklus kantát)", "text": "České nebe (cyklus kantát)\n\nČeské nebe je cyklus duchovních kantát o českých národních patronech, který zkomponoval Jan Zástěra na texty Marie Dolistové.\n\nJedná se o dosud neuzavřený cyklus kantát pro dvě sólistky, sbor, varhany a orchestr.\n\nRoku 2012 byla jako první zhudebněna báseň Marie Dolistové \"Anežka Česká.\" Ta byla provedena 27.9.2012 v katedrále sv. Víta v Praze orchestrem Hudby Hradní stráže a Policie ČR a rovněž v rámci koncertu tohoto tělesa v roce 2015 v římské bazilice sv. Vavřince za hradbami. \n\nPro potřeby adventního koncertu v katedrále sv. Víta v Praze v roce 2017 pak přibyly nové dvě kantáty \"Pramáti Ludmila\" a \"Svatý Václav\".\n\nU příležitosti výročí 100 let republiky v roce 2018 pak bylo dopsáno dalších osm čísel a cyklus byl uveden premiérově dne 27. září opět v katedrále sv. Víta v Praze. Následoval koncert v kostele Nanebevzetí Panny Marie v Mostě dne 30.9.2018 spojený s natáčením CD.\n\nCyklus skladeb doplněný o nové kantáty \"Vintíř, poustevník\" a \"Soluňští bratři\" pak poprvé zazněl v kostele Panny Marie Sněžné v Olomouci dne 1.11.2019. Po uvedení stejné podoby cyklu v kostele Nanebevzetí Panny Marie a svatého Jana Křtitele v Kutné Hoře a v kostele sv. Markéty Břevnovského klášteřa pak dílo zaznělo dne 12. listopadu 2019 v rámci České národní pouti v Lateránské bazilice v Římě za účasti asi 4000 posluchačů.\n\nNahrávka vybraných deseti kantát doplněná o úvodní a závěrečné číslo (Prefatio, Conclusio) vznikla v kostele Nanebevzetí Panny Marie v Mostě ve dnech 29. - 30. září 2018. Spolek Trautzlova umělecká společnost ji pak vydal na CD nosičích v několika reedicích.\n\nTV Noe pořídila záznam z koncertního uvedení díla v Olomouci dne 1.11.2019.\n\nJako sólistky při všech provedeních vystoupily sopranistky Miroslava Časarová a Bronislava Smržová Tomanová, na varhany hraje Lukáš Dvořák. Koncerty doprovází Hudba Hradní stráže a Policie ČR pro taktovkou autora hudby, plk. Jana Zástěry. Sborové party pak zajišťuje teplický soubor Collegium hortense pod vedením Matouše Pavlise, který na jednotlivých provedeních spolupracoval s Ženským komorním sborem Jirkov, Komorním sborem Nona, pražským Komorním sborem Entropie, mosteckým gymnaziálním sborem SMoG a dalšími zpěváky.\n\n\n\n"}
{"id": "1558287", "url": "https://cs.wikipedia.org/wiki?curid=1558287", "title": "The Merciless", "text": "The Merciless\n\nThe Merciless je třetí studiové album norské black/thrashmetalové kapely Aura Noir. Vyšlo v roce 2004. Stylově se album vrací k původnímu pojetí thrash metalu. Jde o poslední album na kterém Eide hraje na bicí nástroje.<br>\n\nPeaceville Records 2012 (LP vinyl)\n\n"}
{"id": "1558291", "url": "https://cs.wikipedia.org/wiki?curid=1558291", "title": "Arcidiecéze kaločsko-kečkemetská", "text": "Arcidiecéze kaločsko-kečkemetská\n\nKaločssko-kečkemetské arcibiskupství ( \"Archidioecesis Colocensis-Kecskemetensis\", \"Kalocsa-Kecskeméti főegyházmegye\") je nejstarší římskokatolická arcidiecéze v Maďarsku. Byla založena již v roce 1000 (původně jako arcidiecéze kaločská). Adresa sílda je Erseki Hatoság, Szentháromság tér 1 v Kaloči.\n\nHlavním chrámem arcidiecéze je katedrála Nanebevzetí Panny Marie v Kaloči.\n\nRoku 1135 se stala metropolitním sídlem také pro biskupství pécské a segedínsko-čanádské. 31. května 1993 získala arcidiecéze své současné jméno.\n\nMá dvě sufragánní diecéze Pécs a Szeged-Csanád\n\n\n"}
{"id": "1558299", "url": "https://cs.wikipedia.org/wiki?curid=1558299", "title": "Vděčnost", "text": "Vděčnost\n\nVděčnost či vděk je pocit ocenění nebo podobná pozitivní odezva pociťovaná příjemcem laskavosti, štědrosti, pomoci nebo jiných druhů podobných darů vůči jejich dárci.\n\nProžitek vděčnosti byl historicky jádrem několika světových náboženství. Jedná se také o téma zájmu starověkých, středověkých, moderních i současných filozofů. \n\nSystematické studium vděčnosti v psychologii začalo až kolem roku 2000, pravděpodobně proto, že psychologie se tradičně více zaměřovala na pochopení úzkosti než na pochopení pozitivních emocí (tzv. pozitivní psychologie). Studium vděčnosti v psychologii zahrnovalo pochopení krátkodobého prožitku vděčnosti, individuálních rozdílů v tom, jak často lidé pociťují vděčnost, a vztahu mezi těmito dvěma aspekty, jakož i terapeutické výhody vděčnosti.\n\nVděčnost není totéž jako pocit závazku. Přestože se obě tyto emoce objevují v návaznosti na poskytnutí pomoci, k pocitu závazku dochází, předpokládá-li příjemce pomoci, že je povinen projevit vůči dárci určitou formu náhrady. Tyto dvě emoce tak mohou vést k různým druhům chování: zatímco pocit závazku může motivovat příjemce pomoci, aby se osobě, která pomohla, spíše vyhýbal, vděčnost může motivovat příjemce pomoci k tomu, aby svého dobrodince vyhledával a budoval vzájemý vztah.\n\nVětšina současných psychologických výzkumů vděčnosti se zaměřuje na povahu individuálních rozdílů vděčnosti a na důsledky toho, že je člověk více či méně vděčnou osobou. \n\nExistují tři stupnice pro měření individuálních rozdílů vděčnosti, z nichž každá posuzuje poněkud odlišné koncepce. \n\n\nNedávná studie ukázala, že všechny tyto stupnice vlastně měří podobný způsob přístupu k životu; to ukazuje, že individuální rozdíly vděčnosti zahrnují všechny tyto složky.\n\n\n"}
{"id": "1558302", "url": "https://cs.wikipedia.org/wiki?curid=1558302", "title": "Pomník padlým v 1. světové válce (Dívčí Hrad)", "text": "Pomník padlým v 1. světové válce (Dívčí Hrad)\n\nPomník padlým v 1. světové válce se nachází před domem čp. 54 v obci Dívčí Hrad v okrese Bruntál. Byl prohlášen Ministerstvem kultury České republiky za kulturní památku Česka.\n\nPamátník vznikl po ukončení první světové války na žádost místních občanů. Autorem je slezský sochař Josef Obethal, který použil symboly místo velmi často zobrazovaných padlých vojáků nebo jiných figurálních kompozic.\n\nPamátník byl v roce 2019 restaurován Jakubem Gajdou, kolem bylo provedeno zkrášlení a zabezpečení proti blízko parkujícím automobilům.\n\nŽulový památník je šest metrů vysoký ve tvaru obelisku se spuštěným mečem z vrcholu. Je složen z několika částí. Na několika šestihranných stupních je postaven šestihranný sloupek ze světlejší žuly, na němž je nápis:\n\nse jmény padlých německých vojáků. Nad tímto sloupkem je převislá římsa na které je nápis:\n\nNa římse jsou další dva šestihranné bloky s reliéfy na nich se tyčí úzký obelisk ukončený plastikou. Spuštěný meč ve vrcholu je zároveň křížem.\n\n"}
{"id": "1558304", "url": "https://cs.wikipedia.org/wiki?curid=1558304", "title": "RWD-16", "text": "RWD-16\n\nRWD-16 Osa (Vosa) byl polský sportovní, turistický letoun postavený v polovině 30. let. RWD-16 byl jednomotorový, dvoumístný dolnoplošník, vyvinutý týmem RWD a postavený v továrně DWL (Doswiadczalne Warszaty Lotnicze). \nOrganizace LOPP, založená ve dvacátých letech, propagovala myšlenku létání sportovní veřejností, širokými společenskými vrstvami. Proto byl zapotřebí lidový letounek, dostupné letadlo, levné na výrobu, hospodárné v provozu, bezpečné a spolehlivé, aby se pro něj nalezli i soukromí kupci. \n\nV roce 1935 konstruktér Andrzej Anczutin z RWD navrhl lehké, víceúčelové letadlo pro amatérské piloty, RWD-16. Výpočty provedl Bronisław Żurakowski. Na jaře 1936 uskutečnil zkušební pilot A. Onoszko první let prototypu (výr. č. 134, imatrikulace SP-AXY) s motorem Walter Mikron I (1934), financovaný polskou divizí firmy Osram. Letadlo se ukázalo jako velmi „nezralé“ a bylo rozhodnuto vyrobit novou verzi letadla. Test odhalil nedostatky ve směrové stabilitě, proto byly zvětšeny ocasní plochy, křídla byla vybavena pevnými lamelami a byla přepracována konstrukce čelního skla. \n\nLetové vlastnosti se moc nezlepšily. V letech 1937-1938 byl prototyp SP-AXY přestavěn a použit motor Avia 3 o jmenovitém výkonu 60 k/44 kW, zkonstruovaný Franciszkem Petrem za finanční podpory LOPP. Byla prodloužena příď letounu, svislé ocasní plochy (kýlovka a směrovka) byly zmenšeny. Nejvýznamnějším rysem se stalo přední sklo se záporným sklonem. \n\nAni po těchto změnách letové vlastnosti nebyly uspokojivé, nicméně letoun se stal základem pro další verzi RWD-16bis. První prototyp RWD-16bis byl navržen Andrzejem Anczutinem společně s Tadeuszem Chylińskim. postaven v první polovině roku 1938 (SP-BNM). Na přelomu června a července 1938 ho zalétal zkušební pilot Eugeniusz Przysiecki. Během letů bylo zjištěno několik dalších nedostatků a letadlo bylo odesláno opět k modernizaci. Druhý prototyp RWD-16bis, vytvořený s ohledem na tyto potřeby, opustil montážní dílnu v listopadu 1938. Obdržel imatrikulaci SP-BPC. \n\nLetadlo bylo prezentováno jako turistické letadlo. Aby se letadlo dobře uplatnilo na trhu, byla maximálně snížena jeho cena. V tehdejší měně stál 9 500 Zł (42 750 Kč) bez motoru, asi jako 2 malé v Polsku vyráběné, licenční automobily Fiat 508 Ballila, což si např. skupina 3-4 pilotů již mohla dovolit. V zimě 1938/1939 si polovojenská organizace LOOP objednala dodávku 20 letounů RWD-16bis a podpořila prodej možností nákupu na 6-18 splátek a možností pronájmu motorů Walter Mikron 4-I.\n\nLetoun RWD-16 byl na rozdíl od dosavadních letadel RDW/DWL stavěn s celodřevěnou kostrou. Byl to konzolový, samonosný dolnoplošník s dvěma sedadly vedle sebe a zdvojeným řízením v uzavřeném kokpitu. \n\nSkořepinová konstrukce trupu, ve kterém byla umístěna palivová nádrž o objemu 70 litrů, byla tvořena čtyřmi dřevěnými nosníky pokrytými překližkou. Dvoudílné křídlo lichoběžníkového tvaru se zaoblenými konci bylo smíšené konstrukce, náběžná hrana byla z překližky a zbytek byl potažen plátnem. Obě poloviny křídla byly zapuštěny do spodní části trupu.\n\nKonvenční konzolové ocasní plochy z překližky (výškovky) a plátnem potažené kýlový stabilizátor a kormidlo. Letadlo mělo pevný, beznápravový podvozek a vzadu klasickou ostruha.\n\nPrvní prototyp byl vybaven motorem Walter Mikron I, další prototypy potom v Polsku do výroby připravovaným motorem Avia 3 (tento motor se nakonec nedostal do sériové výroby). Byl uvažován i výkonnější anglický motor Blackburn Cirrus Minor o výkonu 67 kW (90 k), ale ten byl nainstalován až na následujícím typu RWD-21. Kryt motoru byl z hliníkového plechu. Pro sériovou výrobu se předpokládal Walter Mikron 4-II (1935-39) o jmenovitém výkonu 44,1 kW (60 k) při 2600 ot/min a vzletovém 45,6 kW (62 k) při 2800 ot/min.\nVyrobené letouny byly používány zprvu výrobním podnikem DWL (kpt. Zbigniew Babinski), později soukromými piloty z aeroklubů. Do polského civilního leteckého rejstříku byly imatrikulovány tři letouny: SP-AXY (1936), SP-BNM a SP-BPC (1938). \n\nMnožství letadel, které prošly sériovou výrobou v závodě RWD/DWL ve Varšavě - Okiecie, není zcela jasné. Očekávalo se, že celá série 20 letadel nebude stačit k pokrytí poptávky. Spolehlivě je známo, že výroba začala v lednu 1939. V únoru 1939 se majiteli 4 vyrobených letounů stali: pilotka dr. ing. Jadwiga Pitulanka z krakovského aeroklubu, dr. Swietoslaw Baley z Dubna, H. Hoffman z Varšavy, majitel statku Stemplew por. Jerzy Gerlicz a podnikatel Andrzej Sobczyk z Lodže. Do 20.února 1939 bylo závazně objednáno celkem 15 letadel, z toho 2 do Lodže, 3 do Poznaně, 3 do Varšavy a jeden do Piotrkowa. O výrobě těchto letounů však chybí relevantní údaje a zdroje.\n\nV září 1939 Zygmunt Urbański evakuoval jeden letoun přeletem z Varšavy do Brestu.\n\n\n\nÚdaje pro RWD-16 (RWD-16bis) dle\n\n\n\n\n\n"}
{"id": "1558307", "url": "https://cs.wikipedia.org/wiki?curid=1558307", "title": "Krátkotělka kostarická", "text": "Krátkotělka kostarická\n\nKrátkotělka kostarická (latinsky: \"Phallichthys tico\", slovensky: \"Živorodka kostarická\", anglicky: \"Dwarf Merry widow\"). Rybu poprvé popsal v roce 1963 americký ichtyolog William Albert Bussing, znám jako Don William (27. září 1933, Los Angeles, Kalifornie – 2014 San Jose, Kostarika). Název je odvozen od španělského slangového slova \"tico\", což znamená kostarický, Kostaričan. \n\nRyba je menšího vzrůstu. Robustní tělo je středně velké, mírně oválné. Barva je medová, měděná, s černým lemováním hřbetních ploutví, samice mají na světle, z určitých úhlů, blankytně modrou řitní ploutev. Samci dorůstají do 1,5 až 2,0 (2,5) cm délky, samice 3,0 až 3,5 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba žije ve sladkých vodách střední Ameriky, resp. v horním toku řeky San Juan na Kostarice a na Lago de Nicaragua, v Nikaragui u hranic s Kostarikou. Místo původního nálezu bylo slepé rameno, 200 m2. Ryby se zdržovaly v hlubších vodách do 30 cm, při vyplašení se schovávaly do hustých trsů trávy. Ryba se ráda držela blízko břehu, na mělčinách nebo několik centimetrů pod hladinou, v blízkosti travnatých břehů v malých hejnech o 20–30 jedincích. \n\n\n\n\n"}
{"id": "1558310", "url": "https://cs.wikipedia.org/wiki?curid=1558310", "title": "Evangelický hřbitov v Divnicích", "text": "Evangelický hřbitov v Divnicích\n\nEvangelický hřbitov v Divnicích se nachází v obci Slavičín v místní části Divnice na návrší s vysílačem u silnice nad sousední obcí Bohuslavice nad Vláří, a to na pozemku parc. č. 2341. \n\nPůvodně luterský, posléze českobratrský hřbitov má rozlohu 207 m. Jeho nynějším vlastníkem je obec Slavičín; předtím náležel Farnímu sboru ČCE ve Vizovicích. \n\nHřbitov byl založen roku 1858. Vystavěn byl nákladem evangelíků z okolních obcí. \n\n\n"}
{"id": "1558312", "url": "https://cs.wikipedia.org/wiki?curid=1558312", "title": "Ceny Anděl 2019", "text": "Ceny Anděl 2019\n\nHudební ceny Anděl 2019 budou vyhlášeny 31. března 2020 v pražské hale O₂ universum. Ceremoniál by měla v přímém přenosu vysílat Česká televize, večerem by měla provázet Ewa Farna.\n\nNovinkou je kategorie Slovenské album roku.\n\n\n\n\n\n\n\n\n\n\n\n\n\n\n"}
{"id": "1558313", "url": "https://cs.wikipedia.org/wiki?curid=1558313", "title": "Deník vděčnosti", "text": "Deník vděčnosti\n\nDeník vděčnosti je deník popisující události, za které je člověk vděčný. Deníky vděčnosti zpravidla používají lidé, kteří chtějí zaměřit svou pozornost na pozitivní věci ve svém životě.\n\nVděčnost je pocit, který si získal v oblasti pozitivní psychologie velkou pozornost. Některé studie zjistily, že ti, pro které je běžné být vděčný, jsou šťastnější než ti, pro které to tak není. Studie dále naznačují, že pocity vděčnosti mohou mít dokonce přínos pro duševní i fyzické zdraví. Pozitivní psychologie se snaží vyvinout metody, pomocí nichž lze cíleně posilovat vděčnost. Deník vděčnosti je jednou z takových metod.\n\nJedna z prvních výzkumných studií Emmonse & McCullougha věnovaná deníkům vděčnosti zjistila, že zaznamenávání příznivých událostí v deníku vedlo ke zlepšení psychického a fyzického fungování. Účastníci, kteří každý týden zaznamenávali do deníku pět věcí, za něž jsou vděční, byli v následujícím týdnu optimističtější, trávili více času cvičením a byli méně fyzicky nemocní. Účastníci, kteří deníky vděčnosti doplňovali denně, zaznamenali celkově zvýšený pocit vděčnosti, pozitivní prožitek, nadšení, odhodlání a čilost. Pravděpodobněji také pomohli druhým a pokročili směrem ke svým osobním cílům ve srovnání s těmi, kteří si deníky vděčnosti nevedli. U vzorku dospělých s neuromuskulárním onemocněním vedlo psaní deníků vděčnosti po dobu 3 týdnů ke zvýšení optimismu v jejich životě, k delšímu a více osvěžujícímu spánku, k výraznějším pozitivním emocím a pocitům lepšího propojení s ostatními lidmi. Celkově zaznamenali účastníci, kteří vedli deníky vděčnosti, ať už denně nebo jednou týdně, psychické i fyzické výhody ve srovnání s účastníky, kteří si deníky nevedli.\n\nPozitivní účinky vděčnosti mohou být pozorovány již v dětství. Studie provedená Frohem, Sefickem a Emmonsem v roce 2008 zkoumala účinky vděčnosti na subjektivní pohodu 221 mladých adolescentů v šestém a sedmém ročníku. Děti byly požádány, aby si každý den vyčlenily čas a napsaly seznam toho, za co byly vděčné. Výsledky zjistily zvýšený pocit vděčnosti, optimismu, životní spokojenosti a snížení negativních prožitků. Kromě toho posilování vděčnosti korelovalo také s dlouhodobou spokojeností se školní prací.\n\nDalší výhodou může být to, že deníky vděčnosti jsou relativně snadným a příjemným způsobem, jak podpořit pocit štěstí: Parks et al. zjistili, že mezi prezentovanými osmi různými nástroji na podporu pocitu štětí byly deníky vděčnosti třetí nejoblíbenější (předstihlo je „Sledování naplňování cílů“ a „Vychutnávání přítomného okamžiku“). Podobně Seligman et al. zjistili, že po týdenním řízeném cvičení \"tři dobré věci, za které jsem vděčný\" účastníci s větší pravděpodobností než u ostatních cvičení pokračovali v tomto cvičení sami.\n\nS ohledem na rostoucí množství literatury popisující přínosy deníků vděčnosti mnoho vědců také zkoumalo, jak tyto výhody maximalizovat. Jedna studie zkoumající účinnost několika nástrojů na podporu pocitu štěstí zadala účastníkům zapisovat do deníků vděčnosti jednou nebo třikrát týdně. Výsledky ukázaly, že záznamy do deníku jednou týdně vedly k významnému nárůstu štěstí, ale záznamy třikrát týdně nikoliv. Jiná studie porovnávala uvědomování vděčnosti s jinou činností: účastníci měli udělat pět laskavostí, a to buď za jeden den, nebo rozložených v celém týdnu. Výsledky této studie byly pozoruhodně podobné výsledkům studie deníků vděčnosti: ti, kdo udělali pět laskavostí za jeden den, vykázali výrazný nárůst pohody, zatímco ti, kteří své laskavosti konali v různých dnech během týdne, nikoli. Autoři studií odvodili, že rozložení těchto nástrojů podporujících štěstí - vděčnost nebo laskavost - do delšího časového intervalu může snížit jejich účinnost. Tyto výsledky ukazují, že nejvýhodnější je zaznamenávat si do deníku vděčnosti jednou týdně.\n\nSeligman et al. zkoumali účinky tohoto nástroje v delším časovém období. Účastníci dostali pokyn, aby na konci každého dne napsali „tři dobré věci“, ke kterým ten den došlo. Při realizaci této aktivity každý den v týdnu začali účastníci po jednom měsíci uvádět silnější pocit štěstí a méně stavů deprese, což je účinek, který vydržel i při tříměsíčním a šestiměsíčním sledování. Příznivé účinky cvičení „tři dobré věci“ trvaly déle než účinky jiných podobných nástrojů (psaní o sobě podle vašich nejlepších představ, identifikace klíčových silných stránek, zaslání vděčného dopisu) a výsledky naznačují, že deníky vděčnosti mohou mít dlouhodobější dopad než jiné nástroje na podporu pocitu štěstí. Dlouhodobé přínosy denních vs. týdenní záznamů do deníku vděčnosti však zůstávají nejasné.\n\nVýzkum zjistil, že mimořádně prospěšné jsou deníkové záznamy ve formě: „Proč jsem za to vděčný? Proč se tato dobrá věc stala?“. Způsobují totiž, že jednotlivec přemýšlí o své vděčnosti a její příčině a zkoumá ji. Některé studie nechaly účastníky použít pro zápis do deníku šablonu: „Jsem vděčný za ___________, protože ________________.“ Ukázalo se, že výsledkem je větší štěstí a subjektivní pohoda.\n\nVědci se neshodují v tom, zda je výhodnější vést v deníku vděčnosti týdenní nebo denní záznamy. Některé studie naznačují, že denní deníky vděčnosti produkují lepší výsledky v úrovni vděčnosti než týdenní deníky. Jiní vědci se však domnívají, že týdenní deníky jsou nejlepší, protože u denních záznamů se lidé mohou přizpůsobit účinkům deníku příliš rychle a ztratit tak jeho nejsilnější účinky. Jedna studie zjistila, že lidé, kteří udržovali týdenní deníky, zaznamenali větší benefity než ti, kteří vedli denní deníky, zatímco jiná studie zjistila, že týdenní deníky vděčnosti vedly k vyšším úrovním štěstí než deníky vedené třikrát týdně. I když se určité účinky týdenních a denních deníků vděčnosti mohou mírně lišit, obě verze se ukázaly jako prospěšné pro psychickou pohodu.\n\nVětšina studií zkoumajících deníky vděčnosti zjistila, že nejlepší výsledky přináší zahrnutí 3 až 10 položek. Zatímco většina výzkumů instruuje účastníky, aby psali do deníku pouze 3 věci, některé studie zjistily, že i psaní 10 položek v jednom příspěvku přináší autorovi deníku pozitivní výsledky. Vědci však naznačují, že psaní příliš mnoha položek na jeden záznam (nad 10) ve skutečnosti nepřinese typické psychologické benefity deníku vděčnosti. S větším počtem položek může být psaní do deníku pro člověka příliš zdlouhavé. Psycholog Robert A. Emmons věří, že lidé se rychle přizpůsobují pozitivním změnám a že příliš časté a příliš rozsáhlé deníky vděčnosti nebudou mít stejné příznivé účinky jako kratší a méně časté záznamy. Zaznamenávání více než 10 položek může dokonce příznivý význam deníku vděčnosti úplně odstranit.\n"}
{"id": "1558333", "url": "https://cs.wikipedia.org/wiki?curid=1558333", "title": "Stockholmský syndrom (film)", "text": "Stockholmský syndrom (film)\n\nStockholmský syndrom je český dramatický dvoudílný film, který premiérově vysílala Česká televize. Režisérem filmu byl Dan Svátek, scénář napsal Miroslav Sovják. Hlavní roli policisty Viktora Mojžíše obsadil herec David Švehlík. Dělí se na díly \"Stockholmský syndrom (1/2)\" a Stockholmský syndrom (2/2).\n\nSeriál byl kritikou přijat kladně. Na webu iDNES.cz film obdržel 70% hodnocení. Od uživatelů Česko-Slovenské filmové databáze film získal také 70% hodnocení. \n"}
{"id": "1558335", "url": "https://cs.wikipedia.org/wiki?curid=1558335", "title": "Tomáš Břínek", "text": "Tomáš Břínek\n\nTomáš Břínek alias TMBK (* 1982) je český grafik, fotograf a hudebník. Proslavil se satirickými kolážemi, které publikuje na Facebooku a Instagramu. Spolupracuje s časopisem \"Reflex\", ilustroval knihu \"Továrna na debilno\" a získal cenu Křišťálová lupa 2019.\n\nStudoval fotografii na Soukromé střední odborné škole umění a managementu. Je ženatý a má syna, jeho tchyní je Halina Pawlowská.\n"}
{"id": "1558341", "url": "https://cs.wikipedia.org/wiki?curid=1558341", "title": "Jan Březina (historik)", "text": "Jan Březina (historik)\n\nPhDr. Jan Březina (23. října 1877 Bludov - 21. září 1962 Praha) byl moravský regionální historik, matematik a fyzik.\n\nNarodil se 23. října 1877 jako třetí dítě Františka a Anny Březinových v Bludově na čp. 162 (ulice, v níž dům stál a stojí, nese dnes jeho jméno). Bludovskou obecnou školu navštěvoval do páté třídy, poté odešel do Šumperka na německé gymnázium. Po jeho absolvování vystudoval pražskou Univerzitu Karlovu. Zde byl roku 1909 promován na doktora filozofie. Do roku 1918 učil na středních školách v Olomouci, Přerově a Prostějově. Poté odešel do Prahy, kde učil na střední škole matematiku a fyziku a kde žil až do své smrti. Roku 1938 odešel do důchodu. Při bombardování Prahy spojeneckými vojsky v únoru 1945 byl zraněn střepinou granátu, v důsledku čehož měl až do smrti levou ruku chromou.\n\nOženil se s o jedenáct let mladší Štěpánkou Fojtovou z Chromče. Měli jednoho syna – Zdeňka – lékaře a primáře, který vystudoval na pařížské Sorbonně. Jako primář novorozeneckého oddělení pokračoval v rodinné tradici – jeho dvě sestřenice, teta, babička, prababička, praprababička a snad i další byly porodními bábami.\n\nPo vzniku samostatného Československa byl požádán bludovským obecním zastupitelstvem, aby sepsal dějiny obce. Tato práce se mu podařila, a tak roku 1927 byla vydána hodnotná publikace \"Paměti obce Bludova\" s nádhernými ilustracemi Adolfa Kašpara - Březinova přítele a spolužáka z dětství. Za tuto knihu jej obecní zastupitelstvo jmenovalo v roce 1927 čestným občanem Bludova. \n\nPo úspěšném vydání Pamětí obce Bludova byl vyzván, aby napsal vlastivědu celého tehdejšího šumperského politického okresu – v roce 1932 vydal v rámci významné ediční řady Vlastivědy moravské své stěžejní vlastivědné dílo \"Šumperský, staroměstský a vízmberský okres\", které je od té doby základem vlastivědy celého regionu. Další jeho příručka Vlastivědy moravské \"Zábřežský, mohelnický a šilperský okres\" však vydána nebyla. V upravené podobě vyšla až rok po jeho smrti jako \"Zábřežsko v období feudalismu do roku 1848\". Z jeho odborného vlastivědného díla vycházejí až dodnes historické studie týkající se severní Moravy.\n\nZemřel 21. září 1962 v Praze, kde v kolumbáriu více jak čtyřicet let spočívala urna s jeho popelem. V březnu 2004 spočinuly ostatky jeho a jeho manželky v hrobě jeho bratra Antonína na hřbitově v Bludově.\nSeznam Březinových publikací:\n\n"}
{"id": "1558349", "url": "https://cs.wikipedia.org/wiki?curid=1558349", "title": "Homologní modelování", "text": "Homologní modelování\n\nHomologní modelování, také komparativní či knowledge-based modelování, je metoda konstrukce struktury neznámého proteinu na základě jeho aminokyselinové sekvence a na základě znalosti struktury homologního proteinu (tzv. templátu). Této metody se využívá, pokud je podobnost mezi sekvencí templátu a cílovou sekvencí dostatečně vysoká (identita alespoň 30 %), jelikož struktura proteinů bývá u homologů ze zásady konzervovanější než jejich sekvence. Struktury proteinů se sekvenční podobností menší než 20 % se však mohou významně lišit.\n\nSekvenční alignment a templát jsou pak využity pro tvorbu cílového strukturního modelu. Jelikož struktura proteinů je ze zásady více konzervovaná než sekvence, značná podobnost sekvencí značí vysokou strukturní podobnost.\n\nKvalita homologního modelu pak záleží na kvalitě templátu i alignmentu. Můžeme narazit na strukturní mezery, způsobené špatným rozlišením metody využité pro experimentální zkoumání struktury templátu, anebo mezery v alignmentu, které naznačují že dané segmenty se vyskytují v cílovém proteinu, ne však v templátu. Chyby se také často vyskytují ve strukturách tvořených bez templátu, takzvaným modelováním loopů. Všechny tyto možné nepřesnosti struktury způsobují, že homologní modelování není příliš vhodné pro odvětví výzkumu, které vyžadují vysokou přesnost modelů, jako například drug design.\n\nHomologní modely však mohou být i poměrně přesné, avšak pouze pokud jsou cílový protein a templát blízce příbuzné, proto také vzniklo konsorcium strukturní genomiky, které se zabývá vytvářením reprezentativních experimentálních struktur, pro všechny možné třídy proteinových foldů. Stejně jako další metody i homologní modelování se využívá během rozsáhlých experimentů známých jako Critical Assessment of Techniques for Protein Structure Prediction neboli CASP.\n\nProces vytváření strukturního modelu pomocí homologního modelování můžeme rozdělit na několik kroků. Nejdříve se vybere protein pro modelování (cílový), poté se hledají homology (templáty), proběhne alignment cílové a templátové sekvence, následuje samotné modelování struktury, a nakonec stereochemická kontrola modelu.\n\nZásadním krokem homologního modelování je vyhledávání nejlepších strukturních templátů. Nejjednodušší používané metody jsou FASTA nebo BLAST, založené na párovém alignmentu sekvencí a prohledávání databází. Složitější, ale značně citlivější metody jsou pak založené na mnohočetném sekvenčním alignmentu, mezi tyto metody, pomocí kterých je možné identifikovat i vzdálenější homology, se řadí například PSI-BLAST.\n\nPokud jsou nalezeny homology, zvolíme nejvhodnější templát (s nejvyšší identitou k cílové sekvenci proteinu) a ačkoli lze využít k modelování struktury již alignment sekvencí vytvořený vyhledávacími metodami, je vhodné alignment upřesnit pomocí dalších programů, jako je například Clustal W, využívajících opět mnohonásobné porovnávání sekvencí.\n\nZa pomoci informací získaných z alignmentu s templátem je generován strukturní model cílového proteinu, který můžeme reprezentovat jako soustavu kartézských souřadnic pro každý atom daného proteinu. Nejběžnější metodou využívanou pro modelování struktur, pokud neznáme templát s dostatečnou podobností, je tzv. Homologní modelování s constraints.\n\nTato metoda je inspirována výpočty struktur například promocí NMR spektroskopie. Alignment cílové sekvence a templátu je využit při konstrukci geometrických kritérií, pomocí kterých se pak vytvoří funkce hustoty pravděpodobnosti pro jednotlivá omezení (constraints). Tato omezení aplikována na proteinové souřadnice pak slouží jako základ pro globální optimalizaci, která původně sloužila také například k ověření uspořádání těžkých atomů v proteinu. Pro modelování pomocí metody prostorového omezení se nejčastěji užívá software MODELLER a byla vytvořena databáze ModBase, modelů generovaných tímto programem.\n\nDalším softwarem pro homologní modelování je například Swiss-MODEL. Ten se využívá, pokud známe dostatečně přesný templát pro zvolený cílový protein. Proběhne přeložení aminokyselin v templátu aminokyselinami z cílové sekvence a pro ověření kvality modelu je následně využita skórovací funkce.\n\nČásti cílové sekvence, které se neshodují s templátovou sekvencí, jsou modelovány pomocí procesu modelování loopů. V těchto regionech, vyskytujících se více s klesající identitou sekvencí, dochází nejčastěji k zásadním chybám při modelování proteinové struktury. Většina programů pro loop modeling není příliš přesná, zvláště pokud se jedná o regiony delší než 10 párů bazí, proto se často pro delší řetězce loopů vychází ze struktury homologu.\n\nPosouzení homologního modelu, pokud nemáme k dispozici referenci pro daný cílový protein může probíhat dvěma způsoby, pomocí statistického potenciálu nebo fyzikálního výpočtu energie. Ani jedna z těchto metod však nemá příliš velkou strukturní přesností, především u proteinů zastoupených řídce v databázi PDB (například membránové proteiny).\n\nMetody statistického potenciálu jsou empirické, založené na pozorování frekvencí reziduálních kontaktů mezi proteiny známých struktur z PDB. Vytvoří se energetické skóre pro všechny párové interakce mezi aminokyselinami, tato skóre pak vytvoří celkové ohodnocení pro celý model. Mezi tyto metody se řadí Prosa nebo například DOPE. Statistický potenciál je výpočetně výhodnější než počítání energie.\n\nPomocí fyzikálního výpočtu energie můžeme zachytit interakce mezi atomy, které jsou zodpovědné za stabilitu proteinu v roztoku (především van der Waalsovy interakce nebo elektrostatické interakce). Výpočty jsou provedeny pomocí silového pole molekulární mechaniky, které se vytváří specificky pro posouzení struktur (tzv. efektivní silové pole (EFF)), založené na parametrech z CHARMM.\n\nPokud známe experimentální strukturu homologního modelu, posouzení je jednoduché. Využívá se nejběžnější metody pro porovnávání dvou proteinových struktur root-mean-square deviation (RMSD).\n\nHomologní modelování a touto metodou vytvořené modely lze využít při řešení problémů jako je predikce protein-protein interakcí, protein-protein docking nebo například při funkční anotaci nově identifikovaných genů. Často nižší přesnost homologních modelů není v těchto případech problém, jelikož nepřesnosti modelů se vyskytují převážně v loopech, ale funkční místa, jako například aktivní místa, bývají velmi konzervované. Dále se homologní modely využívají i pro identifikaci rozdílů příbuzných proteinů jejichž struktury zatím nebyly úplně prozkoumány. Například napomohly k identifikaci vazebných míst kationtů Na/K na ATPase.\n"}
{"id": "1558351", "url": "https://cs.wikipedia.org/wiki?curid=1558351", "title": "Václav Janík", "text": "Václav Janík\n\nVáclav Janík (* 12. prosince 1973) je český automobilový jezdec v závodech automobilů do vrchu či na okruzích. Je mnohonásobný držitelem titulu mistra České republiky. V roce 2009 získal titul mistra Evropy. V roce 2018 získal druhé místo na závodě Ecce Homo ve Šternberku se závodním speciálem Norma M20FC Turbo.\n\nJaník začal závodit v roce 1996 s vozem Škoda Favorit 136L. Jeho první závod byl na Ecce Homo ve Šternberku, kde nakonec nedojel, protože se na voze propálil píst. Další závod v této sezoně nejel. Škodu Favorita používal až do roku 1999.\n\nZměny nastaly až v roce 2000, kdy Janík vyměnil Favorita za konkurenčně schopnější auto – Škodu Felicii. S tímto vozem jel už více závodů, a vybojoval s ním i lepší výsledky.\n\nV roce 2001 Janík přesedlal, z pouze upravené Felicie, na tovární závodní vůz Škoda Felicia Kit Car. S tímto vozem si připsal slušné výsledky. Získal první místo v závodech automobilů do vrchu v Brně. Poprvé získal svůj titul vicemistra České republiky.\n\nRok 2002 přinesl stejný vůz, jako v předcházející sezoně. Janík získal poprvé titul mistra České republiky.\n\nZásadní změnou byl rok 2003, kdy Janík začal používat BMW M3. Přestoupil do mnohem silnější skupiny závodních vozů. Tento rok přinesl velké seznamování s novým vozem.\n\nRok 2004 přinesl posun, protože Janík začal startovat v závodech Mistrovství Evropy. Podařilo se mu vyhrát skupinu v jeho cestovních vozech, a získal titul vicemistra České republiky v závodech automobilů do vrchu. \n\nJaník svoje BMW používal do roku 2007, kdy začal fungovat tým NUTREND Racing. Získal první místa v závodech v Trieru a Serva De Estrella. \n\nZměny nastaly v roce 2008, kdy začal používat nový vůz Mitsubishi Lancer EVO VIII. S tímto vozem získal třetí místo v Evropském poháru a třetí místo v pohárů týmů.\n\nJeden z největších úspěchů přišel v roce 2009, kdy Janík poprvé získal svůj titul Mistra Evropy v závodech automobilů do vrchu a získal druhé místo v Mezinárodním mistrovství České republiky. \n\nDalší změny nastaly i tento rok. Janík přesedlal z Mitsubishi do Formule 3000 – Lola. S tou si vybojoval šesté místo v Mistrovství Evropy a čtvrté místo v Mezinárodním mistrovství České republiky. Mezi tím postavili vlastní závodní vůz BMW M3 E92 GTR, který patřil týmovému jezdci Karlovi Hubáčkovi. \n\nJaník tento rok obhájil titul FIA Challenge. Dokázal vyhrát v Jahodné, Glasbachu nebo v Dobšiné na Dobšinském kopci, a také bral druhé místo v Mezinárodním mistrovství České republiky. \n\nJaník se svou Formulí 3000 – Lola vydržel do roku 2014, kdy přesedlal na největší maximum svého vozu, a to Normu M20FC Turbo. S tímto vozem dokázal čtyřikrát vyhrát ve FIA Cupu. \n\nObrovské změny nastaly v roce 2016, když tým Janík Motorsport, kromě závodů automobilů do vrchu přesedlal také na okruhy. Pět krát se Janíkovi podařilo vyhrát ve FIA Cupu. \n\nDo týmu přibyla nová Norma specifikace 2017, šest krát se Janíkovi podařilo vyhrát ve FIA Cupu, vítězství ve FIA CEZ Circuit, a nakonec i vítězství ve FIA CEZ Endurance.\n\nJaníkův tým v roce 2018 jako první závodní tým v ČR začal používat novou Normu LMP3. Janíkovi se podařilo sedm krát vyhrát FIA HILLCLIMB CUP, vyhrál FIA CEZ Circuit i FIA CEZ Endurance. \n\n"}
{"id": "1558366", "url": "https://cs.wikipedia.org/wiki?curid=1558366", "title": "Etiopská kuchyně", "text": "Etiopská kuchyně\n\nEtiopská kuchyně (amharsky: የኢትዮጵያ ምግብ) se od ostatních kuchyní Afriky i blízkého východu poměrně liší, a to především kvůli izolaci Etiopie. Základním pokrmem je placka podobná palačince, zvaná indžera, ke které se podávají různé omáčky, zvané wat. Dále se používají různé luštěniny, zelenina, maso (hovězí nebo skopové). Díky krátké italské okupaci se v menší míře používají také těstoviny. V etiopské kuchyni existuje mnoho bezmasých jídel, protože příslušníci Etiopské ortodoxní církve drží během roku mnoho postních dní.\n\nEtiopská kuchyně využívá mnoho koření, jako hřebíček, zázvor, chilli nebo kardamon. Mezi tradiční etiopské kořenící směsi patří: pálivá směs \"berbere\" (obsahuje chilli papričky, česnek, zázvor, bazalku, černuchu, pískavici řecké seno aj.) a \"mitmita\" (obsahuje: mleté africké chilli papričky piri-piri, semena kardamomu, hřebíček a sůl).\n\nPříklady etiopských pokrmů:\n\n\nPopulární je káva, podle mnoha teorií je právě Etiopie zemí, odkud káva pochází. Populární jsou doma dělené alkoholické nápoje, z nichž nejsilnější je \"areke.\" Dalšími příklady takových nápojů jsou \"talla\", obilné pivo nebo \"tej\", medové víno. V Etiopii se ovšem nacházejí i pivovary připravující klasické pivo.\n\nV malé míře je rozšířeno též vinařství, nejvíce v oblasti Velké příkopové propadliny. Většina exportu etiopského víno směřuje do Číny.\n"}
{"id": "1558367", "url": "https://cs.wikipedia.org/wiki?curid=1558367", "title": "George Walton (politik)", "text": "George Walton (politik)\n\nGeorge Walton (1749, Virginie – 2. února 1804, Georgie) byl jeden z nejúspěšnějších právníků v Georgii. Byl tajemníkem Georgia Provincial Congressu (zemský kongres Georgie) a stal se předsedou Council of Safety (Rady bezpečnosti). V roce 1776 působil jako delegát druhého kontinentálního kongresu ve Filadelfii a tuto funkci zastával do roku 1778. Dne 2. července 1776 hlasoval pro Deklaraci nezávislosti za stát Georgia spolu s Buttonem Gwinnettem a Lymanem Hallem. Byl guvernérem státu Georgia v letech 1779–1780 a 1789–1790, v letech 1783–1789 pracoval jako vrchní soudce.\n\nGeorge Walton se narodil v Cumberland County ve Virginii. Přesný rok Waltonova narození není znám; on sám tvrdil, že se narodil v roce 1749. Biografie signatářů Deklarace nezávislosti uvádí datum 1741. Jeho rodiče zemřeli, když byl kojencem, adoptoval ho jeho strýc, u kterého se začal učit tesařem. Po vyučení začal studovat. V roce 1769 se přestěhoval do Savannah v Georgii, kde pokračoval ve studiu práva u Mr. Younga. Právníkem se stal v roce 1774. V předvečer americké revoluce byl jedním z nejúspěšnějších právníků v Gruzii. Waltonův bratr John podepsal v roce 1778 články o konfederaci Gruzie Articles of Confederation spolu s Edwardem Telfairem a Edwardem Langworthym.\n\nV říjnu 1779 byl Walton poprvé zvolen guvernérem Georgie, ale úřad zastával pouze dva měsíce. V listopadu 1795 byl jmenován do Senátu Spojených států amerických, aby nahradil Jamese Jacksona, který rezignoval. Walton pracoval na této pozici pouze od 16. listopadu 1795 do 20. února 1796, dokud nebyl oficiálně zvolen nástupce za Jacksona Josiaha Tattnalla.\n\nByl politickým spojencem skotského generála Lachlana McIntoshe a nepřítelem Buttona Gwinnetta. Jejich politické potyčky vyústily v jeho vyloučení z funkce a obvinění z různých trestných činů. Později byl odsouzen za podporu duelu, který skončil smrtí Buttona Gwinnetta. Walton vyšetřoval skandál s prodejem pozemků v Yazoo (dnes část území Alabamy), obrovský podvod kterého se dopustil v polovině roku 1790 guvernér Georgie George Mathews spolu s Georgijským valným shromážděním). Kvůli skandálu James Jackson rezignoval na funkci v Senátu USA a vrátil se domů. Walton byl zvolen aby zaplnil volné místo, mezi Jacksonem a Waltonem vypukl spor o prodeji půdy spekulantům. Jackson vyhrál a Walton, který podporoval prodej, kancelář opustil.\n\nV roce 1788 Alexander McGillivray, známý také jako Hoboi-Hili-Miko (15. prosince 1750 – 17. února 1793), byl vzdělaný vůdce indánů Muscogee (Creek). On a indiánské kmeny Creek Indian se setkali s vůdci Georgie u Rock Landing. Setkání nevyústilo v mírovou smlouvu. To vedlo guvernéra Waltona k obavám, že „naše vyhlídky na mír ustupují před válkou.“ Walton napsal plukovníkovi Jaredu Irwinovi a vyjádřil své znepokojení i překvapení nad nedávným indiánským pleněním poblíž řeky Oconee River. Smlouva u Rock Landing nebyla podepsána, smlouvou „Treaty of New York (1790)“ postoupili zástupci Creek Indiánů značnou část svých loveckých areálů, včetně půdy táhnoucí se k řece Oconee, Spojeným státům. Během 80. let 20. století se Walton věnoval téměř výhradně státní politice Georgie. Pracoval nejen jako vrchní soudce, ale také jako komisař pro vyjednávání smlouvy s indiány Cherokee (1783), členem rady komisařů v Augustě (1784 a 1785) a komisařem pro urovnání sporu o hranice mezi Jižní Karolínou a Georgií (1786). V roce 1787 byl zvolen za delegáta na Filadelfském ústavním konventu, ale účast odmítl, protože jeho stávající závazky mu zabíraly veškerý čas. V roce 1789 byl prezidentským voličem a spolupracoval na vytvoření a přijetí nové ústavy. Walton byl zvolen do druhého období jako guvernér v roce 1789, ve funkci byl jeden rok. Během toho období, Georgia přijala novou ústavu, Walton přestěhoval úřady do Augusty a určil ji jako hlavní město. Když skončil v roce 1790 ve funkci guvernéra, pracoval až do své smrti jako vrchní soudce. Byl zakladatelem a správcem Akademie Richmond County v Augustě a vysoké školy Franklin College (nyní University of Georgia) v Athens v Georgii. \n\n\nBěhem americké revoluční války sloužil v praporu generála Roberta Howea jako plukovník First Georgia Militia. Během bitvy o Savannah v roce 1778 vedené britským generálem Archibaldem Campbellem byl Walton v boji zraněn a zajat. Britové jeho zranění nechali ošetřit a poslali ho do do vězení v Sunbury, kde byli drženi i další zajatci. Walton byl nakonec vyměněn v říjnu 1779.\n\n\n"}
{"id": "1558370", "url": "https://cs.wikipedia.org/wiki?curid=1558370", "title": "Kosihovce", "text": "Kosihovce\n\nKosihovce jsou obec v okrese Veľký Krtíš v Banskobystrickém kraji na Slovensku. Leží v jižní části Krupinské planiny přibližně 12 km jihozápadně od okresního města. Žije zde  obyvatel.\n\nPrvní písemná zmínka o obci pochází z roku 1135. V obci se nachází renesanční římskokatolický kostel Růžencové Panny Marie asi z roku 1535 a evangelický kostel z roku 1874.\n\n"}
{"id": "1558371", "url": "https://cs.wikipedia.org/wiki?curid=1558371", "title": "Ștei", "text": "Ștei\n\nȘtei je rumunské město v župě Bihor. Žije zde obyvatel.\nMěsto bylo založeno v roce 1952 nedaleko stejnojmenné vesnice jako průmyslové centrum mletí uranu těženého v nedalekém městě Nucet.\n\n"}
{"id": "1558373", "url": "https://cs.wikipedia.org/wiki?curid=1558373", "title": "Jeanne d'Arc (1899)", "text": "Jeanne d'Arc (1899)\n\nJeanne d'Arc byl pancéřový křižník francouzského námořnictva. Ve službě byl v letech 1902–1934. V letech 1912–1914 sloužil k výcviku. Za první světové války se vrátil do první linie. Mimo jiné se účastnil bitvy o Gallipoli. V letech 1919–1929 sloužil opět k výcviku. Roku 1934 byl vyřazen. Byl to první velký francouzský pancéřový křížník. Vzhledem ke své velikosti byl příliš slabě vyzbrojen.\n\nPlavidlo postavila loděnice Arsenal de Toulon v Toulonu. Stavba byla zahájena roku 1896, roku 1899 byl křižník spuštěn na vodu a roku 1902 byl přijat do služby.\n\nHlavní výzbroj tvořily dva hlavní 194mm kanóny v jednodělových a čtrnáct 138,6mm kanónů sekundární ráže. Doplňovalo je šestnáct 47mm kanónů, šest 37mm kanónů a dva 450mm torpédomety. Pohonný systém tvořilo 48 kotlů a tři trojčinné parní stroje o výkonu 33 000 hp, pohánějící tři lodní šrouby. Nejvyšší rychlost dosahovala 21,8 uzlu. Dosah byl 13 500 námořních mil při rychlosti 10 uzlů.\n\n\n"}
{"id": "1558376", "url": "https://cs.wikipedia.org/wiki?curid=1558376", "title": "Třída Gueydon", "text": "Třída Gueydon\n\nTřída Gueydon byla třída pancéřových křižníků francouzského námořnictva. Celkem byly postaveny tři jednotky této třídy. Ve službě byly v letech 1902–1935. Účastnily se první světové války. Jeden byl ve válce potopen a ostatní byly vyřazeny.\n\nCelkem byly postaveny tři jednotky této třídy. Do služby byly přijaty v letech 1902–1905.\n\nJednotky třídy \"Gueydon\":\n\nHlavní výzbroj tvořily dva 194mm kanóny v jednodělových věžích, které doplňovalo osm 165mm kanónů sekundární ráže v kasematech. Dále nesly čtyři 100mm kanóny, šestnáct 47mm kanónů, čtyři 37mm kanóny a dva 450mm torpédomety. Pohonný systém křižníku \"Gueydon\" tvořilo 28 kotlů a tři trojčinné parní stroje o výkonu 19 600 hp, pohánějící tři lodní šrouby. Nejvyšší rychlost dosahovala 21 uzlů. Dosah byl 5000 námořních mil při rychlosti 18 uzlů.\n\n\n"}
{"id": "1558377", "url": "https://cs.wikipedia.org/wiki?curid=1558377", "title": "Anežka Hlohovská (1361)", "text": "Anežka Hlohovská (1361)\n\nAnežka Hlohovská (mezi 1293 a 1296/1297 − 25. prosince 1361) byla hlohovská princezna, dolnobavorská vévodkyně, titulární uherská královna a hraběnka z Halsu pocházející z rodu Piastovců.\n\nAnežka Hlohovská se narodila jako dcera hlohovského knížete Jindřicha III. a jeho manželky Matyldy Brunšvické. Tradičně bývá označována za Jindřichovo třetí dítě, ale mohla být také jeho prvním. Zcela nepochybně však byla nejstarší z Jindřichových dcer. Jisté je také to, že se narodila nejdříve roku 1293 a nejpozději v roce 1298. Na základě data jejího prvního manželství (1309) lze odvodit, že se pravděpodobně narodila nejpozději roku 1297.\n\nDne 18. května 1309 se ve Straubingu vdala za dolnobavorského vévodu Otu III. z rodu Wittelsbachů. Anežka byla Otovou druhou manželkou, první byla Kateřina Habsburská, která se za Otu vdala v roce 1279, již o tři roky později však zemřela. Anežka Otovi porodila jediného syna, Jindřicha XV., a také dceru Anežku, která se vdala za ortenburšského hraběte Jindřicha IV. Anežka Hlohovská se po svém choti titulovala jako uherská královna, ačkoli Ota v Uhersku už od roku 1307 fakticky nevládl. Ota brzy po narození Jindřicha XV. dne 9. září 1312 v Landshutu zemřel.\n\nPodruhé se Anežka vdala v roce 1331 za hraběte Alrama z Halsu. Není známo, zda z tohoto svazku vzešli potomci. Anežka zemřela 25. prosince 1361 a byla pohřbena v klášteře Seligenthalu. Spočinula zde vedle svého prvního manžela Oty Dolnobavorského.\n"}
{"id": "1558383", "url": "https://cs.wikipedia.org/wiki?curid=1558383", "title": "Liutbert", "text": "Liutbert\n\nLiutbert, někdy zvaný Ludbert, († 17. února 889) byl mezi lety 863 až do své smrti v roce 889 mohučským arcibiskupem a od roku 874 také opatem kláštera v Ellwangenu.\n\nV roce 870 se Liutbert stal kaplanem východofranského krále Ludvíka II. Němce. Poté co Ludvík II. v roce 876 zemřel, se Liutbert stal kaplanem Ludvíka III. Mladého, jímž byl až do jeho smrti v roce 882. V roce 872 velel oddílům, které zaútočily na Čechy. Liutbertovo vojsko proniklo až k Vltavě, kde byla svedena bitva, v níž zvítězili Frankové. Čechové se museli uchýlit do svých hradišť, která byla zřejmě pro francké vojsko nedobytná. Frankové se proto spokojili s pleněním země a poté z Čech odtáhli. V roce 883 let se mu podařilo porazit malé vojsko Vikingů, načež se mu zdařilo získat jejich kořist. Nechal přestavět také Kolín nad Rýnem, který vyrabovali Vikingové. V roce 887 se stal kancléřem a kaplanem východofranského krále Karla III. Tlustého. O dva roky později 17. února Liutbert zemřel.\n\nLiutbert stál také za napsáním velké části Fuldských letopisů. Ty byly napsány snad Meginhardem z Mohuče, který je napsal z Liutbertova popudu. Fuldské anály pojednávají také o již zmíněné bitvě u Vltavy. Protože za napsáním části Fuldských análů stál Liutbert, historici si můžou být jistí, že tato bitva, kde je poprvé zmíněn český kníže Bořivoj I., skutečně proběhla.\n\n"}
{"id": "1558391", "url": "https://cs.wikipedia.org/wiki?curid=1558391", "title": "Rudolf Pecinovský", "text": "Rudolf Pecinovský\n\nRudolf Pecinovský (* 17. července 1954, Praha) je český autor publikací o programování a vysokoškolský učitel.\n\nRudolf Pecinovský začal studovat teoretickou kybernetiku na Fakultě jaderné a fyzikálně inženýrské na ČVUT v Praze, ale po 3 semestrech fakulta daný obor pro nedostatek studentů zrušila (z původních 7 uchazečů zůstal sám). Přešel proto na fakultu elektrotechnickou, kterou absolvoval v roce 1979. Poté pracovat v Ústavu teorie informace a automatizace ČSAV, kde v roce 1983 získal titul kandidáta věd v oboru kybernetika.\n\nOd počátku 80. let učí a publikuje. V letech 1979 až 1980 učil programování ve vojenském učilišti v Novém Meste nad Váhom. Po ukončení vojenské služby začal ve volném čase učit děti ve Stanici mladých techniků v Praze. Zde spolu se skupinou dalších odborníků (např. s Eduardem Smutným a Jiřím Kofránkem) založil počítačovou sekci 602. ZO Svazarmu, v níž každou první sobotu v měsíci pořádali semináře o návrhu počítačů a programování. Na tyto semináře se sjížděli lidé z celé republiky, protože to byl tehdy jediný veřejně dostupný zdroj informací z oblasti počítačů a jejich programování.\n\nVýuka programování ve stanici techniků a ve Svazarmu vyvolala potřebu metodiky pro lektory dětských zájmových kroužků, kteří se sjížděli na jeho kurzy. Pro výuku programování dětí proto vyvinul metodiku Karel inspirovanou stejnojmennou metodikou vyvinutou na Stanfordově univerzitě pro jejich studenty. Pecinovský upravil tuto metodiku tak, aby se podle ní mohly učit programování i děti. Tato metodika se rychle rozšířila a v osmdesátých letech se stala v Československu hlavní metodikou výuky programování.\n\nZákladní myšlenkou této metodiky byla výuka po malých krocích tak, aby v žádné etapě výuky studenti nepotřebovali znalosti čehokoliv, co ještě nebylo probráno. Pattisovo město s ulicemi a křižovatkami bylo nahrazeno dvorkem připomínajícím šachovnici, takže vyučující mohl dětem názorně předvádět průběh programu. \n\nV zájmu minimalizace probíraných informací se v první etapě probíraly pouze algoritmické konstrukce a neprobírala se práce s daty. Použitý jazyk robota Karla proto práci s daty nepodporoval. Po zvládnutí první etapy studenti začali používat vyšší jazyk (většinou Pascal), do nějž nejprve převedli své programy z jazyka Karla, aby pak rozšířili své znalosti o práci s daty.\n\nÚspěch metodiky vyvolal potřebu publikace metodických materiálů. Pecinovského prvotinou byl seriál \"Mluvíme počítačsky\" v časopisu VTM, po němž následoval obdobný seriál v sobotní příloze deníku Mladá fronta a poté televizní seriál v pořadu Vlaštovka.\n\nCílem metodiky bylo naučit studenty program nejprve navrhnout, a teprve poté jej zakódovat. Pro návrh programů se na počátku 80. let používaly většinou vývojové diagramy, které však strukturované programování příliš nepodporovaly. Alternativou sice byly |Nassi–Shneidermanovy diagramy, ale ty obsahovaly šikmé čáry, s nimiž si tehdejší převážně alfanumerické obrazovky příliš nerozuměly.\n\nPecinovský proto spolu s Jiřím Kofránkem a Petrem Novákem navrhli grafický zápis strukturovaných programů – |kopenogramy. Na |kopenogramech a metodice Karel pak byla postavena i 8dílná učebnice programování, kterou napsal s spolu s Jiřím Kofránkem (5. díl) a Ivanem Ryantem (8. díl). Tato učebnice se pak stala základem kurzu pořádaného 602. ZO Svazarmu, na nějž se přihlásilo přes 2000 účastníků.\n\nV průběhu 80. let se u nás začaly šířit počítače, ale většinou to byly 8bitové počítače s malým výkonem a malou pamětí. Rostla proto potřeba nějakého nástroje, který by umožnil efektivně vyvíjet programy i na těchto malých strojích. Pecinovský proto vyvinul nástroj pro vývoj programů v jazyce [[Forth_(programovací_jazyk)|Forth] optimalizovaný pro použití na tehdy nejrozšířenějším průmyslovém počítači [[Eduard_Smutný#SAPI-1]] a na dalších u nás rozšířených mikropočítačích.\n\nPro zájemce o tento jazyk pak v časopisu časopisu [[Amatérské rádio]] publikoval Seriál Forth|seriál FORTH. Vzhledem k velkému zájmu pak text doplnil a v 602. ZO [[Svazarm|Svazarmu]] jej pak vydal jako knihu pod názvem \"Forth 602\".\n\nV druhé polovině 80. let se u nás začaly rozšiřovat [[Osobní_počítač|osobní počítače]] kompatibilní s [[IBM_PC_kompatibilní|IBM PC]]. Protože rozložení klávesnice navržené [[IBM]] většině programátorů nevyhovovalo, byl Pecinovský v roce 1988 pověřen navrhnout vhodnější rozložení. Klávesnici s jím navrženým rozložením začala v roce 1989 vyrábět [[Tesla_(podnik)#Tesla Jihlava|Tesla Jihlava]], nicméně po revoluci se tato výroba zastavila a mezi uživateli se rozšířilo rozložení navržené bratry Kamenickými.\n\nVýhody navrženého rozložení však ocenila firma [[Apple]] a použila je u lokalizovaných verzí svých počítačů. Uživatelé počítačů [[Apple]] se posléze stali členy týmu lokalizujícího [[Windows_NT_4.0|Windows NT 4.0]], po klávesnici počítačů [[Apple]] se jim stýskalo, a tak ji zabudovali i do [[Windows]], kde je dostupná jako \"klávesnice QWERTY\". Její základní charakteristikou je, že znaky z původního českého psacího stroje jsou na svých místech s výjimkou znaků Y a Z (ty jsou prohozeny, čímž se snižuje počet problémů s kombinacemi Ctrl+Y a Ctrl+Z) a znaky, které na psacím stroji chybí, jsou na stejných klávesách, jako na US klávesnici, jenom se aktivují s jiným přeřaďovačem.\n\nPo revoluci se Pecinovský dal na dráhu autora odborných publikací. Nejprve v časopise [[Computer_World]] publikoval seriál \"Cesta k profesionalitě\", který později vyšel v nakladatelství [[Grada]] knižně. Poté nějakou dobu publikoval příručky systém [[Windows]] a programů pro [[Microsoft_Office|MS Office]], aby se od roku 2000 soustředil především na učebnice a příručky programování a objektově orientované architektury. V roce 2019 mu vyšla 60. kniha, přičemž některé z nich byly přeloženy do více jazyků. \n\nV současné době učí na [[Fakulta_jaderná_a_fyzikálně_inženýrská_ČVUT|FJFI]], [[Vysoká_škola_ekonomická_v_Praze|VŠE]] a [[Vysoká_škola_podnikání_a_práva|VŠPP]]. Při výuce se dále snaží optimalizovat metodiku výuky, aby zefektivnila vstup studentů do světa moderního programování.\n\nV roce 2004 vyvinul metodiku s anglickým názvem \"Design Patterns First\", kterou pak dále vylepšoval, až v roce 2012 vznikla metodika nazvaná \"Architecture First\", která doporučuje začít výklad základy návrhu architektury.\n\n\n[[Kategorie:Absolventi Fakulty elektrotechnické ČVUT]]\n[[Kategorie:Narození 17. července]]\n[[Kategorie:Narození 1954]]\n[[Kategorie:Narození v Praze]]\n[[Kategorie:Žijící lidé]]\n[[Kategorie:Muži]]"}
{"id": "1558393", "url": "https://cs.wikipedia.org/wiki?curid=1558393", "title": "Nenad Čanak", "text": "Nenad Čanak\n\nNenad Čanak (* 2. listopadu 1959 Pančevo) je srbský politik, člen Národního shromáždění Srbska a prezident Ligy sociálních demokratů Vojvodiny od jejího založení v roce 1990. \n\nČanakův otec byl univerzitním profesorem (biolog), dále byl starostou Nového Sadu a členem předsednictví SAP Vojvodina. Jeho matka Bosiljka byla profesorkou na univerzitě v Novém Sadu. \n\nVystudoval gymnázium „Jovan Jovanović Zmaj“ a střední hudební školu v Novém Sadu a ekonomickou fakultu v Subotici. \n\nZačínal jako profesionální flétnista, přivydělával si hraním v kavárnách. Později v 80. letech začal pracovat v Naftagas Transport v oblasti zahraničního obchodu. V roce 1989 absolvoval krátký kurz mikropočítačových sítí a globálního marketingu v Kranji. \n\nČanak roku 1990 založil Ligu sociálních demokratů Vojvodiny. Během války v Chorvatsku byl Čanak mobilizován do JNA a účastnil se bitvy o Vukovar. \n\nV parlamentních volbách v roce 1997 byl zvolen do Národního shromáždění Srbska jako kandidát Koalice Vojvodiny. 13. května 2000 měl těžkou dopravní nehodu, kdy spadl ze své motorky a utrpěl zranění kyčle a zlomeninu stehenní kosti. \n\nBěhem roku 1999 byl zastáncem a propagátorem programu Republika Vojvodina. \n\nMezi lety 2000 a 2004 byl předsedou Shromáždění Autonomní oblasti Vojvodina. Předtím byl členem Rady republik Shromáždění Svazové republiky Jugoslávie a Státního společenství Srbska a Černé Hory. Čanak byl nespokojený se skutečností, že Řídící výbor Srbského rozhlasu a televize nominoval kandidáta, kterého nenavrhly vojvodinské strany, vloupal se tedy do regionální pobočky RTS v Novém Sadu a rozbil štít se symboly organizace. \n\nV roce 2005 založil hnutí „5. Října<nowiki>\"</nowiki> s Vesnou Pešić, Vladanem Batićem a Dejanem Bulatovićem, a úzce spolupracoval s Čedomirem Jovanovićem, s nímž sdílel názor, že Kosovo a Metochie jsou prakticky nezávislé oblasti Srbska a brzy dosáhnou nezávislosti. S těmito politiky vedl kampaň proti přijetí nové ústavy Srbska v říjnu 2006. \n\nDo parlamentních voleb v roce 2007 šla Liga sociálních demokratů Vojvodiny v koalici s Liberálně demokratickou stranou a získala 4 křesla a Čanak byl zvolen poslancem. \n\nČanak a Jovanović se účastnili antifašistického pochodu 7. října 2007 v Novém Sadu, což byla reakce na zakázané shromáždění neonacistické organizace Národní stroj. \n\nVe svých prohlášeních často hovoří o nezbytné denacifikaci Srbska a také o tom, že Srbsko je klerikalizováno a fašizováno. \n\nČanakovi je vyčítána spolupráce s Nenadem Opačićem při organizaci několikaměsíčních protirežimních demonstrací v Novém Sadu v roce 1999 . Opašić byl považován za hlavního organizátora prodeje drog v Novém Sadu, spojeného se Zemunským klanem. Čanak obvinění popřel a prohlásil, že Opacic znal pouze jako organizátor bezpečnosti opozičních shromáždění v roce 1999. \n\n4. prosince 2002 se zúčastnil kontroverzního koncertu „\"Srijem Hrvatskoj\"“ v sále Vatroslav Lisinski v Záhřebu. Mato Jurić, předseda „ \"Asociace Chorvatů vyhnaných ze Sremu, Bačky a Banátu\" “, požádal přítomné, aby pozdravili Nenada Čanaka, protože: \"„V těch těžkých časech pronásledování Chorvatů byli chorvatští obyvatelé ve Vojvodině chráněni. “\" Název této akce vyvolal reakci u určitých skupin lidí a Srbská radikální strana využila tuto událost v prezidentské volební kampani v roce 2008. \n\nZúčastnil se reality show Big Brother 2009, která byla vysílána na televizi Pink. \n\nJeho bývalá manželka Marija Vasić ho obvinila z únosu jejího syna prostřednictvím vazeb na státní orgány. \n"}
{"id": "1558399", "url": "https://cs.wikipedia.org/wiki?curid=1558399", "title": "Barnard límcový", "text": "Barnard límcový\n\nBarnard límcový (\"Barnardius zonarius\") je jediným papouškem z monotypického rodu \"Barnardius\". Papoušek žije v Austrálii, ale je často též chován v zajetí. Dělí se na čtyři poddruhy.\n"}
{"id": "1558403", "url": "https://cs.wikipedia.org/wiki?curid=1558403", "title": "Univerzita v Novém Sadu", "text": "Univerzita v Novém Sadu\n\nNovosadská univerzita je vzdělávací, vědecká a umělecká instituce založená Srbskou republikou. Univerzita se nachází v Novém Sadě, druhém největším městě Srbska. Byla založena 28. června 1960. Dnes čítá více než 50 000 studentů a 5 000 zaměstnanců na 14 fakultách a třech ústavech, které se nacházejí ve čtyřech historických univerzitních městech: Novi Sad, Subotica, Zrenjanin a Sombor. Je to jedna z tzv. úplných nebo komplexních vysokých škol, které se vyznačují tím, že pokrývají téměř všechny oblasti vědy a vysokoškolského vzdělávání. \n\nZáklady vysokoškolského vzdělávání na území dnešní autonomní provincie Vojvodina i celého Srbska byly položeny kolem roku 1740 se zřízením Visarion Collegium (\"Collegium Vissariono-Pawlovicsianum Petrovaradinense\") v Novém Sadě. Mezi nejvýznamnější předchůdce dnešní univerzity v Novém Sadu patří \"Norma\" – škola pro vzdělávání srbských učitelů, založená v roce 1778 v Somboru a \"Preparandija\" založena v roce 1812 v Szentendre, sídlící od roku 1816 v Somboru. Významnější roli v rozvoji vzdělávání od 19. století hrála Matica Srpska – nejstarší kulturní a vědecká instituce, založená v roce 1826 v Pešti, která byla v roce 1864 přesunuta do Nového Sadu. Právnická fakulta v Subotici, založená v roce 1920, přispěla zejména k rozvoji právní vědy a právního vzdělávání na území dnešní Vojvodiny. \n\nNárodní shromáždění Republiky Srbsko schválilo \"zákon o zřízení univerzity v Novém Sadu\" v roce 1960. Dříve zřízené fakulty jsou propojeny do jednotné akademické obce. \n\nUniverzita se nachází v centrálním kampusu o velikosti 259 807 m², na břehu Dunaje, v blízkosti pevnosti Petrovaradin postavené v 18. století a starého města. Kromě administrativní budovy univerzity jsou v areálu univerzity fakulty, studentské centrum se dvěma studentskými kolejemi a Ústav ochrany zdraví studentů. Ze 14 fakult, které tvoří Univerzitu v Novém Sadu, sídlí 9 fakult v Novém Sadu, z toho 7 sídlí v univerzitním parku: filozofická, zemědělská, technologická, právnická, Fakulta technických věd, přírodovědecká a Fakulta tělesné výchovy, zatímco Lékařská fakulta se nachází v Klinickém centru a Akademie umění na Petrovaradinské pevnosti. V Subotici sídlí tři fakulty, jedna ve Zrenjaninu a jedna v Somboru. Na univerzitě v Novém Sadu od roku 2016 sídlí ředitelství \"Svazu státních univerzit Srbska\", které zahrnuje všechny univerzity založené státem, jakož i ústředí \"Doktorské školy matematiky\", která na vnitrostátní úrovni spojuje přední matematiky ze všech univerzit v Srbsku. \n\nVýznamnou roli hraje také \"Centrum strategických a pokročilých studií\", založené v roce 2016. \n\nV rámci univerzity v Novém Sadu existují také tři ústavy. \n\n\nV rámci univerzity je realizováno téměř 400 akreditovaných studijních programů na úrovni základního, magisterského, odborného a doktorského studia, které řídí fakulty a univerzitní centra pro interdisciplinární a multidisciplinární studia. Moderní studijní programy jsou koncipovány podle současného vývoje v oblasti vědy. Zmíněné tři vědecké ústavy hrají důležitou roli v neustálém zlepšování těchto programů. \n\nUniverzita v Novém Sadě má rozvinutou vědeckou infrastrukturu a silný inovační potenciál. Na univerzitě bylo zřízeno asi 250 laboratoří. V rámci univerzity existuje několik akreditovaných center. \n\nÚstřední knihovna a fakultní knihovny disponují rozsáhlými fondy pokrývající všechny relevantní vědecké obory a zajišťující přístup k velkým elektronickým databázím. Na základě zvláštní dohody o spolupráci, vědců, profesorů a studentů, byla v roce 1826 zřízena Knihovna Matice Srbské, nejstarší vědecká a kulturní instituce nabízející více než 3 000 000 publikací. \n\nPro podporu inovací má zvláštní význam technologický park Univerzity v Novém Sadě. S podporou Fakulty technických věd a dalších částí univerzity bylo vytvořeno 140 společností, zejména v sektoru, které zaměstnávají mladé inženýry z univerzity v Novém Sadu. Některé z nich pracují na projektech pro velké světové společnosti a přispěly k tomu, aby byl Nový Sad mezinárodně známý jako \"Software Valley\". Mnoho projektových týmů, stejně jako jednotlivci z univerzity, získali mezinárodní a národní vyznamenání za technologické inovace. \n\nInstitut BioSens byl založen v rámci Fakulty technických věd. Evropská unie prohlásila institut za jeden z 30 výzkumných institucí s nejvyšším potenciálem v Evropě v oblasti biotechnologií a jeho projekt je v rámci \"programu Horizont 2020\" v roce 2016 zařazen mezi nejlepší v Evropě.. \n\nStudenti Univerzity v Novém Sadě dosáhli vynikajících výsledků v mnoha oborech. Týmy vybírané z Právnické fakulty jsou už léta jedněmi z nejlepších v Evropě. V roce 2009 zaujaly první místo v soutěži soudní simulace pořádané Univerzitou v Leidenu a v Haagu, Mezinárodním soudním dvorem. \n\nStudenti \"Fakulty technických věd\", kteří navazují na tradici slavné J\"ugoslávské školy robotiky\", patří už roky mezi nejlepší v Evropě. V roce 2016 dosáhli velkého úspěchu. na soutěži EUROBOT v Paříži, kde obsadili třetí místo. \n\nStudenti \"Akademie umění\" a \"Fakulty sportovních a tělovýchovných\" získali řadu ocenění na národních i mezinárodních soutěžích. \n\nAkademická kulturní a umělecká společnost Novosadské univerzity Sonja Marinković je známá svými úspěšnými vystoupeními na festivalech doma i v zahraničí. Akordeonový orchestr v roce 2013 obsadil první místo na světové soutěži v Innsbrucku (Rakousko) a je považován za jeden z nejlepších v Evropě. \n\nUniverzita v Novém Sadě spolupracuje s institucemi, které patří do jednotného vědeckého a vzdělávacího prostoru Evropy, jakož i dalších částí světa. Spolupráce je založena na četných dvoustranných a vícestranných dohodách. \n"}
{"id": "1558406", "url": "https://cs.wikipedia.org/wiki?curid=1558406", "title": "Felix von Kraus", "text": "Felix von Kraus\n\nFelix Kraus, od roku 1864 rytíř von Kraus (20. března 1805 Jindřichov, Rakouské Slezsko – 28. února 1875 ve Vídni) byl rakouský vojenský lékař. \n\nKraus nejprve studoval filozofii na Vídeňské univerzitě. V roce 1824 vstoupil do Císařské armády do polní lékařské služby jako stážista. V následujícím roce se stal pomocným lékařem u pěchotního pluku 45. Poté navštěvoval pokročilý vyučovací kurz na Lékařské a chirurgické josefské akademii ve Vídni, zde získal doktorát mediciny a chirurgie. Následoval magisterský titul v oboru oftalmologie a porodnictví. \n\nPoté pracoval od roku 1832 jako plukovní lékař v různých pěších plucích. Během této doby si získal pozornost ve vědeckých kruzích. V roce 1836 mu byla udělena vědecká cena za zodpovězení akademické cenové otázky „O střevních vředech v nervových horečkách“. V roce 1841 následovala cena za „Zvláštnosti a nemoci armády“. \n\nOd roku 1837 Kraus pracoval jako plukovní lékař v Praze a také studoval na Karlově univerzitě v Praze. V roce 1846 byl krátce převelen do Galicie a v roce 1848 byl poprvé konzultován v důležitých záležitostech armády. V roce 1850 byl jmenován štábním lékařem. V roce 1851 byl pověřen lékařským ředitelstvím na Státním generálním velení v Praze a ve stejném roce byl jmenován generálním ředitelem na Státním generálním velení v Maďarsku. V roce 1854 byl jmenován vedoucím lékařského ředitelství provozní III. armády. \n\nV roce 1859 byl Kraus povýšen na vojenského důstojníka. Jeho stálý profesní vzestup jej v roce 1861 přivedl k pověření organizační komise vojenského polního lékařství a jejímu uspořádání při ministerstvu války. V roce 1864 byl jmenován lékařem generálního štábu císařské armády. Byl konzultantem ministerstva války pro lékařské záležitosti. Do penze odešel v roce 1867. Důvodem k odchodu do penze bylo, že v roce 1866 nebylo Rakousko členem Červeného kříže a cítil se tím být vinen. \n\nByl povýšen do rytířského stavu jako rytíř s přídomkem von Kraus. Mezi jeho syny patřil historik Viktor von Kraus a doktor generálního štábu \"Carl von Kraus\", jeho vnuky byli zpěvák Felix von Kraus a germanista Carl von Kraus.\n\nKraus byl považován za hlubokého odborníka rakouského vojenského zdravotnického systému. Během svého funkčního období přepracoval polní lékařskou službu v Maďarsku. Kromě toho se zasloužil o zavedení lodních sanitek a stanových nemocnic. Z jeho iniciativy byla zavedena izolace nakažlivě nemocných. Během jeho působení na vídeňském ministerstvu války byl standardizován výcvik vojenských lékařů a byl reorganizován vojenský lékařský výbor. \n\nPřes jeho neúnavný boj proti neduostatkům ve vojenském zdravotnickém systému byl široce uznáván. Arcivévoda Albrecht při jeho pohřbu řekl: „Byl vyznamenán jako lékař, jakož i osoba a státní úředník. Sdílím Vaši bolest.„ \n\n\n"}
{"id": "1558414", "url": "https://cs.wikipedia.org/wiki?curid=1558414", "title": "Znak Svatého Bartoloměje", "text": "Znak Svatého Bartoloměje\n\nZnak Svatého Bartoloměje navrhla v roce 1977 heraldička Mireille Louisová a jeho podoba symbolizuje ve zkratce evropské mocnosti, které se postupně ostrova zmocňovaly. Znak byl přijat 9. prosince 1977 usnesením municipalitní rady. Znak je použit i na vlajce Svatého Bartoloměje v podobě vlajkového znamení na bílém listu o poměru 2:3.\n\nZnak je tvořen modrým štítem s červeným břevnem. Na horním, modrém poli jsou tři zlaté bourbonské lilie, ty připomínají francouzskou nadvládu od roku 1638. Stříbrný osmihrotý kříž na červeném břevnu je připomínkou Maltézského řádu, který ostrov obsadil v letech 1651–1656. Tři korunky v dolním, modrém poli jsou připomínkou Švédska, které ostrov v roce 1785 zakoupilo.\n\nNa štít je položena zlatá hradební koruna se třemi věžemi se stínkami (zuby), třemi černými, otevřenými branami a kresbou zdiva, připomínající statut municipality. Symbol hradební koruny byl všem francouzským městům udělen za prvního císařství.\n\nŠtítonoši jsou dva stříbrní pelikáni se zlatou zbrojí. Symbolizují faunu ostrova.\n\nPod štítem je zlatá stuha s červeným podložením a černým nápisem OUANALAO (původní karibský název ostrova ve francouzské transkripci). Současný název (Isla de San Bartolomeo) dal ostrovu Kryštof Kolumbus na počest data objevu (24. srpna) nebo (dle jiných zdrojů) podle jména svého bratra.\n\n"}
{"id": "1558415", "url": "https://cs.wikipedia.org/wiki?curid=1558415", "title": "1917 (film, 2019)", "text": "1917 (film, 2019)\n\n1917 je válečný film z roku 2019 režírovaný Samem Mendesem. Hlavní role hrají George MacKay, Dean-Charles Chapman, Mark Strong, Andrew Scott, Richard Madden, Claire Duburcq, Colin Firth a Benedict Cumberbatch. Snímek sleduje příběh dvou mladých britských vojáků během První světové války, kteří mají za úkol doručit zprávu, která vyzvala k zastavení útoku odsouzenému k neúspěchu, brzy po německém ústupu do Hindenburgovy linie během operace Alberich v roce 1917. Natáčení probíhalo od dubna do června 2019 v Anglii a Skotsku. \n\nSnímek měl celosvětovou premiéru ve Velké Británii dne 4. prosince 2019 a poté byl propuštěn do kin. Ve Spojených státech měl premiéru dne 25. prosince a ve Spojeném království dne 10. ledna 2020. V České republice byla premiéra stanovena na 27. února 2020. \n\nFilm získal nominace na Oscara, včetně kategorií nejlepší film, nejlepší režie a nejlepší původní scénář . Film získal cenu Zlatý glóbus v kategoriích nejlepší film – drama a nejlepší režie a získal devět nominací na Filmovou cenu Britské akademie.\n\n\nFilm vydělal 81,6 milionů dolarů v Severní Americe a 61,6 milionů dolarů v ostatních oblastech, celkově tak vydělal 143,5 milionů dolarů po celém světě. \n"}
{"id": "1558416", "url": "https://cs.wikipedia.org/wiki?curid=1558416", "title": "Pomáháme lidem na útěku", "text": "Pomáháme lidem na útěku\n\nPomáháme lidem na útěku, z. s. (PLNU, anglicky Czech Refugee Aid) je česká dobrovolnická humanitární organizace. Vznikla na základě neformální dobrovolnické skupiny, která v září roku 2015 začala koordinovat výjezdy českých dobrovolníků a dobrovolnic na pomoc uprchlíkům a migrantům na evropských hranicích. Spolek koordinoval českou dobrovolnickou humanitární pomoc na území Maďarska, Srbska, Řecka a Bosny a Hercegoviny. V roce 2016 dostali členové spolku za svou činnost Cenu lidských práv Alice Garrigue Masarykové.\n\n"}
{"id": "1558418", "url": "https://cs.wikipedia.org/wiki?curid=1558418", "title": "Ivan Michajlovič Sečenov", "text": "Ivan Michajlovič Sečenov\n\nIvan Michajlovič Sečenov (rusky Иван Михайлович Сеченов\";\" 13. srpna 1829 – 15. listopadu 1905), byl ruský fyziolog a neurolog, od roku 1869 člen-korespondent a od roku 1904 řádný člen Petrohradské akademie. Je označován jako „otec ruské fyziologie“. Věnoval se laboratornímu výzkumu elektrofyziologie, neurofyziologie a centrálního nervového systému. \n\nByl absolventem lékařské fakulty Moskevské univerzity. V roce 1860 obhájil disertační práci na Petrohradské lékařské univerzitě, kde pak v v následujícím desetiletí učil. V roce 1870 získal titul doktora zoologie honoris causa Oděské univerzity, kde pak učil do roku 1876, kdy se stal profesorem fyziologie Petrohradské univerzity. V roce 1888 se přestěhoval do Moskvy a začal pracovat na své alma mater, nejprve jako soukromý docent a poté od roku 1891 do roku 1901 jako profesor a přednosta katedry fyziologie. \n\nJeho jméno nese asteroid 5234 Sechenov. \n"}
{"id": "1558422", "url": "https://cs.wikipedia.org/wiki?curid=1558422", "title": "Krčohrad", "text": "Krčohrad\n\nKrčohrad (též \"Štěchovice)\" je zaniklá tvrz na stejnojmenném vrchu východně od Štěchovic v okrese Strakonice. Existovala pravděpodobně na přelomu čtrnáctého a patnáctého století a dochovalo se po ní tvrziště chráněné od roku 1990 jako kulturní památka.\n\nO tvrzi na návrší Krčohrad se nedochovaly žádné písemné zmínky. Na počátku patnáctého století patřila vesnice Štěchovice zemanu Janovi ze Štěchovic, který v ní roku 1408 zemřel. Jeho sídlem patrně byla tvrz postavená mimo intravilán vsi. Po Janově smrti se ze statku stala odúmrť, a král Václav IV. Štěchovice připojil k panství hradu Kašperk. V průběhu patnáctého století ve vsi sídlil svobodník, ale vrchností byl stále panovník nebo zástavní držitel Kašperka. Roku 1584 vesnici koupil Petr Boubínský z Újezda, který si nechal postavit renesanční štěchovický zámek. Závětí z roku 1598 štěchovický statek odkázal synům svého bratra Dětřicha. Zmínka o tvrzi v závěti se vztahuje k vesnickému zámku.\n\nTvrziště se nachází východně od vesnice na návrší Krčohrad, jehož severní úpatí obtéká Novosedelský potok. Má tvar kruhové vyvýšeniny s průměrem deset metrů a výškou jeden metr. Nedochovaly se na ní žádné reliéfní pozůstatky staveb. Za stopy opevnění jsou považovány uměle vytvořená terasa na jižní straně a dvanáct metrů dlouhá a 1,5 metru hluboká sníženina označovaná jako příkop. Jejich původ a vztah k tvrzišti může objasnit pouze archeologický výzkum.\n\n"}
{"id": "1558425", "url": "https://cs.wikipedia.org/wiki?curid=1558425", "title": "Kostel svaté Anny (Pustá Kamenice)", "text": "Kostel svaté Anny (Pustá Kamenice)\n\nBarokní kostel Svaté Anny v Pusté Kamenici ze 17. století, lidově též nazýván „červená kaple“ se nachází na malém návrší (634 m n. m.) na východním konci obce. Je ojedinělou ukázkou pronikání vysoké architektury do venkovského prostředí. Půdorys kostela má tvar řeckého kříže a je zmenšenou kopií chrámu svatého Petra v Římě. Nad kněžištěm je vyklenuta 12 metrů vysoká kopule, střecha je sedlová, pokrytá břidlicí, zvonice je oplechovaná. Vnitřní vybavení je novogotické a pochází z 19. století. V interiéru se nachází obraz madony z konce 17. století, další část interiéru pochází z roku 1884–1888. Celý vnitřní prostor je proveden polychromovou úpravou. Kostel je v seznamu kulturních památek od roku 1964. Součástí areálu jsou hřbitovy, katolický a evangelický a dříve i fara, která je nyní v soukromých rukou. V 19. století byla ve svahu za farou velká okrasná zahrada – park. Kostel patří do farnosti Pustá Kamenice, která je spravována excurrendo z farnosti v Krouně. V kostele se pravidelně konají bohoslužby.\n\nPůvodní dřevěný kostelík, vystavěný zdejšími horníky a uhlíři, se zde poprvé připomíná v roce 1350, zanikl po roce 1677. Současný římskokatolický kostel byl vystavěn v letech 1680–1690 za přispění Františka Antonína Berky z Dubé, pána Rychmburku (znak je na portále kostela) je zděný ze smíšeného zdiva v raně barokním slohu. Od té doby proběhlo mnoho úprav a přestaveb.\n\nBarokní úpravy byly provedeny roku 1763, kdy vznikl typický průčelní barokní štít, v uvedeném roce byl kostel opraven zásluhou hraběte Filipa Kinského. Další významná přestavba kostela je z roku 1883. V letech 1995 až 1997 proběhla na kostele svaté Anny rozsáhlá generální oprava, byla opravena střecha včetně klempířských prvků a nátěrů plechových částí a byla provedena úplně nová vnější fasádní omítka. Další opravy proběhly v létech 2003 až 2004\n\nKostel byl od 18. století hojně využíván i ze sousedních obcí, zejména Rychnova, František, Čachnova a Rudy, což dokládají záznamy o svatbách a pohřbech v dobových matrikách.\n\nPustá Kamenice leží při silnici 34. V obci jsou autobusové zastávky Pustá Kamenice, Pec, odb. a Pustá Kamenice, točna, se spoji do Hlinska, Čachnova a Poličky. Železniční zastávky Pustá Kamenice a Pustá Kamenice zastávka jsou vzdálené asi 600 m od kostela a leží na trati Žďárec u Skutče - Polička (označená číslem 261). Silnicí pod kostelem vede cyklotrasa č. 4105 Oldříš – Pec.\n\n\n \n"}
{"id": "1558429", "url": "https://cs.wikipedia.org/wiki?curid=1558429", "title": "Fara Dvorce", "text": "Fara Dvorce\n\nEmpírová fara se nachází na ulici Smetanova čp. 63 u farního kostela svatého Jiljí v obci Dvorce v okrese Bruntál. Byla zapsána do Ústředního seznamu kulturních památek ČR.\n\nV roce 1834 postihl obec Dvorce velký požár, při kterém shořela i fara z roku 1410. Na místě původní fary byla vystavěna nová budova. Budova byla opravována v 90. létech 20. století. V roce 1999 ve faře bylo otevřeno muzeum s \"Pamětní síni\". Je zaměřeno na historii obce a okolí, významné rodáky a regionální předměty. V roce 2018 byla provedena obnova oken a fasády.\n\nFara je volně stojící empírová jednopatrová zděná stavba na půdorysu čtverce zakončena stanovou střechou krytou břidlicí. Průčelí směřováno do ulice je členěno mělkými arkádami s profilovanými římsami a v přízemí s archivoltami. Do nich vložená okna jsou pravoúhlá v pěti osách. V přízemí v ose budovy je proražen pravoúhlý kamenný portál s půlkruhovým světlíkem. Horizontálně je fasáda členěná kordonovou římsou. V patře jsou pravoúhlá okna s profilovanou hlavní římsou.\n\nV přízemí za vstupním portálem prochází osově budovou úzká chodba, která má segmentovou klenbu dělenou pasem. Dřevěné schodiště do patra je na konci chodby. Sklepy jsou zaklenuty plackou na pasech, v kuchyni je pruská placka. Symetricky rozložené pokoje jsou plochostropé, stejně je zaklenuto patro. \n"}
{"id": "1558430", "url": "https://cs.wikipedia.org/wiki?curid=1558430", "title": "Lugiové", "text": "Lugiové\n\nLugiové (také \"Lugi, Lygii, Ligii, Lugioni, Lygiani, Ligiani, Lugiani\" nebo \"Lougoi\") byl velký kmenový svaz ve střední Evropě, severně od pohoří Sudety v povodí horních toků řek Odra a Visla na území většiny dnešního jižního a středního Polska (regiony Slezsko, Velkopolsko, Mazovsko a Malopolsko) zmíňovaný římskými autory žijícími zhruba v letech 100 př. n. l. až 300 n. l. Většina archeologů ztotožňuje Lugie s převorskou kulturou. Zatímco byli možná v raných římských dobách ovlivněni Kelty, jsou Lugiové od konce 1. století považování za germánský kmen. Hráli důležitou roli v střední části jantarové stezky ze Sambie u Baltského moře do římských provincií Panonie, Noricum a Raetia. Kmen stejného jména, obvykle anglicky hláskovaný jako \"Lugi\", obýval jižní část Sutherlandu ve Skotsku. Lugiové jsou mnoha moderními historiky ztotožňováni s Vandaly, s nimiž měli během římských dob určitě silně vazby.\n"}
{"id": "1558432", "url": "https://cs.wikipedia.org/wiki?curid=1558432", "title": "Paul Van Tieghem", "text": "Paul Van Tieghem\n\nPaul Van Tieghem (1871 – 1948) byl francouzský lingvista, literární historik a komparatista.\n\nByl synem botanika Philippa Édouarda Léona Van Tieghema, studoval na École normale supérieure a poté pracoval jako profesor na několika pařížských středních školách. Roku 1914 obhájil rozsáhlou disertační práci \"Ossian en France\" (knižně 1917), za kterou získal roku 1918 od Francouzské akademie Bordinovu cenu (\"Prix Bordin\"). Další cenu (\"Prix Saintour\" za literaturu a filosofii) obdržel od Francouzské akademie roku 1938 za dílo \"Répertoire des littératures modernes\".\n\nByl ženat s Marií-Louisou Seignettovou, se kterou měl dceru Simonu a syna Philippa-Adriena (1898-1969), který byl rovněž literárním vědcem.\n\nPůsobil jako tajemník Mezinárodní komise pro historii moderní literatury (Commission internationale d'histoire littéraire moderne) a vydal celou řadu monografických i syntetických prací věnovaných otázkám preromantismu a romantismu. Podstatně přispěl k tomu, že jako preromantikové začali být označováni autoři, kteří byli dříve považováni za klasicisty nebo osvícence, ale v jejich tvorbě se začal objevovat zvýšený zájem o přírodu a city. Razil rovněž pojem genologie jako označení pro literárněvědní disciplínu zabývající se teorií literárních druhů a žánrů a prosazoval jí jako svébytnou a významnou součást literární vědy.\n\n"}
{"id": "1558442", "url": "https://cs.wikipedia.org/wiki?curid=1558442", "title": "NGC 97", "text": "NGC 97\n\nNGC 97 je eliptická galaxie v souhvězdí Andromedy. Její zdánlivá jasnost je 12,4 a úhlová velikost 1,30′ × 1,3′. Je vzdálená 221 milionů světelných let, průměr má 85 000 světelných let. Galaxie je členem šestičelnné skupiny galaxií LGG 5, jejíž nejjasnějším členem je NGC 108. Galaxii objevil 16. září 1828 John Herschel.\n\n"}
{"id": "1558446", "url": "https://cs.wikipedia.org/wiki?curid=1558446", "title": "NGC 108", "text": "NGC 108\n\nNGC 108 je čočková galaxie v souhvězdí Andromedy. Její zdánlivá jasnost je 12,2 a úhlová velikost 2,3′ × 1,8′. Je vzdálená 219 milionů světelných let, průměr má 140 000 světelných let. Galaxie je členem šestičelnné skupiny galaxií LGG 5, jejíž je nejjasnějším členem. Objevil ji 11. září 1784 William Herschel.\n\n"}
{"id": "1558448", "url": "https://cs.wikipedia.org/wiki?curid=1558448", "title": "NGC 160", "text": "NGC 160\n\nNGC 160 je čočková galaxie v souhvězdí Andromedy. Její zdánlivá jasnost je 12,6 a úhlová velikost 2,3′ × 1,2′. Je vzdálená 241 milionů světelných let, průměr má 160 000 světelných let. Galaxii objevil 5. prosince 1785 William Herschel.\n\n"}
{"id": "1558451", "url": "https://cs.wikipedia.org/wiki?curid=1558451", "title": "NGC 169", "text": "NGC 169\n\nNGC 169 je spirální galaxie v souhvězdí Andromedy. Její zdánlivá jasnost je 12,4 a úhlová velikost 2,6′ × 0,6′. Je vzdálená 214 milionů světelných let, průměr má 160 000 světelných let. Patří mezi markarianovy galaxie, tedy jádro galaxie výrazně zaří v ultrafialovém oboru spektra. \n\nNGC 169 tvoří interagující pár s menší galaxií IC 1559. Pár je zařazen v Arpově katalogu jako Arp 282.\n\nGalaxii objevil 18. září 1857 R. J. Mitchell.\n\n"}
{"id": "1558452", "url": "https://cs.wikipedia.org/wiki?curid=1558452", "title": "IC 1559", "text": "IC 1559\n\nIC 1559 je čočková galaxie v souhvězdí Andromedy. Její zdánlivá jasnost je 14,0 a úhlová velikost 0,4′ × 0,3′. Je vzdálená 212 milionů světelných let, průměr má 25 000 světelných let. IC 1559 tvoří interagující pár s větší galaxií NGC 169. Pár je zařazen v Arpově katalogu jako Arp 282.\nGalaxii objevil 18. září 1857 R. J. Mitchell, asistent Williama Parsonse.\n\n"}
{"id": "1558453", "url": "https://cs.wikipedia.org/wiki?curid=1558453", "title": "Velké Hydčice (nádraží)", "text": "Velké Hydčice (nádraží)\n\nVelké Hydčice je železniční stanice v západní části obce Velké Hydčice v okrese Klatovy v Plzeňském kraji nedaleko řeky Otavy. Leží na jednokolejné neelektrizované trati 185. \n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Dne 1. října 1888 byl zahájen pravidelný provoz v úseku z Klatov do Horažďovice předměstí, kde se napojila na trať společnosti Dráhy císaře Františka Josefa (\"KFJB\") spojující Vídeň, České Budějovice a Plzeň. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá úrovňová jednostranná nástupiště, k příchodu k vlakům slouží přechod přes koleje. Stanice je propojena s kolejištěm přilehlé rozsáhle hydčické vápenky. \n\n"}
{"id": "1558455", "url": "https://cs.wikipedia.org/wiki?curid=1558455", "title": "Hrádek u Sušice (nádraží)", "text": "Hrádek u Sušice (nádraží)\n\nHrádek u Sušice je železniční stanice v západní části obce Hrádek v okrese Klatovy v Plzeňském kraji nedaleko řeky Ostružné. Leží na jednokolejné neelektrizované trati 185. \n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Dne 1. října 1888 byl zahájen pravidelný provoz v úseku z Klatov do Horažďovice předměstí, kde se napojila na trať společnosti Dráhy císaře Františka Josefa (\"KFJB\") spojující Vídeň, České Budějovice a Plzeň. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá úrovňová jednostranná nástupiště, k příchodu k vlakům na druhé nástupiště slouží přechod přes kolej. \n\n"}
{"id": "1558458", "url": "https://cs.wikipedia.org/wiki?curid=1558458", "title": "Vamberk (nádraží)", "text": "Vamberk (nádraží)\n\nVamberk je železniční stanice v západní části města Vamberk v okrese Rychnov nad Kněžnou v Královéhradeckém kraji nedaleko řeky Zdobnice. Leží na neelektrizované jednokolejné trati 023.\n\n15. října 1906 otevřela společnost \"Místní dráha oudleby-Vamberk-Rokytnice\" trať z Doudleb nad Orlicí, kudy od roku 1874 procházela trať společnosti Rakouská severozápadní dráha (\"ÖNWB\") z Hradce Králové do Lichkova na hranici s Pruskem. Nově postavené nádraží zde vzniklo dle typizovaného stavebního vzoru. \n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. \n\nNacházejí se zde dvě nekrytá jednostranná nástupiště, k příchodu k vlakům slouží přechody přes koleje. Dvě ze čtyř dopravních kolejí slouží jako odevzdávkové koleje vlečky ESAB.\n\n"}
{"id": "1558459", "url": "https://cs.wikipedia.org/wiki?curid=1558459", "title": "Neresnica (Zvolen)", "text": "Neresnica (Zvolen)\n\nNeresnica je městská část Zvolena, v jižní části města, na rozhraní Zvolenské kotliny a Javoria, v údolí říčky Neresnica.\n\nLeží na silnici I. třídy č. I/66 spolu s motorestem a benzínovým čerpadlem ve směru na Krupinu. Nachází se tu rekreační areál s koupalištěm a autokempingem. Osada je východiskem turistických chodníků do okolí.\n"}
{"id": "1558460", "url": "https://cs.wikipedia.org/wiki?curid=1558460", "title": "Rokytnice v Orlických horách (nádraží)", "text": "Rokytnice v Orlických horách (nádraží)\n\nRokytnice v Orlických horách je dopravna D3 v jižní části města Rokytnice v Orlických horách v okrese Rychnov nad Kněžnou v Královéhradeckém kraji nedaleko řeky Rokytenka. Leží na neelektrifikované jednokolejné trati 023.\n\nDne 15. října 1906 otevřela společnost \"Místní dráha Doudleby-Vamberk-Rokytnice\" trať z Doudleb nad Orlicí, kudy od roku 1874 procházela trať společnosti Rakouská severozápadní dráha (\"ÖNWB\") z Hradce Králové do Lichkova na hranici s Pruskem. Nově postavené nádraží zde vzniklo jako koncová stanice, dle typizovaného stavebního vzoru. \n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV areálu nádraží je zřízeno Železniční muzeum Rokytnice v Orlických horách.\n\nNachází se zde jedno nekryté vnější jednostranné nástupiště. \n\n"}
{"id": "1558461", "url": "https://cs.wikipedia.org/wiki?curid=1558461", "title": "Hustopeče nad Bečvou (nádraží)", "text": "Hustopeče nad Bečvou (nádraží)\n\nHustopeče nad Bečvou je železniční stanice v jižní části městyse Hustopeče nad Bečvou v okrese Přerov v Olomouckém kraji poblíž řeky Bečvy. Leží na elektrizované dvoukolejné trati 280 (3 kV ss).\n\nStanice byla zprovozněna společností Rakouská společnost místních drah (\"ÖLEG\") 1. listopadu 1884 zahájením pravidelného provozu odbočné trati z Hranic přes stanici Krásno nad Bečvou (později přemenována na Valašské Meziříčí) do Hrachovce (roku 1892 trať prodloužena do Rožnova pod Radhoštěm) a stanici \"Valašské Meziříčí\" na opačném břehu Rožnovské Bečvy (byla otevřena 1. července 1885) s celým zbylým úsekem do Vsetína. Budova vznikla dle typizovaného stavebního plánu železničních stanic \"ÖLEG\". \n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Nádraží bylo roku 1937 stavebně upraveno v rámci zdvoukolejnění a prodloužení trati ze Vsetína dále na Slovensko k řece Váh přes Horní Lideč do Púchova. Další stavební úpravy proběhly ve 2. polovině 20. století. \n\nElektrický provoz byl ve stanici zahájen 25. ledna 1960.\n\nNachází se zde dvě jednostranná nástupiště, k příchodu k vlakům slouží přechody přes koleje. \n\n"}
{"id": "1558467", "url": "https://cs.wikipedia.org/wiki?curid=1558467", "title": "Hranice na Moravě město", "text": "Hranice na Moravě město\n\nHranice na Moravě město je železniční stanice v jihovýchodní části města Hranice v okrese Přerov v Olomouckém kraji poblíž řeky Bečvy. Leží na elektrizované dvoukolejné trati 280 (3 kV ss).\n\nStanice byla zprovozněna společností Rakouská společnost místních drah (\"ÖLEG\") 1. listopadu 1884 zahájením pravidelného provozu odbočné trati ze starší Hranicích (1847) přes stanici Krásno nad Bečvou (později přejmenována na Valašské Meziříčí) do Hrachovce (roku 1892 trať prodloužena do Rožnova pod Radhoštěm) a stanice \"Valašské Meziříčí\" na opačném břehu Rožnovské Bečvy, která byla otevřena 1. července 1885 s celým zbylým úsekem do Vsetína. Budova vznikla dle typizovaného stavebního plánu železničních stanic \"ÖLEG\". \n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Nádraží bylo roku 1937 stavebně upraveno v rámci zdvoukolejnění a prodloužení trati ze Vsetína dále na Slovensko k řece Váh přes Horní Lideč do Púchova. Další stavební úpravy proběhly ve 2. polovině 20. století. \n\nElektrický provoz byl ve stanici zahájen 25. ledna 1960.\n\nNachází se zde tři jednostranná nástupiště, k příchodu k vlakům slouží přechody přes koleje. V roce 2019 započala rekonstrukce trati.\n\n"}
{"id": "1558469", "url": "https://cs.wikipedia.org/wiki?curid=1558469", "title": "Trhový Štěpánov (nádraží)", "text": "Trhový Štěpánov (nádraží)\n\nTrhový Štěpánov je železniční stanice v jižní části města Trhový Štěpánov v okrese Benešov ve Středočeském kraji nedaleko Štěpánovského potoka. Leží na neelektrizované jednokolejné trati 222. \n\nDne 15. prosince 1895 otevřela společnost \"Místní dráha Benešov - Vlašim\" trať z Benešova, kudy od roku 1871 procházela trať společnosti Dráha císaře Františka Josefa (\"KFJB\") spojující Vídeň a Prahu, 11. října 1902 byla trať prodloužena dále do Trhového Štěpánova a Dolních Kralovic. Technickou dokumentaci projektu připravila a práce prováděla stavební firma \"Bořkovec & Dvořák\", nádraží vzniklo dle typizovaného stavebního vzoru. \n\nPo zestátnění KFJB a dalších soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Úsek Trhový Štěpánov - Dolní Kralovice byl uzavřen roku 1975 kvůli stavbě Vodní nádrže Švihov a z nádraží se stala koncová stanice.\n\nNacházejí se zde dvě nekrytá jednostranná nástupiště mezi kolejemi s přístupem přechody přes kolejiště, které je možno přejít do jižní části města. Dále je zde jedno vnější nástupiště u manipulační koleje.\n\n"}
{"id": "1558474", "url": "https://cs.wikipedia.org/wiki?curid=1558474", "title": "Herálec (nádraží)", "text": "Herálec (nádraží)\n\nHerálec je dopravna D3 v jihozápadní části obce Herálec v okrese Havlíčkův Brod v Kraji Vysočina nedaleko Nohavického potoka. Leží na neelektrizované jednokolejné trati 237. Stanice slouží také k obsluze nedalekého městyse Úsobí.\n\n1. září 1894 otevřela společnost \"Místní dráha Německý Brod-Humpolec\" trať z Havlíčkova Brodu, kudy od roku 1870 procházela trať společnosti Rakouská severozápadní dráha (\"ÖNWB\") spojující primárně Vídeň a Berlín, do Humpolce. Nově postavené nádraží zde vzniklo jako koncová stanice, dle typizovaného stavebního vzoru.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná úrovňová vnitřní nástupiště, k příchodu k vlakům slouží přechod přes koleje.\n\n"}
{"id": "1558478", "url": "https://cs.wikipedia.org/wiki?curid=1558478", "title": "Návěstí", "text": "Návěstí\n\nNávěstí v programovacím jazyce je identifikátor nebo celočíselná konstanta označující nějaké místo (příkaz) ve zdrojovém kódu. Návěstí mají ve většině jazyků formu identifikátoru, v místě své definice obvykle následovaného interpunkčním znakem (zpravidla dvojtečkou). V mnoha vyšších programovacích jazycích návěstí slouží jako cíl příkazu skoku (codice_1). V jazyce symbolických adres lze návěstí používat kdekoli může být adresa (například jako operand instrukce codice_2 nebo codice_3). Návěstí se používají také v Pascalu a v jazycích z něj odvozených. V některých jazycích, např. ve Fortranu a BASICu, lze používat číselná návěstí. Návěstí se také používají pro identifikaci vstupních bodů do přeložených posloupností příkazů (například při ladění programu).\n\nNávěstí v jazyce C identifikuje příkaz v kódu. Jeden příkaz může mít více návěstí. Návěstí pouze definuje místo v kódu; jeho dosažení nemá žádný vliv na provádění programu.\n\nNávěstí ve funkcích jsou tvořena identifikátorem následovaným dvojtečkou. Každá návěstí ukazuje na příkaz v funkci a jeho identifikátor musí být jednoznačný v rámci funkce. V jiných funkcích mohou být použita návěstí se stejným jménem. Identifikátory návěstí mají vlastní jmenný prostor – mohou existovat proměnné a funkce se stejným jménem jako má nějaké návěstí.\n\nV tomto kusu kódu je \"error\" návěstí. Příkaz goto lze použít pro skok na označený příkaz v kódu. Po provedení příkazu codice_4 provádění programu pokračuje příkazem za návěstím.\n\nV příkazu switch lze používat dva typy návěstí. Jeden typ sestává z klíčového slova codice_5 následovaného výrazem, který lze vyhodnotit na celočíselnou konstantu, a dvojtečkou. Druhý typ je implicitní návěstí, které sestává z klíčového slova codice_6 následovaného dvojtečkou. Návěstí se používají pro vyznačení příkazu v kódu, na který se přejde po vyhodnocení výrazu v příkazu switch. Po vyhodnocení výrazu za klíčovým slovem codice_7 bude provádění programu pokračovat příkazem po návěstí s hodnotou, které se rovná hodnotě výrazu. Pokud příkaz switch žádné takové návěstí neobsahuje, ale existuje větev default, bude provádění programu pokračovat za návěstím default. Pokud příkaz switch neobsahuje žádná návěstí default, provádění programu bude pokračovat za konstrukcí switch.\n\nV rámci jednoho příkazu switch musí být celočíselné konstanty přiřazené k jednotlivým návěstím jednoznačné. Příkaz switch může obsahovat větev codice_8. Na pořadí návěstí v rámci přepínače nejsou kladena žádná omezení. Požadavek, aby hodnota návěstí byla celé číslo, dává překladači větší prostor pro optimalizaci.\n\nV Javascriptu a některých dalších progrmovacích jazycích pro rozlišení smyček:\n\ntop: // Návěstí před vnější smyčkou\nfor (var i = 0; i < 4; i++) {\n\nalert(\"i=\" + i + \", j=\" + j); //i=2, j=3\n\n"}
{"id": "1558480", "url": "https://cs.wikipedia.org/wiki?curid=1558480", "title": "Dechová značka", "text": "Dechová značka\n\nDechová značka (slangově luftpauza) je symbol používaný v hudební notaci. Stanovuje, že interpret hudební pasáže má nabrat dech (u dechových nástrojů a zpěváků) nebo udělat krátkou pauzu (pro ostatní hudební nástroje). Tato pauza obvykle zkracuje trvání předchozího tónu a nemění tempo přednesu; v této funkci na ni můžeme pohlížet jako na pomlku, která je obdobou melodické ozdoby. Tím se liší od cézury, při které se na krátkou dobu zastaví rytmus.\n\nDechová značka je obvykle umístěna nad notovou osnovou a na konci hudební fráze. Má obdobnou funkci jako interpunkční znaménko čárka v zápisu textu v mnoha jazycích, a oba symboly mají i stejný vzhled.\n\n\n"}
{"id": "1558485", "url": "https://cs.wikipedia.org/wiki?curid=1558485", "title": "RWD-23", "text": "RWD-23\n\nRWD-23 byl polský lehký výcvikový letoun postavený koncem 30. let. RWD-23 byl jednomotorový, dvoumístný dolnoplošník, vyvinutý týmem RWD a postavený v továrně DWL (Doswiadczalne Warszaty Lotnicze).\n\nV letech 1933-1938 se vyráběla letadla RWD-8, polské vzpěrové hornoplošníky (typ parasol) užívané jako cvičný a sportovní letoun. Letadlo bylo navrženo v roce 1938, aby zaplnilo vznikající mezeru v sortimentu polských cvičných letadel. Téměř současně s ukončováním výroby RWD-8 (v DWL Varšava a PWS Biała Podlaska) začaly práce na novém výcvikovém letounu - nastal čas pro jednoplošníky. Nový projekt získal označení RWD-23. Konstrukční práce na letounu se v září 1938 ujali Andrzej Anczutin a Bronisław Żurakowski. Motorové lože pro toto letadlo navrhl Tadeusz Chyliński.\n\nPrototyp zalétal na varšavském letišti Okęcie v prosinci 1938 - lednu 1939 zkušební pilot továrny DWL Eugeniusz Przysiecki. V roce 1939 byl v polském leteckém rejstříku imatrikulován jako SP-BPO. Na jaře a v létě roku 1939 proběhly v ITL Varšava (Instytut Techniczny Lotnictwa, Technický institut letectva) letové zkoušky, po kterých byla zahájena v červnu stavba druhého prototypu. Testy provedené na jaře a v létě 1939 prokázaly dobré letové vlastnosti prototypu, přesto byl letoun mírně upraven v souladu s připomínkami získanými během letů s prvním prototypem. \n\nPředpokládalo se, že toto letadlo nahradí v polském letectvu hromadně používané stroje RWD-8 pro výcvik pilotů. Těsně před přepadením Polska Německem byla objednána polovojenskou organizací LOPP (Liga Obrony Powietrznej i Przeciwgazowej, Liga obrany protiletadlové a protiplynové) výroba 10 strojů. \nLetadlo bylo podobné stroji de Havilland Moth Minor, ale bylo o více jak 100 kg lehčí. Na domácím poli byl srovnáván s hlavním soupeřem PWS-40 „Junák“. Nízká spotřeba, nízkovýkonový motor a jednoduchá dřevěná konstrukce předurčily RDW-23 jako levný a hospodárný letoun.\n\nJednomotorový konzolový dolnoplošník byl navržen s otevřenými kokpity pilota a žáka v tandemovém uspořádání. Kokpity byly chráněny pouze jednoduchými čelními skly (štíty). Zadní kokpit byl pro lepší výhled trochu zvednut. Prostor na zavazadla byl umístěn za zadním kokpitem. Kapacita palivové nádrže byla 50 l při spotřebě 14 l/h vystačila až na 3,5 h letu.\n\nSkořepinový trup obdélníkového průřezu s horním zaoblením byl opláštěn překližkou. Jednodílná lichoběžníková křídla se zaoblenými špičkami, byla potažena překližkou (vpředu) a křidélka plátnem. Konvenční tvar ocasních ploch byl typický pro konstrukce RWD, např. RWD-8. Výškovky byly z překližky a kýlovka s kormidlem byly potažené plátnem. Konvenční pevný podvozek se zadní ostruhou měl aerodynamicky krytovaná kola s pneumatikami Dunlop.\n\nInvertní řadový čtyřválec Walter Mikron 4-II (1935-1939) poháněl dvoulistou dřevěnou vrtuli. Motor, nesený na gumových tlumičích vibrací, byl namontován na svařované ocelové trubkové konstrukci.\n\nLetoun byl při obsazení pouze pilotem vhodný i jako sportovní verze včetně provádění akrobacie. Vyznačoval se i velmi malými požadavky na délku vzletové a přistávací dráhy (STOL).\n\nV červenci 1939 byl letoun předveden veřejnosti v rámci Letu k moři, kterou uspořádal Aeroklub Pomorski z Toruně. Bylo to v souvislosti s novým, leteckým sportovním střediskem, které zde bylo slavnostně otevřeno právě před rokem (18. června 1938). Jeden exemplář RWD-23 byl objednán Egyptem jako vzorový stroj pro ověřovací zkoušky. Vzhledem k invazi do Polska (Nacistické Německo, Slovensko a Sovětský svaz) letoun nebyl dodán.\n\nHned 1. září 1939 byl během německého bombardování Varšavy zničen prototyp umístěný ještě v ITL. Na straně druhé, některé zdroje se domnívají, že byl zničen polským technickým personálem, aby nepadl do rukou Němců. Druhý prototyp nebyl před válkou dokončen.\n\n\nÚdaje dle\n\n\n\n\n\n"}
{"id": "1558508", "url": "https://cs.wikipedia.org/wiki?curid=1558508", "title": "Seznam kaločských biskupů a arcibiskupů", "text": "Seznam kaločských biskupů a arcibiskupů\n\nToto je seznam biskupů a arcibiskupů arcidiecéze kaločsko-kečkemetské v Maďarsku:\n\n\n"}
{"id": "1558509", "url": "https://cs.wikipedia.org/wiki?curid=1558509", "title": "Lesenice", "text": "Lesenice\n\nLesenice jsou obec v okrese Veľký Krtíš v Banskobystrickém kraji na Slovensku. Leží v Ipeľské kotlině přibližně 25 km jihozápadně od okresního města. Žije zde  obyvatel.\n\nPrvní písemná zmínka o obci pochází z roku 1244. V obci se nachází pozdněbarokní římskokatolický kostel Narození Panny Marie z 18. století a evangelický kostel z roku 1984.\n"}
{"id": "1558510", "url": "https://cs.wikipedia.org/wiki?curid=1558510", "title": "Evangelická fara Horního sboru", "text": "Evangelická fara Horního sboru\n\nEvangelická fara Horního sboru ve Vsetíně se nachází u evangelického kostela Horního sboru v Palackého ulici. Od 30. 10. 2001 je chráněna jako kulturní památka České republiky.\n\nK rozdělení původně jednotného tajného evangelického sboru došlo roku 1785. Vznikly dva sbory - Dolní a Horní, který se hlásil k tradici švýcarského reformátora Jana Kalvína. Do postavení nových kostelů sdílely oba sbory původní dřevěný kostel.\n\nZpočátku se zde střídali kazatelé z ciziny. Prvním českým kazatelem byl Jakub Lukl z Nosislavi u Brna (v letech 1797–1835), za jehož působení vznikl nový kostel, posvěcený 24. května 1827.\n\nFara postavená roku 1844 ve svahu východně od kostela je patrová, má zděné štíty a sedlovou střechu. Roku 2002 byla rekonstruována. Je sídlem Farního sboru Českobratrské církve evangelické ve Vsetíně-Horní sbor.\n\n\n"}
{"id": "1558511", "url": "https://cs.wikipedia.org/wiki?curid=1558511", "title": "Farmakofor", "text": "Farmakofor\n\nFarmakofor (anglicky \"pharmacophore\") je strukturální motiv (geometricky omezený funkčními skupinami) důležitý pro biologickou a převážně farmakologickou aktivitu. IUPAC definuje farmakofor jako „soubor stérických a elektronických funkcí, který je nezbytný k zajištění optimálních supramolekulárních interakcí se specifickým biologickým cílem a ke spuštění (nebo blokování) jeho biologické odpovědi“. Farmakofory jsou sadou metod souvisejících s QSAR: vytvářejí trojrozměrná uspořádání funkční skupiny, které jsou vyžadovány pro aktivitu. Farmakofory se obvykle používají k odvození vztahu mezi strukturou a aktivitou skupiny molekul. Podobně jako v případě QSAR se farmakofory tradičně používají k předpovídání pouze jedné aktivity (tj. jednoho cíle). Poprvé se o farmakoforech zmínil americký farmakolog Lemont Keir v rode 1971.\nTypický farmakofor obsahuje hydrofóbní skupiny, aromatické kruhy, akceptory a donory vodíkových vazeb, kationty a anionty, které mohou mít umístěny v receptoru nebo na samotném ligandu. \n\nModelování farmakoforem se používá v kvantitativní i kvalitativní analýze ligandů pro předpověď farmakologické aktivity hypotetických molekul. Modelování farmakoforů je proto nedílnou součástí objevování nových léků.\n\nProces modelování obvykle obsahuje tyto kroky:\n\n\nOvěřený model lze použít pro vyhledávání bioaktivních molekul z databáze s velkým počtem chemických struktur. Užívají se programy jako BUILDER a LUDI.\n\nVirtuální screening založený na farmakoforu se využívá v identifikaci hit sloučenin (molekula která uspěla v iniciálním screeningu). Hlavní výhodou je snadnost a nenáročnost na čas. Odvozený model farmakoforu složí jako šablona k prohledávání velké databáze ligandů k odvození dalších molekul, které mají podobné vlastnosti.\n\nChemické molekuly které se používají jako léčiva mají specifické vlastnosti. Požadavky pro tyto molekuly jsou netoxicita, efektivnost, stabilita (chemicky i metabolicky), rozumná rozpustnost syntetizovatelnost, možnost vhodné formulace (jako tablet, čípků, spreje...) a přesné uspořádání atomů, skupin v malé molekule pro interakci s jeho biologickým cílem a jeho aktivitou. Tedy molekula musí mít farmakologické parametry a vlastnosti ADMET (ADME je zkratka ve farmakokinetice a farmakologie pro „ absorpce , distribuce , metabolismu a vylučování “, a popisuje rozmístění a farmaceutické sloučeniny uvnitř organismu ).\n\nVýzkum v oblasti farmaceutik se posunul dopředu a jako u ostatních odvětví vědy i u tohoto se stále více využívá elektroniky. V hlavní roli se zde vyskytuje onen farmakofor. Po vytvoření modelu farmakoforu, může být použit pro vyhledávání potenciálních ligandů z chemické databáze, virtuální screening, profilování ligandů, filtrování pozice, navrhování fragmentů nebo predikci farmakologických aktivit.\n\n\n"}
{"id": "1558514", "url": "https://cs.wikipedia.org/wiki?curid=1558514", "title": "Ludvík III. Dolnobavorský", "text": "Ludvík III. Dolnobavorský\n\nLudvík III. Dolnobavorský ( \"Ludwig III. von Niederbayern\", 9. října 1269 Landshut – 9. října 1296 tamtéž) byl dolnobavorský vévoda z dynastie Wittelsbachů.\n\nLudvík III. Dolnobavorský se narodil jako syn dolnobavorského vévody Jindřicha XIII. a jeho manželky Alžběty, dcery uherského krále Bély IV. a byzantské princezny Marie Laskariny. Po smrti svého otce byl mezi lety 1290 a 1296 spolu se svými bratry Otou III. a Štěpánem I. dolnobavorským vévodou. Fakticky vládu vykonával však až od roku 1294. V roce 1296 jako bezdětný zemřel a byl pohřben v rodovém pohřebišti v klášteře Seligenthal. Jeho majetek po něm zdědili bratři.\n"}
{"id": "1558519", "url": "https://cs.wikipedia.org/wiki?curid=1558519", "title": "Herodes Archelaos", "text": "Herodes Archelaos\n\nHerodes Archelaos (řecky Ἡρώδης Ἀρχέλαος, \"Héródés Archelaos\"; 23 př. n. l. – asi 18 n. l.) byl po dobu devíti let (cca 4 př. n. l. až 6 n. l.) etnarchou Samaří, Judska a Idumey (biblického Edómu) včetně měst Caesarea a Jaffa. Archelaos byl sesazen římským císařem Augustem, když byla v době Quiriniova sčítání lidu provincie Judea dána pod přímou římskou vládu. Byl synem Heroda Velikého a Samaritánky Maltake, bratrem Heroda Antipase a nevlastním bratrem Heroda II. Archelaos (jméno znamená „vůdce lidu“) se dostal k moci po smrti svého otce Heroda Velikého v roce 4 př. n. l. a ovládal o něco víc než polovinu územní, kterému vládl jeho otec. \n\nV Novém zákoně se Herodes Archelaos přímo zmiňuje jen jednou, a sice ve verši Mt 2,22, kde se jeho nástup k moci udává jako příčina návratu Svaté rodiny z egyptského vyhnanství zpět do Galileje. Možná je také inspirací postavy pána, který odjíždí, aby žádal o královskou hodnost, v podobenství o svěřených talentech (Lk 19,11–27), jelikož se Archelaos po smrti otce odebral do Říma žádat císaře Augusta o nástupnictví. \n"}
{"id": "1558520", "url": "https://cs.wikipedia.org/wiki?curid=1558520", "title": "Karel Pleskač", "text": "Karel Pleskač\n\nKarel Josef Pleskač (24. srpna 1858 Náchod – 3. listopadu 1937 tamtéž) byl český učitel a spisovatel. \n\nJeho novela \"Život na Měsíci\" z roku 1881 představovala první českou reakci na vlnu zájmu o Měsíc a jeho možné obyvatele, vyvolanou francouzskými spisovateli Flammarionem a Vernem. Jde o jednu ze zakladatelských próz domácí sci‑fi (společně s Čechovým vyprávěním o \"Výletě pana Broučka\" (1886, přeprac. 1887) a novelou F. J. Studničky \"Luňan Hvězdomír Blankytný\" (1892). \n\nCenné jsou také jeho články a studie z oboru literární historie zabývající se ratibořickým obdobím života Boženy Němcové.\n\n"}
{"id": "1558522", "url": "https://cs.wikipedia.org/wiki?curid=1558522", "title": "Trijntje Oosterhuis", "text": "Trijntje Oosterhuis\n\nTrijntje Oosterhuis, celým jménem Judith Katrijntje Oosterhuis (* 5. února 1973 Amsterdam) je nizozemská popová a jazzová zpěvačka. V letech 1990–2001 zpívala ve skupině Total Touch, kterou založila spolu se starším bratrem Tjeerdem Oosterhuisem, od té doby vystupuje jako sólistka. V roce 2012 byla porotkyní soutěže The Voice of Holland. Reprezentovala Nizozemsko na soutěži Eurovision Song Contest 2015, kde nepostoupila do finále a byla jí udělena Barbara Dex Award. V letech 2012–2017 byla členkou superskupiny Ladies of Soul.\n\nJejími rodiči jsou teolog Huub Oosterhuis a flétnistka Jozefien Melief.\n\nSólová\n\nS Total Touch\n\n"}
{"id": "1558523", "url": "https://cs.wikipedia.org/wiki?curid=1558523", "title": "Pollini", "text": "Pollini\n\nPollini může znamenat:\n\n"}
{"id": "1558552", "url": "https://cs.wikipedia.org/wiki?curid=1558552", "title": "Antonín Jaromil Kožíšek", "text": "Antonín Jaromil Kožíšek\n\nAntonín Jaromil Kožíšek, často psán jako Antonín J. Kožíšek (28. srpna 1905 Brno – 26. března 1947 Praha) byl český novinář, popravený po druhé světové válce za kolaboraci s nacisty.\n\nNarodil se jako jedno ze sedmi dětí soukromého úředníka Julia Kožíška a jeho manželky Marie, rozené Zadinové. Po obecné škole absolvoval čtyři třídy II. české státní reálky v Brně. Do osmnácti let žil u rodičů, měl příležitostně psát do brněnských novin (soudničky do Rovnosti) a měl požadovat úplatky za to, že nezveřejní jméno či celý případ; za to byl údajně propuštěn. (Brněnská \"Rovnost\" v roce 1923 popřela, že by byl jejím zaměstnancem.)\n\nPo krátkém zaměstnání v advokátní kanceláři odcestoval přes Vídeň a Itálii do Francie, kde zůstal do roku 1931. Ve Francii se roku 1926 oženil s Françoise Lessardovou, se kterou měl dceru (ta však brzy zemřela). V roce 1931 se vrátil do Československa. V dubnu 1932 mu na tuberkulózu zemřela i manželka. Dne 6. června téhož roku se podruhé oženil, s devatenáctiletou Martou Gröpelovou. 4. února 1933 se jim narodil syn Ingomar. \n\nOd roku 1932 příležitostně přispíval do denního tisku a po pobytu ve Francii na přelomu let 1934 a 1935 nastoupil v lednu 1935 stálé zaměstnání v tiskových podnicích \"Globus\" a od října téhož roku se stal v Brně redaktorem.\n\nV srpnu 1936 byl jako reportér vydavatelství \"Globus\" vyslán do Španělska, kde probíhala občanská válka. Na tuto cestu navázala cesta po Evropě. Z obou cest vytěžil reportážní knihy. Do Španělska se vrátil v červnu 1937 a květnu 1938, obě cesty vedly na území obsazená Francovými vojsky.\n\nV květnu 1939 se mu podařilo navštívit Francii a Velkou Británii (země ještě nebyly ve válce s Německem). V Anglii se setkal s Janem Masarykem a měl se setkat i s tehejším představitelem opozice Winstonem Churchillem. O dobrých stycích s nacisty svědčí, že mu bylo umožněno navštívit Gdaňsk, tj. místo, kde začala válka s Polskem, těsně před napadením Polska Německem (válka vypukla 15. září 1939, Kožíšek se do Prahy vrátil 16. září).\n\nPo návratu z Polska se 26. září 1939 stal šéfredaktorem deníků \"Moravská orlice\" a \"Moravské noviny\", které vydávalo nakladatelství \"Globus\". V době svého brněnského působení několikrát vyjel do zahraničí. Od 1. května 1943 opustil brněnské redakce a stal se šéfredaktorem pražského \"Poledního listu\".\n\nAngažoval se též politicky. Byl členem \"Vlajky\" a \"Národního souručenství\", pracoval ve výboru \"Českého svazu pro spolupráci s Němci\" a \"České ligy proti bolševismu\". Především se ale angažoval v \"Národním svazu novinářů\", kde byl v období 1940−1941 předsedou brněnské pobočky. \n\nV den 70. narozenin Emila Háchy obdržel od Emanuela Moravce \"Národní uměleckou cenu pro rok 1942\".\n\nAntonín Kožíšek byl zatčen již 5. května 1945 a soud s ním proběhl 10.–26. března 1947. Společně s ním byli souzeni čtyři další protektorátní šéfredaktoři. Za vinu mu byla kladena novinářská podpora okupace a blízké vztahy s okupačními úřady. Důležitá byla obžaloba ze zrady, kdy během Slovenského národního povstání odevzdal Němcům vojenské písemnosti, které zanechali ustupující povstalci. Součástí obžaloby byly i jeho články proti Židům, zednářům, rotariánům a jiným jemu nepohodlným lidem. Podle rozsudku Národního soudu byl Kožíšek novinářem pracujícím ve prospěch okupantů, zrádcem a udavačem. Žádost o milost byla zamítnuta a trest smrti vykonán. \n\nAntonín Kožíšek tak byl jedním ze sedmi novinářů odsouzených po válce k trestu smrti.\n\nV období německé okupace měl Kožíšek napsat více než 2 500 úvodníků, článků, reportáží, rozhlasových projevů, přednášek a publikací. Publikoval nejen v periodikách, které vedl, ale i v jiných a měl přednášky v rozhlase.\n\nDále jsou uvedeny příklady Kožíškovy novinářské činnosti:\n\n\n\n"}
{"id": "1558577", "url": "https://cs.wikipedia.org/wiki?curid=1558577", "title": "Skifie žlutá", "text": "Skifie žlutá\n\nSkifie žlutá (latinsky: \"Skiffia francesae\", slovensky: \"Skifie žltá\", anglicky: \"Golden Skiffia\"). Rybu poprvé popsala v roce 1978 americká ichtyoložka Dolores Irene Kingston (* listopad 1953). Článek s popisem vyšel v časopise \"Copeia\", popis byl vytvořen ze zachovaných a živých exemplářů v Muzeu zoologie (anglicky The Museum of Zoology, UMMZ) na Michiganské univerzitě. Tento druh byl pojmenován na počest Frances H. Millerové, která spolu se svým manželem Robertem Rush Millerem pomáhala sbírat a exportovat živé exempláře ryb. \n\nJedná se o malou rybu o délce do 4,3 cm, s klínovitou hlavou a převrácenými pysky. Má řadu 30–35 hlubokých rozštěpů vnějších zubů v horní i dolní čelisti. Vnitřní zuby mohou být rozštěpené nebo kónické a jsou nepravidelně rozptýleny. Samci jsou zlaté barvy s šedým nádechem. Během namlouvání je zlatá barva výraznější. Mají odlišný tvar ploutví, např. rozdělenou hřbetní ploutev. Oproti jiným druhům živorodých ryb, kde má samec gonopodium, zde má samec tzv. andropodium. Samice mají větší šířku těla a a jsou šedozeleně zbarveny, s rozptýlenými černými skvrnami na hřbetě a podél postranní čáry. Samice během námluvy nemění barvu. Obě pohlaví mají černý půlměsíc těsně před ocasní ploutví. \n\nPřed prohlášením, že jde o vyhynulý druh v přírodě, ryba žila ve střední Americe, v řece Teuchitlan, v přítoku Rio Ameca, ve státě Jalisco, v západním Mexiku. Oblast řeky obývaná \"S. francesae\" měla slabý proud, kalnou vodu a dno bylo bahnité a písečné. Ryba zde žila ve vodním sloupci do 0,5 m. Pobřežní vegetaci tvořily \"Acacia\" a \"Salix\", vodní vegetaci pak \"Pistia\", \"Ceratophyllum\", \"Potamogeton\", a vodní hyacint. V roce 1976 zde byla zjištěna větší přítomnost ryb druhu Xiphophorus maculatus. Vědci to označili jako faktor číslo 50. Během dalšího roku se populace \"S. francesae\" dramaticky zmenšila. \n\n\n\n\n"}
{"id": "1558580", "url": "https://cs.wikipedia.org/wiki?curid=1558580", "title": "Petr Opačitý", "text": "Petr Opačitý\n\nPetr Opačitý (28. června 1948 - 2013) byl český hokejový útočník. \n\nV československé lize hrál za Škodu Plzeň a CHZ Litvínov. Odehrál 9 ligových sezón. V nižších soutěžích hrál i za VTJ Dukla Písek, Slovan Ústí nad Labem a Slovan Děčín. Za reprezentaci Československa nastoupil v roce 1970 ve 4 utkáních.\n\n"}
{"id": "1558584", "url": "https://cs.wikipedia.org/wiki?curid=1558584", "title": "Vașcău", "text": "Vașcău\n\nVașcău je rumunské město v župě Bihor, asi 80 km jihovýchodně od města Oradea. Žije zde obyvatel. Administrativní součástí města je i pět okolních vesnic.\n\n\n"}
{"id": "1558589", "url": "https://cs.wikipedia.org/wiki?curid=1558589", "title": "NGC 183", "text": "NGC 183\n\nNGC 183 je eliptická galaxie v souhvězdí Andromedy. Její zdánlivá jasnost je 12,6 a úhlová velikost 1,7′ × 1,1′. Je vzdálená 249 milionů světelných let, průměr má 125 000 světelných let. Galaxii objevil 5. listopadu 1866 Truman Henry Safford.\n\n"}
{"id": "1558593", "url": "https://cs.wikipedia.org/wiki?curid=1558593", "title": "Manaraga", "text": "Manaraga\n\nManaraga (azbukou Манарага) je hora v Komijské republice v Rusku, vysoká 1662 metrů. Nachází se v Připolárním Uralu 15 km západně od jeho nejvyššího vrcholu Narodnaja. Hora je součástí národního parku Jugyd Va.\n\nErnst Reinhold Hofmann uvádí, že název znamená v něnečtině „podobná medvědí tlapě“ a je odvozen od charakteristického tvaru hory, z jejíhož vrcholu vybíhá sedm ostrých útesů. Výstup vyžaduje horolezeckou průpravu a adaptaci na drsné klimatické podmínky. Až do měření, které provedl v roce 1927 Alexandr Nikolajevič Aleškov, byla Manaraga považována za nejvyšší horu Uralu.\n\nHory je také známá jako dějiště stejnojmenného románu Vladimira Sorokina.\n\n"}
{"id": "1558603", "url": "https://cs.wikipedia.org/wiki?curid=1558603", "title": "Ecuko Handaová", "text": "Ecuko Handaová\n\nEcuko Handaová ( 半田 悦子, * 10. května 1965 Šizuoka) je bývalá japonská fotbalistka.\n\nZa japonskou reprezentaci v letech 1981 až 1996 odehrála 75 reprezentačních utkání. Byla členkou japonské reprezentace i na Mistrovství světa ve fotbale žen 1991, 1995 a Letních olympijských hrách 1996.\n\n\n"}
{"id": "1558605", "url": "https://cs.wikipedia.org/wiki?curid=1558605", "title": "Midori Hondaová", "text": "Midori Hondaová\n\nMidori Hondaová ( 本田 美登里, * 16. listopadu 1964 Šizuoka) je bývalá japonská fotbalistka.\n\nZa japonskou reprezentaci v letech 1981 až 1991 odehrála 43 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558606", "url": "https://cs.wikipedia.org/wiki?curid=1558606", "title": "Jaromír Dadák", "text": "Jaromír Dadák\n\nJaromír Dadák (30. května 1930, Znojmo – 27. prosince 2019, Praha) byl český hudební skladatel a dirigent.\n\nNa hudební škole ve Vsetíně se vzdělával ve hře na klavír a hudební teorii u Janáčkova žáka Stanislava Mráze, po němž převzal na jeden rok vedení sboru reálného gymnázia ve Vsetíně, kde studoval. Na Janáčkově akademii múzických umění v Brně místo původně zamýšleného studia hry na klavír studoval v letech 1950–56 dirigování u Františka Stupky, Bohumíra Lišky a Břetislava Bakaly a současně byl soukromým žákem Miloslava Ištvana ve skladbě. Kromě toho začal sbírat lidové písně na Valašsku, stal se spoluzakladatelem a externím dirigentem Brněnského rozhlasového souboru lidových nástrojů a krátce i šéfdirigentem Armádního uměleckého souboru Víta Nejedlého. V letech 1956–63 byl zaměstnán jako redaktor pro lidovou píseň a hudební režisér Československého rozhlasu v Ostravě, kde založil dva folklorní soubory a Ostravský rozhlasový orchestr, jehož byl dirigentem. Poté byl tajemníkem ostravského tvůrčího centra Svazu československých skladatelů (1967–69), ředitelem státního symfonického orchestru Moravská filharmonie v Olomouci (1969–71), spoluzakladatelem a uměleckým vedoucím Slezského souboru Heleny Salichové (1977), členem výboru Českého hudebního fondu (1993–95), členem výboru Ochranného svazu autorského (1995–99), předsedou Společnosti českých skladatelů, náležející do Asociace hudebních umělců a vědců (1993–98) a posléze managerem a dramaturgem hudebního festivalu Dny soudobé hudby Praha (1995–2000). \n\nPro svou politickou orientaci byl v době komunistického režimu, s výjimkou let 1967–71, jako umělec diskriminován. V letech 1955–56 byl závozníkem a potom horníkem na dole v Milíně u Příbrami, v letech 1974–79 pracoval jako úpravář vody a strojník ve vodárně v Ostravě – Nové vsi a v letech 1981–91 žil na Slovensku, kde spolupracoval s předními folklorními soubory. Folklór i jeho zpracování byly žánry komunistickou estetikou hodnocené jako pozitivní. \n\nByl uznávaným znalcem a aranžérem moravských a později slovenských lidových písní a folklorní vlivy se projevují i v mnoha z jeho několika desítek komorních a orchestrálních skladeb, z nichž byly v domácích soutěžích oceněny symfonická báseň \"Už nikdy více\" (1960), varhanní skladba \"Per aspera ad astra\" (1972), cyklus moravských lidových písní v úpravě pro dětský sbor \"Kole májky táncujce\" a folklórní skladba \"Na horách, na dolách\" (1981). Jeho poslední skladbou je \"Modlitba\" pro smíšený sbor na text písně Hospodine, pomiluj ny (2014). Jeho manželka, klavíristka, cimbálistka a pedagožka Ludmila Dadáková (narozena 23. ledna 1940), byla inspirátorkou a interpretkou Dadákových cimbálových skladeb.\n"}
{"id": "1558608", "url": "https://cs.wikipedia.org/wiki?curid=1558608", "title": "Futaba Kiokaová", "text": "Futaba Kiokaová\n\nFutaba Kiokaová ( 木岡 二葉, * 22. listopadu 1965 Šizuoka) je bývalá japonská fotbalistka.\n\nZa japonskou reprezentaci v letech 1981 až 1996 odehrála 75 reprezentačních utkání. Byla členkou japonské reprezentace i na Mistrovství světa ve fotbale žen 1991, 1995 a Letních olympijských hrách 1996.\n\n\n"}
{"id": "1558609", "url": "https://cs.wikipedia.org/wiki?curid=1558609", "title": "Miho Kanedaová", "text": "Miho Kanedaová\n\nMiho Kanedaová ( 金田 美保) je bývalá japonská fotbalistka.\n\nZa japonskou reprezentaci v roce 1981 odehrála 5 reprezentačních utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558611", "url": "https://cs.wikipedia.org/wiki?curid=1558611", "title": "Rudný důl Dehýnky", "text": "Rudný důl Dehýnky\n\nRudný důl Dehýnky je archeologická lokalita na západním okraji katastrálního území Suchá Rudná v obci Světlá Hora v okrese Bruntál. Lokalita s doklady dobývání už prehistorickém období byla zapsána do Ústředního seznamu kulturních památek ČR.\n\nV oblasti na sever od obce Suchá Rudná je rozsáhlá povrchová dobývka ve směru severovýchod–jihozápad v délce asi 400 metrů. Na této lokalitě jsou pozůstatky jam a šachtic, ve kterých se těžila zlatonosná ruda. Pozůstatek těžby dokládá propadlina o rozměrech 90 × 8 až 25 metrů, s maximální hloubkou osm metrů. Archeologické nálezy dokládají hornickou činnost v prehistorickém období (1500 př. n. l.) a pokračování ve 12. století a 15. až 16. století. V daném úseku je vyčleněná část s nálezy hornického osídlení a hutní výroby. Artefakty po hornické a hutní výrobě se nacházejí v Městském muzeu Rýmařov. V roce 2017 byl proveden archeologický výzkum. Nálezy dřevěných konstrukcí byly pomocí dendrochronologie datovány do třicátých let 13. století.\n\n"}
{"id": "1558612", "url": "https://cs.wikipedia.org/wiki?curid=1558612", "title": "Masujo Širaišiová", "text": "Masujo Širaišiová\n\nMasujo Širaišiová ( 白石 益代, * 24. září 1964) je bývalá japonská fotbalistka.\n\nZa japonskou reprezentaci v roce 1981 odehrála 4 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558613", "url": "https://cs.wikipedia.org/wiki?curid=1558613", "title": "Nobuko Kondoová", "text": "Nobuko Kondoová\n\nNobuko Kondoová ( 近藤 修子, * 1. prosince 1956) je bývalá japonská fotbalistka.\n\nZa japonskou reprezentaci v roce 1981 odehrála 4 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558615", "url": "https://cs.wikipedia.org/wiki?curid=1558615", "title": "Juriko Šimaová", "text": "Juriko Šimaová\n\nJuriko Šimaová ( 島 由理子, * 12. července 1959) je bývalá japonská fotbalistka.\n\nZa japonskou reprezentaci v roce 1981 odehrála 4 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558616", "url": "https://cs.wikipedia.org/wiki?curid=1558616", "title": "Šiho Kanedaová", "text": "Šiho Kanedaová\n\nŠiho Kanedaová ( 金田 志保, * 11. března 1965) je bývalá japonská fotbalistka.\n\nZa japonskou reprezentaci v roce 1981 odehrála 4 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558617", "url": "https://cs.wikipedia.org/wiki?curid=1558617", "title": "Čieko Hommaová", "text": "Čieko Hommaová\n\nČieko Hommaová ( 本間 知恵子, * 5. listopadu 1964) je bývalá japonská fotbalistka.\n\nZa japonskou reprezentaci v roce 1981 odehrála 3 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558620", "url": "https://cs.wikipedia.org/wiki?curid=1558620", "title": "Maho Šimizuová", "text": "Maho Šimizuová\n\nMaho Šimizuová ( 清水 万帆, * 9. března 1960) je bývalá japonská fotbalistka.\n\nZa japonskou reprezentaci v roce 1981 odehrála 3 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558621", "url": "https://cs.wikipedia.org/wiki?curid=1558621", "title": "Čieko Haseová", "text": "Čieko Haseová\n\nČieko Haseová ( 長谷 千恵子, * 25. října 1956) je bývalá japonská fotbalistka.\n\nZa japonskou reprezentaci v roce 1981 odehrála 3 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558622", "url": "https://cs.wikipedia.org/wiki?curid=1558622", "title": "Džunko Išidaová", "text": "Džunko Išidaová\n\nDžunko Išidaová ( 石田 順子, * 11. března 1966) je bývalá japonská fotbalistka.\n\nZa japonskou reprezentaci v roce 1981 odehrála 3 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558624", "url": "https://cs.wikipedia.org/wiki?curid=1558624", "title": "Klaudius František Vasari", "text": "Klaudius František Vasari\n\nKlaudius František Vasari, OSB (dříve též \"Vaszary\", 12. února 1832, Keszthely, dnešní Maďarsko – 3. září 1915, Balatonfüred) byl uherský římskokatolický duchovní, benediktinský mnich, arciopat v Panonhalmě, ostřihomský arcibiskup, uherský primas a kardinál.\n\n"}
{"id": "1558631", "url": "https://cs.wikipedia.org/wiki?curid=1558631", "title": "Smykové ochabnutí", "text": "Smykové ochabnutí\n\nSmykové ochabnutí (také \"ochabnutí smykem\") je jev, který vzniká v důsledku smykových deformací vodorovných desek nosníků v jejich vlastní rovině. V důsledku smyku dochází k deplanaci průřezu a smykové ochabnutí se projeví nerovnoměrným rozdělením podélného normálového napětí v podél šířky desky. Jev se týká především komorových průřezů, štíhlých ocelových nosníků a spřažených ocelobetonových nosníků.\n\nRozlišujeme tyto druhy smykového ochabnutí:\n\nPro zjednodušení výpočtu se může zavést spolupůsobící šířka. To je ale možné pouze u případů s klasickým smykovým ochabnutím. Spolupůsobící šířka se určí jako podíl z délky L, ta je definována jako vzdálenost mezi body s nulovým ohybovým momentem na nosníku. Pomocí spolupůsobící šířky se nahradí obecný spojitý průběh napětí po šířce oblastmi s plným konstantním normálovým napětím a oslabenými částmi, které se do výpočtu nezahrnou. Pro tento oslabený průřez se dále spočítají redukované statické veličiny (plocha průřezu, moment setrvačnosti, průřezový modul) a v další analýze se počítá pouze s nimi.\n\nToto zjednodušení nelze mechanicky aplikovat na všechny nosníky, je důležité vědět, jestli v daném průřezu opravdu působí posouvající síla, která způsobuje smykové namáhání. Pro případy negativního ochabnutí smykem je vhodnější použít pokročilé metody analýzy.\n\nSmykové ochabnutí vede ke zvýšení průhybů a ke změně staticky neurčitých veličin\n\n"}
{"id": "1558634", "url": "https://cs.wikipedia.org/wiki?curid=1558634", "title": "Akemi Iwataová", "text": "Akemi Iwataová\n\nAkemi Iwataová ( 岩田 明美, * 19. ledna 1954) je bývalá japonská fotbalistka.\n\nZa japonskou reprezentaci v roce 1981 odehrála 3 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558636", "url": "https://cs.wikipedia.org/wiki?curid=1558636", "title": "Sanae Mišimaová", "text": "Sanae Mišimaová\n\nSanae Mišimaová ( 三島 早苗, * 3. května 1957) je bývalá japonská fotbalistka.\n\nZa japonskou reprezentaci v roce 1981 odehrála 2 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558637", "url": "https://cs.wikipedia.org/wiki?curid=1558637", "title": "Mihoko Iwajaová", "text": "Mihoko Iwajaová\n\nMihoko Iwajaová ( 岩屋 美保子, * 1. června 1964) je bývalá japonská fotbalistka.\n\nZa japonskou reprezentaci v roce 1981 odehrála 2 reprezentační utkání. Byla členkou japonské reprezentace i na Mistrovství Asie ve fotbale žen 1981.\n"}
{"id": "1558640", "url": "https://cs.wikipedia.org/wiki?curid=1558640", "title": "Sajuri Jamagučiová", "text": "Sajuri Jamagučiová\n\nSajuri Jamagučiová ( 山口 小百合, * 25. července 1966 Šizuoka) je bývalá japonská fotbalistka.\n\nZa japonskou reprezentaci v letech 1981 až 1993 odehrála 29 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558641", "url": "https://cs.wikipedia.org/wiki?curid=1558641", "title": "Bazilika Nanebevzetí Panny Marie a svatého Vojtěcha (Ostřihom)", "text": "Bazilika Nanebevzetí Panny Marie a svatého Vojtěcha (Ostřihom)\n\nBazilika či katedrála Panny Marie a svatého Adalberta ( \"Nagyboldogasszony és Szent Adalbert prímási főszékesegyház\"), nebo jen Ostřihomská bazilika je klasicistní kostel v maďarské Ostřihomi. Je sídelní katedrálou maďarského primase a ostřihomsko-budapešťské arcidiecéze. Je největším kostelem Maďarska a patří mezi největší kostely Evropy, z celosvětového hlediska je na 18. místě.\n\nV roce 1543 byla původní bazilika zničena během tureckých válek. Po vytěsnění osmanských vojsk několik ostřihomský arcibiskupů plánovalo výstavbu nové katedrály, nicméně výstavbu zahájil až Alexander Rudnay v roce 1822. Architektem impozantní budovy byl Pál Kühnel a János Packh a v roce 1838 práce převzal architekt József Hild. Stavba byla ukončena za úřadování arcibiskupa Jana Scitovského a slavnostní vysvěcení se konalo 31. srpna 1856. Stavba byla dokončena v roce 1869.\n\n"}
{"id": "1558644", "url": "https://cs.wikipedia.org/wiki?curid=1558644", "title": "Nobuko Džašimaová", "text": "Nobuko Džašimaová\n\nNobuko Džašimaová ( 麝嶋 伸子, * 26. prosince 1959) je bývalá japonská fotbalistka.\n\nZa japonskou reprezentaci v roce 1981 odehrála 1 reprezentační utkání.\n"}
{"id": "1558648", "url": "https://cs.wikipedia.org/wiki?curid=1558648", "title": "Kaoru Kakinamiová", "text": "Kaoru Kakinamiová\n\nKaoru Kakinamiová ( 柿並 薫, * 7. května 1966) je bývalá japonská fotbalistka.\n\nZa japonskou reprezentaci v letech 1981 až 1984 odehrála 4 reprezentační utkání.\n"}
{"id": "1558649", "url": "https://cs.wikipedia.org/wiki?curid=1558649", "title": "Mičiko Macudaová", "text": "Mičiko Macudaová\n\nMičiko Macudaová ( 松田 理子, * 26. října 1966) je bývalá japonská fotbalistka.\n\nZa japonskou reprezentaci v letech 1981 až 1991 odehrála 45 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558653", "url": "https://cs.wikipedia.org/wiki?curid=1558653", "title": "John Edward Seely", "text": "John Edward Seely\n\nJohn Edward Bernard Seely, 1. baron Mottistone (známý též jako J. E. B. Seely nebo Jack Seely) (\"John Edward Bernad Seely, 1st Baron Mottistone\") (31. května 1868, Brookhill Hall, Anglie – 7. listopadu 1947, Londýn, Anglie) byl britský politik a generál z velkostatkářské rodiny na ostrově Wight. Původně právník, později dlouholetý člen Dolní sněmovny, v letech 1912–1914 zastával funkci ministra války. Za první světové války sloužil v armádě a dosáhl hodnosti generálmajora, později působil v dalších vysokých funkcích a jako celoživotní přítel Winstona Churchilla měl vliv až do konce druhé světové války. Od roku 1933 byl s titulem barona členem Sněmovny lordů. \n\nPocházel z velkostatkářské a průmyslnické rodiny, jeho otec Sir Charles Seely (1833–1915) vlastnil rozsáhlé pozemky na ostrově Wight a v hrabství Nottingham. Narodil se na rodovém sídle \"Brookhill Hall\" (Nottinghamshire), studoval v Harrow School a na cambridgeské univerzitě. Již během studií se setkal s Winstonem Churchillem a stali se z nich celoživotní přátelé. Po studiích sloužil v armádě, poté působil v justici, během búrské války se vrátil do aktivní vojenské služby a bojoval v jižní Africe. Ještě než se vrátil z Afriky, byl v roce 1900 zvolen do Dolní sněmovny za ostrov Wight, kde měla rodina majetkové zájmy. Nejprve patřil ke Konzervativní straně, později přešel k liberálům a členem Dolní sněmovny zůstal s krátkou přestávkou do roku 1924. \n\nV Asquithově vládě byl státním podsekretářem kolonií (1908–1911, funkci převzal po W. Churchillovi) a do roku 1910 byl zároveň mluvčím ministerstva kolonií v Dolní sněmovně, protože tehdejší ministr kolonií Crewe zasedal ve Sněmovně lordů. Od roku 1909 byl členem Tajné rady a z ministerstva kolonií přešel na post státního podsekretáře války (1911–1912). V letech 1912–1914 byl britským ministrem války a v této funkci měl významný podíl na přípravě armády před první světovou válkou. V roce 1912 pozval na vojenské manévry francouzského maršála Foche a důrazně prosazoval účast britského vojenského kontingentu v Evropě v případě mezinárodního konfliktu. Z funkce ministra války odstoupil na jaře 1914 kvůli konfliktům v Irsku. \n\nPrvní světové války se aktivně zúčastnil jako důstojník, zúčastnil se bojů v Evropě, dosáhl hodnosti generálmajora a obdržel Řád lázně (1916) a Řád sv. Michala a sv. Jiří (1918), kromě toho získal francouzský Řád čestné legie a Válečný kříž. V březnu 1918 velel v bitvě u Moreuil Wood, v níž se naposledy ve vojenských dějinách významně prosadilo jezdectvo. Celou dobu první světové války zůstával nadále také poslancem Dolní sněmovny a podporoval koaliční Lloyd Georgův kabinet. Po skončení války se vrátil do vlády jako parlamentní tajemník na ministerstvu pro výrobu munice (1918–1919, jeho nadřízeným byl Winston Churchill), v roce 1919 by státním podsekretářem na ministerstvu letectva. Po porážce liberálů ve volbách v roce 1924 ztratil poslanecký mandát. V letech 1926–1943 byl předsedou Národního výboru pro bezpečnost (\"National Savings Committee\"), v této funkci nadále patřil k vlivným osobnostem politiky a spolupracoval se všemi vládami. V letech 1933 a 1935 navštívil Německo a po setkání s Hitlerem svým projevem ve Sněmovně lordů podpořil usmiřovací politiku appeasementu. \n\nV roce 1933 byl povýšen na barona a stal se členem Sněmovny lordů. V letech 1918–1947 zastával čestný post lorda místodržitele v hrabství Hampshire a v roce 1927 získal čestné občanství v Portsmouthu. \n\nV roce 1895 se oženil s Emily Crichton (1870–1913), dcerou plukovníka Henryho Crichtona z rodiny hrabat z Erne. Měli spolu sedm dětí, v roce 1913 Emily zemřela při porodu nejmladší dcery Louise. Nejstarší syn Frank Reginald Seely (1896–1917) padl za první světové války, titul barona zdědili postupně dva mladší synové Henry John Seely (1899–1963) a Arthur Patrick Selly (1905–1966). V roce 1917 se John Edward Seely podruhé oženil s Evelyn Murray (1886–1976), sestrou politika Alexandra Murraye. Z tohoto manželství se narodil syn David Peter Seely, 4. baron Mottistone (1920–2011), který byl posledním guvernérem na ostrově Wight. Současným představitelem rodu je Christopher David Seely, 6. baron Mottistone (*1974). \n\nJohnův starší bratr Sir Charles Seely, 2. baronet (1859–1926), byl dlouholetým členem Dolní sněmovny. Jeho syn Hugh Michael Seely (1898–1970) byl taktéž poslancem, za druhé světové války zastával nižší funkce na ministerstvu letectva a v roce 1941 byl povýšen na barona. \n\n"}
{"id": "1558654", "url": "https://cs.wikipedia.org/wiki?curid=1558654", "title": "Richard Burdon Haldane", "text": "Richard Burdon Haldane\n\nRichard Burdon Haldane, 1. vikomt Haldane (\"Richard Burdon Haldane, 1st Viscount Haldane of Cloan\") (30. července 1856, Edinburgh, Skotsko – 19. srpna 1928, Auchterarder, Skotsko) byl britský politik, právník a spisovatel. Jako úspěšný advokát vstoupil do politiky a byl dlouholetým členem Dolní sněmovny. V letech 1905–1912 zastával funkci ministra války, později byl dvakrát lordem kancléřem (1912–1915 a 1924). Od roku 1911 byl s titulem vikomta členem Sněmovny lordů.\n\nPocházel ze starobylé skotské šlechtické rodiny připomínané od 15. století, později několik členů rodu zasedalo v Dolní sněmovně. Narodil se jako nejstarší syn z druhého manželství skotského právníka Roberta Haldana (1805–1877). Studoval v Edinburghu, Göttingenu a Londýně a poté působil jako právník. Ve své době patřil k nejlepším advokátům v Londýně a právnická praxe mu ročně vynášela 20 000 liber. Na podnět svého bratrance 3. hraběte z Camperdownu kandidoval v roce 1880 do Dolní sněmovny, ale neuspěl. Připojil se k liberálům a stal se blízkým přítelem pozdějšího premiéra H. H. Asquitha. V letech 1885–1911 byl členem Dolní sněmovny za Liberální stranu a od roku 1890 královským justičním radou (\"Queen's Counsel\", od roku 1901 \"King's Counsel\"), v roce 1902 byl jmenován členem Tajné rady. \n\nV Campbell-Bannermanově vládě byl jmenován ministrem války a funkci si udržel i v následující Asquithově vládě (1905–1912). Realizoval četné reformy v armádě a jako stoupenec britského imperialismu spolupracoval s ministrem zahraničí Edwardem Greyem. V roce 1911 získal titul vikomta a vstoupil do Sněmovny lordů. V roce 1912 podnikl diplomatickou cestu do Berlína, jejímž cílem byl poslední pokus o britsko-německé sblížení před první světovou válkou. Neúspěch této mise jej přiměl k rezignaci na post ministra války (červen 1912) a přešel na méně důležitou justiční funkci lorda kancléře (1912–1915). Na začátku první světové války byl tiskem obviněn ze své podezřelé znalosti Německa, což pramenilo z toho, že tam v mládí studoval a celoživotně se zajímal o německou literaturu. Na základě tohoto útoku odešel v roce 1915 z vlády. Po porážce liberálů ve volbách v roce 1924 se připojil k Labour Party a v labouristické vládě byl opět lordem kancléřem (1924). Po odstoupení vlády byl až do smrti mluvčím labouristů ve Sněmovně lordů. \nDlouhodobě se věnoval problematice školství a vzdělávání, v letech 1916–1918 byl předsedou státní komise pro vysokoškolské vzdělání ve Walesu. V letech 1905–1908 byl rektorem univerzity v Edinburghu, později zastával čestné funkce kancléře univerzity v Bristolu (1912–1928) a univerzity v St Andrews (1928). \n\nObdržel Řád bodláku (1913) a Řád za zásluhy (1915), byl též členem Královské společnosti, Královské společnosti starožitností a Britské akademie. \n\nZemřel svobodný a jeho úmrtím titul vikomta zanikl. Sídlem rodiny Haldane je od středověku zámku \"Gleneagles\" ve Skotsku. \n"}
{"id": "1558655", "url": "https://cs.wikipedia.org/wiki?curid=1558655", "title": "Majumi Kadžiová", "text": "Majumi Kadžiová\n\nMajumi Kadžiová ( 加治 真弓, * 28. června 1964) je bývalá japonská fotbalistka.\n\nZa japonskou reprezentaci v letech 1981 až 1991 odehrála 48 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558658", "url": "https://cs.wikipedia.org/wiki?curid=1558658", "title": "Chemický prostor", "text": "Chemický prostor\n\nChemický prostor je chemoinformatický koncept odkazující se na prostor vlastností všech teoreticky možných molekul a chemických sloučenin splňující soubor určených konstrukčních pravidel a mezních podmínek. Chemický prostor obsahuje miliony sloučenin dostupných výzkumníkům. Příkladem mohou být knihovny využívané metodami molekulárního dokování.\n\nChemickým prostorem se často v chemoinformatice myslí prostor farmakologicky aktivních molekul. Neexistuje metoda, která by dokázala přesně určit velikost tohoto prostoru. Jeho velikost se řádově odhaduje na 10 molekul. Tyto odhady vycházejí z Lipinského pravidla, obzvlášť horního limitu molekulové hmotnosti činícího 500 g·mol, a omezení se na atomy uhlíku, vodíku, kyslíku, síry a dusíku. Dále se předpokládá přítomnost maximálně 30 atomů a 4 aromatických cyklů, přičemž se zohledňují možnosti větvení. Tento odhad velikosti prostoru farmakologicky aktivních molekul je často zaměňován za odhad velikosti prostoru organických molekul, který je však po zahrnutí halogenů a dalších prvků mnohem větší. Krom těchto chemických prostorů byl zaveden také prostor známých léčiv definovaný deskriptory komerčně dostupných léčiv. Prostor známých léčiv se využívá například při navrhování nových léčiv kdy se parametry kandidátní molekuly srovnávají s pamaretry známých léčiv v tomto prostoru.\n\nK lednu 2020 bylo Americkou chemickou společností registrováno více než 159 milionů organických a anorganických látek, což znamená, že byly zmíněny v odborné literatuře. Příkladem fyzicky existujících chemických knihoven jsou chemické knihovny využívané při experimentálním screeningu látek. Tyto knihovny obsahují stovky až stovky tisíc různých molekul.\n\nSystematický průzkum chemického prostoru je možný vytvářením \"in silico\" databází virtuálních molekul, které mohou být zobrazeny projekcí vícerozměrného prosotru vlastností molekul do prostoru s méně rozměry. Chemické prosotry mohou být generovány vytvářením stechiometrických kombinací elektronů a atomových jader za účelem získání všech možných izomerů získatelných za daných konstrukčních pravidel. V chemoinformatice se využívají programy nazývané generátory struktur, které vytvářejí všechny možné chemické struktury splňující dané mezní podmínky. Například generátory konstitučních izomerů generují všechny izomery z daného sumárního vzorce.\n\nPohyb chemickým prostorem je ve fyzickém světě umožňován chemickými reakcemi. Vztah mezi chemickým prostorem a molekulárními vlastnostmi není vždy jednoznačně daný, což znamená že, velmi odlišné molekuly mohou mít velmi podobné vlastnosti. Mezi oblasti zahrnující průzkum chemického prostoru patří materiálové inženýrství a vývoj léčiv.\n\n"}
{"id": "1558663", "url": "https://cs.wikipedia.org/wiki?curid=1558663", "title": "Emiko Kuboová", "text": "Emiko Kuboová\n\nEmiko Kuboová ( 久保 恵美子, * 28. prosince 1966 Ósaka) je bývalá japonská fotbalistka.\n\nZa japonskou reprezentaci v letech 1981 až 1984 odehrála 4 reprezentační utkání.\n"}
{"id": "1558666", "url": "https://cs.wikipedia.org/wiki?curid=1558666", "title": "Mescit Dağları", "text": "Mescit Dağları\n\nMescit Dağları (turecký název, ) je pohoří v provinciích Erzurum a Artvin v Turecku, okrajové pohoří Arménské vysočiny. Táhne se v délce přibližně 130 km západovýchodním směrem. Ze severu, západu a v západní části i z jihu je ohraničeno údolím řeky Çoruh, ve střední části se rozšiřuje směrem na jih a navazuje na pohoří Kargapazarı Dağları, ve východní části a z východu je ohraničeno údolím řeky Tortum. Nejvyšším vrcholem je zřejmě 3239 metrů vysoký Mescit Dağı (někdy táž jako Onusbaba, udávané nadmořské výšky se pohybují mezi 3230 metry a 3248 metry), ačkoli sovětské topografické mapy udávají jako nejvyšší bod pohoří vrchol Devedağı (s údajem o výšce 3363 metrů).\n\nPohoří je geologicky poměrně kontrastní - zatímco západní a východní část pohoří tvoří jurské až křídové klastické a karbonátové horniny, zejména pelagické vápence, střed pohoří tvoří erodovaný stratovulkán svrchně miocenního až pliocenního stáří. Pohoří bylo při posledním glaciálním maximu zaledněno, čela ledovců byla ve výškách kolem 1800 až 1880 metrů, sněžná čára byla ve výškách kolem 2750 metrů a ledovce byly 3–5 km dlouhé. V současnosti již pohoří zaledněno není.\n\nPřes sedlo Gölyurt Geçidi překonává pohoří ve výšce 2380 metrů silnice D925 spojující Erzurum a İspir. \n"}
{"id": "1558667", "url": "https://cs.wikipedia.org/wiki?curid=1558667", "title": "Nereo Rocco", "text": "Nereo Rocco\n\nNereo Rocco (20. května 1912 Terst, Rakousko-Uhersko – 20. února 1979 Terst, Itálie) byl italský fotbalista a trenér.\n\nJako hráč hrál za Terst, Neapol a Padovu.\n\nÚspěšnější byl jako trenér. S AC Milán vyhrál 2× Pohár mistrů, 2× Pohár vítězů pohárů, 1× Interkontinentální pohár a 2× italskou ligu.\n\nNereo Rocco hrál za Terst, Neapol a Padovu.\n\nV roce 1934 nastoupil jednou za italskou reprezentaci v kvalifikaci na MS proti Řecku.\n\nRocco začal trénovat nejdříve v prvoligovém Terstu, ze kterého pocházel. Roku 1948 hrál tým překvapivě o 2. místo, jen o skóre skončil 4. za AC Milán a Juventusem. Následovalo druholigové Treviso a znovu Terst.\n\nV letech 1954 až 1961 trénoval Rocco Padovu, se kterou roku 1955 postoupil do 1. ligy. Roku 1958 skončil tým překvapivě na 3. místě.\n\nV letech 1961 až 1963 Rocco trénoval AC Milán, s nímž vyhrál italskou ligu a následně i PMEZ.\n\nV letech 1963 až 1967 trénoval FC Turín.\n\nV letech 1967 až 1973 trénoval znovu AC Milán. Roku 1968 vyhrál italskou ligu i PVP, následně i PMEZ. Další vítězství v PVP přišlo roku 1973.\n\nNásledovala kratší angažmá ve Fiorentině a znovu AC Milán.\n\n\n\n"}
{"id": "1558668", "url": "https://cs.wikipedia.org/wiki?curid=1558668", "title": "Tomoko Oharaová", "text": "Tomoko Oharaová\n\nTomoko Oharaová ( 大原 智子, * 1957 Ise) je bývalá japonská fotbalistka.\n\nZa japonskou reprezentaci v roce 1981 odehrála 1 reprezentační utkání.\n"}
{"id": "1558669", "url": "https://cs.wikipedia.org/wiki?curid=1558669", "title": "Eduardo Bonvallet", "text": "Eduardo Bonvallet\n\nEduardo Bonvallet (13. ledna 1955, Santiago de Chile – 18. září 2015, Santiago de Chile) byl chilský fotbalista, záložník. \n\nProfesionálně hrál v chilských klubech Club Universidad de Chile, Universidad Católica, CD O'Higgins a Unión San Felipe a v USA v týmech Fort Lauderdale Strikers a Tampa Bay Rowdies. V jihoamerickém Poháru osvoboditelů nastoupil v 6 utkáních.\n\nZa reprezentaci Chile nastoupil v letech 1979–1982 v 24 reprezentačních utkáních. Byl členem chilské reprezentace Mistrovství světa ve fotbale 1982, nastoupil ve 3 utkáních. \n\n"}
{"id": "1558673", "url": "https://cs.wikipedia.org/wiki?curid=1558673", "title": "Masako Jošidaová", "text": "Masako Jošidaová\n\nMasako Jošidaová ( 吉田 雅子, * 12. srpna 1957) je bývalá japonská fotbalistka.\n\nZa japonskou reprezentaci v roce 1981 odehrála 1 reprezentační utkání.\n"}
{"id": "1558675", "url": "https://cs.wikipedia.org/wiki?curid=1558675", "title": "De novo design", "text": "De novo design\n\nDe novo design nebo také de novo docking je metodou návrhu léčiv založeném na znalosti struktury cíle. Vyznačuje se především tím, že našim cílem je vytvořit novou molekulu nebo upravit již známou a dosáhnout tak nové výsledné struktury. Cílem je nejčastěji protein, jehož 3D strukturu lze získat například analytickými metodami jako je rentgenová krystalografie nebo NMR spektroskopie. Na základě této struktury postupně modelujeme nový (proto „de novo“) ligand přímo ve vazebném místě. Ligand můžeme sestavovat z jednotlivých atomů nebo větších fragmentů molekul tak, aby byla afinita k vazebnému místu co nejvyšší. Tento koncept se skládá ze tří částí: vytvoření molekuly, ohodnocení molekuly a optimalizace této molekuly. Každý z těchto kroků může být proveden zvlášť nebo spolu s jiným, a to jak člověkem, tak především počítačem. Rozvoj pokročilých technik strojového učení, či umělé inteligence umožnil automatizované generování nových chemických entit s požadovanými vlastnostmi. \n\nSpolečně se zdokonalováním metod k získání 3D struktur složitých molekul, jako proteinů, a vývojem počítačů, se v devadesátých letech zvýšil zájem o de novo design. Naneštěstí zájem brzy vychladl, jelikož výsledky de novo metod nebyly tak přesné jako u jiných metod. Ostatní varianty v té době nabízely lepší řešení otázek dostupnosti syntetizování těchto látek a ohodnocování jednotlivých ligandů. V poslední dekádě, s objevy v příbuzných oblastech chemie a také informatiky, se však de novo přístup dočkal jakéhosi vzkříšení.\n\nDříve platilo, že metody de novo design nemohou identifikovat molekulu vhodnou pro syntézu, ale mohou identifikovat slibný návrh pro podrobné posouzení odborníkem. Tedy programy pro tradičnější konstrukci molekul, které opakovaně vyústily v příliš složité chemické struktury. V současnosti se dostáváme do situace, že postupy de novo designu jsou schopny vytvářet snadno syntetizovatelnou chemickou látku s požadovanými vlastnostmi. Vezmeme-li v úvahu nedostatky v automatizovaném plánování chemické syntézy a navrhování reakčních cest, kombinace modelů molekulárního designu řízených umělou inteligencí s pokročilými algoritmy, nabízí dostatečnou příležitost pro budoucí objevy nových molekul.\n\n\n"}
{"id": "1558676", "url": "https://cs.wikipedia.org/wiki?curid=1558676", "title": "Keiko Saitoová", "text": "Keiko Saitoová\n\nKeiko Saitoová ( 斉藤 圭子, * 24. března 1965) je bývalá japonská fotbalistka.\n\nZa japonskou reprezentaci v roce 1984 odehrála 3 reprezentační utkání.\n"}
{"id": "1558678", "url": "https://cs.wikipedia.org/wiki?curid=1558678", "title": "Kimiko Širatoriová", "text": "Kimiko Širatoriová\n\nKimiko Širatoriová ( 白鳥 公子, * 6. června 1968) je bývalá japonská fotbalistka.\n\nZa japonskou reprezentaci v letech 1984 až 1986 odehrála 5 reprezentačních utkání.\n"}
{"id": "1558680", "url": "https://cs.wikipedia.org/wiki?curid=1558680", "title": "Kazuko Hironakaová", "text": "Kazuko Hironakaová\n\nKazuko Hironakaová ( 弘中 和子) je bývalá japonská fotbalistka.\n\nZa japonskou reprezentaci v letech 1984 až 1990 odehrála 21 reprezentačních utkání. Byla členkou japonské reprezentace i na Mistrovství Asie ve fotbale žen 1986 a 1989.\n\n"}
{"id": "1558687", "url": "https://cs.wikipedia.org/wiki?curid=1558687", "title": "Asako Takakuraová", "text": "Asako Takakuraová\n\nAsako Takakuraová ( 高倉 麻子, * 19. dubna 1968 Fukušima) je bývalá japonská fotbalistka.\n\nZa japonskou reprezentaci v letech 1984 až 1999 odehrála 79 reprezentačních utkání. Byla členkou japonské reprezentace i na Mistrovství světa ve fotbale žen 1991, 1995 a Letních olympijských hrách 1996.\n\n\n"}
{"id": "1558688", "url": "https://cs.wikipedia.org/wiki?curid=1558688", "title": "Čiaki Jamadaová", "text": "Čiaki Jamadaová\n\nČiaki Jamadaová ( 山田 千愛, * 2. srpna 1966 Šizuoka) je bývalá japonská fotbalistka.\n\nZa japonskou reprezentaci v letech 1984 až 1989 odehrála 21 reprezentačních utkání. Byla členkou japonské reprezentace i na Mistrovství Asie ve fotbale žen 1989.\n\n"}
{"id": "1558692", "url": "https://cs.wikipedia.org/wiki?curid=1558692", "title": "Mami Kanedaová", "text": "Mami Kanedaová\n\nMami Kanedaová ( 金田 真美, * 9. března 1968) je bývalá japonská fotbalistka.\n\nZa japonskou reprezentaci v letech 1984 až 1986 odehrála 3 reprezentační utkání.\n"}
{"id": "1558693", "url": "https://cs.wikipedia.org/wiki?curid=1558693", "title": "Ján Krstiteľ Scitovský", "text": "Ján Krstiteľ Scitovský\n\nJan Křtitel Scitovský z Velkého Kýra, křtěn Ján ( \"de Nagykér Scitovszky János\", 1. listopadu 1785, Košická Belá - 19. října 1866, Ostřihom) byl římskokatolický duchovní, biskup v Rožňavě a Pécsi, od roku 1849 ostřihomský arcibiskup a uherský primas.\n\nNarodil se v rodině Martina Scitovského a jeho manželky Barbory ​​rozené Karácsony. Lidovou školu absolvoval v Jelšavě a gymnázium v ​ Rožňavě. Teologické vzdělání získal v Trnavě, kde v roce 1808 získal doktorát z filosofie. 5. listopadu 1809 ho v Jasově vysvětili za kněze Rožňavské diecéze. Od roku 1809 působil jako profesor filozofie a matematiky na biskupském lyceu v Rožňavě a od roku 1811 do roku 1827 i jako profesor teologie. V roce 1813 získal doktorát z teologie. Panovník jmenoval Jana rožňavským kanovníkem a rektorem semináře, 19. listopadu 1835 získal Armalite listinu od Ferdinanda V. vydanou ve Vídni pro něj i jeho bratra Josefa spolu s dalším příbuzenstvem. Panovník mu povolil používání predikátu \"\"de Nagykér\" tedy z Velkého Kýra\". \n\n17. srpna 1827 byl jmenován biskupem v Rožňavě a 28. ledna 1828 Svatá stolice potvrdila jmenování. Biskupské svěcení přijal z rukou velkovaradínského biskupa a jeho předchůdce v Rožňavě Františka Lajčáka 25. března 1828. 23. listopadu 1838 byl jmenován biskupem v Pécsi. \n\nV roce 1849 byl jmenován ostřihomským arcibiskupem. Tento post nebyl obsazen od roku 1847, kdy zemřel Jozef Kopáč. V roce 1848 sice Ferdinand V. jmenoval Jana Háma za nového ostřihomského arcibiskupa, ale ten v důsledku politických tlaků se postu vzdal ještě před nastoupením do úřadu. Ján Scitovský převzal úřad ostřihomského arcibiskupa a uherského primase 6. ledna 1850. Do roku 1853 spravoval i pécssku diecézi jako apoštolský administrátor. Vystupoval na obranu biskupů (např. Jozef Rudňanský), kteří měli problémy kvůli svým postojům během revoluce v letech 1848 - 1849. Vícekrát neúspěšně intervenoval u císaře Františka Josefa ve prospěch vůdců uherské revoluce, kteří byli později v Aradu popraveni. \n\nV roce 1850 přestěhoval z Trnavy do Ostřihomi, kde absolvoval kněžský seminář sv. Štěpána. V roce 1853 slavnostně uvedl do Trnavy jezuity, což bylo jejich první působiště v Uhrách po obnovení řehole v roce 1814 a svěřil jim nově zřízené arcibiskupské gymnázium. \n\nV roce 1856 vysvětil novou katedrálu v Ostřihomi, i když ještě nebyla zcela dokončena. Na její dostavbu věnoval přes 880 tisíc zlatých.\n\nNa konzistoři 7. března 1853 ho papež Pius IX. Jmenoval kardinálem-knězem s titulárním kostelem Santa Croce in Gerusalemme.\n\n"}
{"id": "1558694", "url": "https://cs.wikipedia.org/wiki?curid=1558694", "title": "Jazyčnatka tasemnicová", "text": "Jazyčnatka tasemnicová\n\nJazyčnatka tasemnicová (\"Linguatula serrata\") je jedním z nejznámějších zástupců třídy Jazyčnatky (Pentastomida). Jsou to endoparazité hlavně dýchací soustavy u suchozemských obratlovců. Dospělci mají podlouhlé válcovité tělo s nápadným vnějším článkováním. Živí se krví svých hostitelů. Také mají velmi dobře vyvinutou trávicí soustavu. \n\nJazykovitý tvar těla dal jazyčnatkám jejich jméno. V přední části těla najdeme také rudimenty dvou párů končetin, dříve se myslelo, že se jedná o pět ústních otvorů (ve skutečnosti mají jen jeden ústní otvor a kolem něho mají nožičky, na první pohled to vypadalo jako ústa).\n\nDlouhou dobu bylo nejasné i jejich fylogenetické postavení. Jazyčnatky byly považovány za přechodnou skupinu mezi kroužkovci a členovci. Dnes je zřejmé, že se jedná o korýše značně pozměněné jejich parazitickým způsobem života.\n\nMají nepřímý vývojový cyklus zahrnující jednoho či více mezihostitelů. Mezihostitelem jsou nejčastěji savci (zajíc, hlodavec, ovce atd.) a definitivním hostitelem je psovitá šelma. U definitivního hostitele (psa) se dospělé jazyčnatky lokalizují v jeho nosní dutině. Dospělci produkují vajíčka, která mohou být hostitelem vykašlána nebo mohou odcházet spolu s trusem do vnějšího prostředí, kde jsou pozřena mezihostitelem. V těle mezi hostitele se z vajíčka vyvíjí čtyřnohá larva (L1), ta proniká tenkým střevem mezihostitele a putuje do jeho vnitřních tkání, zde se dále vyvíjí. Larva (L3) už má vyvinutou trávicí a rozmnožovací soustavu. Z larvy se vyvíjí nymfa, která je infekční pro definitivního hostitele (psovitou šelmu). Definitivní hostitel pozře mezihostitele a nakazí se infekční nymfou, ta se usazuje v jeho nosní dutině a vyvíjí se v dospělce.\n\nJazyčnatkou tasemnicovou se může někdy nakazit i člověk (výskyt hlavně na Blízkém východě). Pokud vajíčko pozře člověk, dojde v jeho těle k vylíhnutí larvy. Larva v nás nedokáže dospět a místo toho, aby šla do hlavových dutin zůstává bloudit v těle. Člověk může být mezihostitel, pokud spolkne vajíčko nebo definitivní hostitel, pokud se nakazí z masa mezihostitele. Pokud se člověk nakazí larvami z tkání mezihostitelů (nejčastěji z masa býložravců) dojde k vývoji tzv. nasofaryngeální pentastomózy (Halzoun).\n"}
{"id": "1558695", "url": "https://cs.wikipedia.org/wiki?curid=1558695", "title": "Akemi Nodaová", "text": "Akemi Nodaová\n\nAkemi Nodaová ( 野田 朱美, * 13. října 1969 Komae) je bývalá japonská fotbalistka.\n\nZa japonskou reprezentaci v letech 1984 až 1996 odehrála 76 reprezentačních utkání. Byla členkou japonské reprezentace i na Mistrovství světa ve fotbale žen 1991, 1995 a Letních olympijských hrách 1996.\n\n\n"}
{"id": "1558697", "url": "https://cs.wikipedia.org/wiki?curid=1558697", "title": "Kaori Nagamineová", "text": "Kaori Nagamineová\n\nKaori Nagamineová ( 長峯 かおり, * 3. června 1968 Kodaira) je bývalá japonská fotbalistka.\n\nZa japonskou reprezentaci v letech 1984 až 1996 odehrála 64 reprezentačních utkání. Byla členkou japonské reprezentace i na Mistrovství světa ve fotbale žen 1991 a 1995.\n\n\n"}
{"id": "1558699", "url": "https://cs.wikipedia.org/wiki?curid=1558699", "title": "Masae Suzukiová", "text": "Masae Suzukiová\n\nMasae Suzukiová ( 鈴木 政江, * 21. ledna 1957 Čiba) je bývalá japonská fotbalistka.\n\nZa japonskou reprezentaci v letech 1984 až 1991 odehrála 45 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558701", "url": "https://cs.wikipedia.org/wiki?curid=1558701", "title": "Joko Takahagiová", "text": "Joko Takahagiová\n\nJoko Takahagiová ( 高萩 陽子, * 17. dubna 1969) je bývalá japonská fotbalistka.\n\nZa japonskou reprezentaci v letech 1986 až 1991 odehrála 31 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558705", "url": "https://cs.wikipedia.org/wiki?curid=1558705", "title": "Takako Tezukaová", "text": "Takako Tezukaová\n\nTakako Tezukaová ( 手塚 貴子, * 6. listopadu 1970 Ucunomija) je bývalá japonská fotbalistka.\n\nZa japonskou reprezentaci v letech 1986 až 1991 odehrála 41 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558706", "url": "https://cs.wikipedia.org/wiki?curid=1558706", "title": "Juko Oitaová", "text": "Juko Oitaová\n\nJuko Oitaová ( 尾板 裕子, * 3. srpna 1969) je bývalá japonská fotbalistka.\n\nZa japonskou reprezentaci v letech 1986 až 1987 odehrála 3 reprezentačních utkání.\n"}
{"id": "1558709", "url": "https://cs.wikipedia.org/wiki?curid=1558709", "title": "Šoko Hamadaová", "text": "Šoko Hamadaová\n\nŠoko Hamadaová ( 浜田 彰子) je bývalá japonská fotbalistka.\n\nZa japonskou reprezentaci v roce 1986 odehrála 2 reprezentační utkání.\n"}
{"id": "1558710", "url": "https://cs.wikipedia.org/wiki?curid=1558710", "title": "Tomomi Seoová", "text": "Tomomi Seoová\n\nTomomi Seoová ( 瀬尾 智美) je bývalá japonská fotbalistka.\n\nZa japonskou reprezentaci v roce 1986 odehrála 1 reprezentační utkání.\n"}
{"id": "1558711", "url": "https://cs.wikipedia.org/wiki?curid=1558711", "title": "Akiko Hajakawaová", "text": "Akiko Hajakawaová\n\nAkiko Hajakawaová ( 早川 明子) je bývalá japonská fotbalistka.\n\nZa japonskou reprezentaci v letech 1987 až 1988 odehrála 2 reprezentační utkání.\n"}
{"id": "1558712", "url": "https://cs.wikipedia.org/wiki?curid=1558712", "title": "Jumi Watanabeová", "text": "Jumi Watanabeová\n\nJumi Watanabeová ( 渡邊 由美, * 2. července 1970) je bývalá japonská fotbalistka.\n\nZa japonskou reprezentaci v letech 1988 až 1991 odehrála 19 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558713", "url": "https://cs.wikipedia.org/wiki?curid=1558713", "title": "Tomoko Macunagaová", "text": "Tomoko Macunagaová\n\nTomoko Macunagaová ( 松永 知子, * 10. srpna 1971) je bývalá japonská fotbalistka.\n\nZa japonskou reprezentaci v letech 1988 až 1991 odehrála 13 reprezentačních utkání. Byla členkou japonské reprezentace i na Mistrovství Asie ve fotbale žen 1989 a 1991.\n\n"}
{"id": "1558714", "url": "https://cs.wikipedia.org/wiki?curid=1558714", "title": "Taeko Kawasumiová", "text": "Taeko Kawasumiová\n\nTaeko Kawasumiová ( 河角 多恵子, * 30. října 1972) je bývalá japonská fotbalistka.\n\nZa japonskou reprezentaci v roce 1988 odehrála 2 reprezentační utkání.\n"}
{"id": "1558716", "url": "https://cs.wikipedia.org/wiki?curid=1558716", "title": "Kjoko Kurodaová", "text": "Kjoko Kurodaová\n\nKjoko Kurodaová ( 黒田 今日子, * 8. května 1969) je bývalá japonská fotbalistka.\n\nZa japonskou reprezentaci v letech 1989 až 1994 odehrála 21 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558717", "url": "https://cs.wikipedia.org/wiki?curid=1558717", "title": "Noriko Išibašiová", "text": "Noriko Išibašiová\n\nNoriko Išibašiová ( 石橋 紀子, * 5. května 1970) je bývalá japonská fotbalistka.\n\nZa japonskou reprezentaci v letech 1989 až 1991 odehrála 3 reprezentační utkání. Byla členkou japonské reprezentace i na Mistrovství Asie ve fotbale žen 1989 a 1991.\n\n"}
{"id": "1558718", "url": "https://cs.wikipedia.org/wiki?curid=1558718", "title": "Megumi Sakataová", "text": "Megumi Sakataová\n\nMegumi Sakataová ( 坂田 恵, * 18. října 1971 Kumamoto) je bývalá japonská fotbalistka.\n\nZa japonskou reprezentaci v letech 1989 až 1996 odehrála 10 reprezentačních utkání. Byla členkou japonské reprezentace i na Mistrovství světa ve fotbale žen 1991 a 1995.\n\n\n"}
{"id": "1558720", "url": "https://cs.wikipedia.org/wiki?curid=1558720", "title": "Juriko Mizumaová", "text": "Juriko Mizumaová\n\nJuriko Mizumaová ( 水間 百合子, * 22. července 1970 Jamagata) je bývalá japonská fotbalistka.\n\nZa japonskou reprezentaci v letech 1990 až 1994 odehrála 22 reprezentačních utkání. Byla členkou japonské reprezentace i na Mistrovství světa ve fotbale žen 1991.\n\n\n"}
{"id": "1558722", "url": "https://cs.wikipedia.org/wiki?curid=1558722", "title": "Tamaki Učijamaová", "text": "Tamaki Učijamaová\n\nTamaki Učijamaová ( 内山 環, * 13. prosince 1972 Hjógo) je bývalá japonská fotbalistka.\n\nZa japonskou reprezentaci v letech 1991 až 1999 odehrála 58 reprezentačních utkání. Byla členkou japonské reprezentace i na Mistrovství světa ve fotbale žen 1991, 1995, 1999 a Letních olympijských hrách 1996.\n\n\n"}
{"id": "1558725", "url": "https://cs.wikipedia.org/wiki?curid=1558725", "title": "Rjoko Unoová", "text": "Rjoko Unoová\n\nRjoko Unoová ( 宇野 涼子, * 9. listopadu 1975 Sagamihara) je bývalá japonská fotbalistka.\n\nZa japonskou reprezentaci v letech 1991 až 1996 odehrála 6 reprezentačních utkání. Byla členkou japonské reprezentace i na Mistrovství světa ve fotbale žen 1995.\n\n\n"}
{"id": "1558726", "url": "https://cs.wikipedia.org/wiki?curid=1558726", "title": "Jumi Obeová", "text": "Jumi Obeová\n\nJumi Obeová ( 大部 由美, * 15. února 1975 Sakaiminato) je bývalá japonská fotbalistka.\n\nZa japonskou reprezentaci v letech 1991 až 2004 odehrála 85 reprezentačních utkání. Byla členkou japonské reprezentace i na Mistrovství světa ve fotbale žen 1991, 1995, 2003, Letních olympijských hrách 1996 a 2004.\n\n\n"}
{"id": "1558727", "url": "https://cs.wikipedia.org/wiki?curid=1558727", "title": "Turistická značená trasa 8643", "text": "Turistická značená trasa 8643\n\nOd rozcestí Chata Lysec stoupá prudčeji z rozcestí Mažiarky, zprvu lesním terénem, ke konci terénem odlesněným s výhledy. Jedná se jen o velmi krátkou, spojovací trasu.\n"}
{"id": "1558729", "url": "https://cs.wikipedia.org/wiki?curid=1558729", "title": "Anna Dvořáková", "text": "Anna Dvořáková\n\nJméno a příjmení Anna Dvořáková nosí více žen:\n\n"}
{"id": "1558730", "url": "https://cs.wikipedia.org/wiki?curid=1558730", "title": "Turistická značená trasa 8645", "text": "Turistická značená trasa 8645\n\nZ obce Mošovců vede trasa nenáročným, lehce stoupajícím terénem pod vrcholem Krieslo (588 m n. m.), v závěru klesá do údolí potoka Rakši. Jedná se o krátkou spojovací trasu.\n"}
{"id": "1558733", "url": "https://cs.wikipedia.org/wiki?curid=1558733", "title": "NGC 181", "text": "NGC 181\n\nNGC 181 je čočková galaxie v souhvězdí Andromedy. Její zdánlivá jasnost je 14,9 a úhlová velikost 0,7′ × 0,2′. Je vzdálená 254 milionů světelných let, průměr má 50 000 světelných let. Galaxii objevil 6. října 1883 Édouard Stephan. John Dreyer v katalogu NGC objekt popsal jako \"„krajně slabý, krajně malý, nepravidelný, připojená velmi slabá hvězda“\".\n\n"}
{"id": "1558734", "url": "https://cs.wikipedia.org/wiki?curid=1558734", "title": "Ľuboriečka", "text": "Ľuboriečka\n\nĽuboriečka je obec v okrese Veľký Krtíš v Banskobystrickém kraji na Slovensku. Leží v Ipeľské kotlině přibližně 19 km východně od okresního města. Žije zde  obyvatel.\n\nPrvní písemná zmínka o obci pochází z roku 1335.\n\n\n"}
{"id": "1558737", "url": "https://cs.wikipedia.org/wiki?curid=1558737", "title": "Turistická značená trasa 8646", "text": "Turistická značená trasa 8646\n\nZ rozcestí Medzi Mníchmi trasa nejprve velmi mírně stoupá nepojmenovanou dolinou, v jejím závěru prudce na hřeben vrcholu Lučence. Z vrcholu opět sklesává zpět do Sklabinské doliny. Celou dobu vede trasa zalesněným terénem. Jedná se o krátkou odbočnou trasu.\n"}
{"id": "1558738", "url": "https://cs.wikipedia.org/wiki?curid=1558738", "title": "NGC 184", "text": "NGC 184\n\nNGC 184 je čočková galaxie v souhvězdí Andromedy. Její zdánlivá jasnost je 14,6 a úhlová velikost 0,7′ × 0,2′. Je vzdálená 244 milionů světelných let, průměr má 50 000 světelných let. Galaxii objevil 6 října 1883 Édouard Stephan. John Dreyer v katalogu NGC objekt popsal jako \"„krajně slabý, krajně malý“\".\n\n"}
{"id": "1558740", "url": "https://cs.wikipedia.org/wiki?curid=1558740", "title": "Reyner Banham", "text": "Reyner Banham\n\nPeter Reyner Banham (2. března 1922 Norwich – 19. března 1988 Londýn) byl anglický architekt. Získal doktorát na Courtauld Institute of Art v Londýně, byl členem redakce britského magazínu Architectural Review. Vyučoval na University College v Londýně, než se rozhodl odstěhovat do Spojených států amerických, aby se stal předsedou oddělení studií designu na State University v Buffalu. Poté se stal profesorem historie umění na University of California v Santa Cruz.Z tohoto zaměstnání odešel do důchodu v 66 letech poté, co mu byla diagnostikována rakovina. \n\nBanham publikoval stovky textů týkajících se primárně architektury a designu, mezi nejznámější z nich pak patří např. , nejvýrazněji pro-losangeleská publikace své doby, vydaná v roce 1971.\n\nBanham zemřel na rakovinu v roce 1988 v Londýně. Zůstala po něm žena Mary, syn Ben a dcera Debby.\n\nNarodil se 2. března 1922 v Norwichi Percy Banhamovi a Violet Frances Maud Reyner (Banhamové). Jeho otec byl instalatér, o matčině zaměstnání nejsou dostupné žádné informace. Jako dítě navštěvoval školu King Edward VI School v Norwichi ve Spojeném království. Vzhledem k tomu, že v době průběhu druhé světové války byl ještě příliš mladý, než aby se stal vojákem, začal pracovat v rámci učňovského stipendia jako motorový inženýr v Bristol Aeroplane Company. V okolí Norwiche také přednášel o umění a místní historii, psal recenze divadelních her a výstav do lokálních novin a po návratu z Bristolu se stal členem místního divadla Maddermarket Theatre, kde po určitou dobu pracoval jako asistent režiséra. V roce 1946 se oženil s Mary Mullettovou, se kterou se seznámil právě v Maddermarket Theatre. V roce 1949 Banham nastoupil na Courtauld Institute of Art na Londýnské univerzitě, aby studoval historii umění a architektury. Doktorát získal po dokončení svých studií vedených průkopníkem moderní historie architektury, Sirem Nikolausem Pevsnerem, v roce 1958 (jeho doktorská práce Theory and Design in the First Machine Age byla v roce 1960 vydána jako kniha). Na začátku své kariéry byl ve spojení s intelektuály, umělci a kritiky, kteří se seskupovali jako tzv. Independent Group. Jednalo se o skupinu lidí, poznamenaných druhou světovou válkou, která se potkala na Institute of Contemporary Arts v Londýně a která chtěla vnést diskuzi do převládajícího modernistického přístupu ke kultuře, za důležitý faktor v chápání modernismu považovali historii technologie a vědy a oslavovali zmatek lidské existence. Stál také u vzniku výstavy This Is Tomorrow v roce 1956, která bývá nazývána „zrozením Pop artu“. \n\nV roce 1950 byl díky Siru Nikolausi Pevsnerovi přijat do redakce časopisu Architectural Review, kde pracoval na částečný úvazek jako literární editor. V roce 1952 byl povýšen na pozici asistenta senior editora (a to i díky své předchozí praxi v psaní recenzí jak pro lokální noviny, tak i pro např. ArtReview) V Architectural Review pak dále pracoval až do roku 1964. Mezi lety 1964–1966 se v rámci studijního pobytu \"Graham Foundation Scholarship\" podíval do USA, což v něm pravděpodobně podpořilo fascinaci americkou kulturou – vnímal USA jako zdroj budoucnosti, která slibovala jednoduše dosažitelné potěšení a naprostou volnost. Od roku 1964 zároveň vyučoval na Bartlett School of Architecture na Londýnské univerzitě, profesorem architektury se ale stal až v roce 1969. Ve stejném roce nalezl své životní poslání v obdivování a pochopení amerického Los Angeles. Banham hrál významnou roli v rozvoji studií historie a designu v Británii – prosazoval konání konferencí o historii designu např. na vysokých školách Newcastle Polytechnic v roce 1975, nebo na Middlesex Polytechnic v roce 1976. Po úspěších mnoha jeho publikací v USA dostává v roce 1976 nabídku, aby vyučoval na The State University of New York v Buffalu. Nabídku přijal a nastoupil na oddělení studií designu. V roce 1980 byl jmenován profesorem historie umění na University of California v Santa Cruz. V roce 1988 se stává profesorem (Sheldon H. Solow Professor) historie umění na fakultě v Institute of Fine Arts na newyorské univerzitě, zde již ale bohužel nikdy nevyučoval.\n\nReyner Banham za svou 36 let dlouhou kariéru napsal okolo 750 článků, přesné číslo neznáme, ale je možné, že jich vzniklo i mnohem více. Mezi jeho nejznámější publikace se pak řadí např. T (1955, text o vzniku a významu brutalismu), jeho výše zmíněná doktorská práce Theory and Design in the First Machine Age (1960, o modernismu a funkcionalismu), The Architecture of the Well‐Tempered Environment (1969, předvídá druhou vlnu strojů a masového konzumu), (1971), (1975, hodnocení dopadu modernistického hnutí v architektuře), (1976, kniha o konceptu „megastruktur“, obrovských víceúčelových budov, obsahujících všechny funkce, které jsou vyhledávané ve městech – designový trend 50. a 60. let 20. století), Scenes in America Deserta (1982, publikace pojednávající o amerických pouštích, od jejich základní fyzické formy až k jejich konceptuálnímu pojetí jako lidstvem vytvořeného prostoru) anebo The Concrete Atlantis (1986, kniha porovnává americkou industriální architekturu s evropským modernismem).Jedno z jeho nejkontroverznějších děl je právě již zmíněná kniha , vydaná v roce 1971 – zde Banham mluví o tomto kalifornském městě s nesmírnou, na tehdejší poměry až přehnanou pozitivitou a rozděluje Los Angeles na 4 „ekosystémy“ – Surfurbia (pláže a plážová města), Foothills (\"„podhůří“\", propracovanější a dražší rezidence), Plains of Id \"(„jediná část Los Angeles dost plochá a nudná, aby se dala porovnávat s městy na středozápadě“\", obyčejné čtvrti střední třídy) a Autopia (systém dálnic). Text přesně reflektuje atmosféru a ducha města a vyzdvihuje jeho zvláštnosti, jako například fakt, že má Los Angeles více center než jen jedno, že se v rámci města dá snadno přesouvat a všechny jeho části jsou si rovné a srovnatelně dostupné, protože se město víceméně neustále společně vyvíjí a roste a že je navíc jako celek neformální, ne tolik seriózní. Na motivy tohoto textu byl pak v roce 1972 odvysílán v produkci BBC dokument Reyner Banham Loves Los Angeles, ve kterém Banham diváka provází městem a zároveň svou teorií o jeho dělení.\n\nZa svůj přínos ve vzdělávání v oblasti designu získal v roce 1988 ocenění Sir Misha Black Award.\n"}
{"id": "1558741", "url": "https://cs.wikipedia.org/wiki?curid=1558741", "title": "Turistická značená trasa 8647", "text": "Turistická značená trasa 8647\n\nZ obce Belá-Dulice k rozcestí Slávkova dolina - ústie vede trasa zanedbatelným stoupáním po zpevněné cestě Belianskou dolinou, od tohoto rozcestí pak nepojmenovanou dolinou, v jejímž závěru stoupá po louce k rozcestí Medzijarky pod stejnojmenný vrchol (769 m n. m.). Odtud pokračuje stálým stoupáním přes rozcestí Poľka k vrcholu Lysec. V závěru pod vrcholem vede odlesněným terénem.\n"}
{"id": "1558742", "url": "https://cs.wikipedia.org/wiki?curid=1558742", "title": "IC 43", "text": "IC 43\n\nIC 43 je spirální galaxie v souhvězdí Andromedy. Její zdánlivá jasnost je 13,3 a úhlová velikost 1,5′ × 1,2′. Je vzdálená 224 milionů světelných let, průměr má 105 000 světelných let. Galaxii objevil 15. listopadu 1889 Guillaume Bigourdan. V galaxii byly pozorovány sypernovy SN 1973U typu II a SN 2015ag typu-Ic.\n\n"}
{"id": "1558749", "url": "https://cs.wikipedia.org/wiki?curid=1558749", "title": "Skýtie", "text": "Skýtie\n\nSkýtie (Skythie či Skytie, řecky Skythiá, z řeckého: Σκυθική, romanizováno: Skythikē) byla v klasickém starověku oblast střední Eurasie obývaná východoíránskými Skyty. Zahrnovala území střední Asie, části východní Evropy východně od řeky Visly, kdežto východní okraj regionu vymezili Řekové jen vágně. Starověcí Řekové dali jméno Skýtie (nebo Velká Skýtie) všem územím severovýchodně od Evropy a severnímu pobřeží Černého moře. Během doby železné zde vzkvétala skytská kultura.\n\nSkytové - řecké jméno pro tento původně kočovný lid - obývali Skýtii nejpozději od 11. století před naším letopočtem do 2. století našeho letopočtu. V sedmém století př. n. l. Skytové ovládali rozsáhlé oblasti po celé Eurasii, od Černého moře přes Sibiř až po hranice Číny. Rozsah a poloha obývaného území se v průběhu času měnily, ale obvykle více na západ a výrazně víc na východ, než je uvedeno na mapě. Některé zdroje říkají, že Skytové byli energičtí ale mírumilovní lidé. Moc toho o nich známo není.\n\nSkýtie byla volná nomádská říše, která vznikla již v 8. století před naším letopočtem. Jádro Skytů dávalo přednost životu na volné noze. Z tohoto období není znám žádný písemný systém, takže většina dnes dostupných písemných informací o regionu a jeho obyvatelích pramení z protohistorických spisů starověkých civilizací, které měly s tímto regionem spojení, zejména těch ze starověkého Řecka, starého Říma a Persie.\nNejpodrobnější západní popis je od Hérodota. Možná ve Skýtii ani nebyl a vědci debatují o přesnosti a spolehlivosti jeho znalostí, ale moderní archeologické nálezy některé z jeho starodávných tvrzení potvrdily, takže zůstává jedním z nejužitečnějších spisovatelů o starověké Skýtii. Říká, že skytské vlastní jméno bylo „Scoloti“.\n"}
{"id": "1558751", "url": "https://cs.wikipedia.org/wiki?curid=1558751", "title": "Turistická značená trasa 8681", "text": "Turistická značená trasa 8681\n\nZ obce Hubová traverzem lesním terénem stoupá k rozcestí Kútnikov kopec - sedlo v souběhu s naučnou stezkou Hubovský okruh. Jedná se o kratší spojovací trasu.\n"}
{"id": "1558754", "url": "https://cs.wikipedia.org/wiki?curid=1558754", "title": "NGC 214", "text": "NGC 214\n\nNGC 214 je spirální galaxie s příčkou v souhvězdí Andromedy. Její zdánlivá jasnost je 12,3 a úhlová velikost 1,9′ × 1,5′. Je vzdálená 209 milionů světelných let, průměr má 115 000 světelných let. Galaxii objevil 10. září 1784 William Herschel.\n\n"}
{"id": "1558759", "url": "https://cs.wikipedia.org/wiki?curid=1558759", "title": "Monika Míčková", "text": "Monika Míčková\n\nMonika Vlčková rozená Míčková (* 29. července 1991 Brno) je bývalá česká moderní gymnastka. V letech 2011–2015 byla absolutní mistryní České republiky v moderní gymnastice.\n\nOd roku 2007 šestkrát reprezentovala Českou republiku ve světovém poháru a na Mistrovství světa v moderní gymnastice. V roce 2012 reprezentovala Českou republiku na Letních olympijských hrách v Londýně. Opakovaně se zúčastnila sérií Grand Prix.\n\n"}
{"id": "1558761", "url": "https://cs.wikipedia.org/wiki?curid=1558761", "title": "NGC 233", "text": "NGC 233\n\nNGC 233 je eliptická galaxie v souhvězdí Andromedy. Její zdánlivá jasnost je 12,8 a úhlová velikost 1,2′ × 1,2′. Je vzdálená 250 milionů světelných let, průměr má 85 000 světelných let. Galaxii objevil 11. září 1784 William Herschel.\n\n"}
{"id": "1558762", "url": "https://cs.wikipedia.org/wiki?curid=1558762", "title": "Psí srdce", "text": "Psí srdce\n\nPsí srdce () je novela ruského autora Michaila Bulgakova. Jedná se o kousavou satiru bolševismu, která byla napsána v roce 1925, kdy vrcholilo období NEPu a zdálo se, že komunismus v Sovětském svazu ztrácí sílu. Všeobecně se toto dílo považuje za alegorii socialistické revoluce a „pomýleného pokusu revoluce radikálně proměnit lidstvo.“ V Sovětském svazu bylo jeho vydání původně zakázáno, ale kolovalo v samizdatu. V Rusku bylo oficiálně vydáno roce 1987. Novela se v Rusku stala kulturním fenoménem, vzbudila rozruch a diskuzi mezi lidmi všech generací, „od školáků až po politiky.“ Vznikly i filmové adaptace, které byly natočeny v ruštině a italštině, v anglickém jazyce vznikla hra a opera. V českém prostředí vzniklo několik divadelních adaptací a rozhlasová inscenace.\n\nV roce 1925 odmítli knihu vydat, zčásti kvůli vlivu Lva Kameněva, tehdejšího předního stranického představitele. V roce 1926 pak Bulgakov na námět novely napsal hru pro Moskevské umělecké divadlo. Hra však nikdy nebyla zinscenována, jelikož rukopis a kopie zabavila tajná policie NKVD. Nakonec musel zasáhnout Maxim Gorkij a získat rukopis zpět.\n\nNovela byla v Sovětském svazu vydána až v roce 1987, více než 60 let po jejím dokončení, ovšem ruští čtenáři ji znali skrze samizdat. V roce 1968 ji vydalo v angličtině nakladatelství Harvill Press, přeložil Michael Glenny.\n\nV Česku byla novela vydána poprvé v roce 1989 nakladatelstvím Odeon, z originálu přeložila Ludmila Dušková. Jana Klusáková sice přeložila dílo v roce 1988, nevycházela však z originálu, pracovala s dramatizací Alexandra Červinského.\n\nSpekuluje se o tom, kdo byl předlohou pro postavu profesora Preobraženského. Jedním z návrhů je ruský chirurg Sergej Voronoff, známý pro své experimenty, kdy lidem implantoval zvířecí varlata a štítné žlázy. Dalším návrhem je profesor Vasilij Preobraženskij, který vedl petrohradský Ústav porodnictví a gynekologie v době, kdy byla novela napsána. Jeho první vědecká publikace se týkala transplantace vaječníků do mužského těla. Stejně jako fiktivní profesor „neměl rád proletariát“, a možná právě proto ho poslali do Archangelsku, kde pokračoval ve své práci, která se týkala mimo jiné i transplantace vaječníků, což mělo údajně krátkodobý efekt omlazení.\n\n\"Moskva, rok 1924.\"\n\nPotulného psa, který jednoho zimního dne prohrabává odpadky, najde kuchař a opaří ho vroucí vodou. Opuštěný pes leží ve dveřích, čeká na svůj konec, utápí se v sebelítosti a rozjímá nad svým životem. K jeho překvapení jej však objeví úspěšný chirurg Filipp Filippovič Preobraženskij (jehož jméno je odvozeno od ruského slova преображение a znamená 'přetvoření' nebo 'proměna') a nabídne psovi kus klobásy. Pes je radostí bez sebe a následuje Filippa do jeho bytu. Nový majitel jej pojmenuje Baryk (v ruském originálu Шарик, Šarik). Psovi se to zdá ironické, neboť jméno „Šarik“ se mu zdá vhodné pro rozmazleného tlustého psa (Šarik znamená „malá koule, kulička“). \n\nV domě se Baryk seznámí s chodem domácnosti doktora Preobraženského, pozná i lékaře Ivana Arnoldoviče Bormentala (student profesora a jeho chráněnec) a dvě komorné: Zinajdu Prokofjevnu Buninovou a Darju Petrovnu Ivanovovou. Navzdory profesorovu dosti razantnímu antikomunistickému přístupu, je díky častým lékařským návštěvám vedoucích představitelů KSR(b), nedotknutelný. V důsledku toho odmítá vzdát se některého ze svých sedmi pokojů a zachází s bolševiky v domovním výboru, který vede Švonder, s neskrývaným opovržením. Baryk, ohromen svým novým páníčkem, se snadno vžije do role „panského psa“.\n\nPo několika dnech začne jedna z komorných brát Baryka na procházky Moskvou. Baryk se naparuje ve svém novém obojku a nadávky toulavého psa, se kterým se mine, jej nechávají chladným. Poté, co se zlepší Barykův zdravotní stav, profesor konečně odhalí důvod toho, proč se Baryka ujmul. Zatímco připravují Filippovu laboratoř, zamkne Baryka v koupelně. Baryk, vzteky bez sebe, plánuje jak opět zaútočí na Filippovu vycpanou sovu a v tom se dveře otevřou a odtáhnou jej do laboratoře. Tam mu podají sedativa a začíná operace. Zatímco Bormental asistuje, profesor implantuje Barykovi lidskou hypofýzu a varlata. Tyto orgány vyřízli z těla Klima Grigorjeviče Čugunkina, zloděje-recidivisty, alkoholika a tyrana, který byl zabit při rvačce. Pouze opakované injekce adrenalinu do srdce udrží psa při životě.\n\nPo této scéně se příběh přesouvá z pohledu Baryka k vyprávění z pohledu Bormentala, prostřednictvím jeho poznámek k případu. Celou novelu je však přítomen i pohled třetí osoby.\n\nBěhem týdnů po operaci jsou členové domácnosti v šoku, jelikož Baryk se začne měnit v neuvěřitelně zanedbaného, a na první pohled, primitivního člověka. Baryk a Preobraženskij se dohodnou se Švonderem a ten bývalému psovi vyřídí papíry. Baryk sám si zvolí jméno „Polygraf Polygrafovič Barykov“. Po těchto událostech se profesor a Bormental trpělivě snaží naučit Barykova základní etiketu. Místo toho se Barykov dobrým způsobům vysmívá a označuje je jako relikvii carského režimu. Trvá na tom, že je lepší se chovat „přirozeně“. V důsledku toho Barykov kleje před ženami, odmítá se oholit, obléká se do špinavého oblečení a jí jako naprostý neandrtálec.\n\nBarykov postupně promění profesorův život v živoucí peklo. Jednoho dne omylem zničí vodovodní kohoutek při honbě za kočkou. Dveře od koupelny jsou zamčené, Barykov není schopen je odemknout a zaplaví celý byt. Později se i pokusí sexuálně napadnout jednu z komorných. Rozzuřený Bormental opakovaně udeří Barykova a donutí ho se omluvit. Rozzuřený Barykov opustí byt a vrátí se až za několik dní.\n\nPozději Bormental prosí profesora o svolení, aby mohl Barykova nadopovat a zabít arsenem a nazve ho „člověkem se psím srdcem“. Profesor je zděšený a domlouvá Bormentalovi, aby nevinil psa. Vysvětluje, že jsou to právě části lidského těla, které pocházejí z opilce bez domova s bolševickými sympatiemi, které jsou strůjcem všech Barykovových vad. Bormental tedy navrhne, aby operaci zopakovali a použili tělo génia. Profesor opět odmítá a vysvětluje, že operace měla za úkol vylepšit lidskou rasu. V rozporu se svými dřívějšími názory profesor připouští, že každá rolnická žena by mohla porodit génia a že eugenika je proto ztrátou času. Na závěr profesor odmítá povolit vraždu Barykova i odčinit operaci, která by ho mohla snadno zabít.\n\nKrátce poté se Barykov vrátí a vysvětluje, že v době své nepřítomnosti chodil do práce, o kterou se mu zařídil Sovětský Svaz. Teď tráví svůj pracovní den chytáním a škrcením toulavých koček. Říká, že strana z nich dělá levné kožichy pro dělnickou třídu. Krátce nato přivede Barykov domů kolegyni, kterou představí profesorovi jako svoji snoubenku. Místo aby jim dal vlastní pokoj, jak Barykov požaduje, vezme profesor ženu stranou a vysvětlí jí, že Barykov je produktem laboratorního experimentu, který se strašlivě zvrtl. Barykov ženě tvrdil, že byl zmrzačen v boji s bílou armádou admirála Alexandra Kolčaka na Sibiři. Když se dozví pravdu, opouští byt v slzách. Barykov vzplane nenávistí a přísahá, že ji nechá vyhodit. Bormental opět zmlátí Barykova a donutil ho slíbit, že nic takového neudělá.\n\nNásledující den přijíždí vyšší funkcionář strany, trpělivý a dobrý přítel profesora Preobraženského, Petr Alexandrovič, a oznámí profesoru, že Barykov ho udal tajné policii Čeka. Vysvětlí, že mu ale nic nehrozí, jelikož strana Barykovi nedůvěřuje a odchází. Když se Barykov vrátí, profesor a Bormental mu nařídí, aby opustil byt. Barykov odmítne a místo toho tasí revolver. Rozzuřený profesor a Bormental se na něj vrhnou.\n\nTé noci v bytě zavládne zlověstné ticho a světla svítí až do pozdních hodin. V následujících dnech vypadají profesor a Bormental mnohem uvolněněji.\n\nNakonec dorazí policie doprovázená Švonderem, který se škodolibě usmívá. Mají povolení k prohlídce a dožadují se, aby profesor a Bormental přivedli Barykova pod hrozbou okamžitého zatčení. Profesor se však nenechá zastrašit a nařídí Bormentalovi, aby přivedl Barykova, který se postupně mění zpět v psa. Profesor vysvětluje změnu jako přírodní jev, i když čtenáři je zřejmé, že on a Bormental jednoduše zvrátili operaci. Policie odchází v čele s rozlíceným Švonderem.\n\nPo nějaké době se situace uklidní a vše se vrací zpět do starých kolejí. Baryk, který už je zpět ve své psí podobě, s radostí obnoví svůj status panského psa. Na konci knihy je čtenář svědkem jeho vnitřního monologu, kde se mísí „psí“ myšlenky s pozůstatky těch „lidských“.\n\n\nNovela byla interpretována jako satira bolševismu a také jako kritika eugeniky. Obecně se dílo vykládá tak, že se Bulgakov snažil poukázat na všechny nesrovnalosti systému, ve kterém by se Barykov, muž se psí inteligencí, mohl stát důležitým kolečkem ve stroji. Barykov je považován za „reinkarnaci odpudivého proletáře“ a profesor podle J. A. E. Curtise představuje „hyperbolickou vizi buržoazního snu“.\n\nV příběhu je kladen důraz na hru se jmény. Jméno Preobraženskij je odvozeno od ruského slova преображение, které znamená „proměna“. „Šarik“ je běžné jméno pro psy v Rusku a znamená „malá koule, kulička“ (v českém překladu proto překladatelka zvolila jméno Baryk, které je běžné v Česku).\n\nKřestní jméno a jméno po otci „Polygraf Polygrafovič“ je upomínkou na nesmyslnou tradici zdvojených jmen v ruské literatuře, která sahá až k hrdinovi Akakiji Akakijeviči, v povídce Plášť od Nikolaje Gogola. Název je také satirou na nové konvence pojmenování v raném Sovětském svazu. Jméno dárce, alkoholika a pobudy, který nedobrovolně věnoval své orgány, je Čugunkin („čugun“ znamená litina) a lze považovat za parodii na jméno Stalin („staľ“ znamená ocel).\n\nJako první v České republice uvedlo toto dílo Národní divadlo Brno a to 20. ledna 1989, hra byla pojata jako činohra. Režie se ujal Anatolij Ivanov a hlavní roli si zahrál Zdeněk Černín (v pojetí překladatelky Aleny Morávkové však ztvárnil psa Bobíka a člověka Bobikova, na rozdíl od jmen, která použila překladatelka Ludmila Dušková, tedy Baryk/Barykov).\n\nPavel Linhart v roce 1990 zrealizoval rozhlasovou inscenaci \"Psího srdce\", hlavní roli Barykova ztvárnil Boris Rösner.\n\nV roce 2002 připravila Divadlo v Řeznické inscenaci s názvem \"Pokus Pes čili potwor\" (režie se účastnil celý herecký kolektiv, např. Vanda Hybnerová, Boris Hybner, Saša Rašilov, a další).\n\nV roce 2003 slavila se svojí inscenací novely úspěch Komorní scéna Aréna. V dramatizaci a režii Sergeje Fedotova vyhrála Cenu Alfréda Radoka, zvítězila v kategorii Nejlepší inscenace roku a herec Michal Čapka byl oceněn za roli Psa (Šaryk/Šarykov) a získal cenu za Mužský herecký výkon.\n\nNa motivy novely složil v roce 1973 William Bergsma komickou operu \"The Murder of Comrade Sharik\" (\"Vražda soudruha Šarika\" - v anglickém překladu bylo jméno pouze transkribováno do podoby Sharik). V roce 1976 byl natočen italský film s názvem \"Cuore di cane\" a hlavní roli si zahrál Max von Sydow, který ztvárnil Preobraženského.\n\nSovětský film z roku 1988, \"Psí srdce\", byl natočen černobíle a režíroval jej Vladimir Bortko. Značná část scén byla natočena z nezvykle nízkého pohledu, očima psa.\n\nV roce 2007 zinscenovala operní společnost Guerilla Opera premiéru \"Psího srdce\", kterou složil Rudolf Rojahn. Režie se ujala Sally Stunkel. V roce 2010 režíroval druhou inscenaci Copeland Woodruff.\n\nV roce 2010 představila nizozemská operní skupina De Nederlandse Opera premiéru, kterou složil Alexandr Raskatov, režie Simon McBurney. Stejnou operu si vybrala v lednu 2014 i Opéra de Lyon.\n\nV březnu 2011 proběhla premiéra \"Psího srdce\" na Univerzitě v Leedsu, režírovali James Ahearne a Matthew Beaumont.\n\nNová hudební adaptace \"Psího srdce\" vznikla v Austrálii a debutovala v květnu 2014, scénář napsal Jim McGrath, hudbu složil Marc Robertson a režíroval Nick Byrne.\n\nMuzeum Michaila Bulgakova (Moskva)\n\nMuzeum Michaila Bulgakova (Kyjev)\n\nMistr a Markétka\n\nPlný text \"Psího srdce\" v ruském jazyce a dopis Bulgakova (oroduje za snětí cenzury)\n\nPlný text \"Psího srdce\" v anglickém jazyce (1990)\n\nEncyklopedie Bulgakova (v ruštině)\n\nRepertoár operní společnosti Guerilla Opera (v angličtině)\n\nMuzeum Michaila Bulgakova v Moskvě (v ruštině)\n"}
{"id": "1558765", "url": "https://cs.wikipedia.org/wiki?curid=1558765", "title": "Akvilejský patriarchát", "text": "Akvilejský patriarchát\n\nAkvilejský patriarchát ( \"Patriarcato di Aquileia\", \"Patriarchatus Aquileiensis\"), ve 13. století též jako Patria del Friuli, \"Patria Fori Iulii\" nebo \"Patria Foriiulii\", je někdejší diecéze a církevní stát Svaté říše římské se sídlem v Akvileji. V současné době zde má titulární sídlo Arcidiecéze akvilejská římskokatolické církve. \n\nMěsto Aquileia bylo od 3. století do 6. července 1751 sídlem akvilejských patriarchů. \n\nV roce 557 se Akvilej stala jedním z center složitého církevního sporu, tzv. \"Tří kapitol\". Akvilejský patriarcha Paulinus se na nedalekém ostrově Grado definitivně usadili poté, co Akvilej a celou severní Itálii v roce 568 ovládli Langobardi, kteří odmítli uznat tento pro-byzantský patriarchát a vyhlásili vlastní patriarchát, přičemž jeho patriarcha sídlil v hlavním městě, Civitate Forum Iulii (dnešní Cividale del Friuli). Tím vznikly patriarcháty Grado a Akvilej, dva rivalské patriarcháty se stejným jménem. Patriarchové v Gradu, uznávali tři kapitoly podle byzantského vzoru, zatímco pro-papežští patriarchové v Cividale byli proti.\n\nV roce 787 severní Itálii včetně Akvilejí ovládli Frankové pod vedením Karla Velikého. Následovalo období Popponeho a Marquarda, návrat patriarchů z Cividale do Akvileje a oživení města. \n\nAkvilejský patriarchát patřil mezi nejdůležitější patriarcháty v Evropě a měl velký vliv, v 9. století vyslal misionáře i na Velkou Moravu a ve 12.-14. století se patriarchy stali také tři čeští biskupové z vládnoucího rodu:\n\n\nAkvilejský patriarchát kontroloval území Furlánského kraje a místní románská nobilita, společně s patriarchou řídili chod státu. V 15. století ovládli Friuli Benátčané a sídlo akvilejského patriarchy bylo přeneseno do Benátek, přičemž papež zrušil patriarchát v Gradu, které také patřilo Benátkám. \n\nPatriarchát v Akvileji byl definitivně zrušen v roce 1751, po sporech mezi Benátčany a Rakušany o územní nároky na Friuli. Poté byly vytvořeny dva patriarcháty, jeden se sídlem v Udine druhý v městě Gorizia, které jsou činné dodnes.\n\n"}
{"id": "1558768", "url": "https://cs.wikipedia.org/wiki?curid=1558768", "title": "NGC 266", "text": "NGC 266\n\nNGC 266 je spirální galaxie s příčkou v souhvězdí Andromedy. Její zdánlivá jasnost je 11,8 a úhlová velikost 3,0′ × 2,9′. Je vzdálená 215 milionů světelných let, průměr má 190 000 světelných let. \n\nGalaxie je pravděpodobně gravitačně vazána s galaxií NGC 262 a je členem skupiny galaxií okolo galaxie NGC 315.\n\nGalaxii objevil 11. září 1784 William Herschel. V katalogu NGC je popsána jako „\"\ndosti jasná, dosti malá, poněkd rozšířená, dosti nahle jesnější střed, skvrnitá avšak nerozlišená, hvězda 8. magnitudy 4′ jihovýchodně\" “.\n\n"}
{"id": "1558770", "url": "https://cs.wikipedia.org/wiki?curid=1558770", "title": "Jonathan Peel", "text": "Jonathan Peel\n\nJonathan Peel (12. října 1799, Chamber Hall, Anglie – 13. února 1879, Marble Hill House, Londýn, Anglie) byl britský politik a generál, mladší bratr premiéra Roberta Peela. Původně sloužil v armádě a zúčastnil se závěru napoleonských válek. Poté byl přes čtyřicet let poslancem Dolní sněmovny a mimo aktivní vojenskou službu dosáhl generálských hodností. V konzervativních vládách byl dvakrát britským ministrem války (1858–1859, 1866–1867).\n\nPocházel z početné rodiny úspěšného textilního průmyslníka Sira Roberta Peela (1750–1830), který počátkem 19. století patřil k nejbohatším Britům. Narodil se na rodovém sídle \"Chamber Hall\" v Lancashire jako pátý syn. Čtyři jeho bratři zasedali v Dolní sněmovně a nejstarší z nich Robert Peel (1788–1850) se stal britským premiérem. Jonathan vstoupil v roce 1815 do armády a ještě téhož roku se jako podporučík zúčastnil bitvy u Waterloo. Aktivní vojenskou službu opustil v roce 1827 v hodnosti podplukovníka, mezitím s podporou staršího bratra vstoupil do politiky a byl zvolen do Dolní sněmovny. Za stranu toryů byl v letech 1826–1830 poslancem za město Norwich, po neúspěchu ve volbách v roce 1830 byl od následujícího roku poslancem za Huntingdon (1831–1868). V politice spolupracoval se starším bratrem Robertem a parlamentních jednání se aktivně zúčastnil, kromě toho se věnoval podnikání a angažoval se také v aktivitách Východoindické společnosti. \n\nV bratrově vládě zastával úřad inspektora v úřadu generálního polního zbrojmistra (1841–1846), při této příležitosti byl také povýšen na plukovníka (1841), i když v armádě již nesloužil. Později dosáhl hodnosti generálmajora (1854) a generálporučíka (1859). Ve druhé Derbyho vládě byl ministrem války (1858–1859) a od roku 1858 též členem Tajné rady. Funkci ministra války zastával i v Derbyho třetí vládě v letech 1866–1867. Hrabě Derby na jaře 1867 předložil návrh parlamentní reformy, s níž někteří členové jeho kabinetu nesouhlasili a odstoupili ze svých funkcí. Byl mezi nimi i Jonathan Peel, jehož na ministerstvu války nahradil dosavadní první lord admirality John Somerset Pakington. \n\nV roce 1824 se oženil s Alicí Kennedyovou (1805–1887), dcerou 1. markýze z Ailsy. Při příležitosti sňatku dostal od otce 60 000 liber (dalších 75 000 liber zdědil po otcově smrti). Svým sňatkem se dostal do blízkosti královské rodiny, protože Alicin starší bratr lord John Kennedy měl za manželku Augustu Fitzclarence, nemanželskou dceru Viléma IV. Jonathan měl osm dětí, z nich John Peel (1829–1892) sloužil v armádě v Indii a dosáhl hodnosti generálporučíka. Dcera Alice (1832–1903) se provdala za diplomata Sira Roberta Moriera. \n\nZemřel na svém sídle \"Marble Hill House\" (dnes součást Londýna) v únoru 1879 v nedožitých osmdesáti letech. Zámek Marble Hill House koupil v roce 1824 za peníze získané otce při příležitosti sňatku a nechal zde přistavět stáje. Věnoval se chovu dostihových koní a jeho kůň Orlando v roce 1844 vyhrál dostih Epsom Derby. Po smrti jeho manželky v roce 1887 byl zámek Marble Hill House prodán v dražbě. \n"}
{"id": "1558771", "url": "https://cs.wikipedia.org/wiki?curid=1558771", "title": "Robert Peel (1822–1895)", "text": "Robert Peel (1822–1895)\n\nSir Robert Peel, 3. baronet Peel z Clanfieldu (\"Sir Robert Peel, 3rd Baronet Peel of Clanfield\") (4. května 1822, Londýn, Anglie – 9. května 1895, Londýn, Anglie) byl britský politik, nejstarší syn premiéra Roberta Peela. Byl dlouholetým členem Dolní sněmovny, působil jako diplomat a v letech 1861–1865 byl ministrem pro Irsko. Po otci byl jedním z nejbohatších velkostatkářů v Anglii. \n\nPocházel z bohaté průmyslnické rodiny Peelů, byl nejstarším synem premiéra Roberta Peela (1788–1850). Vzdělání získal v Harrow School a v Oxfordu, univerzitní studium ale nedokončil. V roce 1844 vstoupil do diplomatických služeb, nejprve jako attaché v Madridu a později jako vyslanecký tajemník v Bernu. V roce 1850 zdědil po otci rodový majetek a titul baroneta, načež opustil diplomacii a vrátil se do Anglie. Po otci převzal poslanecký mandát v Dolní sněmovně za město Tamworth (1850–1880). V Palmerstonově vládě zastával post civilního lorda admirality (1855–1857, jeho mladší bratr Frederick byl ve stejné době státním podsekretářem války). V roce 1856 doprovázel hraběte Granvilla na diplomatické misi do Ruska, kde se zúčastnil korunovace cara Alexandra II. V druhé Palmerstonově vládě byl státním sekretářem pro Irsko (1861–1865), od roku 1861 byl též členem britské a irské Tajné rady. V následujících letech byl řadovým členem Dolní sněmovny za liberály, ale často kritizoval premiéra Gladstona, později sám sebe definoval jako liberálního konzervativce. V letech 1884–1886 byl poslancem Dolní sněmovny za Huntingdon a Blackburn, v letech 1886 a 1889 již ve volbách neuspěl. V roce 1866 získal Řád lázně. \n\nProslul svou schopností rétoriky a ve společnosti byl velmi oblíben, stejně jako otec ale nebyl zcela politicky vyhraněn, což způsobilo nedůvěru jeho současníků a poměrně nevýznamnou participaci ve státních úřadech. Vlastnil statky ve třech hrabstvích (Staffordshire, Lancashire, Warwickshire) s ročním příjmem 25 000 liber. V roce 1871 prodal Národní galerii otcovu sbírku obrazů za 75 000 liber. \n\nV roce 1856 se oženil s Emily Hay (1836–1924), dcerou polního maršála 8. markýze z Tweeddale. Měli spolu pět dětí, dědicem titulu baroneta byl Sir Robert Peel (1867–1925). V této linii rod vymřel v roce 1942 a titul baroneta přešel na mladší větev hrabat Peelů. \n\n"}
{"id": "1558772", "url": "https://cs.wikipedia.org/wiki?curid=1558772", "title": "Peelové", "text": "Peelové\n\nPeelové jsou britský podnikatelský a později i šlechtický rod. Zbohatli v textilním průmyslu koncem 18. století a v roce 1800 získali titul baroneta. Jako movití představitelé průmyslové revoluce vstoupili do politiky a počátkem 19. století čtyři bratři zasedali v Dolní sněmovně. Nejstarší z nich, Robert Peel (1788–1850), byl významným britským státníkem a dvojnásobným premiérem. Později rod získal titul vikomta (1895) a hraběte (1929). Současným představitelem rodu je William Peel, 3. hrabě Peel (*1947), který od roku 2006 vykonává funkci lorda nejvyššího komořího Spojeného království.\n\nRodokmen Peelů je sledovatelný od 16. století v hrabství Lancashire, kde původně žili jako statkáři. William Peel (1722–1795) přesunul své aktivity do výroby textilu, prosadil se jako producent mykané příze a v době jeho smrti vlastnila rodina 23 manufaktur v hrabství Staffordshire. Jeho syn Robert Peel (1750–1830) byl pokračovatelem podnikatelského rozmachu rodiny, proslul jako iniciátor rozvoje města Tamworth, které v letech 1790–1820 zastupoval jako poslanec v Dolní sněmovně. Patřil k toryům, vydal několik politických pamfletů a jako první prosazoval legislativní úpravu zaměstnávání dětí v továrnách. V roce 1800 získal titul baroneta a osvojil si životní styl venkovské šlechty, jeho sídlem byl zámek \"Chamber Hall\" (Lancashire), v roce 1790 koupil panství \"Drayton Manor\" (Staffordshire) a zdejší zámek obývali potomci až do 20. století.\n\nSir Robert Peel měl početnou rodinu a díky finančnímu zázemí se potomci aktivně zapojili do politického života. Čtyři jeho synové zasedali v Dolní sněmovně a nejstarší z nich, Sir Robert Peel (1788-1850), se stal státníkem evropského významu, dvakrát byl britským premiérem. Jeho potomci se sňatky spříznili s nejvyšší šlechtou Velké Británie a zastávali vysoké posty ve státní správě a armádě. Premiérův nejstarší syn Robert Peel, 3. baronet (1822–1895), kvůli rozmařilém stylu života musel odprodat státu bohaté umělecké sbírky, ale potomci si nadále udržovali vysoké postavení ve společnosti. V této linii rod vymřel v roce 1942, kdy za druhé světové války u břehů Indie zahynul Sir Robert Peel, 6. baronet (1920–1942). Titul baroneta pak přešel na mladší linii hrabat Peelů.\n\nPremiérův nejmladší syn Arthur Peel (1829–1912) se přes několik funkcí ve vládě vypracoval až k postu předsedy Dolní sněmovny (1884–1895) a v roce 1895 získal titul vikomta. Pokračovatelem rodu byl jeho syn William Peel (1867-1937), který byl dvakrát ministrem pro Indii a v roce 1929 byl povýšen na hraběte. Jeho syn Arthur William Peel, 2. hrabě Peel (1901-1969), zdědil v roce 1942 majetek a titul vymřelé linie baronetů z Clanfieldu a v letech 1948-1950 byl lordem místodržitelem v hrabství Lancashire. Jeho majetkem byl zámek Hyning Hall (Lancashire), který v následující generaci rodina prodala. Jeho syn William James Peel, 3. hrabě Peel (*1947), který ve Sněmovně lordů patří ke Konzervativní straně a od roku 2006 zastává funkci nejvyššího komořího Spojeného království. Současným sídlem rodu je zámek \"Elmire House\" v hrabství Yorkshire.\n\n\n"}
{"id": "1558773", "url": "https://cs.wikipedia.org/wiki?curid=1558773", "title": "Eritrejská kuchyně", "text": "Eritrejská kuchyně\n\nErtitrejská kuchyně byla ovlivněna etiopskou a italskou kuchyní. Mnoho jídel se podává, stejně jako v sousední Etiopii, na tenké placce zvané indžera (podobná palačince).\n\nV hlavním městě Eritrey, v Asmaře se podává mnoho jídel z italské kuchyně (například pizza nebo těstoviny). Přístavní město Massawa je zase známé svými mořskými plody.\n\nPříklady eritrejských pokrmů:\n\n\nPopulární je káva a čaj. Dále se pijí různé ovocné šťávy a doma dělené alkoholické nápoje.\n"}
{"id": "1558774", "url": "https://cs.wikipedia.org/wiki?curid=1558774", "title": "Narcisse Théophile Patouillard", "text": "Narcisse Théophile Patouillard\n\nNarcisse Théophile Patouillard [\"narsis téofil patujár\"] (2. července 1854 Macornay – 30. března 1926 Paříž) byl francouzský farmaceut a mykolog. Byl jedním z předních francouzských mykologů své doby. \n\nNarcisse T. Patouillard se narodil ve městě Macornay v departementu Jura. Do školy chodil v Lons-le-Saunier a ve věku 15 let se stal telegrafistou. Poté studoval farmacii v Besançonu, kde absolvoval v roce 1879. Pokračoval ve studiu na \"École Supérieure de Pharmacie\" v Paříži. Zde v roce 1884 absolvoval doktorskou prací zabývající se strukturou a klasifikací taxonomické skupiny stopkovýtrusných hub (pod tehdy užívaným názvem hymenomycety) nazvanou „\"Des Hyménomycètes au point de vue de leur structure et de leur classification\"“.\n\nPatouillard provozoval svou lékárnu více než čtyřicet let, nejprve v Poligny (1881–1884), poté v Fontenay-sous-Bois (1884–1885), Paříži (1886–1898) a nakonec v Neuilly-sur-Seine (od roku 1898). V letech 1893 až 1900 působil v oddělení výtrusných rostlin na pařížské \"École Supérieure de Pharmacie\". V roce 1900 zde získal doktorát (\"Essai taxonomique sur les familles et les genres des Hyménomycètes\").\n\nByl považován za předního odborníka v taxonomii hub a jako první popsal mnoho nových druhů a rodů, většina z jeho taxonomických zařazení platí dodnes. Mezi těmito rody jsou \"Guepiniopsis\", \"Hirsutella\", \"Lacrymaria\", \"Leucocoprinus\", \"Melanoleuca\" a \"Spongipellis\". Jeho jméno nese \"vláknice Patouillardova\" (\"Inocybe erubescens\").\n\nByl autorem více než 250 prací, a odborníkem na tropickou mykologii. Více než 100 jeho publikací se zabývá studiem hub z různých míst světa, jako jsou například Brazílie, Jáva, Guadeloupe, Mexiko, Nová Kaledonie, Gambierovy ostrovy, Filipíny apod. V „Národním přírodovědném muzeu“ v Paříži je uloženo více než 3000 akvarelů hub, které v roce 1968 odkázala muzeu jeho dcera. Patouillardův herbář získala Harvardova univerzita v roce 1905.\n\nV roce 1884 se Narcisse Patouillard stal jedním ze zakladatelů Société mycologique de France. V letech 1891–1892 byl jejím třetím prezidentem. V roce 1920 se stal čestným členem British Mycological Society. \n\n\n\n"}
{"id": "1558777", "url": "https://cs.wikipedia.org/wiki?curid=1558777", "title": "Vestfold og Telemark", "text": "Vestfold og Telemark\n\nVestfold og Telemark je kraj ve Východním Norsku. Začal fungovat 1. ledna 2020 sloučením dvou do té doby samostatných krajů Telemark a Vestfold. K reorganizaci územního uspořádání došlo na základě rozhodnutí norského parlamentu (\"Stortinget\") ze dne 8. června 2017, jehož důsledkem byla redukce počtu územěsprávních jednotek z osmnácti na jedenáct. Nově vzniklý kraj nese názvy obou předešlých územně-správních celků vzhledem k tomu, že i Telemark, tak i Vestfold jsou svébytné historické regiony. Kraj sousedí s kraji Agder, Vestland, Rogaland a Viken, na jihovýchodě je vymezen vodní plochou Skagerrak.\n\nKraj sestává z 23 obcí. \n"}
{"id": "1558778", "url": "https://cs.wikipedia.org/wiki?curid=1558778", "title": "Inosaurus", "text": "Inosaurus\n\nInosaurus („Ještěr z In (Tedreft)“) byl rod dravého teropodního dinosaura z oblasti dnešního Nigeru. Žil v období spodní křídy, asi před 130 až 110 miliony let, známe jej ale pouze z velmi nekompletních a fragmentárních fosilních pozůstatků.\n\nFormálně byl tento taxon popsán francouzským paleontologem Albertem-Félixem de Lapparentem v roce 1960. Z tohoto taxonu známe pouze sérii obratlů a část jedné levé holenní kosti. Obratle jsou celkově malé, ale robustně stavěné. Některé další fosilie z Egypta byly přiřazeny rovněž k tomuto rodu, toto zařazení je však nejisté. V současnosti je druh \"I. tedreftensis\" považován za nomen dubium (pochybné vědecké jméno). Mohlo by se nicméně jednat o zástupce čeledi Noasauridae.\n\n\n"}
{"id": "1558793", "url": "https://cs.wikipedia.org/wiki?curid=1558793", "title": "Kamerunská kuchyně", "text": "Kamerunská kuchyně\n\nKamerunská kuchyně je velmi rozmanitá, protože na území Kamerunu žije přes 250 různých etnických skupin. Byla také ovlivněna německou, britskou a francouzskou kuchyní.\nMezi ingredience používané v Kamerunu patří: maniok, batáty (sladké brambory), rýže, brambory, kukuřice, fazole, jáhly, plantainy, arašídy, chilli, lilek, okra, rajčata nebo banány.\n\nZ masa se používá hlavně rybí, v menší míře také drůbež a hovězí. Na maso jsou také lovena některá divoká zvířata, která jsou mnohdy považována za delikatesy, například krysy, luskouni, šimpanzi nebo gorily. Převážně v lesních oblastech se konzumuje také hmyz.\n\n\n"}
{"id": "1558796", "url": "https://cs.wikipedia.org/wiki?curid=1558796", "title": "NGC 280", "text": "NGC 280\n\nNGC 280 je spirální galaxie s příčkou v souhvězdí Andromedy. Její zdánlivá jasnost je 13,5 a úhlová velikost 1,7′ × 1,1′. Je vzdálená 458 milionů světelných let, průměr má 225 000 světelných let. Galaxii objevil 5. prosince 1785 William Herschel.\n\n"}
{"id": "1558797", "url": "https://cs.wikipedia.org/wiki?curid=1558797", "title": "Josef Chvála", "text": "Josef Chvála\n\nJosef Chvála (také uváděn jako Chwala, 15. května 1826 Praha-Staré Město – 1. října 1872 Praha-Staré Město) byl český architekt, hlavní inženýr pozemních staveb Buštěhradské dráhy (BEB).\n\nNarodil se v Praze, v roce 1847 absolvoval pražský Polytechnický ústav. V letech 1848-1849 studoval na vídeňské Akademii výtvarných umění. Poté se vrátil do Prahy, kde byl zaměstnán u několika pražských stavitelů. Roku 1855 je vrchním inženýrem BEB Josefem Kressem přijat na pozici inženýra-asistenta. Od roku 1862 zde působí jako inženýr.\n\nJím navržené univerzálie, tedy typizované stavební projekty stanic a dalších drážních budov, byly v 60. a 70. letech 19. století většinově realizovány na všech železničních projektech společnosti. BEB vybudovala síť svých drah zejména v severozápadních Čechách, ve směru od Prahy (stanice Praha-Smíchov severní nástupiště) přes Kladno, Rakovník, Žatec a také Louny do Chomutova, odkud stavba pokračovala do Chebu v rámci projektu propojení kladenské a severočeských hnědouhelných oblastí.\n\nChválovy stavby lze nalézt například na tratích 120, Praha – Lužná u Rakovníka – Chomutov/Rakovník, 126, Most–Rakovník, 140, Chomutov–Cheb, 162 a 174. Mezi netypizované realizace patří mimo jiné nádražní budova pražského nádraží Praha-Dejvice (ve spolupráci se Saturninem Hellerem). Typizované stanice podle Chválových plánů lze počítat na desítky.\n\nZemřel ve věku 46 let a je pochován na Malostranském hřbitově.\n\n"}
{"id": "1558800", "url": "https://cs.wikipedia.org/wiki?curid=1558800", "title": "Malá Čalomija", "text": "Malá Čalomija\n\nMalá Čalomija je obec v okrese Veľký Krtíš v Banskobystrickém kraji na Slovensku. Leží v Ipeľské kotlině přibližně 25 km jihozápadně od okresního města a asi 4 km od maďarských hranic. Žije zde  obyvatel.\n\nPrvní písemná zmínka o obci pochází z roku 1342. V obci se nachází neoklasicitní evangelický kostel z roku 1884, který byl vybudován na místě staršího kostela.\n\n"}
{"id": "1558801", "url": "https://cs.wikipedia.org/wiki?curid=1558801", "title": "Ndolé", "text": "Ndolé\n\nNdolé je dušený pokrm, který je často označován jako národní jídlo Kamerunu. Je rozšířen především v pobřežní části Kamerunu. Skládá se z arašídů, listů \"ndoleh\" (hořké listy z rostliny \"Vernonie,\" podobné špenátu), koření, oleje a hovězího nebo rybího masa. Někdy se přidávají také krevety.\n\nK ndolé se může podávat mnoho různých příloh, například \"babolo\" (příloha z fermentovaného manioku), smažené plantainy, rýže nebo fufu.\n"}
{"id": "1558802", "url": "https://cs.wikipedia.org/wiki?curid=1558802", "title": "NGC 304", "text": "NGC 304\n\nNGC 304 je spirální galaxie v souhvězdí Andromedy. Její zdánlivá jasnost je 13,1 a úhlová velikost 1,1′ × 0,7′. Je vzdálená 229 milionů světelných let, průměr má 75 000 světelných let. Galaxii objevil 23. října 1878 Édouard Stephan.\n\n"}
{"id": "1558814", "url": "https://cs.wikipedia.org/wiki?curid=1558814", "title": "NGC 315", "text": "NGC 315\n\nNGC 315 je eliptická galaxie v souhvězdí Ryb. Její zdánlivá jasnost je 11,2 a úhlová velikost 3,0′ × 2,5′. Je vzdálená 228 milionů světelných let, průměr má 200 000 světelných let. Je aktivní Seyfertova galaxie typu 1 a 3b, též typu LINER s výraznými emisními čarami slabě ionisovaných atomů.\n\nNGC 315 je největší galaxie ve skupině galaxií, jejímiž většími členy jsou také NGC 226, NGC 243, NGC 262, NGC 266, NGC 311, NGC 338, IC 43, IC 66 a IC 69. Podle výzkumu Abrahama Mahtessiana ke skupině náleží též NGC 252.\n\nGalaxii objevil 11. září 1784 William Herschel.\n\n"}
{"id": "1558816", "url": "https://cs.wikipedia.org/wiki?curid=1558816", "title": "Medaile 20. výročí Bulharské lidové armády", "text": "Medaile 20. výročí Bulharské lidové armády\n\nMedaile 20. výročí Bulharské lidové armády (: 20 ГОДИНИ БЪЛГАРСКА НАРОДНА АРМИЯ) bylo pamětní vyznamenání Bulharské lidové republiky založené roku 1964.\n\nMedaile byla založena výnosem Národního shromáždění č. 433 ze dne 22. srpna 1964. Udílena byla za zásluhy o obranu republiky jak civilistům tak i profesionálním příslušníkům ozbrojených sil. V případě vojáků byla podmínkou udělení medaile bezúhonná služba s minimálně deseti odslouženými lety. Udělení medaile bylo také vázáno na hodnost, a mohla být udělena pouze generálům, důstojníkům a poddůstojníkům.\n\nMedaile měla pravidelný kulatý tvar o průměru 32 mm a byla vyrobena ze žlutého kovu. Na přední straně byl uprostřed portrét muže obklopený vavřínovým věncem. Ve spodní části medaile byl věnec opásán stuhou s nápisem v cyrilici БНА.\n\n"}
{"id": "1558819", "url": "https://cs.wikipedia.org/wiki?curid=1558819", "title": "NGC 318", "text": "NGC 318\n\nNGC 318 je čočková galaxie v souhvězdí Ryb. Její zdánlivá jasnost je 14,4 a úhlová velikost 0,5′ × 0,2′. Je vzdálená 244 milionů světelných let, průměr má 35 000 světelných let. Galaxii objevil 19. listopadu 1850 Bindon Blood Stoney, asistent Williama Parsonse, jemuž objev v katalogu NGC připsán. V katalogu NGC je galaxie popsána jako „\"velmi slabá, velmi malá, okrouhlá, jasnější střed\"“. \n\n"}
{"id": "1558824", "url": "https://cs.wikipedia.org/wiki?curid=1558824", "title": "Ernst Erich Metzner", "text": "Ernst Erich Metzner\n\nErnst Erich Metzner, také \"E. E. Metzner\" (* 23. února 1938 Holčovice) je německo-skandinávský historický medievalista. Byl univerzitním profesorem na univerzitě ve Frankfurtu nad Mohanem. \n\nErnst Erich Metzner strávil své rané dětství ve svém rodišti, horské vesnici Holčovice poblíž Města Albrechtice, která v té době byla ve Slezsku. Po druhé světové válce bylo německé obyvatelstvo odsunuto v důsledků Benešových dekretům. Rodina Metznerových také musela opustit svůj domov. V roce 1946 Ernst Erich Metzner přišel do západního Německa se svou matkou a sestrou, která byla o dvanáct let starší. \n\nPo maturitě vystudoval Metzner na univerzitě ve Frankfurtu nad Mohanem němčinu, historii, politologii a skandinávská studia. Absolvoval státní zkoušku pro výuku na středních školách a poté pracoval jako přednášející v dánském Aarhusu. V roce 1969 obdržel doktorát ve Frankfurtu s prací o nejstarších dějinách evropské balady poezie. \n\nOd roku 1972 byl profesorem německé filologie na \"Ústavu německého jazyka a literatury II na\" Univerzitě Johanna Wolfganga Goethe ve Frankfurtu nad Mohanem. Mezi jeho hlavní oblasti práce patřila středověká literatura a historická lingvistika. Od roku 1999 do roku 2001 byl ředitelem Institutu pro skandinávská studia. Několik hostujících profesorů odvezlo Metznera do Florencie, Lublinu a Lyonu. 2001 odešel z aktivních univerzitních operací, ale od té doby se věnoval vědě. \n\nJako lingvista a historik se Metzner zabývá „starší a novější literaturou, německo-skandinávskými literárními vztahy ve středověku a novověku“ a „lingvistickými, historickými a historickými tématy, zejména z oblasti Porýní-Mohan a východoněmecké Slovanská průniková oblast“. Svůj výzkum, ovlivněný také jeho osobní biografií, umístil do evropského kontextu a byl odhodlán mimo jiné kontaktovat ve Skandinávii, zejména v Dánsku a Norsku, za účelem uchování Skandinávského institutu na Frankfurtské univerzitě na konci 90. let a za Německo-slovanská kulturní výměna. Kromě toho byla oblast Rýna-Mohanu jako „nový domov“ opakovaně předmětem Metznerova lingvistického výzkumu a měla z něj prospěch. \n\nMetzner publikoval několik odborných knih a své výsledky výzkumu publikoval také v regionálních a národních novinách a univerzitních publikacích s četnými články, přednáškami a rozhovory. \n\nErnst Erich Metzner žije v Rüsselsheimu nad Mohanem.\n\n\n\n\n\nVydavatelství \n\n\nČlánek \n\n"}
{"id": "1558825", "url": "https://cs.wikipedia.org/wiki?curid=1558825", "title": "NGC 326", "text": "NGC 326\n\nNGC 326 je galaxie v souhvězdí Ryb. Její zdánlivá jasnost je 13,3 a úhlová velikost 1,4′ × 1,4′. Je vzdálená 642 milionů světelných let, průměr má světelných let. \nNGC 326 obsahuje dvě jádra obklopená oblastí horkého plynu. Tato galaxie pravděpodobně vznikla spojením dvou galaxií. Galaxie je silný zdroj radiového záření.\n\nGalaxii objevil 24. srpna 1865 Heinrich d’Arrest.\n\n"}
{"id": "1558828", "url": "https://cs.wikipedia.org/wiki?curid=1558828", "title": "NGC 338", "text": "NGC 338\n\nNGC 338 je spirální galaxie v souhvězdí Ryb. Její zdánlivá jasnost je 12,9 a úhlová velikost 1,9′ × 0,6′. Je vzdálená 220 milionů světelných let, průměr má 115 000 světelných let. Je členem skupiny galaxií, jejíž nejjasnější člen je NGC 315. Galaxii objevil v roce 1877 německý astronom Ernst Wilhelm Leberecht Tempel.\n\n"}
{"id": "1558829", "url": "https://cs.wikipedia.org/wiki?curid=1558829", "title": "Finská florbalová liga", "text": "Finská florbalová liga\n\nFinská florbalová liga () je nejvyšší mužská florbalová soutěž ve Finsku. Soutěž byl založena roku 1986 Finskou florbalovou federací. Původní název soutěže byl \"Miesten Mestaruussarja\". Současný název se používá od sezóny 1994/95.\n\nV lize hraje 14 týmů.\n\nV základní části se všechny týmy dvakrát utkají každý s každým (celkem 26 kol). Po skončení základní části postupuje prvních 8 týmů do \"play-off\". První tři týmy si postupně zvolí soupeře pro čtvrtfinále z druhé čtveřice. Jednotlivá kola play-off se hrají na čtyři vítězné zápasy.\n\nPoslední čtyři týmy základní části (jedenácté až čtrnácté místo) se spolu utkají v \"playout\". Tým na jedenáctém místě si vybere soupeře z týmů na třináctém a čtrnáctém místě. Vítězové prvního kola zůstávají v nejvyšší soutěži. Týmy, které prohrají se utkají v druhém kole o to, který tým sestoupí rovnou do nižší soutěže a bude nahrazen vítězem \"1. divize\" (nižší soutěž). Tým, který zvítězí v druhém kole se utká s druhým týmem 1. divize o místo v nejvyšší soutěži.\n\n\n"}
{"id": "1558831", "url": "https://cs.wikipedia.org/wiki?curid=1558831", "title": "NGC 354", "text": "NGC 354\n\nNGC 354 je spirální galaxie s příčkou v souhvězdí Ryb. Její zdánlivá jasnost je 13,5 a úhlová velikost 0,8′ × 0,4′. Je vzdálená 214 milionů světelných let, průměr má 50 000 světelných let. Jedná se o Markarjanovu galaxii s výrazným zářením v oboru ultrafialového záření uvedenou v Markarjanově katalogu jako Mrk 353.\n\nGalaxii objevil 24. října 1881 Édouard Stephan.\n\n"}
{"id": "1558832", "url": "https://cs.wikipedia.org/wiki?curid=1558832", "title": "Wilhelm von Flattich", "text": "Wilhelm von Flattich\n\nWilhelm von Flattich (od roku 1878 Rytíř Wilhelm von Flattich, 2. října 1826 Stuttgart – 24. února 1900 Vídeň) byl německo-rakouský architekt, v letech 1857–1878 hlavní stavební inženýr Rakouské společnosti státní dráhy (StEG). \n\nV roce 1847 absolvoval Polytechnický ústav ve Stuttgartu, v letech 1855–1857 pracoval u wittenberské drážní společnosti. Roku 1857 byl přijat na pozici stavebního inženýra k StEG. \n\nJím navržené normálie, tedy typizované stavební projekty stanic a dalších drážních budov, byly v 50., 60. a 70. letech 19. století realizovány na různých železničních projektech společnosti po celé rakouské říši. Flattichovy stavby lze nalézt například na tratích z Chocně do Broumova (Choceňsko-broumovská dráha, ze Zastávky u Brna do Hevlína a dále do Rakouska, z Znojma do Hrušovan nad Jevišovkou (část trati 246) nebo stanice na trati z Innsbrucku k hranicím s Itálií. \n\nV roce 1869–1873 byl realizován jeho návrh budovy vídeňského \"Jižního nádraží\" (Wien Südbahnhof), ve stejném roce byl postaven projekt nádraží Praha-Bubny a přilehlých rozsáhlých železničních dílen. Pracoval také na projektech velkých nádraží v Grazu, Kufsteinu a Terstu. Typizované stanice podle Flattichových plánů lze počítat na desítky. Za jeho pracovní činnost mu byl roku 1878 udělen rytířský titul.\n\nZemřel ve věku 75 let a je pohřben společně se svou manželkou Marií na hřbitově ve vídeňském Döblingu.\n\n"}
{"id": "1558833", "url": "https://cs.wikipedia.org/wiki?curid=1558833", "title": "Dráchov (tvrz)", "text": "Dráchov (tvrz)\n\nDráchov je tvrz ve stejnojmenné obci v okrese Tábor. Založena byla ve čtrnáctém století a dochovala se z ní dvoupatrová budova v severní části vesnice. Tvrz je chráněna jako kulturní památka.\n\nDráchovská tvrz byla založena ve čtrnáctém století. Roku 1354 byl majitelem vsi byl Oldřich z Dráchova, který o rok dříve založil nový oltář v tučapském kostele a věnoval mu platy z Krátošic. Vesnici od Oldřicha koupil jakýsi Přibík a začal používat přídomek z Dráchova. Po jeho smrti okolu roku 1385 statek připadl jeho nezletilým dcerám, jejichž poručníky se stali Jan z Rožmberka, Mrakeš z Petrovic (purkrabí na Příběnicích) a Jindřich z Radostovic (purkrabí v Českém Krumlově). Novým pánem Dráchova se roku 1388 stal Jan z Pacova, který se oženil s Přibíkovo starší dcerou Annou. Později vesnici pravděpodobně prodal a odstěhoval se jinam.\n\nV letech 1403 a 1405 byl v Dráchově připomínán Ondřej z Pohnání, roku 1413 Slávek Bažant z Vyhnanic a po něm dva roky Jindřich Lefl z Lažan, který vesnici roku 1416 prodal Jindřichovi z Nadějkova. Po něm majetek zdědil syn Jiří z Vyhnanic seděním na Dráchově připomínaný v letech 1428–1447. Mimo jiné se roku 1437 podílel na jednání mezi Oldřichem z Rožmberka a Táborským svazem o hradech Příběnice a Příběničky. Je možné, že Jiřího nástupcem byl Petr z Dráchova, který roku 1450 vypověděl nepřátelství Oldřichovi z Rožmberka. Na konci patnáctého století v Dráchově sídlil Jindřich z Dráchova. Zemřel před rokem 1493 a jeho synové Hynek, Václav a Ctibor vesnici s tvrzí, dvorem a pustým poplužním dvorem zvaným Návětří roku 1505 prodali za 2350 kop grošů kněžně Kateřině z Minsterberka, rozené ze Sas. Její dcera Anna se provdala za Jindřicha z Hradce a jako vdova dne 25. února 1545 Dráchov odkázala svým vnukům Jáchymovi a Zachariášovi. Podle Karla Třísky se Anna provdala za Oldřicha z Hradce. V obou případech byl Dráchov od té doby součástí panství Kardašova Řečice. Tvrz přestala sloužit jako panské sídlo a byla upravena na sýpku. Její opevnění v podobě valů bylo patrné ještě roku 1757. Ve druhé polovině dvacátého století budovu tvrze využívalo jako skladiště jednotné zemědělské družstvo a po roce 1990 ji získali majitelé dráchovské usedlosti čp. 37.\n\nDvoupatrová budova tvrze s obdélníkovým půdorysem je postavená z lomového kamene a zastřešena valbovou střechou, pod níž se dochoval trámový strop. Dovnitř se vstupuje jednoduchým kamenným portálem v západním průčelí, nad nímž se nachází střílnovitý otvor. V úrovni druhého patra se pod korunní římsou nachází trojice zazděných oken a obdobné otvory nebo zazděná okna či vstupy jsou i na dalších stranách. Některé průduchy vybavené cihlovým ostěním jsou patrně druhotně proražené.\n\n"}
{"id": "1558834", "url": "https://cs.wikipedia.org/wiki?curid=1558834", "title": "NGC 373", "text": "NGC 373\n\nNGC 373 je eliptická galaxie v souhvězdí Ryb. Její zdánlivá jasnost je 14,9 a úhlová velikost 0,4′ × 0,4′. Je vzdálená 253 milionů světelných let, průměr má 30 000 světelných let. Galaxii objevil 12. prosince 1876 John Dreyer, popsal ji jako „velmi slabá, velmi malá“.\n\n"}
{"id": "1558837", "url": "https://cs.wikipedia.org/wiki?curid=1558837", "title": "Brouwerova–Heytingova–Kolmogorovova interpretace", "text": "Brouwerova–Heytingova–Kolmogorovova interpretace\n\nBrouwerova–Heytingova–Kolmogorovova interpretace nebo BHK interpretace je v matematické logice interpretace intuicionistické logiky, kterou navrhli Luitzen Egbertus Jan Brouwer a Arend Heyting, a nezávisle na nich Andrej Nikolajevič Kolmogorov. Díky spojení s teorií realizovatelnosti Stephena Kleeneho se někdy nazývá interpretace realizovatelnosti.\n\nInterpretace stanovuje, co má být důkazem dané dobře utvořené formule. Důkaz se provede indukcí podle struktury této formule:\n\n\nPředpokládá se, že interpretace primitivního výroku je známá z kontextu. V kontextu aritmetiky je důkazem formule \"s\"=\"t\" výpočet redukující oba členy na stejné číslo.\n\nKolmogorov použil stejný postup, ale svou interpretaci vyjádřil pomocí problémů a řešení. Prohlásit, že formule je pravdivá, znamená, že známe řešení problému reprezentovaného touto formulí. Například formula_7 je problém redukce \"Q\" na \"P\" ; jeho řešení vyžaduje nějakou metodu řešení problému \"Q\", známe-li řešení problému \"P\".\n\nIdentita je důkazem formule formula_22, pro jakékoli formula_2.\n\nZásada sporu formula_24 produkuje formula_25:\nZkombinováním uvedeného dostaneme, že důkazem formula_25 je funkce formula_8, která převádí dvojici <\"a\",\"b\"> – kde formula_31 je důkazem \"P\", a formula_32 je funkce, která převádí důkaz \"P\" na důkaz formula_19 – na důkaz formula_19.\nExistuje funkce formula_8, která provádí tento převod, kde formula_43, neboli dokazuje zásadu sporu, pro jakékoli formula_2.\n\nStejným způsobem lze také dokázat formula_45 pro libovolný výrok formula_3.\n\nNa druhou stranu, zákon o vyloučení třetího formula_47 je převeden na formula_48, což obecně nemá důkaz. Podle interpretace je důkazem formula_47 dvojice <\"a\", \"b\"> kde \"a\" je 0 a \"b\" je důkaz \"P\", nebo \"a\" je 1 a \"b\" je důkaz formula_17. Tedy pokud ani formula_2 ani formula_17 není dokazatelné, pak není dokazatelné ani formula_47.\n\nObecně však není možné, aby logický systém měl formální operátor negace takový, že existuje důkaz \"not\" formula_2 právě tehdy, když neexistuje důkaz formula_2 ; viz Gödelovy věty o neúplnosti. BHK interpretace místo toho předpokládá, že \"not\" formula_2 znamená, že formula_2 vede ke sporu značenému formula_19, takže důkaz ¬formula_2 je funkce převádějící důkaz formula_2 na důkaz sporu.\n\nStandardní příklad sporu se objevuje při práci s aritmetikou. Za předpokladu, že 0 = 1, lze pomocí matematické indukce a axiomu rovnosti 0 = 0 dokázat, že libovolná dvě přirozená čísla jsou si rovna. Indukce hypotézy: kdyby 0 byla rovna určitému přirozenému číslu \"n\", pak 1 by byla rovna \"n\"+1, (Peanův axiom: Sm\" = Sn\" právě tehdy když \"m\" = \"n\"), ale pokud by platilo 0=1, byla by 0 také byla rovna \"n\" + 1. Indukcí lze dokázat, že pak by se 0 rovnala všem číslům, a proto libovolná dvě přirozená čísla by si byla rovna.\n\nExistuje tedy způsob, jak od důkazu 0=1 přejít k důkazu libovolné elementární aritmetické rovnosti, a tedy k důkazu libovolně složitého aritmetického tvrzení. Pro získání tohoto výsledku navíc nebylo nutné použít Peanův axiom, který říká, že 0 \"není\" následníkem žádného přirozeného čísla. Díky tomu lze v Heytingově aritmetice používat 0=1 jako formula_19 (a Peanův axiom lze přepsat jako 0 = S\"n\" → 0 = S0). Toto použití 0 = 1 validuje princip exploze.\n\nBHK interpretace závisí na názoru, jaká může být \"funkce\", která převádí jeden důkaz na jiný, nebo která převádí prvek domény na důkaz. Různé verze konstruktivismu se v tomto ohledu liší.\n\nKleeneova teorie realizovatelnosti identifikuje funkce s vyčíslitelnými funkcemi. Používá Heytingovu aritmetiku, v níž doménou kvantifikace jsou přirozená čísla a primitivní výroky mají tvar x=y. Důkazem x=y je jednoduše triviální algoritmus ověřující, zda se x vyhodnotí na stejné číslo jako y (což je pro přirozená čísla vždy rozhodnutelné), jinak důkaz neexistuje. Toto tvrzení pak rozšíříme indukcí na složitější algoritmy.\n\nPokud za definici pojmu funkce považujeme lambda kalkul, pak BHK interpretace popisuje Curryho–Howardův isomorfismus mezi přirozenou dedukcí a funkcemi.\n\n\n"}
{"id": "1558838", "url": "https://cs.wikipedia.org/wiki?curid=1558838", "title": "NGC 374", "text": "NGC 374\n\nNGC 374 je galaxie v souhvězdí Ryb. Její zdánlivá jasnost je 13,5 a úhlová velikost 1,1′ × 0,5′. Je vzdálená 232 milionů světelných let, průměr má 75 000 světelných let. Je členem skupiny galaxií LGG 18, jejiž nejjasnější galaxií je NGC 452. Galaxii objevil 7. října 1861 Heinrich d’Arrest.\n\n"}
{"id": "1558841", "url": "https://cs.wikipedia.org/wiki?curid=1558841", "title": "Agenor Gołuchowski starší", "text": "Agenor Gołuchowski starší\n\nAgenor Gołuchowski (8. února 1812 Lvov – 3. srpna 1875 Lvov) byl šlechtic z Haliče a rakouský politik.\n\nNarodil se do starobylého šlechtického rodu pocházejícího z Polska. Jeho kořeny sahají až do 14. století. Roku 1849 se Gołuchowski stal místodržitelem v Haliči. V jím spravované zemi se věnoval podpoře vzdělanosti, když ve městě Lvov nechal zřídit polské gymnázium a v Ternopilu zbudoval reálku. Když pak roku 1859 opustil svou funkci ministra vnitra Alexander Bach, nastoupil na jeho místo. Předsedou vlády tehdy byl Johann Rechberg, přesto Gołuchowski ovlivňoval vnitřní chod monarchie.\n\nZ této pozice se snažil zmírnit dopady krize, která postihla Rakouské císařství po prohrané válce s Itálií. Realizoval vládní úsporná opatření, ale vzhledem k tomu, že toto řešení dle názoru panovníka Františka Josefa I. nepřinášelo kýžený efekt, svolal Gołuchowski roku 1860 rozmnoženou říšskou radu, jejíž rokování ho inspirovala k reformě císařství. Plán počítal s federalizací monarchie. Aristokracie s návrhem souhlasila a panovník ho svým Říjnovým diplomem vydaným dne 20. října 1860 uvedl v platnost.\n\nNávrh se ovšem nezamlouval liberálům, a to jak centralistickým německým, tak rovněž maďarským, kteří vnímali domluvené jako přílišné zasahování do uherských práv. Jejich averze ještě vzrostla s tím, jak začaly být publikovány jednotlivé návrhy této reformy. Jakmile se na stranu vzbouřenců přidaly i maďarské aristokratické kruhy, které vlivem podpory vlády ztratily podporu v Uhrách, musel ministr vnitra Gołuchowski roku 1860 abdikovat.\n\nV následujících letech 1866 až 1868 a pak opětovně 1871 až 1875 zastával svou původní funkci místodržícího v Haliči. Syn Agenor Maria Gołuchowski se posléze stal ministrem zahraničí v nové rakousko-uherské monarchii.\n"}
{"id": "1558843", "url": "https://cs.wikipedia.org/wiki?curid=1558843", "title": "Lazarussuchus dvoraki", "text": "Lazarussuchus dvoraki\n\nLazarussuchus dvoraki byl druh malého obojživelného plaza a posledního známého zástupce řádu Choristodera, který žil na území České republiky v období spodního miocénu (mladší třetihory, asi před 20-16 miliony let). Jeho typovou lokalitou je důl Merkur-Sever na severozápadě Čech u Kadaně.\n\nHolotyp druhu \"L. dvoraki\" se skládá z nekompletní levé temenní kosti, ale je známý z mnoha dalších úlomkovitých pozůstatků. Byl to malý gracilní plaz připomínající dnešní indické gaviály. Délka jeho hlavy činila pouze 4,3 centimetru, a to odpovídá délce těla kolem 30 centimetrů. Žil obojživelným způsobem života v jezerech a bažinách dnešních severozápadních Čech, kde lovil drobnější obratlovce.\n\n\"Lazarussuchus\" je posledním známým zástupcem řádu Choristodera, který se vyskytoval v období od střední jury (nebo možná svrchního triasu) až do spodního miocénu. Dřívější fylogenetické klasifikace ho řadily mezi bazální zástupce skupiny, ale novější analýzy ho řadí do kladu více pokročilých a tělesně malých zástupců řádu žijících převážně ve svrchní křídě. \"Lazarussuchus\" se ve fosilním záznamu vyskytoval od pozdního paleocénu do spodního miocénu (asi 40 milionů let) a jedná se tak o velmi dlouho přežívající rod plaza. Takhle úspěšný byl pravděpodobně kvůli své malé velikosti, generalizovanému tvaru těla připomínajícímu ještěrku a obojživelnému způsobu života.\n\nRodové jméno \"Lazarussuchus\" odkazuje na tzv. Lazarův efekt. Lazarův taxon je taxon, který zmizí z fosilního záznamu na určité období, jen aby se objevil o miliony nebo dokonce desítky milionů let později. \"Lazarussuchus\" byl původně považován za příklad tohoto efektu, od té doby ale byly objeveny zkameněliny, které mezeru ve fosilním záznamu vyplnily.\n\nDruhové jméno \"dvoraki\" odkazuje na pana Zdeňka Dvořáka ze Severočeských dolů, který zkamenělé pozůstatky nalezl.\n"}
{"id": "1558845", "url": "https://cs.wikipedia.org/wiki?curid=1558845", "title": "Měkká žíla", "text": "Měkká žíla\n\nMěkká žíla je památkově chráněné pásmo s doklady těžby, pozůstatky starého osídlení a hutní výroby v prehistorické době a s pokračováním ve 12. a 15. až 16. století. Nachází se severně od okraje Suché Rudné v okrese Bruntál a představuje největší dobývku v andělohorském rudním revíru. Lokalita byla zapsána do Ústředního seznamu kulturních památek ČR.\n\nChráněná oblast se nachází v andělohorském rudním revíru, kde je doložena nejstarší hornická činnost na území Severní Moravy. Pozůstatky po těžbě hlavně zlata jsou prokazatelně doloženy a tato činnost sahá až do období 1500 let př. n. l. Zlato bylo získáváno mělkým dolováním ve zvětralinách, rýžováním na rozsypech a dolováním na křemenných žílách. Těžba byla několikrát přerušena a znovu obnovena. Mezi významnými obdobími je uváděna doba osídlování území Kelty, období raného středověku a další až v období 15. a 16. století. Ještě v 17. a 18. století byly prováděny pokusy o obnovení těžby. V první polovině 17. století byla ražena dědičná štola Augustin, která dosáhla délky 1074 m, ale svůj účel (odvodnění) nesplnila, byla ukončena ve stařinách. Archeologické nálezy pozůstatků zuhelnatělých dřev a jejich datování pomocí uhlíkové metody ukázaly na možnost těžby už v době bronzové. Dendrochronologické datování nalezených dřevěných konstrukcí určilo jejich stáří do let 1220–1230.\n\nMezi nejvýznamnější lokality patří Měkká žíla, která je nejrozsáhlejší dobývkou andělohorského revíru. Je to uměle vytvořená rokle dlouhá až 500 m, široká 50 až 100 m s hloubkou 7–15 m. Dobývka má tvar oblouku, který má v jižní části směr sever–jih a v severní části má směr severovýchod–jihozápad. Na jihu pokračuje do dobývky Podmáslí, jednoho z nejbohatších dolů v 16. století. Jsou zde pozůstatky důlních jam, které jsou zatopeny a vytvářejí rybník. V ohybu dobývky v příkrém západním svahu byla v 17. století ražena štola Liščí díra. V severní části, která je porostlá lesíkem a loukami, jsou pozůstatky mělkého dobývání. V jižní části byly lokalizovány pozůstatky osídlení a hutní výroby. \n\n"}
{"id": "1558848", "url": "https://cs.wikipedia.org/wiki?curid=1558848", "title": "Seznam akvilejských patriarchů", "text": "Seznam akvilejských patriarchů\n\nToto je seznam biskupů, arcibiskupů, respektive patriarchů akvilejského patriarchátu:\n\n\n\n\nKandidián se vrátil zpět do náruče římské církve. Odpůrci znovusjednocení církve si zvolili nového patriarchu Jana I., jenž sídlil přímo v Akvileji. Proto byli Kandidián a jeho nástupci označovaní jako gradští patriarchové, třebaže již Paulin I. a jeho nástupci sídlili tam. Nicméně i po skončení schismatu oficiálně stále užívali titulu \"patriarcha akvilejský\", než byl titul spojen s titulem biskupa a patriarchy benátského.\n\nI nově označovaní patriarchové akvilejští (tzn. ti, kteří tak tak byli označováni) jistě i později často sídlili také v jiných městěch.\n\n\nZa jeho úřadování bylo ukončeno schisma. Za 750 let byli oficiálně jen dva akvilejští patriarchové (zdejší a gradský) v součinnosti s papežem.\n\n\"Patriarchát byl rozdělen na dvě arcidiecéze: Udine a Gorizia. Titul byl sloučen v osobě benátského patriarchy.\"\n\nOd roku 1969 se akvilejská titulární arcidiecéze nevyužívá: viz Titulární arcidiecéze Akvilej.\n"}
{"id": "1558853", "url": "https://cs.wikipedia.org/wiki?curid=1558853", "title": "Strukturní bioinformatika", "text": "Strukturní bioinformatika\n\nStrukturní bioinformatika, někdy též strukturální bioinformatika (z anglického structural bioinformatics), je jednou z mnoha oblastí výzkumu bioinformatiky. Zabývá se tvorbou obecně platných metod pro manipulaci s informacemi o biologických makromolekulách a aplikací těchto metod k řešení biologických problémů.\n\nMezi biomolekuly řadíme proteiny, nukleové kyseliny (RNA, DNA), lipidy, polysacharidy a malé molekuly jako hormony, léčiva či polutanty. \n\nZákladním způsobem, jak popsat strukturu biomolekul, je popis prostřednictvím délky vazeb, velikosti vazebných a torzních úhlů. Tyto parametry pak můžeme vyjádřit v různých systémech souřadnic – kartézské souřadnice xyz, vnitřní souřadnice či objektové souřednice. Nejběžnějším systémem souřadným při popisu struktur je systém kartézských souřadnic, který je ortogonální. Pro konstatní délky vazeb a velikosti vazebných úhlů je však možné počet souřadnic redukovat a popisovat struktury pouze pomocí torzních úhlů v systému vnitřních souřadnic. V objektovém souřadném systému využíváme reprezentace popisující pozici sekundárních struktur. Tuto formu reprezentace volíme, je-li určitá část proteinu ve standardní konformaci, přesně definované pomocí sekundární struktury, a tak na ni můžeme pohlížet jako na pevné těleso.\n\nVýhodou systému vnitřních souřadnic oproti systémů kartézských souřadnic je redukce počtu souřadnic. Nicméně v důsledku této redukce se stává obtížnějším určit základní charakteristiky jako vzdálenost mezi dvěma body či porovnání nezávislých objektů.\n\nDélka vazby je funkcí pozice dvou atomů. Jde o vzdálenost mezi vazebnými atomy a je konstantní. Je závislá na typu vazby a typickými rozměry je 1 Å pro jednoduchou vazbu C-H a až 1,5 Å pro jednoduchou vazbu C-C. V kartézských souřadnicích platí pro vzdálenost dvou bodů o souřadnicích formula_1 a formula_2 vztah formula_3. \n\nVazebný úhel je dán uspořádáním tří sousedních atomů a jsou pro daný typ konstantní. Tento úhel je závislý na typu atomu a množství elektronů, které jsou ve vazbě zahrnuty. Vazebný úhel zpravidla nabývá hodnot mezi 100formula_4 a 180formula_4.\n\nTorzní úhel je obvykle velmi variabilní, může zaujímat hodnoty od 0formula_4 až do 360formula_4.\n\nPro porovnání dvou struktur A a B potřebujeme znát několik základních údajů, a to\n\n\nKe srovnání struktur slouží charakteristika označovaná jako RMSD (root mean square distance, česky střední kvadratická vzdálenost). Při využití RMSD uvažujeme všechny atomy struktury jako rovnocenné a hledáme informaci, jak lze struktury vzájemně superponovat. Jsou-li struktury identické, pak je jejich RMSD rovno 0. S rostoucí odlišností molekul roste i RMSD. Platí, že \n\nformula_8, \n\nkde formula_9 je počet atomů a formula_10 je vzdálenost dvou atomů s indexem formula_11 struktur A a B. \n\nVýhodou RMSD je přiměřené chování, tedy že shodné struktury mají RMSD rovno 0. Dalším kladem je jednoduchost výpočtu, výsledek v přirozených jednotkách Å a zkušenost, která nám říká, že podobné struktury mají RMSD v rozmezí 1–3 Å. \n\nNevýhodou je, že všechny atomy jsou uvažovány se stejnou vahou, přičemž ale různě těžké atomy mají reálně různý vliv. \n\nZ hlediska hierarchie struktur hovoříme o tom, že biomolekuly mají primární, sekundární, terciální a kvartérní strukturu. Primární struktura je reprezentována sekvencí základních stavebných prvků struktury. Sekundární struktura je definována jako uspořádání těchto základních stavebních prvků v prostoru. Terciální struktura je tvarem domény a kvartérní struktura představuje tvar celého uskupení. \n\nZákladním stavebním prvkem proteinů jsou aminokyseliny. Primární strukturou zde rozumíme sekvenci aminokyselin (kolik jich je a jak jsou za sebou seřazeny), sekundární strukturou poskládání lokálních částí do polypeptidického řetězce (tj. určuje prostorové vztahy sousedních nebo blízkých AK). Z hlediska sekundární struktury rozlišujeme α-helix, β-skládaný list a β-ohyb. V rámci sekundární struktury se vyskytují důležité torzní úhly – ω, φ a ψ. Terciální struktura udává tvar molekuly v prostoru. Podle terciální struktury dělíme proteiny na globulární ve tvaru koule, fibrilární ve tvaru vláken a membránové, které jsou součástí biologických membrán. Kvartérní struktura popisuje strukturu proteinu na nadmolekulové úrovni, tedy jak jsou uspořádány asociované polypeptidové řetězce. Asociace má význam z hlediska kooperativity, kdy asociace zesílí vazebné vlastnosti molekul; kolokalizace funkcí, pokud každá podjednotka má jinou funkci; kombinace podjednotek, kdy dochází k přizpůsobování; a skládání větších struktur.\n\nTorzní úhly zmíněné u sekundární struktury mají své charakteristiky. Úhel ω je úhel mezi α-uhlíky a je v proteinech konstantní. Úhel ψ je úhel mezi dusíkem a α-uhlíkem a úhel φ je úhel mezi α-uhlíkem a karbonylem. Úhly ψ a φ nabývají různých hodnot v rámci intervalu, který jim umožňuje prostorové rozložení molekuly. Navíc tyto dva úhly nabývají specifických hodnot u konkrétních struktur, například v α-šroubovici ψ = -57° a φ = -47°, v paralelní β-struktuře ψ = -119° a φ = 113° a v antiparalelní β-struktuře ψ = -139° a φ = 135°.\n\nKombinace velikosti úhlů (φ, ψ) je pravděpodobně nejvýznamnější konformační vlastností reziduí proteinu. Tzv. Ramachandranův diagram, který tyto hodnoty vykresluje pomocí dvourozměrného grafu s φ na jedné a ψ na druhé ose, je užitečným nástrojem k předpovězení, jak pravděpodobná je predikovaná struktura proteinu. V tomto diagramu jsou znázorněny \n\n\nZákladním stavebním prvkem nukleových kyselin jsou báze nukleových kyselin, primární strukturu tedy představuje sekvence bází nukleových kyselin ve vláknech. Sekundární struktura je dána interakcemi mezi jednotlivými bázemi. Nejobvyklejší formou, ve které se z hlediska sekundární struktury nukleové kyseliny nachází, jde obvykle o uspořádání ve tvaru dvoušroubovice. Terciální struktura je určena uspořádáním atomů v prostoru a kvartérní struktura popisuje vyšší úrovně organizace (DNA v chromatinu, RNA v ribozomu či spliceozomu).\n\nStrukturu můžeme experimentálně získávat mnoha způsoby, přičemž mezi nejběžnější patří rentgenová krystalografie, nukleární magnetická rezonance (NMR), elektronová mikroskopie (EM) , Mössbauerova spektroskopie (MS) a Försterův rezonanční přenos energie (FRET).\n\nRentgenové krystalografie je experimentální metoda, která je ve strukturní bioinformatice využívána k získávání statických 3D struktur. Pomocí této metody dostáváme informace o souřadnicích atomů v kartézských souřadnicích. Je také vhodná pro interpretaci mezimolekulové interakce. \n\nSamotný proces získávání struktury je velmi náročný. Nejprve probíhá fáze klonování, exprese proteinu, následná purifikace proteinu a jeho krystalizace. Tato fáze může být také označena jako růst proteinových krystalů. Teprve po této komplikované přípravné fázi dochází k difrakčnímu experimentu za pomoci RTG záření, jehož výsledkem je mapa elektronové hustoty získaná prostřednictvím matematických výpočtů. Z této mapy je na závěr fitována výsledná struktura. \n\nProtože elektromagnetické záření interaguje s objekty, jejichž velikost je srovnatelná s jeho vlnovou délkou a vzdálenosti mezi atomy v biomolekulách jsou v intervalu do 1 do 3 Å, využívá se k zobrazování těchto struktur právě RTG záření o laboratorní vlnové délce 1,54 Å. \n\nPři ozařování krystalické struktury dochází k rozptylu RTG paprsků na elektronech. Důvodem využití krystalů tvořených triliony molekul v identické orientaci je skutečnost, že při rozptylu na jedné molekule dostáváme signál, který je pro detekci příliš slabý. Složením rozptýlených vln z krystalu však vzniká měřitelný difrakční signál.\n\nVýpočet mapy elektronové hustoty formula_12 pomocí amplitud a fází tisíců vlnových funkcí formula_13 nicméně není triviální. Zatímco amplitudy formula_14 získáme jako druhé odmocniny intenzity záření rozptýleného během difrakčního experimentu, fáze rozptýlených vln formula_15 nejsme schopni měřit přímo. Tato skutečnost bývá označována jako fázový problém. Fázový problém však lze řešit, a to několika různými metodami. Přímé metody jsou založeny na systematických souvislostech mezi určitými reflexemi. K využití těchto metod je třeba mít data s vysokým rozlišením a relativně malý systém. Metoda molekulárního nahrazení využívá již existujících podobných, vyřešených struktur k odhadnutí fází. Význam této metody narůstá s množstvím vyřešených struktur. Metody těžkých atomů vnáší do struktury těžký atom (např. Hg, Fe, Pb), který silně rozptyluje RTG záření. \n\nZnáme-li fáze formula_15, aplikujeme Fourierovu transformaci a predikujeme řetězec α-uhlíkových atomů. Následně dochází k sestavení sekundární struktury a na závěr tvorbě postranních řetězců.\n\nVe srovnání s NMR je přesnější a umí se vypořádat s rozsáhlejšími strukturami. Získané rozlišení je v jednotkách Å, pro proteiny běžně pod 2,5 Å. Toto rozlišení je dostačující k snadnému rozpoznání hlavního řetězce a elektronové hustoty postranních řetězců. Podaří-li se dosáhnout vysokého rozlišení, jsou v mapě elektronové hustoty jasně rozlišeny i pozice jednotlivých atomů. Publikovatelné struktury musí mít rozlišení do 3,0 Å.\n\nDůležitou poslední částí experimentu je validace struktury.\n\nNMR patří mezi rezonanční spektroskopické techniky, které měří přechody mezi dvěma energeticky odlišnými hladinami vzniklými vložením pozorované molekuly do vnějšího magnetického pole. Při vložení molekuly do vnějšího magnetického pole totiž dochází k interakci mezi magnetickým polem a magnetickým momentem jádra, a v důsledku Zeemanova jevu dochází k rozštěpení energetických hladin. \n\nNMR spektroskopie využívá absorpce elektromagnetického záření v oblasti rádiových vln (90–700 MHz), vnější magnetické pole o magnetické indukci 2–14 T a jde o metodu s vysokým rozlišením, ale nižší citlivostí. \n\nVzhledem ke skutečnosti, že NMR spektroskopie zkoumá interakci mezi magnetickým polem a magnetickým momentem jádra, můžeme pomocí této techniky zkoumat pouze jádra, která mají nenulový magnetický moment, tedy jádra s lichým počtem protonů či neutronů – tato jádra označujeme jako NMR aktivní. Takovými jádry jsou v proteinech přirozeně se vyskytující formula_17H či formula_18P. \n\nPři zkoumání struktury proteinů dochází k přiřazení pozorovaných formula_17H rezonancí jednotlivým aminokyselinám. Tyto protonové rezonance bývají rozlišeny na základě rozdílů chemického posunu ve spektru. Intra-aminokyselinové a inter-aminokyselinové proton-protonové vzdálenosti jsou určovány prostřednictvím dipolární interakce magnetických momentů jader (přímá spin-spinová interakce) probíhající skrze prostor a torzní úhly pomocí vzájemného působení magnetických momentů prostřednictvím vazebných elektronů (nepřímá spin-spinová interakce) prostřednictvím vazeb. Tyto údaje slouží k určení sekundární a terciální struktury protonu.\n\nVyužijeme-li nejen formula_17H, ale také značené atomy formula_21C či formula_22N, může dojít k přenosu magnetizace. To lze využít k určení jednotlivých vazeb mezi atomy.\n\nKonkrétními technikami, které jsou v rámci NMR spektroskopie struktur využívány, jsou Correlated Spectroscopy (COSY) a Nuclear Overhauser Enhancement Spectroscopy (NOESY). COSY je metoda využívající homonukleární nepřímé korelace, tedy vzájemné korelace chemických posunů ekvivalentních jader realizované prostřednictvím vazeb. NOESY je metoda, která využívá přechodný nukleární Overhauserův efekt. Rozdílem oproti COSY je, že využívá korelace chemického posunu a interakční konstanty ekvivalentních jader, která je v tomto případě realizována přímou interakcí, tedy prostorem, nikoli prostřednictvím vazeb.\n\nNMR a RTG krystalografie jsou metody vhodné pro získávání atomárních struktur biologických makromolekul, nicméně znalost jednotlivých komponent struktury je zjevně teprve prvním krokem k pochopení biologických jevů jako celků, neboť biologické jevy jsou obvykle více, než jen součet jejich částí.\n\nMezi výhody EM patří to, že nevyžaduje krystalizaci, nemá žádný horní limit pro velikost studované struktury, vyžadované množství vzorku je relativně malé a s využitím kryogenních technik umožňuje pozorování molekul v jejich přirozeném prostředí. Na rozdíl od předchozích zmíněných metod však neposkytuje atomární rozlišení, rozlišení dosažené pomocí EM je vyšší než 5 Å, proto se využívá pro zkoumání struktury komplexů jako obálek.\n\nVýsledkem EM jsou 3D mapy elektronové hustoty makromolekul, velmi podobné těm získaným pomocí RTG krystalografie. Během zobrazovacího procesu v EM, dopadající elektronový svazek prochází skrze vzorek a jednotlivé elektrony jsou jím rozptýleny či nerozptýleny. K rozptylu může docházet buď elasticky beze ztráty energie, či neelasticky, kdy dochází k přenosu energie z rozptýleného elektronu na elektrony ve vzorku, což vede k radiačnímu poškození. Elektrony vylétající ze vzorku jsou soustředěny pomocí zobrazovací optiky mikroskopu. Výsledné difrakční vzory jsou následně v zobrazovací oblasti buď pozorovány okem, detekovány pomocí CCD kamery, či zaznamenávány na fotografický film či zobrazovací desku.\n\nFluorescence (též optická fluorescence) je jev, jenž nastává v případě absorpce fotonu s velkou energií molekulou, která je schopna tento foton ihned vyzářit v oblasti viditelného světla (tj. s větší vlnovou délkou, resp. nižší energií).\n\nFörsterův rezonanční přenos energie (FRET) je mechanismus nezářivého přenosu energie mezi dvěma molekulami prostřednictvím dipól-dipólové interakce. Je využíván pro měření vzdálenosti mezi jednotlivými proteiny, a tak poskytuje informace o jejich konformaci. Vzdálenost mezi jednotlivými proteiny je dána vztahem formula_23, kde formula_24 je vzdálenost mezi donorem a akceptorem, při které přenos energie odpovídá 50 % (typicky 20–90 Å). Pomocí FRET lze také detekovat interakce mezi proteiny.\n\nFormáty, ve kterých jsou struktury ukládány do databází, jsou zpravidla formáty PDB a mmCIF. Tyto formáty v sobě obsahují informace o kartézských souřadnicích jednotlivých atomů v rámci struktury, atomové typy aj. Zatímco formát PDB je strukturovaný jako výčet jednotlivých prvků struktury, formát mmCIF je popisnější a využívá kategorie.\n\nHlavní databází z hlediska struktury proteinů je Protein Databank (PDB), která byla založena roku 1971 v Brookhaven National Laboratory (BNL). Jedná se o historicky první volně přístupný digitální zdroj dat v biologii a medicíně. Dnes spadá PDB pod Research Collaboratory for Structural Bioinformatics (RCSB). V současnosti databáze obsahuje přes 159 tisíc makromolekulárních struktur.\n\nPDB však není zdaleka jedinou databází proteinových struktur. Z databází primárních struktur uveďme například PDBe (Protein Data Bank in Europe) či PDBwiki představující strukturní ekvivalent k Wikipedii. Mezi sekundární databáze pak patří SCOP (Structural Classification of Proteins) či CATH, obě využívané pro hledání strukturních rodin proteinů. \n\nSCOP je ruční klasifikace strukturních domén proteinů založená na podobnostech jejich struktur a sekvencí aminokyselin. Motivací pro tento způsob klasifikace je budování evolučních vztahů mezi proteiny. Jde o volně dostupnou databázi, která byla vytvořena roku 1994 v Centru pro proteinové inženýrství a Laboratoři molekulární biologie v Cambridge. \n\nCATH je veřejnosti volně přístupná online databáze poskytující informace o evolučních vztazích proteinových domén. Databáze vznikla v 90. letech a v současné době spravována skupinou z University College London. Experimentálně objevené 3D struktury jsou získávány z PDB a rozděleny na polypeptidové řetězce. Pomocí kombinace různých výpočetních metod dochází ke stanovení strukturních domén. Domény jsou stanoveny v rámci CATH strukturní hierarchie následovně. Na úrovni Class (C) jsou domény rozřazeny podle sekundární struktury, tj. α, β či jejich kombinace. Na úrovni Architecture (A) jsou využity informace o uspořádání sekundární struktury v 3D prostoru. Informace o propojení a uspořádání prvků sekundární struktury jsou využity na úrovni Topology (T). Na úrovni Homologous superfamily (H) dochází k přiřazení, existuje-li dobrý důkez toho, že domény jsou vývojově spjaty. \n\nHlavní databází pro struktury nukleových kyselin je Nucleic Acid Database (NDB). Tato databáze vznikla roku 1992 ve spolupráci Rutgers University a Wesleyan University. Tato databáze poskytuje přístup k informacím o 3D strukturách nukleových kyselin a jejich komplexů. V databázi je v současné době zaznamenáno více než 10 tisíc struktur. \n\n"}
{"id": "1558854", "url": "https://cs.wikipedia.org/wiki?curid=1558854", "title": "NGC 375", "text": "NGC 375\n\nNGC 375 je eliptická galaxie v souhvězdí Ryb. Její zdánlivá jasnost je 14,5 a úhlová velikost 0,5′ × 0,5′. Je vzdálená 268 milionů světelných let, průměr má 40 000 světelných let. Galaxie je členem řetezce galaxií zařazeného v Arpově Katalogu pekuliarních galaxií jako Arp 311. Galaxii objevil 1. prosince 1874 Lawrence Parsons.\n\n"}
{"id": "1558855", "url": "https://cs.wikipedia.org/wiki?curid=1558855", "title": "SARS-CoV-2", "text": "SARS-CoV-2\n\nSARS-CoV-2, plným mezinárodním taxonomickým názvem Severe acute respiratory syndrome coronavirus 2 (dříve označovaný prozatímním odborným jménem 2019-nCoV nebo jako wuchanský koronavirus) je RNA koronavirus, který způsobuje onemocnění COVID-19 (z angl. COronaVIrus Disease 2019), které bylo poprvé pozorováno na konci roku 2019 v čínském městě Wu-chan. Nyní je sedmým známým lidským koronavirem. Sekvenční analýza odhalila, že virus má vztah k \"SarS-CoV\", tedy viru způsobujícímu nemoc SARS. \n\nČínské úřady v obavě z šíření viru následně uvalily na město Wu-chan karanténu. Ke dni 29. února 2020 zemřelo na následky nakažení již přes 2 900 lidí a nakaženo jich bylo více než 85 000.\n\nKromě Číny se onemocnění objevilo také ve více než 60 dalších zemích (k 29. únoru 2020).\n\nDne 31. prosince 2019 městská zdravotnická komise ve Wu-chanu oznámila, že ve městě se vyskytlo množství pacientů s příznaky pneumonie neznámého původu. Část pacientů byli prodejci a obchodníci na místním trhu s rybami. Existuje podezření, že nákaza vypukla po konzumaci hadího masa z místního trhu, kde syrové maso určené ke konzumaci přicházelo do styku s živými zvířaty. Trh prodávající zvířata byl také obviněn z pandemie SARS. Tyto trhy jsou považovány za velice vhodné inkubátory pro neobvyklé druhy virů.\n\nPo provedení krevních testů a výtěrů z krku u 15 pacientů bylo oznámeno, že se jedná o nový typ koronaviru, což o dva dny později potvrdila Světová zdravotnická organizace. Byl také zveřejněn genom viru, který je nyní dostupný skrze Evropský globální katalog pro archivaci virů a genový archiv NCBI.\n\nZ Wu-chanu se šířil nejprve po dalších čínských městech. První případ nákazy mimo území Číny byl zaznamenán v Thajsku. Nakažené později ohlásily mimo jiné Japonsko, Tchaj-wan, USA či Singapur. Počet nakažených rychle narůstá. Poté, co onemocnělo několik členů zdravotnického personálu, který se podílel na péči o nakažené, vyšlo najevo, že virus je přenosný z člověka na člověka.\n\nPři krizovém zasedání Komise pro pneumonii spadající pod Světovou zdravotnickou organizaci pro nedostatek informací nenařídila žádné ochranné opatření, ovšem oznámila, že situaci pečlivě monitoruje. Hlavní hygienička ČR prohlásila, že české úřady situaci sledují a rizika spojená s nákazou průběžně vyhodnocují.\n\n23. ledna 2020 se koronavirus rozšířil i do Evropy, původně konkrétně do Francie a Německa.\n\nK 29. únoru 2020 se virus rozšířil do 61 států světa. Dalších více než 700 nakažených se nacházelo na lodi Diamond Princess.\n\n30. ledna 2020 vyhlásila Světová zdravotnická organizace globální stav zdravotní nouze. Hlavní hygienička ČR doporučuje dbát na dodržování obecných pravidel hygieny. Cesty do Číny mnoho států omezilo a ostatní doporučují svým obyvatelům vyhnout se městu Wu-chan či celé provincii Chu-pej, kde se nákaza objevila. Epidemiologové se nyní snaží odhadnout hodnotu \"R0\", tj. kolik lidí pravděpodobně infikovaný člověk nakazí. Pokud je R0 větší než 1, znamená to, že budou potřeba protiopatření jako je karanténa. Ve čtvrtek 23. ledna publikovala Světová zdravotnická organizace (WHO) odhad hodnoty v rozmezí 1,4–2,5. Tyto hodnoty se podobají R0 u SARS. \n\nNěkolik světových letišť v návaznosti na šíření nákazy zavedla zvláštní bezpečnostní opatření jako screening cestujících, kteří jeví nějaké příznaky, či dokonce omezení některých spojů.\n\nČínské úřady uvalily na město Wu-chan karanténu a na deset dalších měst dočasný zákaz cestování. Celkově je v detenci 56 milionů lidí.\n\nMezi příznaky nakažení patří suchý kašel, dušnost, únava a horečka. Životní funkce přijímaných pacientů byly obvykle stabilní. Závažnější případy mohou vést k zápalu plic, selhání ledvin a smrti. Většina hospitalizovaných měla nízkou hladinu bílých krvinek a lymfocytů.\n\nČásti genetické sekvence \"SARS-CoV-2\" vykazují podobnosti s jinými betakoronaviry vyskytujících se v netopýrech jako jsou \"SARS-CoV\" či \"MERS-CoV\", které způsobují nemoci SARS a MERS, nicméně nový koronavirus je od nich geneticky odlišný. Jeho RNA je dlouhá přibližně 30 473 bp. Fylogenická analýza je dostupná skrze Nextstrain.\n\nPublikace genomu vedly k několika protein modelujícím experimentům receptor pojícího proteinu (RBD) peplomerového (S) proteinu, naznačujícím, že S protein udržoval značnou afinitu k receptoru Angiotenzin konvertáza enzymu 2 (ACE2) a využíval ho jako mechanismus vstupu do buňky. Dne 22. ledna na sobě nezávisle čínská a americká skupina reversní genetikou experimentálně demonstrovaly ACE2 za receptor pro \"SARS-CoV-2\".\n"}
{"id": "1558857", "url": "https://cs.wikipedia.org/wiki?curid=1558857", "title": "Jan Muzika", "text": "Jan Muzika\n\nJan Muzika (také uváděn jako Johann Muzika/Muzyka, 21. června 1832 Březnice – 30. května 1882 Praha) byl český železniční stavitel a podnikatel, významný občan města Březnice a zakladatel soukromé železniční společnosti České obchodní dráhy (BCB). V inženýrské praxi se specializoval zejména na trasování drážních úseků.\n\nJan Muzika pocházel z prosté rodiny březnického tesařského mistra Jana Muziky a dcery Jakuba Janoty, sedláka z Hořovic. Základní vzdělání získal na Hlavní škole v Březnici, dále vystudoval za aktivní podpory Josefa Rotta, ředitele zdejšího Schwarzenberského panství, Německé reálné gymnázium v Praze. Po absolutoriu absolvoval Polytechnický ústav. \n\nVe druhé polovině 50. let pracoval jako asistent u brněnské stavební firmy bratří Kleinů a Lanna a Schebek na projektu společnosti Jihoseveroněmecká spojovací dráha (\"SNDVB\") z Jaroměře přes Turnov do Liberce zprovozněné v letech 1858–1859. V letech 1860 až 1863 projektoval a trasoval dráhu České západní dráhy (\"BWB\") spojující Bavorsko, Plzeň a nádraží na Smíchově (\"Praha-Západní nádraží\"). V roce 1865 se stal přednostou železniční stanice Hořovice. \n\nV letech 1865 až 1868 se ve službách Vojtěcha Lanny podílel na stavbě železnice společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, pravidelný provoz zde byl zahájen 15. října 1865. Roku 1866 získává vyznamenání Zlatý záslužný kříž. Vlastní podnikatelskou činnost zahájil Jan Muzikav roce 1869, když založil vlastní stavební firmu. \n\nPrvní samostatnou prací provedenou firmou \"Muzika a Macan\" byla stavba 57 km dlouhé části Buštěhradské dráhy v údolí řeky Ohře z Března u Chomutova do Karlových Varů, vznikající primárně k propojení kladenské černouhelné a severočeských hnědouhelných oblastí s Prahou. Ještě před dokončením této stavby získává firma J. Muzika a spol. (společníci Ing. Jan Muzika, jeho strýc Václav Muzika a Ing. Karel Schnabel) zakázku na stavbu částí Pražsko-duchcovské dráhy (\"PDE\") z Prahy-Smíchova přes Rudnou a Slaný do Obrnic. Jednalo se o náročnou stavbu s velkým množstvím umělých staveb, včetně kamenných viaduktů v Prokopském údolí (trať 174) u Prahy. Současně s posledně jmenovaným projektem již zastupoval ing. Jan Muzika koncesionáře při politické obchůzce trati Zdice – Protivín. \n\nNejvětší železniční stavbou v Čechách, kterou Muzika projektoval a vedl, byla železnice Rakovník – Zdice – Březnice – Protivín (tratě 200 a 174) společnosti \"Rakovnicko – protivínská dráha\" (\"RPD\") . Tuto trať se mu podařilo postavit v neuvěřitelně krátké době. Výstavba začala ihned po udělení stavebního povolení 13. 6. 1874, při stavbě trati byli zapojeni především dělníci a řemeslníci z Březnicka. Poslední úsek trati dlouhé 152,8 km byl dostavěn 30. 4. 1876, přestože projekt musel být během stavby změněn. \n\nV letech 1876 – 1879 projektoval výstavbu železnic v Bosně, Srbsku a Bulharsku.\n\nNa základě bohatých zkušeností roce 1881 zakládá se svým partnerem Karlem Schnabelem privátní železniční společnost České obchodní dráhy (německy \"k.k. privilegierte Böhmische Commercialbahnen\", zkratka \"BCB\") s cílem zabývat se stavbou a provozováním místních drah, první koncese na prvních několik tratí stavěných zároveň byla udělena 9. května. Velkorysé plány společnosti, s podnikatelským záměrem vytvořit lokálními tratěmi konkurenceschopný subjekt velkým dopravním společnostem, dostávaly BCB od začátku do obchodních střetů, často vlastenecky motivovaných. První tratě a stanice sloužící především k nákladní obsluze cukrovarského průmyslu v řepných oblastech Polabí vznikaly v Křinci, Městci Králové a Smiřicích, a také v Mirošově na Rokycansku. Dále Jan Muzika pracoval na trati společnosti \"Místní dráha Čerčany-Modřany-Dobříš\" trať z Modřan u Prahy do Vršovic.\n\nOrientace na malé akcionáře využila Společnost státní dráhy (StEG), která postupným skupováním akcií postupně přebírala nad \"BCB\" kontrolu. Po náhlé Muzikově smrti v roce 1882 pak obchodními machinacemi došlo k faktickému převzetí BCB do vlastnictví StEG. Z původních záměrů firmy sešlo, jako samostatný podnikatelský subjekt však BCB v rámci StEG fungovaly nadále až do zestátnění železničních společností v Rakousku-Uhersku v roce 1909.\n\nZejména za národohospodářský význam stavby rakovnicko–protivínské trati byl Jan Muzika roku 1882 vyznamenán titulem C. k. stavební rada. Byl též nositelem řádu Františka Josefa I. I. třídy. Zemřel v necelých padesáti letech na akutní zápal plic v Praze, kde také proběhl pohřeb. Tělo bylo pak uloženo v rodinné hrobce na hřbitově v Březnici poblíž kostela sv. Rocha.\n\nV Praze-Řeporyjích, kterou prochází trať PDE, po něm byla pojmenována ulice.\n\n"}
{"id": "1558859", "url": "https://cs.wikipedia.org/wiki?curid=1558859", "title": "NGC 392", "text": "NGC 392\n\nNGC 392 je eliptická galaxie v souhvězdí Ryb. Její zdánlivá jasnost je 12,7 a úhlová velikost 1,2′ × 0,9′. Je vzdálená 217 milionů světelných let, průměr má 75 000 světelných let. Je členem skupiny galaxií LGG 18, jejíž nejjasnější galaxií je NGC 452.\nGalaxii objevil 12. září 1784 William Herschel.\n\n"}
{"id": "1558860", "url": "https://cs.wikipedia.org/wiki?curid=1558860", "title": "NGC 393", "text": "NGC 393\n\nNGC 393 je eliptická galaxie v souhvězdí Andromedy. Její zdánlivá jasnost je 12,4 a úhlová velikost 1,7′ × 1,4′. Je vzdálená 280 milionů světelných let, průměr má 45 000 světelných let. Galaxii objevil 5. října 1784 William Herschel.\n\n"}
{"id": "1558861", "url": "https://cs.wikipedia.org/wiki?curid=1558861", "title": "Neresnica (řeka)", "text": "Neresnica (řeka)\n\nNeresnica je vodní tok na středním Slovensku, v okrese Zvolen. Je levostranným přítokem Slatiny, má délku 25,5km a je tokem IV. řádu.\n\nPramení v Pliešovské kotlině na jihozápadním svahu kopce Breh (586,8 m n. m.) v nadmořské výšce cca 460 m n. m. Obloukem se stáčí na severozápad, protéká obcí Pliešovce, kde přibírá zprava Macovie jarok. Za obcí přibírá opět zprava Lomniansky potok (386,8 m n. m) a teče přes obec Sása, vytváří několik meandrů a mění směr toku na sever. Dále se koryto řeky rozděluje a na asi 1,5 km dlouhém úseku teče v dvou ramenech, která se spojují před Dobrou Nivou. Protéká obcí a přibírá zleva Bystrý potok, potom pravostranný Potôčik a následně i Kalný potok zleva (341,6 m n. m). Řeka dále pokračuje okolo obcí Podzámčok a Breziny, opouští Pliešovskou kotlinu a hluboko se zařezává do severozápadní části pohoří Javorie, kde teče úzkou dolinou nejdříve na severovýchod, přibírá zleva Burzovo a pak se před osadou Neresnica stáčí na sever. Vtéká do intravilánu města Zvolen a zároveň do Zvolenské kotliny, kde se v nadmořské výšce přibližně 270 m vlévá do Slatiny.\n\nNeresnica (P – pravostranný přítok, L – levostranný přítok)\n"}
{"id": "1558862", "url": "https://cs.wikipedia.org/wiki?curid=1558862", "title": "Australian Open 2020 – smíšená čtyřhra", "text": "Australian Open 2020 – smíšená čtyřhra\n\nSmíšená čtyřhra Australian Open 2020 probíhala ve druhé polovině ledna 2020. Do mixu australského tenisového grandslamu hraného v Melbourne Parku nastoupilo třicet dva dvojic. Obhájcem titulu byl česko-americký pár Barbora Krejčíková a Rajeev Ram, jehož členové nestartovali společně. Ram do soutěže nezasáhl. Spoluhráčem Krejčíkové se stal Nikola Mektić.\n\nVítězem se stal pátý nasazený, česko-chorvatský pár Barbora Krejčíková a Nikola Mektić, který ve finále zdolal americko-britskou dvojici a úřadující dvojnásobné šampiony US Open, Bethanii Mattekovou-Sandsovou s Jamiem Murraym. Po dvousetovém průběhu 5–7 a 6–4 rozhodl o vítězích až supertiebreak v poměru míčů [10–1]. Krejčíková s Mektićem prolomili v úvodním hře první sady servis Murraymu, ale získaný brejk neudrželi při vedení gemů 5–3, kdy ztratili čtyři hry v řadě i celou sadu. Ve druhé pak dvakrát získali podání soupeřů. Americko-britský pár si za stavu her 2–5 vzal servis Krejčíkové zpět, ovšem srovnání setů již nezabránil. V supertiebreaku dominovalo česko-chorvatské duo, které výhrou nezískalo do žebříčku žádné body a oba jeho členové si rozdělili částku 190 000 australských dolarů. \n\nKrejčíková obhájila jako první tenistka po 31 letech melbournský titul z mixu, když zopakovala výkon své bývalé trenérky Jany Novotné, která ovládla ročníky 1988 a 1989 s Američanem Jimem Pughem. Navázala také na deblové trofeje z French Open 2018 a Wimbledonu 2018. Mektić získal první grandslamovou trofej.\n\n Barbora Strýcová / Marcelo Melo \"(1. kolo)\"\n"}
{"id": "1558865", "url": "https://cs.wikipedia.org/wiki?curid=1558865", "title": "Maki Hanetaová", "text": "Maki Hanetaová\n\nMaki Hanetaová ( 埴田 真紀, * 30. září 1972) je bývalá japonská fotbalistka.\n\nZa japonskou reprezentaci v letech 1993 až 1997 odehrála 30 reprezentačních utkání. Byla členkou japonské reprezentace i na Mistrovství světa ve fotbale žen 1995 a Letních olympijských hrách 1996.\n\n\n"}
{"id": "1558866", "url": "https://cs.wikipedia.org/wiki?curid=1558866", "title": "Kaoru Kadoharaová", "text": "Kaoru Kadoharaová\n\nKaoru Kadoharaová ( 門原 かおる, * 25. května 1970) je bývalá japonská fotbalistka.\n\nZa japonskou reprezentaci v letech 1993 až 1996 odehrála 12 reprezentačních utkání. Byla členkou japonské reprezentace i na Mistrovství světa ve fotbale žen 1995 a Letních olympijských hrách 1996.\n\n\n"}
{"id": "1558867", "url": "https://cs.wikipedia.org/wiki?curid=1558867", "title": "Džunko Ozawaová", "text": "Džunko Ozawaová\n\nDžunko Ozawaová ( 小澤 純子, * 7. prosince 1973 Kamakura) je bývalá japonská fotbalistka.\n\nZa japonskou reprezentaci v letech 1993 až 1997 odehrála 21 reprezentačních utkání. Byla členkou japonské reprezentace i na Mistrovství světa ve fotbale žen 1995 a Letních olympijských hrách 1996.\n\n\n"}
{"id": "1558868", "url": "https://cs.wikipedia.org/wiki?curid=1558868", "title": "Rie Jamakiová", "text": "Rie Jamakiová\n\nRie Jamakiová ( 山木 里恵, * 2. října 1975 Čiba) je bývalá japonská fotbalistka.\n\nZa japonskou reprezentaci v letech 1993 až 1999 odehrála 50 reprezentačních utkání. Byla členkou japonské reprezentace i na Mistrovství světa ve fotbale žen 1995, 1999 a Letních olympijských hrách 1996.\n\n\n"}
{"id": "1558869", "url": "https://cs.wikipedia.org/wiki?curid=1558869", "title": "Jumi Tomeiová", "text": "Jumi Tomeiová\n\nJumi Tomeiová ( 東明 有美, * 1. června 1972 Gifu) je bývalá japonská fotbalistka.\n\nZa japonskou reprezentaci v letech 1993 až 1999 odehrála 43 reprezentačních utkání. Byla členkou japonské reprezentace i na Mistrovství světa ve fotbale žen 1995, 1999 a Letních olympijských hrách 1996.\n\n\n"}
{"id": "1558870", "url": "https://cs.wikipedia.org/wiki?curid=1558870", "title": "Juko Morimotoová", "text": "Juko Morimotoová\n\nJuko Morimotoová ( 森本 ゆう子, * 6. ledna 1974 Ósaka) je bývalá japonská fotbalistka.\n\nZa japonskou reprezentaci v letech 1993 až 1998 odehrála 10 reprezentačních utkání. Byla členkou japonské reprezentace i na Mistrovství Asie ve fotbale žen 1993 a 1997.\n\n"}
{"id": "1558871", "url": "https://cs.wikipedia.org/wiki?curid=1558871", "title": "Nami Otakeová", "text": "Nami Otakeová\n\nNami Otakeová ( 大竹 七未, * 30. července 1974 Mačida) je bývalá japonská fotbalistka.\n\nZa japonskou reprezentaci v letech 1994 až 1999 odehrála 46 reprezentačních utkání. Byla členkou japonské reprezentace i na Mistrovství světa ve fotbale žen 1995, 1999 a Letních olympijských hrách 1996.\n\n\n"}
{"id": "1558872", "url": "https://cs.wikipedia.org/wiki?curid=1558872", "title": "Gwent: The Witcher Card Game", "text": "Gwent: The Witcher Card Game\n\nGwent: The Witcher Card Game je online virtuální karetní videohra vyvinutá společností CD Projekt RED. Je zdarma dostupná (tzv. free-to-play), s možností koupě karet pro rychlejší postup hrou.\n\nVideohra byla spuštěna 23. října 2018. \"Gwent\" je dostupný na Microsoft Windows, PlayStation 4, Xbox One, iOS a Android.\n"}
{"id": "1558873", "url": "https://cs.wikipedia.org/wiki?curid=1558873", "title": "Curu Morimotoová", "text": "Curu Morimotoová\n\nCuru Morimotoová ( 森本 鶴, * 9. listopadu 1970) je bývalá japonská fotbalistka.\n\nZa japonskou reprezentaci v letech 1994 až 1995 odehrála 5 reprezentačních utkání. Byla členkou japonské reprezentace i na Mistrovství světa ve fotbale žen 1995.\n\n\n"}
{"id": "1558874", "url": "https://cs.wikipedia.org/wiki?curid=1558874", "title": "Terumi Nagaeová", "text": "Terumi Nagaeová\n\nTerumi Nagaeová ( 長江 輝美) je bývalá japonská fotbalistka.\n\nZa japonskou reprezentaci v roce 1994 odehrála 1 reprezentační utkání.\n"}
{"id": "1558875", "url": "https://cs.wikipedia.org/wiki?curid=1558875", "title": "Juki Fušimiová", "text": "Juki Fušimiová\n\nJuki Fušimiová ( 伏見 有希) je bývalá japonská fotbalistka.\n\nZa japonskou reprezentaci v roce 1994 odehrála 1 reprezentační utkání.\n"}
{"id": "1558876", "url": "https://cs.wikipedia.org/wiki?curid=1558876", "title": "Inesu Emiko Takeokaová", "text": "Inesu Emiko Takeokaová\n\nInesu Emiko Takeokaová ( 武岡 イネス 恵美子, * 1. května 1971) je bývalá japonská fotbalistka.\n\nZa japonskou reprezentaci v letech 1994 až 1995 odehrála 5 reprezentačních utkání. Byla členkou japonské reprezentace i na Mistrovství světa ve fotbale žen 1995.\n\n\n"}
{"id": "1558878", "url": "https://cs.wikipedia.org/wiki?curid=1558878", "title": "Minako Takašimaová", "text": "Minako Takašimaová\n\nMinako Takašimaová ( 高嶋 美奈子) je bývalá japonská fotbalistka.\n\nZa japonskou reprezentaci v roce 1994 odehrála 1 reprezentační utkání.\n"}
{"id": "1558879", "url": "https://cs.wikipedia.org/wiki?curid=1558879", "title": "Ecuko Taharaová", "text": "Ecuko Taharaová\n\nEcuko Taharaová ( 田原 悦子) je bývalá japonská fotbalistka.\n\nZa japonskou reprezentaci v roce 1994 odehrála 1 reprezentační utkání.\n"}
{"id": "1558880", "url": "https://cs.wikipedia.org/wiki?curid=1558880", "title": "Kae Nišinaová", "text": "Kae Nišinaová\n\nKae Nišinaová ( 仁科 賀恵, * 7. prosince 1972) je bývalá japonská fotbalistka.\n\nZa japonskou reprezentaci v letech 1995 až 2000 odehrála 46 reprezentačních utkání. Byla členkou japonské reprezentace i na Mistrovství světa ve fotbale žen 1995, 1999 a Letních olympijských hrách 1996.\n\n\n"}
{"id": "1558881", "url": "https://cs.wikipedia.org/wiki?curid=1558881", "title": "Šiho Onoderaová", "text": "Šiho Onoderaová\n\nŠiho Onoderaová ( 小野寺 志保, * 18. listopadu 1973 Jamato) je bývalá japonská fotbalistka.\n\nZa japonskou reprezentaci v letech 1995 až 2004 odehrála 23 reprezentačních utkání. Byla členkou japonské reprezentace i na Mistrovství světa ve fotbale žen 1995, 1999, 2003, Letních olympijských hrách 1996 a 2004.\n\n\n"}
{"id": "1558882", "url": "https://cs.wikipedia.org/wiki?curid=1558882", "title": "Mijuki Izumiová", "text": "Mijuki Izumiová\n\nMijuki Izumiová ( 泉 美幸, * 31. května 1975 Tokio) je bývalá japonská fotbalistka.\n\nZa japonskou reprezentaci v roce 1996 odehrála 5 reprezentačních utkání. Byla členkou japonské reprezentace i na Letních olympijských hrách 1996.\n"}
{"id": "1558883", "url": "https://cs.wikipedia.org/wiki?curid=1558883", "title": "Rie Kimuraová", "text": "Rie Kimuraová\n\nRie Kimuraová ( 木村 理恵, * 30. července 1971 Kjóto) je bývalá japonská fotbalistka.\n\nZa japonskou reprezentaci v letech 1996 až 2001 odehrála 21 reprezentačních utkání. Byla členkou japonské reprezentace i na Mistrovství Asie ve fotbale žen 1999 a 2001.\n\n"}
{"id": "1558884", "url": "https://cs.wikipedia.org/wiki?curid=1558884", "title": "Tomoe Katoová", "text": "Tomoe Katoová\n\nTomoe Katoová ( 加藤 與惠, * 27. května 1978 Tokio) je bývalá japonská fotbalistka.\n\nZa japonskou reprezentaci v letech 1997 až 2008 odehrála 114 reprezentačních utkání. Byla členkou japonské reprezentace i na Mistrovství světa ve fotbale žen 1999, 2003, 2007, Letních olympijských hrách 2004 a 2008.\n\n\n"}
{"id": "1558885", "url": "https://cs.wikipedia.org/wiki?curid=1558885", "title": "Tomomi Mijamotoová", "text": "Tomomi Mijamotoová\n\nTomomi Mijamotoová ( 宮本 ともみ, * 31. prosince 1978 Sagamihara) je bývalá japonská fotbalistka.\n\nZa japonskou reprezentaci v letech 1997 až 2007 odehrála 77 reprezentačních utkání. Byla členkou japonské reprezentace i na Mistrovství světa ve fotbale žen 1999, 2003, 2007 a Letních olympijských hrách 2004.\n\n\n"}
{"id": "1558886", "url": "https://cs.wikipedia.org/wiki?curid=1558886", "title": "Železniční normálie", "text": "Železniční normálie\n\nŽelezniční normálie ( ) je název typizovaného architektonického předpisu, vzorových listů, pro stavbu provozních železničních budov: nádraží, vodáren, výtopen, železničních dílen, drážních ubytoven, strážních domků a dalších. Sestává z výkresů a nezbytné projektové dokumentace, která umožňuje staviteli zrealizovat zadaný projekt, aniž by musel vypracovávat individuální plány staveb. Staniční stavby byly navrhovány v několika kategoriích či třídách, aby bylo možné zbudovat stanici adekvátně k potřebám místa, kde vzniká.\n\nNormálie se ukázaly jako logické a ekonomické řešení staveb velkého počtu drážních budov vznikajících podél nově položených železnic a nutných k jejich obsluze již v raném období parostrojní železnice ve 30. a 40. letech 19. století. Typizované staniční stavby se objevují již na prvních dráhách, tento princip byl v praxi výstavby železničních děl celosvětově obvyklý. Výjimku tvoří některé speciální projekty stanic, některé uzlové či koncové stanice tratí - ty bývaly budovány jako zvláštní projekty, neboť se jednalo o budovy s velkou dopravní zátěží a také mimořádné veřejné prestiže. Jednotlivé společnosti zpravidla užívaly jednotné architektonické normálie na všech svých současně budovaných tratích, dokud nebyly vyměněny za nové. Bylo také obvyklé kombinování prvků z různých kategorií. Zcela běžně docházelo k odlišnostem použitých materiálů, které byly voleny podle místní dostupnosti: stejné normalizované stanice byly postaveny z cihel nebo kamene.\n\nV uzlových stanicích, kam přivedly dráhu různé společnosti, bývalo obvyklé, že zde každá společnost vybudovala vlastní nádražní objekty s autonomním kolejištěm, nezřídka vzájemně nepropojené. V místě styku kolejí se tak dvě nádraží nacházela například v Táboře, Kolíně, před stavbou jednotné stanice v roce 1908 stály v Plzni stanice tři. \n\nPo zestátnění většiny soukromých společností v Rakousku-Uhersku roce 1908 pak železnice přešla pod správu společnosti Císařsko-královské státní dráhy (\"kkStB\"), po roce 1918 pak správu přebraly Československé státní dráhy, což rozmanitost typů normálií znatelně zredukovalo. Stejně tak byly nádražní areály a kolejiště sjednocovány a stavebně propojovány, čímž došlo ke ztrátě celé řady originálních stavebních prvků. Jednotný architektonický ráz je ale na budovách často patrný i přes stavební úpravy a modernizace.\n\nPlány budov navrhovali architekti zaměstnaní u železničních společností, oficiálně byla jejich funkce označována variací titulu hlavní inženýr pozemních staveb. Tito architekti se v projektu celého drážního díla soustředili především na navržení budov, jiné oddělení mělo v kompetenci trasování tratě a navržení konstrukcí železničních mostů a přejezdů.\n\n\nPro srovnání příklad netypizovaných projektů železničních stanic:\n\n"}
{"id": "1558887", "url": "https://cs.wikipedia.org/wiki?curid=1558887", "title": "Majumi Omacuová", "text": "Majumi Omacuová\n\nMajumi Omacuová ( 大松 真由美, * 12. července 1970) je bývalá japonská fotbalistka.\n\nZa japonskou reprezentaci v letech 1997 až 1999 odehrála 12 reprezentačních utkání. Byla členkou japonské reprezentace i na Mistrovství světa ve fotbale žen 1999.\n\n\n"}
{"id": "1558888", "url": "https://cs.wikipedia.org/wiki?curid=1558888", "title": "Hiromi Ikedaová", "text": "Hiromi Ikedaová\n\nHiromi Ikedaová ( 池田 浩美, * 22. prosince 1975 Saitama) je bývalá japonská fotbalistka.\n\nZa japonskou reprezentaci v letech 1997 až 2008 odehrála 119 reprezentačních utkání. Byla členkou japonské reprezentace i na Mistrovství světa ve fotbale žen 1999, 2003, 2007, Letních olympijských hrách 2004 a 2008.\n\n\n"}
{"id": "1558889", "url": "https://cs.wikipedia.org/wiki?curid=1558889", "title": "Nozomi Jamagoová", "text": "Nozomi Jamagoová\n\nNozomi Jamagoová ( 山郷 のぞみ, * 16. ledna 1975 Saitama) je bývalá japonská fotbalistka.\n\nZa japonskou reprezentaci v letech 1997 až 2011 odehrála 96 reprezentačních utkání. Byla členkou japonské reprezentace i na Mistrovství světa ve fotbale žen 1999, 2003, 2007, 2011 a Letních olympijských hrách 2004.\n\n\n"}
{"id": "1558890", "url": "https://cs.wikipedia.org/wiki?curid=1558890", "title": "Mijuki Janagitaová", "text": "Mijuki Janagitaová\n\nMijuki Janagitaová ( 柳田 美幸, * 11. dubna 1981 Kanagawa) je bývalá japonská fotbalistka.\n\nZa japonskou reprezentaci v letech 1997 až 2008 odehrála 91 reprezentačních utkání. Byla členkou japonské reprezentace i na Mistrovství světa ve fotbale žen 1999, 2003, 2007, Letních olympijských hrách 2004 a 2008.\n\n\n"}
{"id": "1558891", "url": "https://cs.wikipedia.org/wiki?curid=1558891", "title": "Jumi Umeokaová", "text": "Jumi Umeokaová\n\nJumi Umeokaová ( 梅岡 由美) je bývalá japonská fotbalistka.\n\nZa japonskou reprezentaci v letech 1997 až 1998 odehrála 4 reprezentační utkání. Byla členkou japonské reprezentace i na Mistrovství Asie ve fotbale žen 1997.\n\n"}
{"id": "1558892", "url": "https://cs.wikipedia.org/wiki?curid=1558892", "title": "Mai Nakačiová", "text": "Mai Nakačiová\n\nMai Nakačiová ( 中地 舞, * 16. prosince 1980 Čiba) je bývalá japonská fotbalistka.\n\nZa japonskou reprezentaci v letech 1997 až 2008 odehrála 30 reprezentačních utkání. Byla členkou japonské reprezentace i na Mistrovství světa ve fotbale žen 1999 a 2003.\n\n\n"}
{"id": "1558893", "url": "https://cs.wikipedia.org/wiki?curid=1558893", "title": "Mito Isakaová", "text": "Mito Isakaová\n\nMito Isakaová ( 井坂 美都, * 25. ledna 1976 Saitama) je bývalá japonská fotbalistka.\n\nZa japonskou reprezentaci v letech 1997 až 2002 odehrála 46 reprezentačních utkání. Byla členkou japonské reprezentace i na Mistrovství světa ve fotbale žen 1999.\n\n\n"}
{"id": "1558894", "url": "https://cs.wikipedia.org/wiki?curid=1558894", "title": "Kaoru Nagadomeová", "text": "Kaoru Nagadomeová\n\nKaoru Nagadomeová ( 永留 かおる, * 7. května 1973) je bývalá japonská fotbalistka.\n\nZa japonskou reprezentaci v letech 1997 až 1999 odehrála 4 reprezentační utkání. Byla členkou japonské reprezentace i na Mistrovství světa ve fotbale žen 1999.\n\n"}
{"id": "1558895", "url": "https://cs.wikipedia.org/wiki?curid=1558895", "title": "Tomomi Fudžimuraová", "text": "Tomomi Fudžimuraová\n\nTomomi Fudžimuraová ( 藤村 智美, * 30. května 1978 Hjógo) je bývalá japonská fotbalistka.\n\nZa japonskou reprezentaci v letech 1997 až 2002 odehrála 20 reprezentačních utkání. Byla členkou japonské reprezentace i na Mistrovství Asie ve fotbale žen 1999 a 2001.\n\n"}
{"id": "1558896", "url": "https://cs.wikipedia.org/wiki?curid=1558896", "title": "Miki Sugawaraová", "text": "Miki Sugawaraová\n\nMiki Sugawaraová ( 菅原 美希) je bývalá japonská fotbalistka.\n\nZa japonskou reprezentaci v roce 1998 odehrála 7 reprezentačních utkání.\n"}
{"id": "1558897", "url": "https://cs.wikipedia.org/wiki?curid=1558897", "title": "Kazumi Kišiová", "text": "Kazumi Kišiová\n\nKazumi Kišiová ( 岸 一美, * 25. listopadu 1975) je bývalá japonská fotbalistka.\n\nZa japonskou reprezentaci v letech 1998 až 2001 odehrála 9 reprezentačních utkání.\n"}
{"id": "1558898", "url": "https://cs.wikipedia.org/wiki?curid=1558898", "title": "Jasujo Jamagišiová", "text": "Jasujo Jamagišiová\n\nJasujo Jamagišiová ( 山岸 靖代, * 28. listopadu 1979 Saitama) je bývalá japonská fotbalistka.\n\nZa japonskou reprezentaci v letech 1998 až 2005 odehrála 60 reprezentačních utkání. Byla členkou japonské reprezentace i na Mistrovství světa ve fotbale žen 2003 a Letních olympijských hrách 2004.\n\n\n"}
{"id": "1558899", "url": "https://cs.wikipedia.org/wiki?curid=1558899", "title": "Ajumi Haraová", "text": "Ajumi Haraová\n\nAjumi Haraová ( 原 歩, * 21. února 1979 Hačiódži) je bývalá japonská fotbalistka.\n\nZa japonskou reprezentaci v letech 1998 až 2008 odehrála 42 reprezentačních utkání. Byla členkou japonské reprezentace i na Mistrovství světa ve fotbale žen 1999, 2007 a Letních olympijských hrách 2008.\n\n"}
{"id": "1558900", "url": "https://cs.wikipedia.org/wiki?curid=1558900", "title": "Jajoi Kobajašiová", "text": "Jajoi Kobajašiová\n\nJajoi Kobajašiová ( 小林 弥生, * 18. září 1981 Tama) je bývalá japonská fotbalistka.\n\nZa japonskou reprezentaci v letech 1999 až 2004 odehrála 54 reprezentačních utkání. Byla členkou japonské reprezentace i na Mistrovství světa ve fotbale žen 1999, 2003 a Letních olympijských hrách 2004.\n\n\n"}
{"id": "1558901", "url": "https://cs.wikipedia.org/wiki?curid=1558901", "title": "Jošie Kasadžimaová", "text": "Jošie Kasadžimaová\n\nJošie Kasadžimaová ( 笠嶋 由恵, * 12. května 1975) je bývalá japonská fotbalistka.\n\nZa japonskou reprezentaci v letech 1999 až 2002 odehrála 24 reprezentačních utkání. Byla členkou japonské reprezentace i na Mistrovství Asie ve fotbale žen 1999 a 2001.\n\n"}
{"id": "1558902", "url": "https://cs.wikipedia.org/wiki?curid=1558902", "title": "Megumi Torigoeová", "text": "Megumi Torigoeová\n\nMegumi Torigoeová ( 鳥越 恵) je bývalá japonská fotbalistka.\n\nZa japonskou reprezentaci v letech 1999 až 2001 odehrála 8 reprezentačních utkání. Byla členkou japonské reprezentace i na Mistrovství Asie ve fotbale žen 1999.\n"}
{"id": "1558903", "url": "https://cs.wikipedia.org/wiki?curid=1558903", "title": "Mai Aizawaová", "text": "Mai Aizawaová\n\nMai Aizawaová ( 相澤 舞衣, * 10. září 1980 Mie) je bývalá japonská fotbalistka.\n\nZa japonskou reprezentaci v letech 1999 až 2002 odehrála 5 reprezentačních utkání. Byla členkou japonské reprezentace i na Mistrovství Asie ve fotbale žen 1999.\n"}
{"id": "1558904", "url": "https://cs.wikipedia.org/wiki?curid=1558904", "title": "Šoko Mikamiová", "text": "Šoko Mikamiová\n\nŠoko Mikamiová ( 三上 尚子, * 8. ledna 1981 Ičihara) je bývalá japonská fotbalistka.\n\nZa japonskou reprezentaci v roce 1999 odehrála 3 reprezentační utkání. Byla členkou japonské reprezentace i na Mistrovství Asie ve fotbale žen 1999.\n"}
{"id": "1558905", "url": "https://cs.wikipedia.org/wiki?curid=1558905", "title": "Naoko Nišigaiová", "text": "Naoko Nišigaiová\n\nNaoko Nišigaiová ( 西貝 尚子, * 22. ledna 1969) je bývalá japonská fotbalistka.\n\nZa japonskou reprezentaci v roce 1999 odehrála 2 reprezentační utkání. Byla členkou japonské reprezentace i na Mistrovství světa ve fotbale žen 1999.\n\n"}
{"id": "1558906", "url": "https://cs.wikipedia.org/wiki?curid=1558906", "title": "Kozue Andoová", "text": "Kozue Andoová\n\nKozue Andoová ( 安藤 梢, * 9. července 1982 Ucunomija) je japonská fotbalistka.\n\nZa japonskou reprezentaci v letech 1999 až 2015 odehrála 126 reprezentačních utkání. Byla členkou japonské reprezentace i na Mistrovství světa ve fotbale žen 1999, 2007, 2011, 2015 a Letních olympijských hrách 2004, 2008 a 2012.\n\n\n"}
{"id": "1558907", "url": "https://cs.wikipedia.org/wiki?curid=1558907", "title": "Warren (Connecticut)", "text": "Warren (Connecticut)\n\nWarren je město v Litchfield County v Connecticutu, ve Spojených státech amerických. Žije zde obyvatel. Populace městečka Warren dle sčítání lidu v roce 2010 čítala 1 461, a při sčítání lidu v roce 2000 pak populace čítala 1 254 obyvatel. Město bylo pojmenováno válečném generálu Josephu Warrenovi, který byl činný během revoluce osvobozující americké kolonie od britského kolonialismu.\n"}
{"id": "1558908", "url": "https://cs.wikipedia.org/wiki?curid=1558908", "title": "Mari Mijamotoová", "text": "Mari Mijamotoová\n\nMari Mijamotoová ( 宮本 真理) je bývalá japonská fotbalistka.\n\nZa japonskou reprezentaci v roce 1999 odehrála 1 reprezentační utkání. Byla členkou japonské reprezentace i na Mistrovství Asie ve fotbale žen 1999.\n"}
{"id": "1558909", "url": "https://cs.wikipedia.org/wiki?curid=1558909", "title": "Juka Jamazakiová", "text": "Juka Jamazakiová\n\nJuka Jamazakiová ( 山崎 由加, * 29. června 1980 Tokio) je bývalá japonská fotbalistka.\n\nZa japonskou reprezentaci v letech 2000 až 2001 odehrála 7 reprezentačních utkání.\n"}
{"id": "1558911", "url": "https://cs.wikipedia.org/wiki?curid=1558911", "title": "Mio Otaniová", "text": "Mio Otaniová\n\nMio Otaniová ( 大谷 未央, * 5. května 1979 Šiga) je bývalá japonská fotbalistka.\n\nZa japonskou reprezentaci v letech 2000 až 2007 odehrála 73 reprezentačních utkání. Byla členkou japonské reprezentace i na Mistrovství světa ve fotbale žen 2003, 2007 a Letních olympijských hrách 2004.\n\n\n"}
{"id": "1558912", "url": "https://cs.wikipedia.org/wiki?curid=1558912", "title": "Harue Satoová", "text": "Harue Satoová\n\nHarue Satoová ( 佐藤 春詠, * 1. ledna 1976 Isesaki) je bývalá japonská fotbalistka.\n\nZa japonskou reprezentaci v letech 2000 až 2002 odehrála 17 reprezentačních utkání. Byla členkou japonské reprezentace i na Mistrovství Asie ve fotbale žen 2001.\n\n"}
{"id": "1558913", "url": "https://cs.wikipedia.org/wiki?curid=1558913", "title": "Eriko Arakawaová", "text": "Eriko Arakawaová\n\nEriko Arakawaová ( 荒川 恵理子, * 30. října 1979 Tokio) je japonská fotbalistka.\n\nZa japonskou reprezentaci v letech 2000 až 2011 odehrála 72 reprezentačních utkání. Byla členkou japonské reprezentace i na Mistrovství světa ve fotbale žen 2003, 2007, Letních olympijských hrách 2004 a 2008.\n\n\n"}
{"id": "1558914", "url": "https://cs.wikipedia.org/wiki?curid=1558914", "title": "Walter M-431", "text": "Walter M-431\n\nWalter M-431 též označovaný jako Walter Mc byl invertní čtyřválcový řadový vzduchem chlazený letecký motor vyvinutý v roce 1947 konstrukčním oddělením pod vedením ing. Bohuslava Šimůnka v národním podniku Letecké závody n.p., závod 1 Jinonice (bývalá A.S. Walter do roku 1946, pozdější Motorlet n.p. od roku 1948). Walter M-431 (Mc) byl jednou z nejzajímavějších konstrukcí malých motorů v Československu. Ing. Bohuslav Šimůnek si na něm chtěl ověřit některé prvky, které by výrazně zvýšily jeho výkon při poměrně malých rozměrech.\nNová řada řadových motorů Walter byla vyvíjena v jinonické továrně od roku 1947. Jednalo se o invertní vzduchem chlazené motory, zařazené jako typová řada Walter V. Prvním z této řady byl Walter Mc (typové označení M-431), který první zkušební běh na brzdě absolvoval na podzim 1947. Po něm následoval Walter V-12 (M-446), invertní dvanáctiválec s uspořádáním válců do V. Vzletový výkon činil 515 kW/700 k při 2750 ot/min a jmenovitý (cestovní) 316 kW/430 k při 2300 ot/min. Posledním nerealizovaným motorem byl invertní řadový šestiválec Walter V-6 (M-436). Vývoj probíhal od roku 1949 a následujícího roku byl ukončen, aniž by vznikl jediný prototyp. Výkon byl odhadován na 235 kW/320 k při 2800 ot/min.\n\nMotor Walter Mc byl koncepčně počtem válců a objemem \"příbuzný\" s motorem Walter Mikron II, ale výkonem ho výrazně převyšoval. Objem válců motoru byl těsně pod 2000 cm a měl výkon 66 kW (90 k). Mikron 4-II byl v roce 1936 \"objemově\" upraven z 2 336 cm na 1 997 cm. Tato verze Mikron II byla úspěšně nasazena na letoun Beneš-Mráz Be-500 Bibi. Letoun s tímto motorem zvítězil v červenci 1936 v závodě \"12 heures d´Angers\" v rychlosti a spolehlivosti, kde v kategorii do 2 litrů zvítězil pplk. Karel Mareš a uletěl 1001,968 v průměrné rychlosti 166,968 km/h. S tímto letounem (a motorem) byly 6.5.1937 vytvořeny 2 světové rekordy v rychlosti. Na 100 km škpt. ing. J. Štěpán dosáhl rychlosti 179,229 km/h a na 1000 km npr. J. Červinka rychlosti 170,809 km/h. Koncem roku 1936 byla v průběhu pařížského aerosalonu podepsána licenční smlouva na jeho výrobu ve francouzském Angers. Tato licenční verze Mikronu II se pak objevila na řadě francouzských a belgických letounů, jak před válkou, tak i po ní (Tipsy B, Tipsy Belfair, Tipsy Junior, Starck AS-71 atd.). S letounem Tipsy Belfair (a motorem Mikron II) byly po druhé světové válce vytvořeny další dva světové rekordy na vzdálenost v přímé linii v kategorii C-1-a letounů s hmotností do 500 kg. I z těchto důvodů byl tento motor o objemu válců 1 997 cm použit jako \"základ\" pro motor M-431. \n\nMotor M-431 byl využit na \"polovojenském\" letadle BAK-01. Při testování a zkouškách se projevily potíže s pravidelností chodu motoru. Armádními orgány bylo vydáno nařízení motor odevzdat výrobci. Motor putoval zpět do mateřského závodu v Jinonicích k dalším úpravám. V roce 1951 byl ale vývoj M-431 zastaven. Motor byl upraven jako výstavní maketa a v roce 1968 převeden do sbírek Vojenského historického ústavu (VHÚ).\n\nJednalo se o řadový čtyřválec s vypínatelným kompresorem, reduktorem a nízkotlakým vstřikovacím čerpadlem dopravujícím palivo před sací ventily. Tato kombinace součástí motoru umožnila při zdvihovém objemu pouhých dvou litrů dosáhnout poměrně vysokého výkonu. \n\nVstřikovací nízkotlaková soustava, použitá poprvé u československých leteckých motorů, byla patentem Ing. B. Šimůnka (Palivová plnicí soustava spalovacího motoru, prosinec 1947). Tento systém přispíval k rovnoměrnému dávkování množství paliva, čímž zvyšoval hospodárnost v provozu. Vstřikovací čerpadlo dopravovalo potřebné množství paliva k tryskám, které je rozprašovaly do prostoru před sacími ventily. Kompresor, umístěný v ose klikového hřídele, přes který byl přes spojku poháněn, byl namontován na zadním čele skříně motoru. Zapnutím kompresoru se dosáhlo zvýšeného plnění při startu, a tím i zvýšeného výkonu, zatímco vypnutí kompresoru se projevilo vyšší hospodárností v nominálním a cestovním režimu. \"Poháněcí ústrojí kompresoru, se spouštěcím ústrojím spalovacího motoru\" bylo také patentem ing. B. Šimůnka (květen 1949). V souvislosti se dvěma předchozími patenty ing. Šimůnek získal i patent na \"Spouštěcí nastřikovací pumpa pro spalovací motory\" (září 1950). Tyto systémy byly v plné míře použity až na motorech Walter Minor Sc (M-332Sc), již při konstrukci v roce 1953 a v sériové výrobě od roku 1956. \nMotor Walter M-431 (Mc) létal jako pohonná jednotka pouze na amatérském, sportovním letounu VOSLM BAK-01, který byl zkonstruován a vyroben v letech 1946−1947 pedagogy a posluchači Vojenské odborné školy leteckých mechaniků (VOŠLM, VÚ 4651) v Liberci. Hlavními konstruktéry byli por. Eliáš a čet. asp. Binder. Byl to velice elegantní celodřevěný dolnoplošník s plně zatažitelným, tříkolovým podvozkem příďového typu (jako první konstrukce toho druhu v Československu) a vztlakovou klapkou. Tento letoun o rozpětí necelých 5 m patřil svými výkony k nejrychlejším ve své kategorii, ale pro potíže s pravidelností chodu motoru příliš nelétal. Na podzim roku 1948 byl po částečných zkouškách v Liberci přesunut na vojenské letiště v Žatci. Zde jej zalétal pplk. Jan Červenka a v rámci záletů vytvořil světový rekord v tehdejší kategorii H (jednomístné letouny s pístovým motorem o objemu do 2000 cm), když na něm dosáhl rychlosti 252 km/h. V roce 1949 byl letoun přemístěn z VOŠLM do Liptovského Mikuláše, kde sloužil jako učební pomůcka, protože v září 1949 byla škola redislokována do Liptovského Mikuláše. V Liberci zůstalo reorganizované Letecké technické učiliště, které bylo (pod měnícími se názvy) v činnosti minimálně do roku 1950. V Liptovském Mikuláši vzdělávací zařízení existovala pod různými názvy, od roku 1973 jako Vysoká vojenská technická škola. \n\nVrak letounu se zachoval, po jeho přesunu z Liptovského Mikuláše, ve Vyšším leteckém učilišti v Košicích, odkud byl v roce 1969 převzat VHÚ. Letoun BAK-01 i motor Walter M-431 jsou součástí sbírek a expozice Leteckého muzea Kbely. V září 2017 se konala v Liberci unikátní a objevná výstava s názvem \"Liberec a křídla\", kam byl letoun BAK-01 zapůjčen a vystaven. \nData dle \n\n\n\n\n\n\n"}
{"id": "1558915", "url": "https://cs.wikipedia.org/wiki?curid=1558915", "title": "Megumi Ogawaová", "text": "Megumi Ogawaová\n\nMegumi Ogawaová ( 小川 恵) je bývalá japonská fotbalistka.\n\nZa japonskou reprezentaci v roce 2000 odehrála 1 reprezentační utkání.\n"}
{"id": "1558917", "url": "https://cs.wikipedia.org/wiki?curid=1558917", "title": "Naoko Kawakamiová", "text": "Naoko Kawakamiová\n\nNaoko Kawakamiová ( 川上 直子, * 16. listopadu 1977 Hjógo) je bývalá japonská fotbalistka.\n\nZa japonskou reprezentaci v letech 2001 až 2005 odehrála 48 reprezentačních utkání. Byla členkou japonské reprezentace i na Mistrovství světa ve fotbale žen 2003 a Letních olympijských hrách 2004.\n\n\n"}
{"id": "1558918", "url": "https://cs.wikipedia.org/wiki?curid=1558918", "title": "Kanako Itoová", "text": "Kanako Itoová\n\nKanako Itoová ( 伊藤 香菜子, * 20. července 1983 Tokio) je japonská fotbalistka.\n\nZa japonskou reprezentaci v letech 2001 až 2012 odehrála 13 reprezentačních utkání. Byla členkou japonské reprezentace i na Mistrovství Asie ve fotbale žen 2001.\n\n\n"}
{"id": "1558919", "url": "https://cs.wikipedia.org/wiki?curid=1558919", "title": "Juka Mijazakiová", "text": "Juka Mijazakiová\n\nJuka Mijazakiová ( 宮﨑 有香, * 13. října 1983 Iga) je bývalá japonská fotbalistka.\n\nZa japonskou reprezentaci v letech 2001 až 2009 odehrála 18 reprezentačních utkání. Byla členkou japonské reprezentace i na Mistrovství světa ve fotbale žen 2003.\n\n\n"}
{"id": "1558920", "url": "https://cs.wikipedia.org/wiki?curid=1558920", "title": "Noriko Babaová", "text": "Noriko Babaová\n\nNoriko Babaová ( 馬場 典子, * 4. května 1977 Tokio) je bývalá japonská fotbalistka.\n\nZa japonskou reprezentaci v letech 2001 až 2002 odehrála 5 reprezentačních utkání.\n"}
{"id": "1558921", "url": "https://cs.wikipedia.org/wiki?curid=1558921", "title": "Juki Cučihašiová", "text": "Juki Cučihašiová\n\nJuki Cučihašiová ( 土橋 優貴, * 16. ledna 1980 Tokušima) je bývalá japonská fotbalistka.\n\nZa japonskou reprezentaci v roce 2001 odehrála 4 reprezentační utkání. Byla členkou japonské reprezentace i na Mistrovství Asie ve fotbale žen 2001.\n\n"}
{"id": "1558922", "url": "https://cs.wikipedia.org/wiki?curid=1558922", "title": "Nao Šikataová", "text": "Nao Šikataová\n\nNao Šikataová ( 四方 菜穂, * 5. listopadu 1979 Kamakura) je bývalá japonská fotbalistka.\n\nZa japonskou reprezentaci v letech 2001 až 2006 odehrála 8 reprezentačních utkání. Byla členkou japonské reprezentace i na Mistrovství Asie ve fotbale žen 2001 a 2006.\n\n"}
{"id": "1558924", "url": "https://cs.wikipedia.org/wiki?curid=1558924", "title": "Karina Marujamaová", "text": "Karina Marujamaová\n\nKarina Marujamaová ( 丸山 桂里奈, * 26. března 1983 Tokio) je bývalá japonská fotbalistka.\n\nZa japonskou reprezentaci v letech 2002 až 2014 odehrála 79 reprezentačních utkání. Byla členkou japonské reprezentace i na Mistrovství světa ve fotbale žen 2003, 2011, Letních olympijských hrách 2004, 2008 a 2012.\n\n\n"}
{"id": "1558926", "url": "https://cs.wikipedia.org/wiki?curid=1558926", "title": "Miho Fukumotoová", "text": "Miho Fukumotoová\n\nMiho Fukumotoová ( 福元 美穂, * 2. října 1983 Ibusuki) je japonská fotbalistka.\n\nZa japonskou reprezentaci v letech 2002 až 2016 odehrála 81 reprezentačních utkání. Byla členkou japonské reprezentace i na Mistrovství světa ve fotbale žen 2007, 2011, 2015, Letních olympijských hrách 2008 a 2012.\n\n\n"}
{"id": "1558927", "url": "https://cs.wikipedia.org/wiki?curid=1558927", "title": "Mota", "text": "Mota\n\nMota může znamenat:\n\n"}
{"id": "1558928", "url": "https://cs.wikipedia.org/wiki?curid=1558928", "title": "Piotrówka", "text": "Piotrówka\n\nPiotrówka (, ) je obec ve správním obvodu Gmina Jemielnica (okres Strzelce, vojvodství Opole) v jihozápadním Polsku. Leží přibližně 3 km severně od obce Jemielnica a 34 km východně od krajského města Opolí. Obec má 1000 obyvatel.\n\nOsada Petrovice v pruském Slezsku byla založena v roce 1832 šedesáti rodinami potomků českých exulantů z doby pobělohorské. Tyto rodiny čítající celkem 258 dospělých a 58 dětí pocházely z 15 km vzdálené české kolonie Friedrichův Hradec v Krašejovském lese. Hradecký farář Petr Šikora (†1837) pomohl rodinám přelidnělé kolonie získat pozemky v hlubokých lesích bývalého jemielnického kláštera. Každá rodina obdržela 5 ha lesní půdy s právem vlastnictví a dědictví za pozemkovou daň. Vděční osadníci proto pojmenovali nově vznikající kolonii po svém kazateli Petrovi Šikorovi jako Petrův Hradec (čili Petrovice). V roce 1836 zde stálo 42 domů a 17 provizorních chat. Neúrodná půda a chudoba vedla některé z osadníků k prodeji svých pozemků obyvatelům Jemielnice a Gąsiorowic. V roce 1841 byla otevřena protestantská škola, kterou v roce 1882 nahradila nová budova. Šedesát let patřila kolonie pod evangelickou reformovanou farnost ve Friedrichově Hradci, v roce 1892 byl v Petrovicích postaven vlastní evangelický kostel.\nPři plebiscitu v Horním Slezsku v březnu 1921 hlasovalo 639 vesničanů pro setrvání v Německu. Pro připojení k nově vytvořené druhé Polské republice bylo 169 obyvatel. Proto Petersgrätz zůstal jako součást Výmarské republiky Německu. V roce 1939 zde žilo 1525 obyvatel, z toho 300 bylo katolického vyznání.\n\nV lednu 1945 byl Friedrichův i Petrův Hradec kvůli válce evakuován a celou oblast obsadila Rudá armáda. Když se evakuované české rodiny vrátily, jejich usedlosti byly obsazeny Poláky, jež byli vysídleni z měst Biłka Królewska a Radotycz. Jejich domovy na východě připadly Sovětskému svazu. Petrův Hradec byl přejmenován na Piotrogród (Petrohrad), později na Piotrówku. Protestantský kostel byl prohlášen za katolický a osud Čechů z Opolska dlouho nikoho nezajímal. Teprve před Vánocemi, dne 17. prosince 1945, měl zbytek potomků českých exulantů možnost reemigrovat do pohraničí ČSR v jediném transportu (vlaku).\n\nVe vesnici je pomník věnovaný místním obětem první světové války.\n\n"}
{"id": "1558929", "url": "https://cs.wikipedia.org/wiki?curid=1558929", "title": "Emi Jamamotoová", "text": "Emi Jamamotoová\n\nEmi Jamamotoová ( 山本 絵美, * 9. března 1982 Kanagawa) je japonská fotbalistka.\n\nZa japonskou reprezentaci v letech 2003 až 2004 odehrála 22 reprezentačních utkání. Byla členkou japonské reprezentace i na Mistrovství světa ve fotbale žen 2003 a Letních olympijských hrách 2004.\n\n"}
{"id": "1558930", "url": "https://cs.wikipedia.org/wiki?curid=1558930", "title": "Kjóko Janoová", "text": "Kjóko Janoová\n\nKjóko Janoová ( 矢野 喬子, * 3. června 1984 Jokohama) je bývalá japonská fotbalistka.\n\nZa japonskou reprezentaci v letech 2003 až 2012 odehrála 74 reprezentačních utkání. Byla členkou japonské reprezentace i na Mistrovství světa ve fotbale žen 2003, 2007, 2011, Letních olympijských hrách 2004, 2008 a 2012.\n\n\n"}
{"id": "1558932", "url": "https://cs.wikipedia.org/wiki?curid=1558932", "title": "Šinobu Onoová", "text": "Šinobu Onoová\n\nŠinobu Onoová ( 大野 忍, * 23. ledna 1984 Zama) je japonská fotbalistka.\n\nZa japonskou reprezentaci v letech 2003 až 2016 odehrála 139 reprezentačních utkání. Byla členkou japonské reprezentace i na Mistrovství světa ve fotbale žen 2007, 2011, 2015 a Letních olympijských hrách 2008 a 2012.\n\n\n"}
{"id": "1558933", "url": "https://cs.wikipedia.org/wiki?curid=1558933", "title": "Tomoko Suzukiová", "text": "Tomoko Suzukiová\n\nTomoko Suzukiová ( 鈴木 智子, * 26. ledna 1982 Kanagawa) je bývalá japonská fotbalistka.\n\nZa japonskou reprezentaci v letech 2003 až 2005 odehrála 3 reprezentační utkání.\n\n"}
{"id": "1558934", "url": "https://cs.wikipedia.org/wiki?curid=1558934", "title": "NGC 2281", "text": "NGC 2281\n\nNGC 2281 je otevřená hvězdokupa v souhvězdí Vozky. Od Země je vzdálená 1 800 světelných let. Objevil ji William Herschel 4. března 1788.\n\nHvězdokupa leží ve východní části souhvězdí, kam už nezasahuje pás Mléčné dráhy. Díky její hvězdné velikosti 5,4 může být za ideálních pozorovacích podmínek slabě zahlédnutelná prostýma očima. Spolehlivě se dá najít i malým triedrem. Nejjasnější členové hvězdokupy mají 9. hvězdnou velikost a pět nejjasnějších je uspořádaných do tvaru kosočtverce. I malý hvězdářský dalekohled ukáže asi deset hvězd. Dalších 10 slabších členů ukáže středně velký dalekohled.\n\nJako hvězdokupu tento objekt poprvé popsal William Herschel 4. března 1788, ale pravděpodobně ji pozoroval již 6. listopadu 1782 při svém výzkumu dvojhvězd. Později ji pozoroval také jeho syn John, který ji zapsal do svého katalogu General Catalogue of Nebulae and Clusters pod pořadovým číslem 1451.\nNGC 2281 se svou vzdáleností 1 800 světelných let patří mezi hvězdokupy nepříliš vzdálené od Země. Díky tomu může mít poměrně velkou galaktickou šířku 17°\na při pohledu ze Země leží mimo pás Mléčné dráhy. Hvězdokupa je podle Trumplerovy klasifikace typu I3p, tedy je dost zhuštěná a má velký rozsah jasností jejích členů, kterých je ovšem poměrně málo. Stáří hvězdokupy se odhaduje na 360 milionů let.\n\n"}
{"id": "1558936", "url": "https://cs.wikipedia.org/wiki?curid=1558936", "title": "Akiko Sudoová", "text": "Akiko Sudoová\n\nAkiko Sudoová ( 須藤 安紀子, * 7. dubna 1984 Kokubundži) je bývalá japonská fotbalistka.\n\nZa japonskou reprezentaci v letech 2003 až 2010 odehrála 15 reprezentačních utkání. Byla členkou japonské reprezentace i na Mistrovství světa ve fotbale žen 2003.\n\n\n"}
{"id": "1558937", "url": "https://cs.wikipedia.org/wiki?curid=1558937", "title": "Hiroko Sanoová", "text": "Hiroko Sanoová\n\nHiroko Sanoová ( 佐野 弘子, * 5. února 1983) je bývalá japonská fotbalistka.\n\nZa japonskou reprezentaci v roce 2003 odehrála 1 reprezentační utkání.\n"}
{"id": "1558938", "url": "https://cs.wikipedia.org/wiki?curid=1558938", "title": "Akiko Niwataová", "text": "Akiko Niwataová\n\nAkiko Niwataová ( 庭田 亜樹子, * 12. září 1984 Ósaka) je bývalá japonská fotbalistka.\n\nZa japonskou reprezentaci v roce 2003 odehrála 1 reprezentační utkání.\n\n"}
{"id": "1558939", "url": "https://cs.wikipedia.org/wiki?curid=1558939", "title": "Eriko Satoová", "text": "Eriko Satoová\n\nEriko Satoová ( 佐藤 衣里子, * 25. listopadu 1985 Šizuoka) je bývalá japonská fotbalistka.\n\nZa japonskou reprezentaci v letech 2003 až 2008 odehrála 2 reprezentační utkání.\n"}
{"id": "1558940", "url": "https://cs.wikipedia.org/wiki?curid=1558940", "title": "Nová Sekce", "text": "Nová Sekce\n\nNová Sekce (The New Section) je česká bluegrassová skupina z Prahy, která vznikla v roce 1988. Od počátku byla hlavním těžištěm kapely vlastní tvorba, která byla zprvu ovlivněna undergroundem, jazzem, rockem, reggae a také skupinou New Grass Revival. Po personálních změnách v polovině 90. let se skupina více přiblížila k tradičnímu pojetí bluegrassu, který hraje osobitým moderním způsobem a v repertoáru kombinuje autorskou tvorbu zpívanou v češtině s převzatými skladbami.\n\n\n\n\n"}
{"id": "1558941", "url": "https://cs.wikipedia.org/wiki?curid=1558941", "title": "Aja Šimokozuruová", "text": "Aja Šimokozuruová\n\nAja Šimokozuruová ( 下小鶴 綾, * 7. června 1982 Kjóto) je bývalá japonská fotbalistka.\n\nZa japonskou reprezentaci v letech 2004 až 2008 odehrála 28 reprezentačních utkání. Byla členkou japonské reprezentace i na Letních olympijských hrách 2004.\n\n"}
{"id": "1558943", "url": "https://cs.wikipedia.org/wiki?curid=1558943", "title": "Ajako Kitamotoová", "text": "Ajako Kitamotoová\n\nAjako Kitamotoová ( 北本 綾子, * 22. června 1983 Sapporo) je bývalá japonská fotbalistka.\n\nZa japonskou reprezentaci v letech 2004 až 2010 odehrála 17 reprezentačních utkání. Byla členkou japonské reprezentace i na Mistrovství Asie ve fotbale žen 2008.\n\n\n"}
{"id": "1558945", "url": "https://cs.wikipedia.org/wiki?curid=1558945", "title": "Juki Nagasatoová", "text": "Juki Nagasatoová\n\nJuki Nagasatoová ( 永里 優季, * 15. července 1987 Acugi) je japonská fotbalistka.\n\nZa japonskou reprezentaci v letech 2004 až 2016 odehrála 132 reprezentačních utkání. Byla členkou japonské reprezentace i na Mistrovství světa ve fotbale žen 2007, 2011, 2015 a Letních olympijských hrách 2008 a 2012.\n\n\n"}
{"id": "1558947", "url": "https://cs.wikipedia.org/wiki?curid=1558947", "title": "Najuha Tojodaová", "text": "Najuha Tojodaová\n\nNajuha Tojodaová ( 豊田 奈夕葉, * 15. září 1986 Kamakura) je bývalá japonská fotbalistka.\n\nZa japonskou reprezentaci v letech 2004 až 2010 odehrála 22 reprezentačních utkání. Byla členkou japonské reprezentace i na Mistrovství světa ve fotbale žen 2007.\n\n\n"}
{"id": "1558949", "url": "https://cs.wikipedia.org/wiki?curid=1558949", "title": "Rumi Ucugiová", "text": "Rumi Ucugiová\n\nRumi Ucugiová ( 宇津木 瑠美, * 5. prosince 1988 Kawasaki) je japonská fotbalistka.\n\nZa japonskou reprezentaci v letech 2005 až 2019 odehrála 113 reprezentačních utkání. Byla členkou japonské reprezentace i na Mistrovství světa ve fotbale žen 2007, 2011, 2015, 2019 a Letních olympijských hrách 2008.\n\n\n"}
{"id": "1558951", "url": "https://cs.wikipedia.org/wiki?curid=1558951", "title": "Maiko Nakaokaová", "text": "Maiko Nakaokaová\n\nMaiko Nakaokaová ( 中岡 麻衣子, * 15. února 1985 Amagasaki) je bývalá japonská fotbalistka.\n\nZa japonskou reprezentaci v letech 2005 až 2007 odehrála 14 reprezentačních utkání. Byla členkou japonské reprezentace i na Mistrovství Asie ve fotbale žen 2006.\n\n"}
{"id": "1558952", "url": "https://cs.wikipedia.org/wiki?curid=1558952", "title": "Ikkó Narahara", "text": "Ikkó Narahara\n\nIkkó Narahara (奈良原 一高, \"Narahara Ikkó\", 3. listopadu 1931 Ómuta – 19. ledna 2020 prefektura Tokio) byl japonský fotograf. Jeho dílo je ve sbírkách Muzea moderního umění v New Yorku.\n\nNarahara se narodil 3. listopadu 1931 v obci Ómuta v prefektuře Fukuoka a vystudoval právo na univerzitě Čúó (promoval v roce 1954). Ovlivněn sochou Buddhy v Naru vystudoval také dějiny umění na univerzitě Waseda, na níž získal magisterský titul v roce 1959.\n\nZemřel 19. ledna na srdeční selhání ve věku 88 let.\n\nV roce 1956 měl svou první samostatnou výstavu \"Ningen no toči\" (\"Human land, Země lidí\") v Galerii Matsushima (Ginza). Narahara vystavil snímky z Kurokamimury, vesnice na Sakura-džimě. Výstava přinesla autorovi okamžitě dobrou pověst. Na své druhé výstavě \"Domény\" ve Fuji Photo Salonu v roce 1958 vystavil snímky z Trappistického kláštera v Tobetsu (Hokkaidó) a ženského vězení ve Wakajamě.\n\nMezitím Narahara předvedl svá díla na první (1957) ze tří výstav nazvaných \"Oči deseti\". Vystavoval na všech třech a pokračoval v objevování krátkodobě žijícího kolektivu Vivo. Od roku 1962 do roku 1965 pobýval v Paříži a po čase v Tokiu v letech 1970 až 1974 v New Yorku. Během této doby se zúčastnil kurzu americké fotografky Diany Arbus. Během těchto lekcí nahrával, co Arbusová říkala. Tyto nahrávky se staly zajímavým dokumentem výroků umělkyně o její vlastní tvorbě krátce předtím, než spáchala sebevraždu. Naraharova práce často zobrazovala izolované komunity a extrémní podmínky. Hodně využíval širokoúhlé objektivy, dokonce i polokoulové („kruhové“) objektivy typu rybí oko. \n\nV roce 1967 získal Narahara ocenění Fotograf roku od Japonské asociace fotografických kritiků. Získal ještě řadu dalších cen, jako například Medaili cti s fialovou stuhou v roce 1996. Od roku 1999 do roku 2005 byl Narahara profesorem na postgraduálním stupni univerzity Kjúšú Sangjó (Fukuoka).\n\n\n\n\n\n\n"}
{"id": "1558954", "url": "https://cs.wikipedia.org/wiki?curid=1558954", "title": "Thanatotheristes", "text": "Thanatotheristes\n\nThanatotheristes („Thanatův plenitel“) byl rod velkého dravého dinosaura (teropoda) z čeledi Tyrannosauridae a podčeledi Tyrannosaurinae, který žil v období svrchní křídy (geologický věk kampán, asi před 79,5 miliony let) na území západu Severní Ameriky (Alberta v Kanadě). Představoval relativně blízkého příbuzného populárního druhu \"Tyrannosaurus rex\", který žil o 13 milionů let později.\n\nFosilie v podobě fragmentárně zachované lebky byly vykopány v sedimentech souvrství Foremost a nový taxon byl formálně popsán v lednu roku 2020.\n\n\"Thanatotheristes\" byl obří teropodní predátor, lovící pravděpodobně kachnozobé a rohaté dinosaury ve svých ekosystémech. Byl jakousi předzvěstí evolučního rozmachu vývojově pokročilých tyranosaurinů v pozdějších obdobích. Délka lebky holotypu činí asi 80 cm, což odpovídá celkové délce těla v rozmezí 6 až 8 metrů. Fylogenetická analýza prokázala, že se jednalo o blízkého vývojového příbuzného rodu \"Daspletosaurus\", se kterým nyní tvoří nově stanovený klad (tribus) Daspletosaurini. Objev tohoto tyranosaurida výrazně doplňuje a zpřesňuje naše povědomí o biodiverzitě a paleogeografickém rozšíření tyranosauridů na západě Severní Ameriky.\n"}
{"id": "1558955", "url": "https://cs.wikipedia.org/wiki?curid=1558955", "title": "Saiko Takahašiová", "text": "Saiko Takahašiová\n\nSaiko Takahašiová ( 高橋 彩子, * 11. dubna 1976 Ósaka) je bývalá japonská fotbalistka.\n\nZa japonskou reprezentaci v roce 2005 odehrála 2 reprezentační utkání.\n"}
{"id": "1558958", "url": "https://cs.wikipedia.org/wiki?curid=1558958", "title": "Jukari Kingaová", "text": "Jukari Kingaová\n\nJukari Kingaová ( 近賀 ゆかり, * 2. května 1984 Jokohama) je japonská fotbalistka.\n\nZa japonskou reprezentaci v letech 2005 až 2016 odehrála 100 reprezentačních utkání. Byla členkou japonské reprezentace i na Mistrovství světa ve fotbale žen 2007, 2011, 2015, Letních olympijských hrách 2008 a 2012.\n\n\n"}
{"id": "1558959", "url": "https://cs.wikipedia.org/wiki?curid=1558959", "title": "Nacumi Haraová", "text": "Nacumi Haraová\n\nNacumi Haraová ( 原 奈津美, * 18. srpna 1988) je bývalá japonská fotbalistka.\n\nZa japonskou reprezentaci v roce 2005 odehrála 1 reprezentační utkání.\n"}
{"id": "1558961", "url": "https://cs.wikipedia.org/wiki?curid=1558961", "title": "Azusa Iwašimizuová", "text": "Azusa Iwašimizuová\n\nAzusa Iwašimizuová ( 岩清水 梓, * 14. října 1986 Iwate) je japonská fotbalistka.\n\nZa japonskou reprezentaci v letech 2006 až 2016 odehrála 122 reprezentačních utkání. Byla členkou japonské reprezentace i na Mistrovství světa ve fotbale žen 2007, 2011, 2015, Letních olympijských hrách 2008 a 2012.\n\n\n"}
{"id": "1558963", "url": "https://cs.wikipedia.org/wiki?curid=1558963", "title": "Mizuho Sakagučiová", "text": "Mizuho Sakagučiová\n\nMizuho Sakagučiová ( 阪口 夢穂, * 15. října 1987 Sakai) je japonská fotbalistka.\n\nZa japonskou reprezentaci v letech 2006 až 2018 odehrála 124 reprezentačních utkání. Byla členkou japonské reprezentace i na Mistrovství světa ve fotbale žen 2007, 2011, 2015, 2019, Letních olympijských hrách 2008 a 2012.\n\n\n"}
{"id": "1558966", "url": "https://cs.wikipedia.org/wiki?curid=1558966", "title": "Mami Jamagučiová", "text": "Mami Jamagučiová\n\nMami Jamagučiová ( 山口 麻美, * 13. srpna 1986 Nišitókjó) je bývalá japonská fotbalistka.\n\nZa japonskou reprezentaci v letech 2007 až 2011 odehrála 18 reprezentačních utkání. Byla členkou japonské reprezentace i na Mistrovství Asie ve fotbale žen 2010.\n\n\n"}
{"id": "1558967", "url": "https://cs.wikipedia.org/wiki?curid=1558967", "title": "Misaki Amanoová", "text": "Misaki Amanoová\n\nMisaki Amanoová ( 天野 実咲, * 22. dubna 1985 Gifu) je bývalá japonská fotbalistka.\n\nByla členkou japonské reprezentace i na Mistrovství světa ve fotbale žen 2007.\n\n"}
{"id": "1558970", "url": "https://cs.wikipedia.org/wiki?curid=1558970", "title": "Ajumi Kaihoriová", "text": "Ajumi Kaihoriová\n\nAjumi Kaihoriová ( 海堀 あゆみ, * 4. září 1986 Kjóto) je bývalá japonská fotbalistka.\n\nZa japonskou reprezentaci v letech 2008 až 2015 odehrála 53 reprezentačních utkání. Byla členkou japonské reprezentace i na Letních olympijských hrách 2008, 2012, Mistrovství světa ve fotbale žen 2011 a 2015.\n\n\n"}
{"id": "1558971", "url": "https://cs.wikipedia.org/wiki?curid=1558971", "title": "Miči Gotoová", "text": "Miči Gotoová\n\nMiči Gotoová ( 後藤 三知, * 27. července 1990 Suzuka) je japonská fotbalistka.\n\nZa japonskou reprezentaci v letech 2008 až 2014 odehrála 7 reprezentačních utkání. Byla členkou japonské reprezentace i na Mistrovství Asie ve fotbale žen 2008 a 2014.\n\n\n"}
{"id": "1558973", "url": "https://cs.wikipedia.org/wiki?curid=1558973", "title": "Anny Duperey", "text": "Anny Duperey\n\nAnny Duperey (* 28. června 1947 Rouen jako Anny Ginette Lucienne Legras) je francouzská herečka, modelka, spisovatelka a filantropka.\n\nV osmi letech přišla o rodiče vinou náhodného úniku plynu v jejich domě a vychovávala ji babička, jejíž rodné přímení si zvolila jako umělecký pseudonym. Je absolventkou Conservatoire national supérieur d'art dramatique. V roce 1967 ji Jean-Luc Godard obsadil do filmu \"Deux ou trois choses que je sais d'elle\". Hrála ve filmech \"Život plný malérů\", \"Stavisky\", \"Žádný problém\", \"Záletník\", \"Z pekla k vítězství\", \"Otec a otec\", \"Germinal\", \"Pozvánka k tanci\" a dalších. Je také známá z televizních seriálů \"Úžasná rodina\", \"Jedna a jedna je šest\" a \"Clara Shellerová\". Hrála v divadlech Théâtre de la Ville, Théâtre d'Orsay, Théâtre Montparnasse a Théâtre des Champs-Élysées a spolupracovala s režisérem Jeanem-Louisem Barraultem.\n\nV roce 1977 vydala svůj první román \"L'Admiroir\", za který získala Prix Alice-Barthou. Je také autorkou vzpomínkové knihy \"Le Voile noir\" a životopisu svého otce, fotografa Luciena Legrase. Je autorkou scénáře k televiznímu filmu \"La Face de l'ogre\".\n\nZa roli ve filmu \"Záletník\" byla v roce 1977 nominována na César pro nejlepší herečku ve vedlejší roli. Pětkrát byla nominována na Molièrovu cenu. \n\nJe známá svými aktivitami ve prospěch SOS dětských vesniček a organizace Le Rire médecin. Za tuto svoji činnost obdržela v roce 1997 Řád čestné legie. Podílela se na kampani Lionela Jospina před prezidentskými volbami v roce 2002.\n\nS hercem Bernardem Giraudeauem má dvě děti a je čtyřnásobnou babičkou. Jejím současným partnerem je Cris Campion.\n"}
{"id": "1558975", "url": "https://cs.wikipedia.org/wiki?curid=1558975", "title": "Aja Samešimaová", "text": "Aja Samešimaová\n\nAja Samešimaová ( 鮫島 彩, * 16. června 1987 Ucunomija) je japonská fotbalistka.\n\nZa japonskou reprezentaci v letech 2008 až 2019 odehrála 113 reprezentačních utkání. Byla členkou japonské reprezentace i na Mistrovství světa ve fotbale žen 2011, 2015, 2019 a Letních olympijských hrách 2012.\n\n\n"}
{"id": "1558979", "url": "https://cs.wikipedia.org/wiki?curid=1558979", "title": "Saki Kumagaiová", "text": "Saki Kumagaiová\n\nSaki Kumagaiová ( 熊谷 紗希, * 17. října 1990 Sapporo) je japonská fotbalistka.\n\nZa japonskou reprezentaci v letech 2008 až 2019 odehrála 110 reprezentačních utkání. Byla členkou japonské reprezentace i na Mistrovství světa ve fotbale žen 2011, 2015, 2019 a Letních olympijských hrách 2012.\n\n\n"}
{"id": "1558980", "url": "https://cs.wikipedia.org/wiki?curid=1558980", "title": "Nahomi Kawasumiová", "text": "Nahomi Kawasumiová\n\nNahomi Kawasumiová ( 川澄 奈穂, * 23. září 1985 Jamato) je japonská fotbalistka.\n\nZa japonskou reprezentaci v letech 2008 až 2018 odehrála 90 reprezentačních utkání. Byla členkou japonské reprezentace i na Mistrovství světa ve fotbale žen 2011, 2015 a Letních olympijských hrách 2012.\n\n\n"}
{"id": "1559000", "url": "https://cs.wikipedia.org/wiki?curid=1559000", "title": "Socha Panny Marie (Bohušov)", "text": "Socha Panny Marie (Bohušov)\n\nSocha Panny Marie s dítětem stojí za hasičskou zbrojnicí v Bohušově v okrese Bruntál. Klasicistní socha je chráněná jako kulturní památka a byla zapsána do Ústředního seznamu kulturních památek ČR.\n\nPískovcová socha Panny Marie byla zhotovená v roce 1842 Leopoldem Krebsem. Je postavená na vysokém hranolovém podstavci. Na nízkém stupni, který má na čelní straně konkávně vykrojené hrany, stojí na soklu vlastní podstavec. Sokl má výraznou patku a je ukončen jednoduchou římsou, vzadu je nápis:\n\nPodstavec se zužuje směrem vzhůru, má vybrané rohy a je ukončen fabionovou římsou členěnou v ose do volutově stáčejícího se segmentu. Pod volutami je reliéf hlav dvou andílků, kteří odhrnují závěs lemující oválné zrcadlo s nápisem: \n\nPod závěsem je vavřínový ovál s vytesaným třířádkovým nápisem: \n\n. Na bocích podstavce jsou mělké výklenky s vloženými palmetami. Na podstavci na oblačné základně stojí mírně esovitě prohnutá socha Panny Marie s korunkou na mírně nakloněné hlavě. Na pravé ruce drží nahého Ježíška a levou rukou jej přidržuje. Ježíšek drží zeměkouli na klíně a levou ruku má nataženou přes hruď Panny Marie.\n\n"}
{"id": "1559001", "url": "https://cs.wikipedia.org/wiki?curid=1559001", "title": "Asano Nagasatoová", "text": "Asano Nagasatoová\n\nAsano Nagasatoová ( 永里 亜紗乃, * 24. ledna 1989 Acugi) je bývalá japonská fotbalistka.\n\nZa japonskou reprezentaci v letech 2009 až 2015 odehrála 11 reprezentačních utkání. Byla členkou japonské reprezentace i na Mistrovství světa ve fotbale žen 2015.\n\n\n"}
{"id": "1559004", "url": "https://cs.wikipedia.org/wiki?curid=1559004", "title": "Miwa Jonecuová", "text": "Miwa Jonecuová\n\nMiwa Jonecuová ( 米津 美和, * 4. prosince 1979 Ósaka) je bývalá japonská fotbalistka.\n\nZa japonskou reprezentaci v roce 2009 odehrála 2 reprezentační utkání.\n"}
{"id": "1559005", "url": "https://cs.wikipedia.org/wiki?curid=1559005", "title": "Maiko Nasuová", "text": "Maiko Nasuová\n\nMaiko Nasuová ( , * 31. července 1984 Mie) je bývalá japonská fotbalistka.\n\nZa japonskou reprezentaci v letech 2009 až 2011 odehrála 3 reprezentační utkání.\n\n"}
{"id": "1559007", "url": "https://cs.wikipedia.org/wiki?curid=1559007", "title": "Megumi Kamionobeová", "text": "Megumi Kamionobeová\n\nMegumi Kamionobeová ( 上尾野辺 めぐみ, * 15. března 1986 Jokohama) je japonská fotbalistka.\n\nZa japonskou reprezentaci v letech 2009 až 2016 odehrála 34 reprezentačních utkání. Byla členkou japonské reprezentace i na Mistrovství světa ve fotbale žen 2011 a 2015.\n\n\n"}
{"id": "1559008", "url": "https://cs.wikipedia.org/wiki?curid=1559008", "title": "Megumi Takaseová", "text": "Megumi Takaseová\n\nMegumi Takaseová ( 高瀬 愛実, * 10. listopadu 1990 Kitami) je japonská fotbalistka.\n\nZa japonskou reprezentaci v letech 2010 až 2016 odehrála 61 reprezentačních utkání. Byla členkou japonské reprezentace i na Mistrovství světa ve fotbale žen 2011 a Letních olympijských hrách 2012.\n\n\n"}
{"id": "1559009", "url": "https://cs.wikipedia.org/wiki?curid=1559009", "title": "Manami Nakanoová", "text": "Manami Nakanoová\n\nManami Nakanoová ( 中野 真奈美, * 30. srpna 1986 Hokkaidó) je japonská fotbalistka.\n\nZa japonskou reprezentaci v letech 2010 až 2013 odehrála 12 reprezentačních utkání. Byla členkou japonské reprezentace i na Mistrovství Asie ve fotbale žen 2010.\n\n\n"}
{"id": "1559010", "url": "https://cs.wikipedia.org/wiki?curid=1559010", "title": "Juika Sugasawaová", "text": "Juika Sugasawaová\n\nJuika Sugasawaová ( 菅澤 優衣香, * 5. října 1990 Čiba) je japonská fotbalistka.\n\nZa japonskou reprezentaci v letech 2010 až 2019 odehrála 69 reprezentačních utkání. Byla členkou japonské reprezentace i na Mistrovství světa ve fotbale žen 2015 a 2019.\n\n\n"}
{"id": "1559013", "url": "https://cs.wikipedia.org/wiki?curid=1559013", "title": "Čiaki Minamijamaová", "text": "Čiaki Minamijamaová\n\nČiaki Minamijamaová ( 南山 千明, * 16. října 1985, Ičikawa, Japonsko) je japonská fotbalistka.\n\nZa japonskou reprezentaci v roce 2010 odehrála 4 reprezentační utkání. Byla členkou japonské reprezentace i na Mistrovství Asie ve fotbale žen 2010.\n\n"}
{"id": "1559014", "url": "https://cs.wikipedia.org/wiki?curid=1559014", "title": "NGC 403", "text": "NGC 403\n\nNGC 403 je čočková galaxie v souhvězdí Ryb. Její zdánlivá jasnost je 12,5 a úhlová velikost 1,9′ × 0,6′. Je vzdálená 234 milionů světelných let, průměr má 120 000 světelných let. Galaxie je členem skupiny LGG 18, jejíž nejjasnější člen je NGC 452. \n\nGalaxii objevil 29. srpna 1862 William Herschel.\n\n"}
{"id": "1559016", "url": "https://cs.wikipedia.org/wiki?curid=1559016", "title": "Mana Iwabučiová", "text": "Mana Iwabučiová\n\nMana Iwabučiová ( 岩渕 真奈, * 18. března 1993 Musašino) je japonská fotbalistka.\n\nZa japonskou reprezentaci v letech 2010 až 2019 odehrála 69 reprezentačních utkání. Byla členkou japonské reprezentace i na Mistrovství světa ve fotbale žen 2011, 2015, 2019 a Letních olympijských hrách 2012.\n\n\n"}
{"id": "1559017", "url": "https://cs.wikipedia.org/wiki?curid=1559017", "title": "Kana Osafuneová", "text": "Kana Osafuneová\n\nKana Osafuneová ( 長船 加奈, * 16. října 1989 Ósaka) je japonská fotbalistka.\n\nZa japonskou reprezentaci v letech 2010 až 2015 odehrála 15 reprezentačních utkání.\n\n"}
{"id": "1559021", "url": "https://cs.wikipedia.org/wiki?curid=1559021", "title": "Nanase Kirjuová", "text": "Nanase Kirjuová\n\nNanase Kirjuová ( 木龍 七瀬, * 31. října 1989 Kanagawa) je japonská fotbalistka.\n\nZa japonskou reprezentaci v letech 2010 až 2014 odehrála 16 reprezentačních utkání. Byla členkou japonské reprezentace i na Mistrovství Asie ve fotbale žen 2014.\n\n\n"}
{"id": "1559022", "url": "https://cs.wikipedia.org/wiki?curid=1559022", "title": "Socha svatého Jana Nepomuckého (Bohušov)", "text": "Socha svatého Jana Nepomuckého (Bohušov)\n\nSocha svatého Jana Nepomuckého stojí v předzahrádce domu čp. 131 v Bohušově v okrese Bruntál. Mramorová socha je chráněná jako kulturní památka a byla zapsána do Ústředního seznamu kulturních památek ČR.\n\nSocha byla postavena v roce 1864 neznámým autorem. Světec stojí na nízkém podstavci. Hladký hranolový podstavec, který je ukončený profilovanou římsou, stojí na nízkém profilovaném soklu. Na římse je nízký plint, na kterém stojí světec oděný v tradičním šatu s biretem na hlavě v mírném kontrapostu. Šat je vertikálně rozčleněn do masívních záhybů. V levé ruce drží na hrudi zlacenou ratolest, v pravé ruce přidržuje kříž s korpusem Krista, který nadnáší letící andílek. Kolem světcovy hlavy je zlacená svatozář.\n\nNápis na podstavci:\n\n"}
{"id": "1559026", "url": "https://cs.wikipedia.org/wiki?curid=1559026", "title": "NGC 394", "text": "NGC 394\n\nNGC 394 je čočková galaxie v souhvězdí Ryb. Její zdánlivá jasnost je 14,0 a úhlová velikost 0,6′ × 0,3′. Je vzdálená 205 milionů světelných let, průměr má 35 000 světelných let. Galaxii objevil 26. října 1854 R. J. Mitchell, asistent William Parsons.\n\n"}
{"id": "1559033", "url": "https://cs.wikipedia.org/wiki?curid=1559033", "title": "Malé Straciny", "text": "Malé Straciny\n\nMalé Straciny jsou obec v okrese Veľký Krtíš v Banskobystrickém kraji na Slovensku. Leží ve východní části Ipeľské kotliny přibližně 8 km východně od okresního města. Žije zde  obyvatel.\n\nPrvní písemná zmínka o obci pochází z roku 1236. V obci se nachází ekumenický kostel Božího milosrdenství.\n\n"}
{"id": "1559048", "url": "https://cs.wikipedia.org/wiki?curid=1559048", "title": "Nacuko Haraová", "text": "Nacuko Haraová\n\nNacuko Haraová ( 原 菜摘子, * 1. března 1989 Óme) je bývalá japonská fotbalistka.\n\nZa japonskou reprezentaci v roce 2010 odehrála 2 reprezentační utkání.\n\n"}
{"id": "1559051", "url": "https://cs.wikipedia.org/wiki?curid=1559051", "title": "Juri Kawamuraová", "text": "Juri Kawamuraová\n\nJuri Kawamuraová ( 川村 優理, * 17. května 1989 Niigata) je bývalá japonská fotbalistka.\n\nZa japonskou reprezentaci v letech 2010 až 2017 odehrála 32 reprezentačních utkání. Byla členkou japonské reprezentace i na Mistrovství světa ve fotbale žen 2015.\n\n\n"}
{"id": "1559053", "url": "https://cs.wikipedia.org/wiki?curid=1559053", "title": "Sawako Jasumotoová", "text": "Sawako Jasumotoová\n\nSawako Jasumotoová ( 安本 紗和子, * 6. července 1990 Šizuoka) je japonská fotbalistka.\n\nZa japonskou reprezentaci v roce 2010 odehrála 2 reprezentační utkání.\n\n"}
{"id": "1559055", "url": "https://cs.wikipedia.org/wiki?curid=1559055", "title": "Enrico Betti", "text": "Enrico Betti\n\nEnrico Betti (21. října 1823, Pistoia, Toskánsko – 11. srpna 1892, Soiana) byl italský matematik, který se proslavil nejvíce prací z topologie z roku 1872, na jejímž základě po něm byla později pojmenována Bettiho čísla. Věnoval se také práci na teorii rovnic a přispěl tak ke Galoisově teorii. V neposlední řadě se věnoval mechanice, kde odvodil tzv. Bettiho teorém.\n\nStudia na univerzitě v Pise dokončil v roce 1846. K jeho učitelům patřili Ottaviano-Fabrizio Mossotti a Carlo Matteucci. Sám následně na univerzitě vyučoval a v roce 1858 podnikl studijní cestu po Evropě s Francescem Brioschim a Felicem Casoratim, během které se setkal s Bernhardem Riemannem. \n\nZajímal se též o akademickou politiku a o politiku nově vzniklého italského státu.\n\n\n"}
{"id": "1559057", "url": "https://cs.wikipedia.org/wiki?curid=1559057", "title": "Erina Jamaneová", "text": "Erina Jamaneová\n\nErina Jamaneová ( 山根 恵里奈, * 20. prosince 1990 Hirošima) je japonská fotbalistka.\n\nZa japonskou reprezentaci v letech 2010 až 2019 odehrála 26 reprezentačních utkání. Byla členkou japonské reprezentace i na Mistrovství světa ve fotbale žen 2015.\n\n\n"}
{"id": "1559058", "url": "https://cs.wikipedia.org/wiki?curid=1559058", "title": "Asako Ideueová", "text": "Asako Ideueová\n\nAsako Ideueová ( 井手上 麻子, * 5. května 1987 Kagošima) je bývalá japonská fotbalistka.\n\nZa japonskou reprezentaci v roce 2010 odehrála 1 reprezentační utkání.\n"}
{"id": "1559060", "url": "https://cs.wikipedia.org/wiki?curid=1559060", "title": "Richard Russo", "text": "Richard Russo\n\nRichard Russo (* 15. července 1949 Johnstown) je americký spisovatel, romanopisec, scenárista a pedagog. \n\nRusso se narodil v Johnstownu v New Yorku a vyrůstal v blízkém Gloversville. Získal bakalářský diplom, rovněž se později stal magistrem výtvarného umění a doktorem filosofie na Univerzitě v Arizoně, kterou navštěvoval od roku 1967 do roku 1979. Tématem jeho disertační práce bylo dílo amerického spisovatele, historika a editora Charlese Brockdena Browna.\n\nV době vydání jeho prvního románu \"Mohawk\" v roce 1986 vyučoval na fakultě Anglického jazyka na Southern Illinois University Carbondale. Mnoho z jeho děl je částěčně autobiografických, zaměřujících se na jeho život, kdy vyrůstal v severním New Yorku až do doby, než začal učit literaturu na Colby College (následně odešel do důchodu).\nJeho román z roku 2001 nazvaný \"Zánik Empire Falls\" vyhrál v následujícím roce Pulitzerovu cenu za fikci. Napsal pak sedm jiných románů, soubor krátkých povídek a memoár \"(Elsewhere).\" Jeho krátký příběh „Horseman“ byl publikován mezi The Best American Short Stories 2007, kde edičně působil Stephen King a Heidi Pitlor.\n\nRusso také napsal film Twilight z roku 1998, režírovaný Robertem Bentonem. Benton adaptoval Russovu knihu Nobody's Fool do stejnojmenného filmu v roce 1994 a obsadil do hlavní role Paula Newmana. Russo také napsal scénář k televiznímu filmu Empire Falls od HBO, scénář k filmu Harvest (2005) a scénář k snímku Univerzální uklízečka (2005), v hlavní roli s Rowanem Atkinsonem.\n\nRusso žije se svojí ženou v Maine v Portlandu a zimy tráví v Bostonu. Mají dvě dcery, Kate a Emily.\n\n\n"}
{"id": "1559063", "url": "https://cs.wikipedia.org/wiki?curid=1559063", "title": "Livesport", "text": "Livesport\n\nLivesport s. r. o. je česká technologická společnost, kterou v roce 2006 založili Martin Hájek a Jiří Mareš. Sídlem firmy je Aspira Business Centre v pražských Nových Butovicích.\n\nLivesport patří mezi největší světové poskytovatele výsledků, statistik a dalších rychlých informací z více než 35 sportů. Celkový měsíční počet unikátních návštěvníků jeho webů a uživatelů mobilních aplikací se pohybuje kolem 85 milionů.\n\nV dubnu 2006 spustili Martin Hájek s Jiřím Marešem první verzi webu Livesport.cz. Výsledkový a statistický servis byl zpočátku určený pro české uživatele, Livesport ale brzy začal své služby rozšiřovat do dalších zemí převážně pod značkou své vlajkové lodi FlashScore. Kromě řady evropských států se postupně dostalo také na ostatní kontinenty a Livesport se tak stal firmou s celosvětovou působností.\n\nV dalším rozvoji poskytování rychlého sportovního zpravodajství hrál důležitou roli mobilní internet a jeho narůstající dostupnost. V říjnu 2013 vydal Livesport první verzi mobilní aplikace pro iOS a na začátku roku 2014 také pro operační systém Android. Do konce roku 2019 si některou z aplikací vyvinutou Livesportem stáhlo do telefonu více než 70 milionů lidí z celého světa.\n\nLivesport získal v lednu 2015 podíl v dánské firmě Enetpulse, která poskytuje data v B2B sektoru, a později tento podíl navýšil na 100 %. Od konce roku 2016 mu patří také část startupového investičního fondu Y Soft Ventures a v květnu 2018 založil Livesport Invest, společnost na podporu a rozvoj českých technologických firem. V období od října 2018 do května 2019 Livesport Invest postupně majetkově vstoupil do Liftaga, získal stoprocentní podíl v Pragosportu, který zprostředkovává mediální práva, a ovládl také provozovatele mobilní aplikace se zprávami na míru Tapito.\n\nLivesport se na konci roku 2019 stal hlavním partnerem neziskové organizace EDUin, která se věnuje problematice vzdělávání. Kromě toho podporuje dobročinný spolek Fotbal pro radost a přispívá Fondu ohrožených dětí, SOS dětským vesničkám a dalším charitativním organizacím.\n\n"}
{"id": "1559066", "url": "https://cs.wikipedia.org/wiki?curid=1559066", "title": "Juiko Konnoová", "text": "Juiko Konnoová\n\nJuiko Konnoová ( 金野 結子, * 10. října 1980 Čiba) je bývalá japonská fotbalistka.\n\nZa japonskou reprezentaci v roce 2010 odehrála 1 reprezentační utkání.\n"}
{"id": "1559072", "url": "https://cs.wikipedia.org/wiki?curid=1559072", "title": "Betti", "text": "Betti\n\nBetti může označovat:\n\n"}
{"id": "1559075", "url": "https://cs.wikipedia.org/wiki?curid=1559075", "title": "Asuna Tanakaová", "text": "Asuna Tanakaová\n\nAsuna Tanakaová ( 田中 明日菜, * 23. dubna 1988 Sakai) je japonská fotbalistka.\n\nZa japonskou reprezentaci v letech 2011 až 2016 odehrála 39 reprezentačních utkání. Byla členkou japonské reprezentace i na Mistrovství světa ve fotbale žen 2011, 2015 a Letních olympijských hrách 2012.\n\n\n"}
{"id": "1559078", "url": "https://cs.wikipedia.org/wiki?curid=1559078", "title": "Limie černopruhá", "text": "Limie černopruhá\n\nLimie černopruhá, další české názvy: \"Halančík černopruhý, Živorodka černoploutvá, Živorodka černopruhá\", (latinsky: \"Limia nigrofasciata\", slovensky: \"Živorodka čiernopása\", anglicky: \"Blackbarred limia, Hump-backed limia\"). Rybu poprvé popsal v roce 1913 britský ichtyolog Charles Tate Regan (1 únor 1878 – 12. leden 1943). Rodové jméno \"Limia\" je odvozeno od latinského slova \"limus\", což znamená \"bahno\", což se odkazuje na potravní zvyklosti ryb. \n\nRyba má základní stříbrné zbarvení s černými pruhy od hlavy až po ocas. Hřbet, oblast pod tlamou a ploutve mívají žlutý nádech, břicho je bělavé. Samice dorůstá 7 cm, byly zaznamenány i samice velikosti 10 cm. Samec má kolem 4 až 5 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba žije v jezeře Miragoane na Haiti. \n\n\n\n\n"}
{"id": "1559081", "url": "https://cs.wikipedia.org/wiki?curid=1559081", "title": "Emi Nakadžimaová", "text": "Emi Nakadžimaová\n\nEmi Nakadžimaová ( 中島 依美, * 27. září 1990 Šiga) je japonská fotbalistka.\n\nZa japonskou reprezentaci v letech 2011 až 2019 odehrála 78 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559085", "url": "https://cs.wikipedia.org/wiki?curid=1559085", "title": "Akane Saitoová", "text": "Akane Saitoová\n\nAkane Saitoová ( 齊藤 あかね, * 12. ledna 1983 Saitama) je japonská fotbalistka.\n\nZa japonskou reprezentaci v roce 2011 odehrála 1 reprezentační utkání.\n\n"}
{"id": "1559089", "url": "https://cs.wikipedia.org/wiki?curid=1559089", "title": "Juki Sakaiová", "text": "Juki Sakaiová\n\nJuki Sakaiová ( 坂井 優紀, * 10. ledna 1989 Čiba) je japonská fotbalistka.\n\nZa japonskou reprezentaci v roce 2011 odehrála 1 reprezentační utkání.\n\n"}
{"id": "1559093", "url": "https://cs.wikipedia.org/wiki?curid=1559093", "title": "Saori Arijošiová", "text": "Saori Arijošiová\n\nSaori Arijošiová ( 有吉 佐織, * 1. listopadu 1987 Saga) je japonská fotbalistka.\n\nZa japonskou reprezentaci v letech 2012 až 2019 odehrála 65 reprezentačních utkání. Byla členkou japonské reprezentace i na Mistrovství světa ve fotbale žen 2015.\n\n\n"}
{"id": "1559097", "url": "https://cs.wikipedia.org/wiki?curid=1559097", "title": "Mai Kjokawaová", "text": "Mai Kjokawaová\n\nMai Kjokawaová ( 京川 舞, * 28. prosince 1993 Ibaraki) je japonská fotbalistka.\n\nZa japonskou reprezentaci v letech 2012 až 2015 odehrála 5 reprezentačních utkání.\n\n\n"}
{"id": "1559100", "url": "https://cs.wikipedia.org/wiki?curid=1559100", "title": "Jumi Uecudžiová", "text": "Jumi Uecudžiová\n\nJumi Uecudžiová ( 上辻 佑実, * 30. listopadu 1987 Suita) je japonská fotbalistka.\n\nZa japonskou reprezentaci v letech 2012 až 2015 odehrála 4 reprezentačních utkání.\n\n"}
{"id": "1559101", "url": "https://cs.wikipedia.org/wiki?curid=1559101", "title": "Ami Otakiová", "text": "Ami Otakiová\n\nAmi Otakiová ( 大滝 麻未, * 28. července 1989 Hiracuka) je japonská fotbalistka.\n\nZa japonskou reprezentaci v letech 2012 až 2013 odehrála 3 reprezentační utkání.\n\n"}
{"id": "1559102", "url": "https://cs.wikipedia.org/wiki?curid=1559102", "title": "João Felipe", "text": "João Felipe\n\nZa klub Ituano odehrál tento talentovaný záložník více než 20 zápasů, ve kterých vstřelil 5 gólů. Zaujal tím vedení klubu Palmeiras, kam se přesunul na hostování.\n\nV celku nastupoval osmnáctiletý fotbalista zejména v kategorii U20, s týmem do devatenácti let se také objevil na pražském CEE Cupu, kde předváděl kvalitní výkony, které potvrdil dvěma vstřelenými brankami a stejným počtem asistencí. Oba góly zaznamenal brazilský talent v semifinálovém utkání proti výběru Slavie, do které nedlouho poté zamířil na trvalý přestup.\n\nPo přesunu do Slavie byl viděn hlavně při hraní za B-tým v ČFL (kde vstřelil 1 gól v 7 utkáních) a v utkáních UEFA Youth League za slávistickou U-19 proti Barceloně, Interu Milán a Borussii Dortmund (kde nastřílel 4 góly v 6 utkáních). Byl spatřen také při hře A-týmu proti Slavoji Vyšehrad v soutěži MOLcup, ve které vstřelil jeden z osmi gólů.\n"}
{"id": "1559105", "url": "https://cs.wikipedia.org/wiki?curid=1559105", "title": "Mina Tanakaová", "text": "Mina Tanakaová\n\nMina Tanakaová ( 田中 美南, * 28. dubna 1994) je japonská fotbalistka.\n\nZa japonskou reprezentaci v letech 2013 až 2019 odehrála 39 reprezentačních utkání. Byla členkou japonské reprezentace i na Mistrovství Asie ve fotbale žen 2018.\n\n\n"}
{"id": "1559107", "url": "https://cs.wikipedia.org/wiki?curid=1559107", "title": "Ostrozubka desetiskvrnná", "text": "Ostrozubka desetiskvrnná\n\nOstrozubka desetiskvrnná, další české názvy: \"Živorodka desetiskvrnná\", (latinsky: \"Cnesterodon decemmaculatus\", slovensky: \"Ostrozúbka mnohoškvrnná\", anglicky: \"Ten spotted live-bearer\"). Rybu poprvé popsal v roce 1842 anglický duchovní, spisovatel a zoolog Leonard Jenyns (25. květen 1800 – 1. září 1893). \n\nRyba má protáhlé tělo, ze stran mírně stlačené, velmi průsvitné. Tlama je v horním postavení. Oči jsou výrazné. Šupiny velké. Základní zbarvení je světlé, žlutavé, břicho stříbřité. Boky s fialovým nádechem. Ve středu těla směrem dozadu je 6 až 12 příčných krátkých tmavých pásků. Hřbetní a ocasní ploutve samečků jsou tmavě obroubené. Příčné pásky jsou zřetelné jen v rozrušení, v klidu tmavnou. Samice má kovově žlutě zbarvený hřbet. Na bocích má 10 pásků, které dosahují maximální intenzity krátce před porodem a po porodu. Samice dorůstá 3,6 cm, samci jsou menší. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba se vyskytuje v Jižní Americe, v Uruguayi, Argentině. Žije ve sladkých, brakických a bahnitých vodách. \n\n\n\n\n"}
{"id": "1559111", "url": "https://cs.wikipedia.org/wiki?curid=1559111", "title": "Joko Tanakaová", "text": "Joko Tanakaová\n\nJoko Tanakaová ( 田中 陽子, * 30. července 1993 Jamaguči) je japonská fotbalistka.\n\nZa japonskou reprezentaci v roce 2013 odehrála 4 reprezentační utkání.\n\n\n"}
{"id": "1559112", "url": "https://cs.wikipedia.org/wiki?curid=1559112", "title": "Štěpán I. Dolnobavorský", "text": "Štěpán I. Dolnobavorský\n\nŠtěpán I. Dolnobavorský (14. března 1271 Landshut (?) − 22. prosince 1310 Landshut) byl dolnobavorský vévoda z rodu Wittelsbachů.\n\nŠtěpán I. Dolnobavorský se narodil 14. března 1271 v Landshutu jako syn dolnobavorského vévody Jindřicha XIII. a jeho manželky Alžběty Uherské, dcery uherského krále Bély IV. a byzantské princezny Marie Laskariny. Typicky uherské jméno Štěpán do rodů Wittelsbachů zanesla Štěpánova uherská matka Alžběta.\n\nV roce 1290 byl Štěpán salcburskou kapitulou zvolen salcburským arcibiskupem. Papež Mikuláš IV. ho však v této funkci odmítl potvrdit. Papežská kurie si totiž nepřála, aby Salcburské knížecí arcibiskupství ovládli Wittelsbachové. Mikuláš proto salcburským arcibiskupem jmenoval lavantského biskupa Konráda IV. z Fohnsdorfu. Štěpán a jeho bratr Ota se vzápětí spojili s salcburskými ministeriály, kapitulou a proboštem. Blížící se válka byla odvrácena až mírovou dohodou mezi oběma stranami z 14. října 1291, kterou zprostředkoval řezenský biskup Jindřich II. Štěpán byl donucen se funkce salcburského arcibiskupa vzdát. \n\nFaktické vlády v Dolnobavorském vévodství se Štěpán chopil v roce 1294. Jeho politická činnost se z velké části překrývala s činností jeho bratra Oty. V roce 1297 se Štěpán oženil Jutou (Juditou), dcerou svídnicko-javorského knížete Boleslava I. Surového. Během nepřítomnosti Oty v Bavorsku mezi lety 1305 a 1308 (pokoušel se získat uherský trůn) byl Štěpán de facto jediným vládcem dolnobavorského vévodství. Během tohoto období Štěpán podporoval Jindřicha Korutanského v jeho snaze ovládnout České království, což souviselo se vznikající opozici proti Habsburkům, kteří podporovali Otovi odpůrce v Uhrách a usilovali o český trůn. Otevřená válka s Habsburky vypukla po Otově návratu z Uherska, jejího konce se Štěpán však už nedožil, protože 10. prosince 1310 zemřel. Byl pohřben klášteře Seligenthal.\n\n1. manželství ∞ 1297 Juta (Judita) (1285/87−1320)\n\n"}
{"id": "1559117", "url": "https://cs.wikipedia.org/wiki?curid=1559117", "title": "Marumi Jamazakiová", "text": "Marumi Jamazakiová\n\nMarumi Jamazakiová ( 山崎 円美, * 9. června 1990) je japonská fotbalistka.\n\nZa japonskou reprezentaci v roce 2013 odehrála 4 reprezentační utkání.\n"}
{"id": "1559127", "url": "https://cs.wikipedia.org/wiki?curid=1559127", "title": "Juka Kadoová", "text": "Juka Kadoová\n\nJuka Kadoová ( 加戸 由佳, * 19. června 1990 Kurašiki) je japonská fotbalistka.\n\nZa japonskou reprezentaci v roce 2013 odehrála 3 reprezentační utkání.\n\n"}
{"id": "1559134", "url": "https://cs.wikipedia.org/wiki?curid=1559134", "title": "Šiho Ogawaová", "text": "Šiho Ogawaová\n\nŠiho Ogawaová ( 小川 志保, * 26. prosince 1988 Kašima) je japonská fotbalistka.\n\nZa japonskou reprezentaci v roce 2013 odehrála 3 reprezentační utkání.\n"}
{"id": "1559135", "url": "https://cs.wikipedia.org/wiki?curid=1559135", "title": "Mari Kawamuraová", "text": "Mari Kawamuraová\n\nMari Kawamuraová ( 川村 真理, * 19. prosince 1988) je bývalá japonská fotbalistka.\n\nZa japonskou reprezentaci v roce 2013 odehrála 2 reprezentační utkání.\n\n"}
{"id": "1559141", "url": "https://cs.wikipedia.org/wiki?curid=1559141", "title": "Seznam ocenění a nominací filmu Uteč", "text": "Seznam ocenění a nominací filmu Uteč\n\nToto je seznam ocenění a nominací filmu \"Uteč\".\n"}
{"id": "1559142", "url": "https://cs.wikipedia.org/wiki?curid=1559142", "title": "Seznam ocenění a nominací filmu Moonlight", "text": "Seznam ocenění a nominací filmu Moonlight\n\nToto je seznam ocenění a nominací filmu \"Moonlight\".\n"}
{"id": "1559143", "url": "https://cs.wikipedia.org/wiki?curid=1559143", "title": "Seznam ocenění a nominací filmu Tři billboardy kousek za Ebbingem", "text": "Seznam ocenění a nominací filmu Tři billboardy kousek za Ebbingem\n\nToto je seznam ocenění a nominací filmu \"Tři billboardy kousek za Ebbingem\".\n"}
{"id": "1559148", "url": "https://cs.wikipedia.org/wiki?curid=1559148", "title": "Fubuki Kunoová", "text": "Fubuki Kunoová\n\nFubuki Kunoová ( 久野 吹雪, * 27. prosince 1989 Fudžisawa) je japonská fotbalistka.\n\nZa japonskou reprezentaci v roce 2013 odehrála 1 reprezentační utkání.\n"}
{"id": "1559149", "url": "https://cs.wikipedia.org/wiki?curid=1559149", "title": "Kana Kitaharaová", "text": "Kana Kitaharaová\n\nKana Kitaharaová ( 北原 佳奈, * 17. prosince 1988 Šizuoka) je japonská fotbalistka.\n\nZa japonskou reprezentaci v letech 2013 až 2015 odehrála 9 reprezentačních utkání. Byla členkou japonské reprezentace i na Mistrovství světa ve fotbale žen 2015.\n\n\n"}
{"id": "1559152", "url": "https://cs.wikipedia.org/wiki?curid=1559152", "title": "Gambusie Holbrookova", "text": "Gambusie Holbrookova\n\nGambusie Holbrookova, další české názvy: \"živorodka Holbrookova, živorodka komáří, Holbrookův halančík\", (latinsky: \"Gambusia holbrooki\", slovensky: \"-\", anglicky: \"eastern mosquitofish\"). Rybu poprvé popsal v roce 1859 francouzský zoolog Charles Frédéric Girard (8. březen 1822 – 29. leden 1895) se specializací na ichtyologii a herpetologii. Ryba je druhově blízkou příbuznou ryby \"Gambusia affinis\". Bývá zaměňována právě s \"Gambusia affinis\" a \"Poecilia latipinna\", v Austrálii pak s \"Pseudomugil signer.\" \n\nRod \"Gambusia\" pochází z kubánského pojmu „Gambusino“, což nic neznamená. Jedná se o místní vtipné slovo. Pokud tedy „lovíte gambusie“, pak „nelovíte nic“. Druhé jméno je nejisté, ale mezi vědci se respektuje názor, že ryba byla pojmenována podle lékaře a přírodovědce Johna Edwardsa Holbrooka (1796–1871). \n\nRyba je malá, světle zbarvená s poloprůhlednými ploutvemi. Samice mají obvykle v oblasti očí černý pruh a na ocasní a hřbetní ploutvích u obou pohlaví jsou vidět světlé skvrny. Pro svou podobnou velikost, tvar a reprodukční zvyklosti může být snadno zaměněno s guppkou. Samci dorůstají 3,8 cm, samice 6,4 cm. tato ryba se může vyskytovat i s barevným vzorem černých skvrn, které připomínají dalmatina. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba se vyskytuje ve sladkých vodách v jižních a východních státech USA, od Floridy po Pensylvánii, a do vnitrozemí Alabamy a Tennessee. Ryba se vyskytuje v stojatých a pomalu tekoucích vodách, např. zarostlých rybnících a jezerech, ve slepých ramenech řek.\n\nMimo původní biotop byla vysazena např. v jižní Evropě, např. v Lago di Massaciuccoli, východních teritoriích Austrálii, kde byla určena k likvidaci komárů. \n\n\n\n\n"}
{"id": "1559155", "url": "https://cs.wikipedia.org/wiki?curid=1559155", "title": "Šiori Mijakeová", "text": "Šiori Mijakeová\n\nŠiori Mijakeová ( 三宅 史織, * 13. října 1995 Sapporo) je japonská fotbalistka.\n\nZa japonskou reprezentaci v letech 2013 až 2019 odehrála 21 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559158", "url": "https://cs.wikipedia.org/wiki?curid=1559158", "title": "Seznam ocenění a nominací Dej mi své jméno", "text": "Seznam ocenění a nominací Dej mi své jméno\n\nToto je seznam ocenění a nominací filmu \"Dej mi své jméno\".\n"}
{"id": "1559159", "url": "https://cs.wikipedia.org/wiki?curid=1559159", "title": "Seznam ocenění a nominací Lady Bird", "text": "Seznam ocenění a nominací Lady Bird\n\nToto je seznam ocenění a nominací filmu \"Lady Bird\".\n"}
{"id": "1559160", "url": "https://cs.wikipedia.org/wiki?curid=1559160", "title": "Saori Arimačiová", "text": "Saori Arimačiová\n\nSaori Arimačiová ( 有町 紗央里, * 12. července 1988 Fukui) je japonská fotbalistka.\n\nZa japonskou reprezentaci v letech 2013 až 2016 odehrála 6 reprezentačních utkání.\n\n"}
{"id": "1559162", "url": "https://cs.wikipedia.org/wiki?curid=1559162", "title": "Rjoko Takaraová", "text": "Rjoko Takaraová\n\nRjoko Takaraová ( 高良 亮子, * 9. dubna 1990 Naha) je bývalá japonská fotbalistka.\n\nZa japonskou reprezentaci v letech 2013 až 2015 odehrála 3 reprezentační utkání.\n\n"}
{"id": "1559165", "url": "https://cs.wikipedia.org/wiki?curid=1559165", "title": "Saki Uenoová", "text": "Saki Uenoová\n\nSaki Uenoová ( 上野 紗稀, * 20. listopadu 1994 Macudo) je japonská fotbalistka.\n\nZa japonskou reprezentaci v roce 2013 odehrála 1 reprezentační utkání.\n"}
{"id": "1559167", "url": "https://cs.wikipedia.org/wiki?curid=1559167", "title": "Rie Azamiová", "text": "Rie Azamiová\n\nRie Azamiová ( 薊 理絵, * 11. ledna 1989 Higašimurajama) je japonská fotbalistka.\n\nZa japonskou reprezentaci v letech 2013 až 2015 odehrála 2 reprezentační utkání.\n\n"}
{"id": "1559168", "url": "https://cs.wikipedia.org/wiki?curid=1559168", "title": "This Is Not a Drill", "text": "This Is Not a Drill\n\nThis Is Not a Drill je připravované sedmé turné britského baskytaristy a zpěváka Rogera Waterse, které má probíhat července 2020. Oproti předchozím koncertům chce Waters využít jeviště uprostřed hal.\n"}
{"id": "1559169", "url": "https://cs.wikipedia.org/wiki?curid=1559169", "title": "Hikari Nakadeová", "text": "Hikari Nakadeová\n\nHikari Nakadeová ( 中出 ひかり, * 6. prosince 1988 Mie) je bývalá japonská fotbalistka.\n\nZa japonskou reprezentaci v roce 2013 odehrála 1 reprezentační utkání.\n\n"}
{"id": "1559177", "url": "https://cs.wikipedia.org/wiki?curid=1559177", "title": "Znělá faryngální frikativa", "text": "Znělá faryngální frikativa\n\nZnělá faryngální frikativa je souhláska, vyskytující se v některých jazycích. V IPA má symbol [ʕ]. Není světově příliš rozšířena, vyskytuje se například v arabštině a hebrejštině, dle rekonstrukcí se nacházela ve i starověké egyptštině.\n\n"}
{"id": "1559183", "url": "https://cs.wikipedia.org/wiki?curid=1559183", "title": "NGC 383", "text": "NGC 383\n\nNGC 383 je eliptická galaxie v souhvězdí Ryb. Její zdánlivá jasnost je 12,2 a úhlová velikost 2,0′ × 1,7′. Je vzdálená 235 milionů světelných let, průměr má 135 000 světelných let. Galaxie je zdrojem silného radiového záření. Je členem skupiny galaxií LGG 18 okolo galaxie NGC 452. Galaxie je zařazena v Arpově Katalogu pekuliarních galaxií jako člen řetězce galaxií označeného Arp 311. Objekt objevil 12. září 1784 William Herschel.\n\n"}
{"id": "1559185", "url": "https://cs.wikipedia.org/wiki?curid=1559185", "title": "Epidemie koronaviru SARS-CoV-2", "text": "Epidemie koronaviru SARS-CoV-2\n\nEpidemie koronaviru SARS-CoV-2 (dříve označovaný jako 2019-nCoV), který způsobuje onemocnění COVID-19, vypukla v prosinci 2019 ve městě Wu-chan v provincii Chu-pej v centrální Číně. Prvotní skupina nakažených lidí jevila známky zápalu plic bez dalších příznaků a dosavadní léčba a vakcíny nebyly efektivní. Virus se může přenášet z člověka na člověka a jeho rychlost šíření (míra infekce) eskalovala v polovině ledna 2020, kdy byly oznámeny první případy nakažených mimo pevninskou Čínu. Potvrzené případy nakažených jsou hlášeny několika zeměmi v Asii, Oceánii, Evropě, a Severní Americe. Inkubační doba (doba od nakažení do propuknutí nemoci) se pohybuje mezi 2 až 14 dny a i během ní je nemoc infekční. Základními symptomy jsou horečka, kašel a dušnost a následky onemocnění mohou být i smrtící.\n\n29. února 2020 bylo potvrzeno 85 989 případů nakažených a to ve všech provinciích pevninské Číny, v dalších šedesáti zemích a na lodi Diamond Princess. První člověk nakažený koronavirem zemřel dne 9. ledna 2020. Ke dni 29. února 2020 zemřelo na jeho následky 2 941 osob. První případ nakaženého člověka mimo rodinu byl hlášen v Německu. Dne 22. ledna byl německý muž infikován čínským investorem na schůzce ve spolkové republice Bavorsko.\n\nOd 23. ledna je celý Wu-chan v karanténě a provoz veškeré dopravy, veřejné i osobní, směřující do města i ven byl zastaven. Některým obyvatelům se podle médií podařilo Wu-chan opustit. Od té doby je pod podobnou karanténou nejméně dalších patnáct měst provincie Chu-pej, jako jsou například Chuang-kang, E-čou, Čch’-pi, Ťing-čou nebo Č’-ťiang. Od 23. února je v karanténě také jedenáct italských měst. Mnoho novoročních událostí bylo zrušeno, například oslavy v Zakázaném městě v Pekingu, tradiční chrámové veletrhy a slavnostní shromáždění. Hongkong vyhlásil výjimečný stav a nechal do poloviny února uzavřít školy a univerzity a zrušil novoroční slavnosti.\n\nŘada zemí vydala prohlášení, ve kterých varovala před cestováním do Wu-chanu a provincie Chu-pej. Cestující, kteří navštívili pevninskou Čínu, byli požádáni, aby po dobu jednoho až dvou týdnů pečlivě kontrolovali své zdraví a kontaktovali své poskytovatele zdravotní péče v případě, kdy by na sobě pozorovali jakékoliv symptomy viru. Lidem, kteří mají podezření, že jsou přenašečem viru, se doporučuje, aby nosili ochrannou roušku a vyhledali lékařskou pomoc telefonicky (místo osobní návštěvy zdravotnického zařízení). Odvětví cestovního ruchu poskytuje lidem náhrady a bezplatné zrušení rezervací na pevninské Číně a naopak. Ve snaze identifikovat nositele viru zavedly některá letiště a vlakové stanice teplotní kontroly (screeningy), zdravotní příručky a informační cedule.\n\nDne 7. ledna se čínským vědcům podařilo izolovat nový kmen koronaviru, nazvaný 2019-nCoV. 12. ledna přijalo WHO výsledky genového sekvenování koronaviru a umožnilo tak laboratořím po celém světě vytvořit specifické PCR testy na jeho diagnostiku. Po úspěšném vytvoření PCR testu na diagnostiku infekce bylo z původní wuchanské skupiny postupně potvrzeno 41 osob s koronavirem 2019-nCoV. Dvě třetiny z nich byly nějakým způsobem spojeny s velkoobchodním trhem s mořskými plody Chua-nan. Nový virus je sedmým členem rodiny koronavirů a může se přenést na člověka. Pomocí genového sekvenování bylo zjištěno, že je podobný nejméně ze 75–80% koronaviru SARS-CoV a z více jak 85% netopýřím koronavirům. Zdali je virus stejné virulence a letality jako SARS není zatím známo.\n\nDne 30. ledna 2020 byl Světovou zdravotnickou organizací vyhlášen globální stav zdravotní nouze, šestý v pořadí od roku 2009, kdy byl poprvé vyhlášen kvůli mexické prasečí chřipce.\n\nWu-chan je hlavní město provincie Chu-pej, sedmé největší provincie Číny, s 11 miliony obyvateli. Je hlavním dopravním uzlem Číny, známým pod názvem „Přes devět provincií“ (). Město je vzdálené přibližně 1 100 km jižně od Pekingu, 800 km západně od Šanghaje a 970 km severně od Hongkongu. Je považováno za politické, hospodářské, finanční, obchodní, kulturní a vzdělávací centrum centrální Číny. Přímé lety z Wu-chanu směřují také do Evropy: šest letů týdně do Paříže, tři týdně do Londýna a pět týdně do Říma.\n\nV prosinci 2019 byly v čínském městě Wu-chan zpozorovány případy lidí se zápalem plic neznámého původu. Byly spojeny s rozsáhlým trhem Chua-nan, na němž se v tisíci stáncích krom ryb a dalších plodů moře prodávají i kuřata, bažanti, netopýři, svišti, jedovatí hadi, skvrnití jeleni a orgány králíků a dalších volně žijících zvířat. Prvotní hypotézou bylo, že se jedná o koronavir pocházející od zvířat (zoonóza).\n\nKoronaviry se vyskytují převážně mezi zvířaty, ale je o nich známo, že jsou schopny mutace a přenosu na člověka. Důkazem jsou SARS a MERS a další čtyři druhy koronavirů, které však způsobují pouze běžné nachlazení. Všech sedm, dosud známých, koronavirů se může přenášet z člověka na člověka.\n\nV roce 2002 vypukl na pevninské Číně virus SARS, jenž pochází od vrápencovitých netopýrů, ze kterých se přenesl na cibetky, které se prodávaly na zvířecím trhu. Poté se leteckou dopravou virus rozšířil do Kanady a Spojených států amerických. Celosvětově zabil 700 lidí a poslední případ nakaženého se objevil v roce 2004. V té době byla Čína kritizována Světovou zdravotnickou organizací (WHO) za špatné řešení průběhu epidemie. Deset let po vypuknutí viru SARS se objevil koronavirus MERS, jehož nosičem byl velbloud. Na následky epidemie zemřelo 850 lidí ve 27 státech světa.\n\nWuchanské ohnisko, které vypuklo na tržišti se zvířaty a mořskými plody, vedlo k domněnce, že virus má živočišný původ. To vedlo k obavám tamějších obyvatel z opakování smrtícího průběhu epidemie jako u SARS. Strach z rozšíření viru byl dále znásoben také vysokým počtem cestovatelů během čínského Nového roku, který začal 25. ledna 2020.\n\nPo publikaci akademického žurnálu \"The Lancet\" dne 24. ledna 2020, kdy bylo laboratoří potvrzeno prvních 41 případů, klesl význam trhu Chua-nan na šíření nákazy, protože vzrostl počet sekundárních a terciární případů, které s ním spojeni nebyly. Prvních 59 možných nakažených bylo přijato mezi prosincem 2019 a začátkem ledna 2020 nemocnicí Ťin-jin-tchan. U 41 lidí byl potvrzen nález viru 2019-nCoV. Třicet (73 %) z nich byli muži a průměrný věk nakažených byl 49 let. Téměř třetina lidí (32 %) byla v dobré zdravotní kondici, osm trpělo diabetem, šest mělo zvýšený krevní tlak a dalších šest kardiovaskulární onemocnění. Dvě třetiny osob byly nějakým způsobem spojeny s tržištěm Chua-nan. Nejběžnějšími symptomy, které se projevovaly u nakažených, byly horečka (40 lidí; 98 %), kašel (31 lidí; 76%) a bolesti svalů s únavou (18 lidí; 44%). Méně častými symptomy bylo vykašlávání sputa nebo krve, bolesti hlavy a průjmy. Přibližně polovina z infikovaných osob měla dušnost a 13 lidí bylo přijato k intenzivní péči. CT skeny ukázaly, že všichni trpěli zápalem plic. 12 osob mělo akutní respirační distress syndrom, 6 RNAaemii, 5 koronární ischemii a 4 sekundární infekci.\nDne 17. ledna 2020 skupina členů londýnské Královské univerzity publikovala Fermiho odhad, ve kterém uvedla, že do 12. ledna existovalo 1 723 případů (95 % interval spolehlivosti, 427–4 471) lidí s nastupujícími příznaky. Odhad je založen na rychlosti šíření nákazy do Thajska a Japonska. Došli také k závěru, že by „samotný přenos z člověka na člověka neměl být vyloučen“. Což se posléze potvrdilo. Když se objevili další nemocní, tak původní výsledek přepočítali a zjistili, že do 18. ledna 2020 mělo 4 000 nakažených ve městě Wu-chan nastupující příznaky. Hongkongská univerzita došla k podobnému závěru a její zpráva navíc obsahovala informace o dopravě v Číně.\n\nOdborníci a média několikrát informovala o superpřenašečích. Uvádí se, že jeden superpřenašeč nakazil 14 různých členů zdravotnického personálu. Dne 25. ledna Kao Fu, ředitel čínského CDC, vyvrátil ve svém prohlášení agentuře \"Sin-chua\" takovéto tvrzení. Nicméně dříve téhož dne byla druhou agenturou \"China News Service\" vydána zpráva, odvolávající se na experty z Pekingské univerzity, že pacient může být považován za superpřenašeče a kritizovala nemocnici, že nezajistila dostatečnou ochranu zdravotnického personálu, který přišel do těsného kontaktu s pacientem. \"China Newsweek\" také kritizovala vládní cenzuru. Dodala, že se doktoři a sestřičky ve většině nemocnic chrání pouze rouškami.\nVirus se objevil na konci prosince 2019 ve městě Wu-chan v centrální Číně. Předpokládá se, že pochází od volně žijících zvířat a byl přenesen na člověka díky tržištím s mořskými plody a zvířaty. Koronavirus se rozšířil do dalších provincií Číny v polovině ledna 2020, čemuž napomohly oslavy a cestování během čínského Nového roku. Případy nakažených začaly být následně hlášeny v dalších 60 zemích, do kterých byl virus přenesen mezinárodními cestovateli: Thajsko (13. ledna); Japonsko (15. ledna); Jižní Korea (20. ledna); Tchaj-wan a USA (21. ledna); Hongkong a Macao (22. ledna); Singapur (23. ledna); Francie, Nepál a Vietnam (24. ledna); Austrálie a Malajsie (25. ledna); Kanada (26. ledna); Kambodža (27. ledna); Německo (28. ledna); Finsko, Srí Lanka a Spojené arabské emiráty (29. ledna); Indie, Itálie a Filipíny (30. ledna); Spojené království, Rusko a Švédsko (31. ledna); Belgie (3. února); Írán (19 února); Libanon a Izrael (21. února); Irák (23. února); Bahrajn, Afghánistán a Omán (24. února); Rakousko, Chorvatsko a Švýcarsko (25. února); Brazílie, Řecko, Severní Makedonie, Pákistán, Gruzie a Norsko (26. února); Dánsko, Estonsko, Nizozemsko, San Marino (27. února); Nigérie, Litva, Nový Zéland, Bělorusko, Mexiko, Island (28. února); Katar, Ekvádor a Lucembursko (29. února) a Česká republika (1. března). Ke dni 29. února bylo celosvětově potvrzeno 85 989 nakažených. Na následky infekce zemřelo (k 29. únoru 2020) celosvětově 2 941 osob, z toho 2 835 na pevninské Číně, 43 v Íránu, 29 v Itálii, 17 v Jižní Koreji, 6 na lodi Diamond Princess, 5 v Japonsku, 2 v Hongkongu, 2 ve Francii, 1 na Filipínách a 1 na Tchaj-wanu. Přenos z člověka na člověka byl potvrzen ve Vietnamu, Japonsku a Německu, kromě Číny však nikde nebylo nalezeno další aktivní ohnisko. Od 23. ledna vede Světová zdravotnická organizace s místními vládami, v Číně a jiných zemích, úsilí, aby se varovalo a informovala obyvatelstvo a stanovila opatření, která by zabránila šíření nového viru. Dne 30. ledna, kdy bylo potvrzeno 7 711 případů v 18 státech světa byl Světovou zdravotnickou organizací vyhlášen globální stav zdravotní nouze.\n\nK 1. březnu 2020 bylo na koronavirus v České republice testováno celkem 193 lidí. Vždy se jednalo o cizince či české občany, kteří přicestovali ze zahraničí. 1. března 2020 se potvrdily první 3 případy nakažení v České republice.\n\nDva z prvních podezření ohlásilo 27. a 28. ledna 2020 Opavsko. V prvním případě se jednalo o nezletilou dívku čínské národnosti, která před jedenácti dny přicestovala právě z Číny. Byla jí nařízena karanténa. Následně podstoupila testy, které se ukázaly jako negativní (výskyt viru vyloučily). Jednalo se o běžnou chřipku. V případě druhém se opět jednalo o čínského občana. Podezření na nákazu měl třicetiletý muž, který také přicestoval z Číny. Výsledky testů byly negativní.\n\nDalší podezření padlo v Kroměříži. Muž, který se vrátil z Číny, se obrátil s respiračními obtížemi na nemocnici v Kroměříži. Jelikož nemocnice nebyla na takovýto případ připravená, byl pacient převezen na infekční oddělení do nemocnice v Uherském Hradišti. Následující den (28. ledna) výsledky testů znovu nakažení koronavirem nepotvrdily. Podobně tomu bylo i v Českých Budějovicích, kde měl podezření čínský občan. Ani v tomto případě testy výskyt viru nepotvrdily.\n\nDalší dva případy se vyskytly v Praze. 27. ledna zde byla hospitalizována turistka z Brazílie. U ní se také dle testů nakažení koronavirem vyvrátilo. 28. ledna dopoledne se na pražskou nemocnici Na Bulovce obrátil další čínský turista se stejnými obavami. Výsledky testů byly opět negativní.\n\nDne 28. ledna se zejména na Žďársku, v Praze, ale i jinde v republice vyskytlo přes 24 dalších podezření. Nákaza se nepotvrdila u nikoho.\n\nV noci z 2. na 3. února 2020, se do Česka vrátilo pět Čechů, kteří byli evakuováni přímo z Wu-chanu. Absolvovali testy, jejichž výsledky byly u všech negativní. Pro jistotu ale ještě zůstali 2 týdny v pražské nemocnici Na Bulovce v karanténě a to zejména z důvodu, že z Číny cestovali stejným letadlem jako Belgičan, u kterého se nakažení potvrdilo. Dne 17. února byli z karantény propuštěni, neboť po celou dobu izolace nevykazovali žádné příznaky nákazy.\n\n11. února 2020 byl na infekční oddělení nemocnice v Pardubicích přivezen Číňan, který jevil příznaky nemoci. Testy nákazu nepotvrdily.\n\n1. března 2020 byly v České republice potvrzeny 3 první případy nákazou. Nakaženi jsou 2 Češi a 1 Američanka.\nPrvní nakažený je starší muž české národnosti, který se vrátil z konference v Itálii. Je hospitalizován v pražské nemocnici Na Bulovce. Druha nakažená je 20ti letá Američanka, studující v Itálii v Miláně a do Prahy přijela jako turistka. Rovněž leží v nemocnici Na Bulovce. Třetí nakažený člověk v České republice je Čech, který byl se svou rodinou na dovolené v Itálii v oblasti Benátsko. Je hospitalizovaný v Masarykově nemocnici v Ústí nad Labem a jeho rodina má nařízenou karanténu. Ministr zdravotnictví Adam Vojtěch uvedl, že u žádného z pacientů není průběh nemoci závažný. Jejich testy ještě ale přezkoumává laboratoř v Berlíně.\n\nNa základě ohlášených případů a 10 denní doby, která uběhla od infikování se virem k jeho identifikaci, vědci z Univerzity Northeastern a Královské univerzity v Londýně odhadli, že výsledný počet nakažených může být 10 krát větší než v době jeho oznámení. Královská univerzita odhadla, že do 21. ledna mělo 4 000 nakažených s 400 potvrzenými případy nastupující příznaky. Univerzita Northeastern usoudila, že do 26. ledna bylo nakaženo 21 300 lidí a do 27. ledna 26 200 lidí (s 95 % intervalem spolehlivosti mezi 19 200–34 800).\n\nK 31. lednu 2020 odhadovali vědci týmu profesora Josepha T. Wua, že ve Wu-chanu může být nakažených přes 75 000, což je přibližně o 60 000 víc, než 31. ledna uváděly oficiální stránky Světové zdravotnické organizace.\n\nExistují zde obavy, zdali mají nemocnice v oblastech zasažených epidemií dostupný kvalifikovaný zdravotnický personál a vybavení, aby mohly rychle a účinně identifikovat koronavirus. Po dvou repatriačních letech z Wu-chanu do Japonska na konci 5. ledna bylo přibližně ze 400 osob několik diagnostikováno s virem. Jeden z nich jevil známky infekce a čtyři další ne.\n\nPříznaky, jež koronavirus způsobuje, jsou horečka, únava, suchý kašel, dušnost a ARDS. Závažné infekce mohou vést k zápalu plic, selhání ledvin a smrti. Méně častými příznaky jsou kýchání, rýma nebo bolest v krku. Symptomy jsou podobné symptomům chřipky.\n\nStudie, jež se zabývá prvními 41 nakaženými pacienty, kteří byli přijati do nemocnice ve Wu-chanu, uvádí, že většina pacientů byla před nakažením zdravá a více než čtvrtina z nich byla přijata k intenzivní péči. Základní fyziologické funkce byly v době přijetí hospitalizovaných většinou stabilní. Měli však snížený počet bílých krvinek (leukopenie a lymfocytopenie). Mnoho infikovaných prodělalo závažná onemocnění a většina těch, kteří zemřeli, trpěla diabetem, zvýšeným krevním tlakem a kardiovaskulárními onemocněními, které narušily jejich imunitní systémy.\n\nVirus se může přenášet z člověka na člověka pomocí kapének při dýchaní nebo kašli, potažmo těsného kontaktu. Několik klíčových aspektů je stále neznámých. Například počet asymptomatických, zdravých přenašečů viru. Hlášené případy s mnoha symptomy, komplikacemi při zápalu plic a úmrtími mohou viditelně nasvědčovat o velké epidemii.\n\nAmeričtí odborníci na zdraví ze státu Washington řekli, že se koronavirus primárně přenáší prostřednictvím „těsného kontaktu s jiným jedincem, zejména kašláním a kýcháním na někoho jiného, kdo je v rozmezí 0,91 až 1,8 m od infikované osoby.“ Studie o wuchanském koronaviru, zveřejněna na bioRxiv dne 23. ledna 2020, uvádí, že je základní reprodukční číslo, R0, přibližně 2,2 (s 90 % přesností v intervalu 1,4–3,8), což naznačuje trvalý přenos viru z člověka na člověka. Také doplnila, že má přenos podobných charakteristik jako koronavirus SARS-CoV.\n\nPřenositelnost viru z člověka na člověka byla proměnlivá. Někteří lidé virus na ostatní nepřenášeli, zatímco jiní byli schopni nakazit několik osob. Existují různé odhady základního reprodukčního čísla, v rozmezí od 2,13 do 3,11. Číslo popisuje, kolik osob může být nakaženo nosičem viru v lidské populaci. Nový koronavirus byl dle dostupných údajů schopný přenosu až na čtyři lidi v řadě.\n\nVolně žijící živočichové a mezihostitelé s virem 2019-nCoV, kteří ho mohli přenést na člověka, nebyli dosud potvrzeni a výsledky vzorkování zvířat z tržiště nejsou zatím k dispozici. Je však pravděpodobné, že virus pochází od netopýrů.\n\nAktualizovaný akademický článek zveřejněný 23. ledna 2020 na bioRxiv členy Wuchanského institutu virologie, nemocnice Wu-chan Ťin-jin-tchan, Univerzity čínské akademie věd a Chupejského provinčního střediska pro kontrolu a prevenci nemocí, uvádí, že nový koronavirus pochází nejspíše od netopýrů. Provedená analýza ukazuje, že je 2019-nCoV na genomové úrovni z 96% shodný s netopýřím koronavirem.\n\nDne 22. ledna 2020 vědci z Pekingské univerzity, Kuangsiské univerzity tradiční čínské medicíny, Univerzity Ning-po a Wuchanské bioinženýrské koleje publikovali článek, ve kterém zkoumali možný přenos viru u lidí, netopýrů, kuřat, ježků, luskounů a dvou druhů hadů. Dospěli k závěrům, že „je 2019‐nCoV je rekombinantním virem mezi netopýřím koronavirem a koronavirem neznámého původu“ a „hadi jsou nejpravděpodobnějšími nosiči koronaviru 2019‐nCoV“, který byl přenesen na člověka. Další doplnili, že za vznikem 2019-nCoV stojí „spojení hadího a netopýřího viru“. Avšak někteří zpochybnili pekingskou publikaci a tvrdili, že mezihostiteli nejsou hadi, nýbrž ptáci nebo savci.\n\nSARS-CoV-2, dříve označovaný 2019-nCoV, je sedmým členem rodiny koronavirů a může se přenést na člověka. Pomocí genového sekvenování bylo zjištěno, že je podobný nejméně ze 75–80 % koronaviru SARS-CoV a z více jak 85 % netopýřím koronavirům. Sekvence Wuchanského betakoronaviru jsou podobné těm v betakoronavirech, jež byly objeveny u letounů. Virus je však geneticky odlišný od ostatních koronavirů, jako je \"Severe acute respiratory syndrome-related coronavirus\" (SARS-CoV) a \"Middle East respiratory syndrome-related coronavirus\" (MERS-CoV). Spolu se SARS-CoV je členem rodové linie Beta-CoV B. Čínským střediskem pro kontrolu a prevenci nemocí, Institutem patogenní biologie a nemocnicí Wu-chan Ťin-jin-tchan bylo izolováno a zveřejněno pět genomů nového koronaviru.\n\nRNA sekvence koronaviru SARS-CoV-2 je dlouhá přibližně 30 kbp. Studie potvrdily, že je na člověka přenášen pomocí receptorů ACE 2, jako je tomu u viru SARS.\n\nDne 15. ledna 2020 vydala Světová zdravotnická organizace (WHO) protokol o diagnostice a testování viru 2019-nCoV. Vyvinul jej tým virologů z nemocnice Charité. Od té doby bylo WHO zveřejněno několik dalších testovacích protokolů.\n\nAby se předešlo infikování, Světová zdravotnická organizace doporučuje „pravidelné mytí rukou, zakrývání úst a nosu při kýchání a kašlání... a vyvarování se těsného kontaktu s jedinci, kteří vykazují symptomy respiračních onemocnění (jako je kašel anebo kýchání).“\n\nV lednu roku 2020 v době nákazy koronavirem partnerské město I-čchang požádalo město Třebíč o partnerskou materiální pomoc v podobě roušek a dalších hygienických potřeb. Město schválilo nákup potřeb ve výši 50 tisíc Kč, stejně vysokou částku přislíbil i Kraj Vysočina. Město po 10. únoru nakoupené pomůcky zašle do Číny.\n\nKvůli karanténě a pozastavení veřejné dopravy ve Wu-chanu a v Chu-peji se několik zemí rozhodlo evakuovat své občany anebo diplomaty ze zasažených oblastí a to především prostřednictvím charterových letů, kterým čínské úřady poskytly povolení. Japonsko, Spojené státy, Francie, Austrálie, Srí Lanka, Německo a Thajsko jsou prvními zeměmi, které se rozhodly k evakuaci.\n\nBrazílie, Česko, Indie, Itálie a Rusko zvažují podobná opatření. Pákistán uvedl, že neplánuje evakuovat své občany z Číny. \n\nPanama a Srí Lanka začaly repatriaci svých studentů v Číně. Myanmar započal repatriaci 50 studentů z okolí Wu-chanu.\n\nVietnam povolil čtyři výjimečné lety k přepravě cestujících z Wu-chanu zpět do vlasti v období mezi 24. až 27. lednem. Také zorganizoval speciální let k evakuaci svých občanů a diplomatů.\n\nDne 29. ledna 2020 spojily Austrálie a Nový Zéland síly ke společné evakuaci svých občanů z Wu-chanu. Ve městě se nachází přibližně 50-82 Novozélanďanů a v provincii Chu-pej 600 Australanů, přičemž 140 z nich jsou děti pobývající ve Wu-chanu. Novozélandská vláda si také pronajala charterové letadlo o 300 místech od společnosti Air New Zealand, aby asistovala při evakuacích. Čeká se však na schválení vládou Číny. Letadlo bude evakuovat obyvatele z Austrálie a Pacifiku, přednost budou mít však občané Nového Zélandu.\n\nDne 29. ledna byla Jižní Koreou na poslední chvíli připravena letecká přeprava 700 občanů z Wu-chanu. Zároveň dokončovala podrobnosti o průběhu evakuace s čínskou vládou. Vláda Jižní Korey připravila dvě letadla se dvěma zdravotnickými týmy, složených z dvaceti lékařů, sestřiček, ministra zahraničí a odborníků zabývajících se karanténou.\n\nDne 29. ledna Indonéské letectvo (TNI-AU) připravilo tři letadla, dva Boeingy 737 a jeden C-130 Hercules, a zdravotnický personál s cílem pomoct s evakuací občanů Indonésie. Nyní (29. ledna 2019) čeká letectvo na pokyny od Indonéského ministerstva zahraničních věcí a je ve 24 hodinové pohotovosti, aby bylo připraveno, až bude vydán rozkaz.\n\nDne 30. ledna bylo z Wu-chanu evakuováno 92 Singapuřanů skrze leteckou společnost Scoot. Evakuace byla vedena dobrovolníky z aerolinky a koordinovali ji úředníci ze Singapuru a Číny. Nicméně někteří občané zůstávají kvůli projevujícím se symptomům v Číně, jelikož je nemá smysl evakuovat se zbytkem lidí, kteří nemusí být infikovaní.\n\nDne 31. ledna odletělo britské letadlo se 110 evropskými pasažéry na palubě (s 83 Brity a 27 příslušníky dalších států, kromě vojenských zdravotníků ze Spojeného království, kteří nebyli na palubě) z Wu-chanu a přistálo na letecké základně RAF Brize Norton v Anglii. Britští pasažéři byli dáni do karantény ve vymezeném bloku nemocnice Arrowe Park na Wirralu. Všichni pasažéři byli testováni před odletem a po přistání a žádný z nich nebyl nakažen koronavirem. Ostatní občané Evropské Unie odletěli z Brize Norton do Španělska. Několik dalších Britů (až 150) mělo být na palubě letadla, jehož start byl naplánován od den dříve. Čína však zamítla povolení k odletu a komukoli, kdo měl čínský pas (včetně kojenců a novorozenců britských rodičů), zakázala odletět. Krátce nato své rozhodnutí zrušila, lidé se už však nestihli dostat na letiště, přestože mělo letadlo několik hodin zpoždění. Britská vláda plánuje v případě potřeby vyslat další letadlo. Téhož dne byl ve Spojeném království potvrzen první případ nakaženého člověka, s cestujícími však nesouvisí.\n\nNová specializovaná nemocnice Chuo-šen-šan byla ve výstavbě od 23. ledna do 2. února 2020 a od 3. února je v provozu. Jejím úkolem je poskytnout nová místa a lepší karanténní opatření pro lidi infikované koronavirem. Vláda Wu-chanu od státu požadovala, aby byla vystavěna „co nejrychleji“. Dne 24. ledna 2020 bylo představiteli Wu-chanu oznámeno, že by měla výstavba nemocnice trvat šest dní a měla by být uvedena do provozu 3. února. Nachází se v ní zhruba 1000 lůžek a svou plochou zabere 25 000 metrů čtverečních. Je podobná nemocnici Siao-tchang-šan z roku 2003, která byla postavena během sedmi dní v Pekingu při vypuknutí SARS. Státní média informovala, že bylo na místě stavby v nejvytíženějších hodinách 1 500 pracovníků a 300 kusů stavební techniky. Další tým o 2 000 pracovnících se již shromáždil.\n\nDne 25. ledna 2020 byla úřady oznámena výstavba další nemocnice pojmenované Lej-šen-šan. Tato nemocnice byla otevřena 8. února a nachází se v ní 1500 lůžek. Několik lidí vyjádřilo na sociálních sítích obavy, že rozhodnutí úřadů postavit další nemocnici v tak krátkém čase může naznačovat, že je závažnost epidemie mnohem větší, než se původně myslelo.\n\nDne 24. ledna 2020 bylo ohlášeno, že se plánuje přestavba prázdné budovy, nacházející se v městském obvodu Chuang-čou v prefektuře Chuang-kang, na nemocnici o 1 000 lůžkách. 500 pracovníku započalo práce následujícího dne. Nemocnice začala přijímat pacienty 28. ledna pod názvem Regionální zdravotnické centrum Ta-pie-šan (Dabie Mountain Regional Medical Centre).\n\n"}
{"id": "1559187", "url": "https://cs.wikipedia.org/wiki?curid=1559187", "title": "Neznělá faryngální frikativa", "text": "Neznělá faryngální frikativa\n\nNeznělá faryngální frikativa je souhláska, vyskytující se v některých jazycích. V IPA má symbol [ħ]. Vyskytuje se například v arabštině, syrštině, klasické hebrejštině a dle rekonstrukcí se nacházela i ve starověké egyptštině.\n\n"}
{"id": "1559194", "url": "https://cs.wikipedia.org/wiki?curid=1559194", "title": "Seznam dílů seriálu Případy inspektora Lynleyho", "text": "Seznam dílů seriálu Případy inspektora Lynleyho\n\nToto je seznam dílů seriálu \"Případy inspektora Lynleyho\".\n\n<onlyinclude></onlyinclude>\n\n"}
{"id": "1559196", "url": "https://cs.wikipedia.org/wiki?curid=1559196", "title": "Libyjská kuchyně", "text": "Libyjská kuchyně\n\nLibyjská kuchyně (arabsky: مطبخ ليبي) vychází ze středomořské, arabské a berberské kuchyně. V hlavním městě Tripolisu jsou dostupné i pokrmy z italské kuchyně.\n\nV Libyi je kvůli právu šaría zakázaná konzumace vepřového masa a alkoholických nápojů.\n\n\n"}
{"id": "1559197", "url": "https://cs.wikipedia.org/wiki?curid=1559197", "title": "NGC 382", "text": "NGC 382\n\nNGC 382 je eliptická galaxie v souhvězdí Ryb. Její zdánlivá jasnost je 13,2 a úhlová velikost 0,7′ × 0,7′. Je vzdálená 240 milionů světelných let, průměr má 50 000 světelných let. Galaxii objevil 4. listopadu 1850 Bindon Blood Stoney, asistent Williama Parsonse.\n\n"}
{"id": "1559200", "url": "https://cs.wikipedia.org/wiki?curid=1559200", "title": "Schwarzburg-Rudolstadt", "text": "Schwarzburg-Rudolstadt\n\nSchwarzburg-Rudolstadt byl stát existující v letech 1599–1918. Monarchie se nacházela v malé části dnešního Durynska, jejím hlavním městem byl Rudolstadt. Po celou dobu existence zde vládla větev Schwarzburg-Rudolstadt německého rodu Schwarzburgů.\n\nZemě Schwarzburg-Rudolstadt vznikla v roce 1599, kdy se rod Schwarzburgů rozdělil na dvě větve, Schwarzburg-Sondershausen a Schwarzburg-Rudolstadt, které si rozdělily území držené dynastií. Větev Schwarzburg-Rudolstadt se usadila ve městě Rudolstadt, které se stalo hlavním městem nového hrabství v rámci Svaté říše římské. Zakladatelem státu se stal Albrecht VII., jehož potomci v mužské linii zde vládli až do 20. století. V roce 1711 byla hrabata ze Schwarzburg-Rudolstadtu povýšena na knížata. Po zániku Svaté říše římské v roce 1806 se knížectví Schwarzburg-Rudolstadt stalo postupně členem Rýnského spolku, Německého spolku a Severoněmeckého spolku, roku 1871 pak bylo začleněno do Německého císařství. V listopadu 1918 zaniklo po první světové válce během listopadové revoluce i Německé císařství a jeho jednotlivé monarchie, takže kníže Günther Viktor, od roku 1890 poslední vládce Schwarzburg-Rudolstadtu a v personální unii od roku 1909 i Schwarzburg-Sondershausenu, byl donucen také abdikoval. Z knížectví Schwarzburg-Rudolstadt se v listopadu 1918 stal Svobodný stát Schwarzburg-Rudolstadt, jenž byl v roce 1920 začleněn do Durynska.\n\nV roce 1910 mělo knížectví Schwarzburg-Rudolstadt rozlohu 941 km² a 100 tisíc obyvatel.\n"}
{"id": "1559201", "url": "https://cs.wikipedia.org/wiki?curid=1559201", "title": "Svazijská kuchyně", "text": "Svazijská kuchyně\n\nSvazijská kuchyně byla díky sousednímu Mosambiku ovlivněna portugalskou kuchyní. Základními potravinami jsou čirok a kukuřice. Z masa se používá nejčastěji kozí.\nPříklady svazijských pokrmů:\n\n"}
{"id": "1559207", "url": "https://cs.wikipedia.org/wiki?curid=1559207", "title": "Višvakarman", "text": "Višvakarman\n\nVišvakarman „všetvůrce, všedovršitel, všeuměl“ je védské a hinduistické stvořitelské božstvo a architekt bohů. Samotné jméno Višvakarman je v Rgvédu užíváno jako titul Indry (8.87.2) a Súrji (10.170.4), zároveň jsou mu však věnovány dva hymny, kde vystupuje jako samostatné božstvo. Jedná se o hymny 10.81 a 10.82 kde je popisován jako vševidoucí jediný bůh, otec a stvořitel veškerého lidstva a vesmíru, Váčaspati „Pán řeči“, hótar - recitátor hymnů, rši – mudrc, jež předchází existenci dévů a asurů. Nakonec splynul s Tvaštrem, řemeslníkem bohů, který byl také označován za tvůrce lidstva a vesmíru.\n\nPodle jednoho z mýtů provedl Višvakarman oběť \"sarvamédha\", při které obětoval veškeré bytí a nakonec i sám sebe aby zahájil nové stvoření. Je také nebeským architektem a řemeslníkem, který vytvořil vimány – létající vozy bohů, paláce bohů a zázračný ostrov Lanka.\n\nByl také ztotožňován s Prádžápatím „Pánem tvorstva“, případně s dalšími podobnými neurčitými nejvyššími a nezrozenými stvořitelskými božstvy jako je Paraméšthí „Nejvýše stojící“, Dhátá „Tvořitel“, Brhaspatí a Brahmánaspatí – pozdějším Brahmou. Lze s ním srovnat i Purušu jakožto bytost skrze niž vzniká veškeré stvoření, které je s ní totožné, a stvořitelský pár Aditi a Dakša.\n\nReligionista Michael York se domnívá že představa Višvakarmana je výsledkem tendencí k neosobnímu pojetí božství ve védském myšlení.\n"}
{"id": "1559212", "url": "https://cs.wikipedia.org/wiki?curid=1559212", "title": "Kubiasova vila (Vamberk)", "text": "Kubiasova vila (Vamberk)\n\nKubiasova vila je modernistická stavba ve městě Vamberk v Královéhradeckém kraji. \n\nVila byla postavena pro továrníka Jindřicha Kubiase v roce 1923. Za jejím návrhem stojí architekt Oldřich Liska. \n\nPo znárodnění v 50. letech 20. století sloužila vila jako mateřská školka, v 70. letech k ní byly přistavěny jesle. Později sloužila pro potřeby krajkářské školy, v 21. století se zde občasně konají kulturní akce.\n\nOd roku 2008 je budova památkově chráněna.\n\n"}
{"id": "1559214", "url": "https://cs.wikipedia.org/wiki?curid=1559214", "title": "Julia Vothová", "text": "Julia Vothová\n\nJulia Vothová (* 16. května 1985 Regina, Saskatchewan) je kanadská herečka a modelka. \n\nJako modelka vystupovala v reklamách pro společnosti Calvin Klein a Shiseido. Byla předlohou pro postavu Jill Valentinové pro počítačovou hru Resident Evil. Hrála striptérku \"Trixie\" v akčním filmu \"Bitch Slap\". Objevila se také v televizních seriálech \"Castle na zabití\", \"Lovci duchů\" a \"Huge\". Kromě toho získala hlavní roli v sitcomu \"Package Deal\". Je držitelkou kanadského a americkéhoi občanství.\n\nJejím manželem je producent David Zonshine. \n\n\n"}
{"id": "1559215", "url": "https://cs.wikipedia.org/wiki?curid=1559215", "title": "Davide Di Molfetta", "text": "Davide Di Molfetta\n\nDavide Di Molfetta (23. června 1996 Sesto San Giovanni) je italský fotbalista, který hraje na postu útočníka v italském klubu Calcio Catania ve třetí lize. \n\n\n"}
{"id": "1559217", "url": "https://cs.wikipedia.org/wiki?curid=1559217", "title": "Alessandro Mastalli", "text": "Alessandro Mastalli\n\nAlessandro Mastalli (7. února 1996 Bologna) je italský fotbalista, který hraje na postu záložníka v italském klubu SS Juve Stabia ve druhé lize. \n\n\n"}
{"id": "1559218", "url": "https://cs.wikipedia.org/wiki?curid=1559218", "title": "Gian Filippo Felicioli", "text": "Gian Filippo Felicioli\n\nGian Filippo Felicioli (30. září 1997 San Severino Marche) je italský fotbalista, který hraje na postu obránce v italském klubu Benátky FC ve druhé lize. \n\n\n"}
{"id": "1559221", "url": "https://cs.wikipedia.org/wiki?curid=1559221", "title": "Alice z Courtenay", "text": "Alice z Courtenay\n\nAlice z Courtenay ( \"Alice de Courtenay\", 1160 – 12. února 1218) byla hraběnka z Joigny a Angoulême.\n\nNarodila se jako dcera Petra, nejmladšího syna francouzského krále Ludvíka VI. a Alžběty, dcery a dědičky Renauda z Courtenay. Roku 1178 byla provdána za hraběte Viléma z Joigny, kterému porodila dva syny. O šest let později bylo manželství z důvodu příbuzenství rozvedeno a téhož roku se Alice provdala za Aymera z Angoulême, kterému dala dceru Isabelu, budoucí královnu Anglie. Aymera přežila o řadu let, zemřela v únoru 1218.\n"}
{"id": "1559222", "url": "https://cs.wikipedia.org/wiki?curid=1559222", "title": "Kostel svatého Martina (Mladá Vožice)", "text": "Kostel svatého Martina (Mladá Vožice)\n\nKostel svatého Martina v Mladé Vožici je barokní farní kostel postavený v letech 1790–1794, duchovně spadající pod římskokatolickou farnost Mladá Vožice. \n\nKostel tvoří dominantu centrálního Žižkova náměstí. Ze zděné vyvýšeniny v jeho východní části, kde se do roku 1812 nacházel hřbitov, nabízí výhled nejen na samotné náměstí, ale také na řadu dalších mladovožických kulturních památek v těsné blízkosti kostela. Hned vedle něj stojí mohutná pozdně gotická zvonice, v objektu čp. 22 za ním místní fara, přes ulici, jež vede podél kostela, leží zámek a socha svatého Václava je umístěna v severní, níže položené části Žižkova náměstí. \n\nBudova nejstaršího místního kostela byla vystavěna na místě staršího svatostánku zmiňovaného v roce 1348. Během husitských válek nebyl pravděpodobně zničen díky faktu, že zdejší farář přijímal podobojí. Znovu vystavěn byl v roce 1582 a až do roku 1623 zůstal utrakvistický, od roku 1624 zde působí duchovní katoličtí. Roku 1764 byl kostel přestavěn, přičemž byly položeny základy věží a vznikl presbytář a zadní část lodi, nicméně dokončena byla stavba až roku 1797. Dvakrát byl pak obnoven, a to v letech 1900 a 1929, v roce 1930 byla do kostela zavedena elektřina. \n\nV 90. letech 20. století prošel objekt generální opravou, v roce 2018 byla opravena čelní fasáda.\n\nKostel je průčelím a hlavním vchodem obrácen k náměstí. Jedná se o jednolodní zděnou hladce omítanou stavbu se dvěma věžemi, z nichž severní je vyšší a nese bicí hodiny. \n\nNa fasádě kostela je umístěna pamětní deska připomínající duchovní internované v 60. letech 20. století v zámku v nedalekém Radvanově.\n\nPřed kostelem stojí křížek a rostou lípy nově vysázené ve druhém desetiletí 21. století, jež nahradily vzrostlé stromy, které Národní památkový ústav navrhl odstranit. Několik stromů rostoucích podél severní strany budovy zůstalo zachováno.\n\nV otevřené kapli pod severní stranou kostela se nachází otevřená kaple svatého Jana Nepomuckého. Na vnější stěně vyvýšeniny, na které stojí kostel, je umístěna pamětní deska připomínající odvlečení 99 obyvatel do plynových komor dne 2. září 1942. \n\nV zadní části kostela je umístěn půlkruhově ukončený presbytář s dvěma kaplemi a oratořemi po stranách kněžiště. Třetí je připojena ze severní strany lodi, na její jižní straně přiléhá pětiboká kaple a je přistavěna nízká sakristie s valbovou střechou, před vchodem do ní se nachází zdobená kazatelna. V zadní pravé části lodi byla přistavěna kaple svaté Barbory s dřevěným oltářem se sochou světice, patronky horníků.\n\nV roce 1802 byly pořízeny nové varhany, jejichž autorem je Anton Reiss, další se dvěma manuály a 24 rejstříky vystavěl Vladimír Skopek v roce 1943 a rozšířili a opravili je mistři Kubát a Filípek v roce 1971.\n\nKostelní zvony byly v první polovině 18. století zmiňovány čtyři, a to Jan, Vilém, Kašpar a umíráček. Po zrekvírování dvou zvonů během první světové války a dalšího během druhé světové války v dubnu 1942, tj. zabavení pro potřeby státu – pro výrobu zbraní a střeliva, na zvonici zůstal jen umíráček a až roku 1952 kostel znovu získal zvon Jan o váze 669 kg. Automatickým odbíjením byl kostel vybaven roku 1974.\n\n"}
