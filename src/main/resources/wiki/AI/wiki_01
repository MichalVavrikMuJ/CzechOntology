{"id": "1397378", "url": "https://cs.wikipedia.org/wiki?curid=1397378", "title": "Toronto Young Rangers", "text": "Toronto Young Rangers\n\nToronto Young Rangers byl kanadský juniorský klub ledního hokeje, který sídlil v Torontu v provincii Ontario. V letech 1937–1948 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Maple Leaf Gardens s kapacitou 12 473 diváků.\n\nNejznámější hráči, kteří prošli týmem, byli např.: Jim Conacher, Al Dewsbury, Gordie Drillon, Jimmy Fowler, Red Hamill, Jackie Hamilton, Murray Henderson, Punch Imlach, George Parsons nebo Stan Smrke.\n\nZdroj: \n\n\n\n"}
{"id": "1397381", "url": "https://cs.wikipedia.org/wiki?curid=1397381", "title": "Waterloo Hurricanes", "text": "Waterloo Hurricanes\n\nWaterloo Hurricanes byl kanadský juniorský klub ledního hokeje, který sídlil ve Waterloo v provincii Ontario. V letech 1950–1952 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Waterloo Memorial Arena.\n\nNejznámější hráči, kteří prošli týmem, byli např.: Norm Defelice nebo Warren Godfrey.\n\nZdroj: \n\n\n"}
{"id": "1397390", "url": "https://cs.wikipedia.org/wiki?curid=1397390", "title": "Brampton Warriors", "text": "Brampton Warriors\n\nBrampton Warriors byl kanadský juniorský klub ledního hokeje, který sídlil v Bramptonu v provincii Ontario. V letech 1961–1963 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Brampton Memorial Arena. Klubové barvy byly kaštanově hnědá, žlutá a bílá.\n\nNejznámější hráči, kteří prošli týmem, byli např.: Ken Broderick, Andy Brown, Lyle Carter nebo Frank Pietrangelo.\n\nZdroj: \n\n\nZdroj: \n\n\n"}
{"id": "1397399", "url": "https://cs.wikipedia.org/wiki?curid=1397399", "title": "Laryngospasmus", "text": "Laryngospasmus\n\nLaryngospasmus je vůlí nekontrolované reflexní stažení (křeč) hlasivek. Stav obvykle trvá méně než 60 sekund, ale v některých případech může trvat i déle a způsobit úplnou zástavu dýchání. V některých případech může být dýchání laryngospasmem jen omezeno.  K uzavření hlasivek dochází při  vdechnutí vody, hlenu, krve nebo jiné látky do oblasti hlasivek nebo průdušnice. Někteří lidé trpí častými přechodnými laryngospasmy, v bdělosti nebo během spánku. Laryngospasmus je málo častá, ale závažná komplikace anestezie.\n\nHlavním příznakem je dušení a obtížnost nebo neschopnost dýchat nebo mluvit. Může se rozvinout ztráta vědomí, navozená hypoxií. Může se objevit zvukový fenomén – stridor a/nebo vtahování jugulární jamky. Stav zřídka trvá více než pár minut, než se dýchání vrátí do normálu.\n\nRůzné dráždění hlasivek včetně astmatu, alergie, cvičení, stresu,  kouř, prach, plyny, kapaliny  a vdechnutí jídla mohou vyvolat laryngospasmus.  Běžně k němu dochází při tonutí – přímou reakcí na vdechnutí vody a jako komplikace při záchraně a resuscitaci při aspiraci zvratků.\n\nU některých jedinců laryngospasmus může nastat spontánně  GERD je častou příčinou spontánních laryngospasmů.\n\nKřeč hlasivek se může projevit na začátku či na konci  anestezie, někdy  po tracheální extubaci. U dětí může být život ohrožující,  vede k srdeční zástavě během 30-45 sekund. Někdy  vzniká  během spánku,  při podráždění jícnu žaludeční kyselinou.\n\nMůže být  také příznakem snížené funkce příštitných tělísek.\n\nLehké laryngospasmy vymizí ve většině případů bez léčby.\n\nLaryngospasmus na operačním sále je léčen prodýcháváním pacienta 100% kyslíkem. V závažnějších případech může vyžadovat podání intravenózních myorelaxancií, jako je Sukcinylcholin, a opětovnou intubaci.\n\nKdyž je spouštěcím mechanismem refluxní choroba jícnu (GERD), léčba GERD inhibitory protonové pumpy sníží produkci žaludeční kyseliny, což omezí dráždivost žaludeční šťávy. Prokinetika mohou snížit množství kyseliny stimulací zažívacího traktu.\n\nSpontánní laryngospasmus může být léčen pomalým dýcháním a pitím malých doušků ledové vody.\n\nSklon k laryngospasmům může být ovlivněn léčbou hypokalcémie.\n\n"}
{"id": "1397403", "url": "https://cs.wikipedia.org/wiki?curid=1397403", "title": "Toronto Knob Hill Farms", "text": "Toronto Knob Hill Farms\n\nToronto Knob Hill Farms byl kanadský juniorský klub ledního hokeje, který sídlil v Torontu v provincii Ontario. V letech 1962–1963 působil v juniorské soutěži Ontario Hockey Association (později Ontario Hockey League). Založen byl v roce 1962 po přestěhování týmu Unionville Seaforths do Toronta. Své domácí zápasy odehrával v hale Maple Leaf Gardens s kapacitou 13 718 diváků.\n\nZdroj: \n\n\n"}
{"id": "1397410", "url": "https://cs.wikipedia.org/wiki?curid=1397410", "title": "Unionville Seaforths", "text": "Unionville Seaforths\n\nUnionville Seaforths byl kanadský juniorský klub ledního hokeje, který sídlil v Unionvillu v provincii Ontario. V letech 1961–1962 působil v juniorské soutěži Ontario Hockey Association (později Ontario Hockey League). Zanikl v roce 1962 přestěhováním do Toronta, kde byl vytvořen tým Toronto Knob Hill Farms. Své domácí zápasy odehrával v hale Crosby Memorial Arena.\n\nNejznámějším hráčem, který prošel týmem, byl Wayne Carleton, vítěz Stanley Cupu z roku 1970.\n\nZdroj: \n\n\n"}
{"id": "1397414", "url": "https://cs.wikipedia.org/wiki?curid=1397414", "title": "Toronto Neil McNeil Maroons", "text": "Toronto Neil McNeil Maroons\n\nToronto Neil McNeil Maroons byl kanadský juniorský klub ledního hokeje, který sídlil v Torontu v provincii Ontario. V letech 1962–1963 působil v juniorské soutěži Ontario Hockey Association (později Ontario Hockey League). Své domácí zápasy odehrával na pozemcích Neil McNeil Catholic High School ve Scarborough. Klubové barvy byly kaštanově hnědá a bílá.\n\nNejznámější hráči, kteří prošli týmem, byli např.: Mike Corrigan, Gary Dineen, Bill MacMillan, Jim McKenny, Gerry Meehan, Rod Seiling, Gary Smith nebo Mike Walton.\n\nZdroj: \n\n\n"}
{"id": "1397428", "url": "https://cs.wikipedia.org/wiki?curid=1397428", "title": "Whitby Dunlops", "text": "Whitby Dunlops\n\nWhitby Dunlops byl amatérský kanadský klub ledního hokeje, který sídlil ve Whitby v provincii Ontario. Na mistrovství světa v ledním hokeji v roce 1958 v Norsku reprezentoval kanadský výběr. Na tomto turnaji se kanadský tým umístil na prvním místě a získal tak zlaté medaile. Juniorský oddíl byl v letech 1960–1963 účastníkem juniorské soutěže Ontario Hockey Association (později Ontario Hockey League). Své domácí zápasy odehrával v hale Whitby Community Arena. Klubové barvy byly červená, bílá, černá a zlatá.\n\nZdroj: \n\n\n\nZdroj: \n\n\nBrankáři: Roy Edwards, John Henderson.\nObránci: Alf Treen, Harry Sinden, Ted O’Connor, Jean-Paul Lamirande.\nÚtočníci: Sidney Smith, Conrad Broden, John McKenzie, Robert Attersley, Bus Gagnon, Tom O’Connor, Gordon Myles, Sandy Air, Charles Burns, George Samolenko, George Gosselin.\nTrenér: Sidney Smith (hrající trenér).\n\n\n"}
{"id": "1397429", "url": "https://cs.wikipedia.org/wiki?curid=1397429", "title": "Plastinace", "text": "Plastinace\n\nPlastinace je technika nebo proces používaný v oboru anatomie ke konzervaci těl nebo jejich částí, který byl vyvinut německým anatomem Guntherem von Hagensem v roce 1977. Voda a tuk jsou nahrazeny určitými plasty, které u exempláře zabraňují biologickému rozpadu, dovolují zachovat většinu vlastností původního vzorku a dokonce je možné se ho i dotýkat.\n"}
{"id": "1397442", "url": "https://cs.wikipedia.org/wiki?curid=1397442", "title": "Anša", "text": "Anša\n\nAnša je hinduistický bůh, jeden z Áditjů. Jedná se pravděpodobně o personifikovanou abstrakci a v povédské době neměl větší význam. Jeho jméno znamená „podíl“, což je blízké jménu další Áditje Bhagy „přídělu“. Podle Jana Filipského představuje válečnou kořist a část z obětin náležející bohům a panovníkovi, Jaan Puhvel jej srovnává s řeckým \"Aisa\" „úděl, podíl“, což je jméno jedné z Moir v Homérově díle. Jako Anša, v tomto případě ve významu „zbytek“ je někdy označován také sluneční bůh Súrja v souvislosti s mýtem podle kterého božský řemeslník Višvakarman obrousil sluneční kotouč o jednu osminu aby Súrjova manželka Saňdža mohla snést jeho jas.\n"}
{"id": "1397443", "url": "https://cs.wikipedia.org/wiki?curid=1397443", "title": "Myš panonská", "text": "Myš panonská\n\nMyš panonská, také nazývána myš domácí panonská a myš obilní (\"Mus spicilegus\", syn. \"Mus musculus spicilegus\"), je druhem myšovitého hlodavce.\n\nDruh popsal Ján Šalamún Petian roku 1882. Příbuzná je myši makedonské (\"Mus macedonicus\") a dle analýzy DNA se od sebe oba tyto druhy oddělily před asi 170 až 290 tisíci lety. Myš makedonská a panonská spolu tvoří dohromady jeden klad, který se odštěpil od kladu myš domácí (\"Mus musculus\")/myš středozemní (\"Mus spretus\") před asi 930 tisíci až 1,29 miliony lety.\n\nMyš panonská měří až 9 cm v délce těla, ocas dosahuje velikosti až 8,3 cm a zadní tlapa má velikost 1,4 až 1,7 cm. Zbarvení je na hřbetě okrové a břicho se vyvinulo bílé. Myš panonská obývá řadu otevřených stanovišť (pastviny, pole, otevřené lesy…) až do 200 metrů, v lesích nežije. Na rozdíl od některých jiných myšovitých také neproniká k lidským sídlům. Myš panonská tvoří kolonie, které žijí v podzemí. Nad hnízdní dutinou si před zimou vytvářejí shrabováním hlíny kupky (nazývané také kurgančiky), v nichž skladují potravu. Kupky mají elipsoidní tvar a v průměru mohou měřit i několik metrů. Na jejich stavbě se podílí několik myší. Kurgančiky jsou hlavním znakem, pomocí něhož lze rozpoznat přítomnost myši panonské v dané oblasti. Vzhledem lze tyto kupky zaměnit za krtiny, ale ty vznikají vyhrabováním hlíny zespodu, kdežto kurgančiky ne.\n\nMyš panonská je evropským endemitem, vyskytuje se od Rakouska a Srbska až po Rusko. V Česku nežije, v sousedním Slovensku obývá areál od Komárna po Nitru a Levice a její areál výskytu se zde stále rozšiřuje. Izolované populace byly objeveny na jihozápadě Balkánského poloostrova (Černá Hora, Albánie a Řecko). Zajímavostí je, že ač je zde podnebí teplé, myši si zde také vytvářejí kurgančiky s potravou na zimu. Přestože se v některých oblastech tento druh vyskytuje obzvláště hojně a lze objevit až 100 kurgančiků na hektar, jinde je populace klesající. IUCN hodnotí tento druh jako málo dotčený taxon, i tak nicméně ohrožení může pramenit ze ztráty přirozeného prostředí. V Rumunsku je myš panonská považována za zemědělského škůdce.\n"}
{"id": "1397450", "url": "https://cs.wikipedia.org/wiki?curid=1397450", "title": "Tramvajová smyčka Lidové sady-ZOO", "text": "Tramvajová smyčka Lidové sady-ZOO\n\nLidové sady-ZOO je tramvajová smyčka v Liberci. Nachází se v lokalitě Lidové sady a v sousedství liberecké zoo, díky kterým má současný název. V roce 2018 končily ve smyčce pravidelné tramvajové linky č. 2 a 3 a historická linka č. 1. Jedná se o koncovou smyčku tramvajové trati Lidové sady – Horní Hanychov, která je mezi Lidovými sady a Viaduktem dvourozchodná (splítka normálního rozchodu 1435 mm a úzkého rozchodu 1000 mm).\n\nTramvaje byly tehdy ještě do Lidové zahrady (Volksgarten) dovedeny již v roce 1897. Tehdy ale byla trať ukončena pouze koncovou výhybnou. Pro usnadnění otáčení byla dne 20. června 1950 otevřena jednokolejná smyčka ve stávající poloze a tvaru.\n\nOd té doby byla smyčka nejprve zdvoukolejněna a zásadní rekonstrukce proběhla na začátku 90. let 20. století v rámci obnovy úseku Průmyslová škola – Lidové sady.\n\nDne 31. srpna 2014 došlo k přejmenování ze stávajícího názvu \"Lidové sady\" na \"Lidové sady-ZOO\" kvůli přesunutí vchodu do zoo k tramvajové smyčce.\n\nSmyčka je dvoukolejná, vnější kolej je normálního rozchodu, vnitřní je tvořena splítkou úzkého a normálního rozchodu.\n\nZ výstupní zastávky pokračuje kolej tvořená panely BKV. Následně je trať zakryta žulovou dlažbou a stáčí se do pravého oblouku. Dále se kolej (nyní již zakrytá asfaltovým povrchem) rozdělí na vnější a vnitřní. Obě koleje pak pokračují paralelně nejprve rovně a potom táhlým levotočivým obloukem, aby se poté opět narovnaly. Před vyústěním smyčky lze ještě spatřit spojku vnitřní a vnější koleje o standardním rozchodu. Nedaleko za ní přecházejí koleje opět v zakrytí žulovou dlažbou a spojí se do jedné. Z tohoto místa je zakrytí tratě realizováno panely BKV.\n\nU smyčky je vystavěna budova se sociálním zařízením pro řidiče.\n\nUprostřed smyčky se nachází parkoviště, v současnosti využívané návštěvníky zoologické zahrady.\n\n"}
{"id": "1397452", "url": "https://cs.wikipedia.org/wiki?curid=1397452", "title": "Nakadžima E2N", "text": "Nakadžima E2N\n\nNakadžima E2N byl japonský námořní průzkumný letoun užívaný v období mezi světovými válkami. Jednalo se o jednomotorový dvoumístný plovákový jedenapůlplošník.\nTyp E2N byl vyvinut v polovině 20. let 20. století pro Japonské císařské námořnictvo jako plovákový pozorovací letoun krátkého doletu, schopný startu za pomoci katapultu z palub jeho bitevních lodí a křižníků. Šlo o dvouplovákový jedenapůlplošník dřevěné konstrukce, s dvoučlennou osádkou v otevřených kokpitech tandemového uspořádání, a se sklopnými křídly. Dvouplošné uspořádání poskytlo lepší výhled směrem dolů než jednoplošníky navrhované konstruktéry společnosti Aiči a arzenálu v Jokosuce, a typ byl vybrán k zavedení do služby, čímž se stal prvním sériově vyráběným palubním průzkumným letounem plně domácí japonské konstrukce.\nE2N byl do služby u námořnictva zaveden pod označením průzkumný hydroplán typu 15 (). Mezi lety 1927 až 1929 bylo u společností Nakadžima a Kawaniši vyrobeno celkem 80 kusů, z nichž dva byly zakoupeny pro civilní službu při dohledu nad rybolovem. Stroje užívané námořnictvem byly v 30. letech staženy od prvoliniových jednotek, kde byly postupně nahrazeny typem Nakadžima E4N, a buď převedeny k cvičným úlohám, anebo prodány soukromým vlastníkům.\nÚdaje podle\n\n\n"}
{"id": "1397454", "url": "https://cs.wikipedia.org/wiki?curid=1397454", "title": "Perleťovec stříbropásek", "text": "Perleťovec stříbropásek\n\nPerleťovec stříbropásek (\"Argynnis paphia\" (Linné, 1758) je motýl z čeledi babočkovitých běžně se vyskytující na území Eurasie. Vyskytuje se na okraji lesů, na lesních loukách a světlinách, podél lesních cest a v nivách řek a potoků. Potravou housenek jsou především violky.\n\n"}
{"id": "1397456", "url": "https://cs.wikipedia.org/wiki?curid=1397456", "title": "Doubravka XIV.", "text": "Doubravka XIV.\n\nDoubravka XIV. je rozhledna v lesoparku Čihadla na kopci Horka na Černém Mostě, na území městské části Praha 14. I s korouhví je vysoká 23,5 metrů, po 98 schodech lze vyjít do výšky 20 m. Výstavba probíhala od června 2017 do června 2018. Autorem návrhu je prof. ing. arch. Martin Rajniš spolu se svým ateliérem Huť architektury, která stavbu i realizovala. Rozhlednu z největší části (3 miliony) financovala firma Landia Management s.r.o. jež poblíž staví rezidenční projekty, dalších půl milionu se získalo od veřejnosti formou prodeje schodů s vlastními vzkazy na rozhledně. Věž je tvořena z akátového ohýbaného dřeva, tvořící dohromady trojboký jehlan.\n\nJde o první veřejně přístupnou nově postavenou rozhlednu v Praze od roku 1992, kdy byl postaven Žižkovský vysílač.\n\nRozhledna Doubravka vznikla z iniciativy Městské části Praha 14, která je i vlastníkem této stavby. Příprava projektu trvala celkem čtyři roky. Na břehu Kyjského rybníka byl nejprve v roce 2014 vztyčen dvanáctimetrový prototyp oblouku budoucí rozhledny - Artefakt Kyje, který byl po tři roky předmětem pozorování a měření spojů a ohybu materiálu. Realizace skutečné rozhledny na blízkém kopci Horka poté trvala celý rok. Doubravka je typickou ukázkou experimentální architektury zcela převratné konstrukce, kdy základním konstrukčním materiálem je přes 7 km kmínků akátů, včetně odpadu. Bylo na ni použito celkem 5162 kg oceli, 3000 svorníků, 6000 matic a zhruba 1000 kmínků trvanlivého a snadno obnovitelného akátového dřeva, které vyrostlo na Moravě v okolí Bzence. Stavěly ji čtyři jeřáby formou unikátní montáže.\n\nV 25. ročníku soutěže o Grand Prix architektů (s podtitulem Národní cena za architekturu), pořádaná Obcí architektů, udělila porota stavbě rozhledny v roce 2018 jednu z pěti hlavních cen.\n\nV roce 2018 byla nominována na cenu Miese van der Rohe, do užšího výběru se však nedostala.\n\nV listopadu 2019 byla rozhledna poškozena požárem; technická závada byla vyloučena, probíhá vyšetřování, zda šlo o úmysl či nedbalost. Škoda byla odhadnuta na půl milionu až milion Kč, oprava by měla trvat asi čtyři měsíce.\n\nRozhledna je otevřena kromě mimosezónního období od listopadu do března celoročně, vstup je zdarma. V jeden moment může na vrcholu stanout až devět osob. Stala se součástí naučného vycházkového okruhu novým přírodním parkem Čihadla, který vzniká postupnou revitalizací celého okolí meandrující Rokytky.\n\n\n"}
{"id": "1397460", "url": "https://cs.wikipedia.org/wiki?curid=1397460", "title": "Bolton (rozcestník)", "text": "Bolton (rozcestník)\n\nBolton může znamenat:\n\n\n"}
{"id": "1397461", "url": "https://cs.wikipedia.org/wiki?curid=1397461", "title": "Glass Animals", "text": "Glass Animals\n\nGlass Animals je britská psychedelic indie pop skupina z Oxfordu, založená v roce 2010. V současnosti má skupina dvě alba a má na programu celosvětové turné.\n\nFrontman skupiny Dave Bayley říká, že vybral název skupiny na základě materiálu, který byl napsán v momentě zveřejnění prvních písní online.\n\nKromě \"Glass Animals\" se kapela kdysi jmenovala \"Afro Pony\" a \"Alligator Puffin Chicken Go Yeh Woo\". Členové občas vtipkují, že pro vytvoření názvu prostě otevřeli slovník a vybrali náhodná slova (tato historka byla možná inspirována R.E.M.).\n\nČlenové skupiny jsou kamarádi ze školy v Oxfordu. Svůj první koncert uskutečnili v baru Jericho v roce 2010. To je stejný bar, ve kterém v roce 1991 poprvé vystupovali Radiohead (tehdy pod názvem On A Friday).\n\nPrvní album \"ZABA\" bylo pojmenováno podle knihy The Zabajaba Jungle, kterou měl Dave Bayley rád v dětství. Stylisticky album spojuje indie pop, psychedelia a minimal music. Záměrem tvůrců bylo, aby písně ponořily posluchače do \"různých částí jiného vesmíru\".\n\nDruhé album \"How To Be A Human Being\" je víc konceptuální. Během turné na propagaci prvního alba kontaktoval Dave mnoho neznámých lidí a ptal se na jejich tajemství. Z těchto historek získával potom inspiraci pro psaní písní. Album obsahuje 11 skladeb, z kterých každá popisuje nějakou vymyšlenou postavu. V hudebním smyslu je album podobné prvnímu albu, naplněno elektronikou a exotickou perkusí. Má chytlavé melodie a kytarové i klávesové riffy.\n\n\n\n\nZ alba ZABA:\n\n\nZ alba How To Be A Human Being:\n\n\nMimo alba:\n\n"}
{"id": "1397466", "url": "https://cs.wikipedia.org/wiki?curid=1397466", "title": "Agentury Evropské unie", "text": "Agentury Evropské unie\n\nAgentura Evropské unie je decentralizovaná organizace EU, což ji odlišuje od ostatních institucí Evropské unie. Agentury jsou zakládány k plnění konkrétních úkolů podle práva EU. Každá agentura má vlastní právní subjektivitu. Některé agentury reagují na potřebu rozvíjet vědecké nebo technické know-how v určitých oblastech, jiné spojují různé zájmové skupiny, aby usnadňovaly dialog na evropské a mezinárodní úrovni.\n\nExistuje více, než 40 agentur rozdělených do čtyř základních skupin. Aktuální rozcestník wiki-článků k těmto agenturám je uveden na stránce příslušné kategorie:Agentury EU níže.\n\nDecentralizované agentury se zřizují na dobu neurčitou k provádění politik EU.\n\n\n\nVýkonné agentury zřizuje Evropská komise na dobu určitou a pověřuje je řízením konkrétních úkolů souvisejících s programy EU.\n\n\nDůvodem jejich zřízení byla koordinace cílů stanovených Smlouvou o založení Evropského společenství pro atomovou energii (EURATOM).\n\n\nMezi tyto organizace patří subjekty zřízené jako součást programů EU a partnerství veřejného a soukromého sektoru.\n\n\n"}
{"id": "1397467", "url": "https://cs.wikipedia.org/wiki?curid=1397467", "title": "Seznam majáků v Polsku", "text": "Seznam majáků v Polsku\n\nNámořní majáky v Polsku se nacházejí na pobřeží Baltského moře v Západopomořanském vojvodství a v Pomořanském vojvodství. V současné době je patnáct majáků na pobřeží Baltského moře od Svinoústí až po Krynici Morskou na Viselské kose. Dva majáky se nacházejí u polárních stanic v Arktidě a Antarktidě.\n"}
{"id": "1397469", "url": "https://cs.wikipedia.org/wiki?curid=1397469", "title": "Tony Brooks", "text": "Tony Brooks\n\nTony Brooks, celým jménem Charles Anthony Standish Brooks (* 25. února 1932 Dukinfield) je bývalý anglický automobilový závodník.\n\nVe Formuli 1 se zúčastnil 39 velkých cen, z toho šest vyhrál, třikrát zajel nejrychlejší kolo. V celkovém pořadí mistrovství světa jezdců F1 obsadil třetí místo v roce 1958 a druhé místo v roce 1959. V roce 1957 vyhrál závod 1000 km Nürburgringu a v roce 1958 RAC Tourist Trophy ve dvojici se Stirlingem Mossem.\n\nPo vzoru svého otce vystudoval zubní lékařství na Manchesterské univerzitě, což mu vyneslo přezdívku „Flying Dentist“. Byl věřícím katolíkem. Jeho bratranec Norman Standish Brooks startoval na olympiádě v plavání.\n\n"}
{"id": "1397475", "url": "https://cs.wikipedia.org/wiki?curid=1397475", "title": "Oborská", "text": "Oborská\n\nOborská je ulice v Kyjích a Hloubětíně na Praze 14, která spojuje ulici Hostavickou a Tálínskou. Od jihu do ní ústí ulice Lánská, v tomto místě také prochází hranice mezi katastrálním územím Hloubětína a Kyjí.\n\nNazvána je podle Oborského rybníka, který leží jihovýchodně od Třeboně. Patří tedy do velké skupiny ulic v Kyjích, jejichž názvy připomínají vodstvo. Do připojení Kyjí k Praze v roce 1968 ulice nesla název \"Pod Hájem\", což připomínalo její polohu u hloubětínského hájku.\n\nNa sever od ulice je zalesněná stráň vrchu Lehovec (dříve Hlohovec), jih je také zalesněný, ale částečně k ulici zasahuje zahrádkářská osada a v Kyjích na východ od ulice Lánské jsou rodinné domy.\n"}
{"id": "1397478", "url": "https://cs.wikipedia.org/wiki?curid=1397478", "title": "Kostel svatého Vincence (Heiligenblut)", "text": "Kostel svatého Vincence (Heiligenblut)\n\nFarní a poutní kostel svatého Vincence je gotický trojlodní halový kostel. Nachází se na strmém svahu jižně od obce Heiligenblut v rakouském národním parku Velké Taury v nadmořské výšce 1288 metrů.\n\nPrvní písemná zmínka o kostele pochází ze 13. století, kdy na jeho místě stála původní kaple sloužící k poutním účelům, jejíž stavba byla zahájena roku 1271 a zcela dokončena byla v roce 1301.\n\nKromě funkce poutního místa kaple sloužila také jako místo pro uložení náboženských relikvií.\n\nNásledně v druhé polovině 14. století byla zahájena výstavba rozšíření kaple, zahrnující vybudování gotického presbytáře, pod nímž se nachází klenutá krypta s hrobkou blahoslaveného Brictia, ve které se údajně nachází jeho ostatky. Dokončení této etapy se datuje k roku 1430.\n\nNa presbytář navazuje hlavní loď vysoká 13 metrů, jenž je od presbytáře oddělena vítězným obloukem, který byl společně s hlavní lodí dokončen v letech 1483.\n\nVýsledná podoba kostela s hranolovitou kostelní věží vysokou cca 34 metrů, zakončenou velmi strmou střechou ve tvaru osmidílného jehlanu byla dokončena do roku 1491, kdy proběhlo i vysvěcení kostela.\n\nOd roku 1909 do roku 1911 byl kostel restaurován pod dohledem kněze Johanna Maria Reiter. Během této doby došlo k obnovení zasklení oken a odkrytí fresky svatého Kryštofa. Další restaurování interiérů se uskutečnilo v letech 1956 a 1996. Zde byly na severní straně svatyně vloženy dveře.\n\nVýchodně orientovaný presbytář je půdorysně tvořen obdélníkem na který navazuje trojboký závěr. Jednotlivé stěny presbytáře jsou od sebe odděleny pomocí stupňovitých opěrných pilířů, které jsou povrchově upraveny oranžově zabarvenou omítkou, na které je vytvořen za pomoci šedé barvy vzor zdiva z kamenných opracovaných kvádrů.\n\nV každé z pěti stěn presbytáře se nachází štíhlé a vysoké okno zakončené ve vrchní části lomeným obloukem. Okna jsou trojitě dělena pomocí 2 svislých prutů, které končí v horní části v kýlových obloucích s nosy, nad nimiž je kamenná kružba s plaménkovými tvary.\n\nZasklení těchto oken je provedeno pomocí nebarevné vitráže.\n\nVe stěnách presbytáře se nachází i menší okna, která jsou umístěna v jejich dolní části a jejich funkce je osvětlování krypty.\n\nPoslední vnější částí presbytáře je střecha, která ve své dolní části kopíruje tvar presbytáře a ve vrchní části se sbíhá do jednoho hřebene, který pokračuje nad trojlodní halou. Jako střešní krytina jsou použity štípané dřevěné šindele, což je typické pro alpskou oblast.\n\nDalší významnou částí je trojlodní podélná hala, která navazuje na presbytář a má pro kostely typickou východ X západ orientaci. Hala má půdorysný tvar obdélníku a z exteriéru ji tvoří tři stěny.\n\nJižní stěna je členěna celkem osmi okny. Okna jsou oproti presbytáři znatelně nižší a objevuje se na nich víc variací plaménkové výzdoby v kružbách, ale také čtyřlalok, který je použit na dvou oknech. Dále je jižní stěna členěna pomocí dvou stupňovitých opěrných pilířů, které jsou opatřeny stejnou povrchovou úpravou jako pilíře u presbytáře.\n\nSeverní stěna je řešena obdobně jako jižní, ale s absencí opěrných pilířů. Obě stěny lodi jsou omítnuty bílou omítkou. Třetí západní stěna je ponechána neomítnuta a nejsou na ní žádné prvky. Poslední částí haly je sedlová střecha, která ji zastřešuje a pokračuje až nad presbytář.\n\nKostelní věž, která je připojena k hale na její jižní straně je bezesporu hlavní dominantou kostela. Věž je postavena na čtvercovém půdoryse a celkově se tyčí do výšky 34 metrů. Na věži jsou umístěna v oblasti zvonice čtyři okna zakončená lomeným obloukem.\n\nOkna jsou nezasklena a jsou dvojitě dělena pomocí jednoho svislého prutu, který je centricky umístěn v okenním otvoru a v horní části okna končí v kýlových obloucích. Okna jsou opatřena kružbou ve tvaru čtyřlaloku. Kostelní věž zastřešuje velmi vysoká a strmá střecha ve tvaru osmistranného jehlanu, což je typickým znakem kostelů v alpských oblastech. Střecha je opět pokryta střešní krytinou ze štípaných dřevěných šindelů.\n\nPoslední částí viditelnou z exteriéru je vstupní předsíň, která je připojena k západní stěně trojlodní haly. Předsíň je řešena jako kvádrovitý objekt zastřešen sedlovou střechou, jejíž hřeben sahá přibližně do 1/3 výšky trojlodí. Na jižní straně se nachází vstupní pozdně gotický lomený portál s masivními dřevěnými dveřmi jejichž kování je dochováno z konce 15. století.\n\nDo kostela se vstupuje pozdně gotickým lomeným portálem, který vede do předsíně, což je místnost obdélníkového půdorysu zastropena hvězdicovou klenbou. Předsíň je řešena poměrně stroze, což je dáno její vizuálně nedůležitou funkcí.\n\nZ předsíně se vstupuje lomeným portálem přímo do hlavní lodi trojlodí.\n\nTrojlodí je postaveno na obdélníkovém půdoryse a je tvořeno třemi stejně vysokými loděmi.\n\nProstřední hlavní loď je výrazně širší, než dvě postranní lodě. Hlavní loď je zastropena síťovou žebrovou klenbou. Žebra klenby jsou jednoduchého klínového tvaru a jsou zvýrazněna oranžovou omítkou, která kontrastuje s bílým omítnutím kápí. V prostoru na kápích klenby jsou malbou vyobrazeny erby hrabství Görz.\n\nTribuna spočívá na křížové klenbě, která je nesena z jedné strany arkádou a z druhé strany zdí kostela. Arkáda je tvořena mohutnými pilíři, na nichž je uložen hrotitý oblouk a příporami, do nichž se sbíhají jednotlivá žebra klenby hlavní lodi. Přípory mají jednoduchý kruhový průřez a jsou omítnuty oranžovou omítkou. Další částí tribuny je její zábradlí, které je u obou tribun odlišné. Na severní tribuně je zábradlí zdobeno slepými kružbami se vzorem čtyřlaloku, zatímco na jižní tribuně je zdobené slepými kružbami s plaménkovými tvary.\n\nCelé trojlodí je osvětleno celkově šestnácti okny, která jsou na bočních lodích, přes které světlo vstupuje i do hlavní lodi.\n\nNa trojlodí navazuje presbytář, který je od něj oddělený vítězným obloukem, na kterém je vyobrazeno datum 1493. Jedná se o dataci dokončení a vysvěcení kostela. Vítězný oblouk má poměrně komplikovaný průřez skládající se z vyžlabené střední části a po stranách tvar, který se zdá jako klínový. Vítězný oblouk je povrchově upraven stejně, jako žebra kleneb. Presbytář  má půdorysný tvar poloviny osmiúhelníku a je zastropen hvězdicovou žebrovou klenbou spočívající na šesti subtilních svazčitých příporách kruhového průřezu. Presbytář je osvětlen celkem pěti vysokými okny zmíněnými v popisu exteriéru. Ve svornících hvězdicové klenby jsou malby svatých a v prostoru kápí jsou malby erbu hrabství Görz. Žebra klenby jsou obdobně barevně zvýrazněna, jako v hale. Po celém vnitřním obvodě presbytáře se táhne podokenní římsa, která je přerušována pouze v místech průchodu přípor. Římsa je obdobně jako žebra kleneb a přípory omítnuta oranžovou omítkou kontrastující s bílou stěnou presbytáře.\n\nVstup do krypty je těsně před presbytářem a tvoří ho přímé kamenné schodiště. Půdorysně krypta kopíruje presbytář, který je nad ní, a je osvětlena již zmíněnými malými okny umístěnými zhruba dva metry nad úrovní terénu. Krypta je zastropena žebrovou klenbou, která spočívá na velmi masivních kruhových pilířích umístěných uprostřed krypty a na dalších méně masivních příporách, které jsou umístěny v jejích rozích a kopírují tak umístění přípor, které nesou klenbu presbytáře.\n\nVybavení interiéru, které se v kostele nachází je velmi zdobné a časově různorodé. Nejhonosnějším předmětem je bezesporu pozdně gotický, jedenáct metrů vysoký, hlavní oltář, který je umístěn v presbytáři. Oltář  je z dílny takzvané Bolzánské školy a dokončen byl v roce 1520. V presbytáři se dále nacházejí novogotické oltáře, které byly přidány v roce 1909.\n\nDalší významnou výbavou kostela je oltář u hrobky blahoslaveného Brictia, který pochází ze 17. století a je na něm vyobrazena stětí Jana Křtitele. Dále jsou v kryptě například konzolové figury svatého Agidise a Dionýsa.\n\nNejnovějším předmětem jsou varhany z roku 1908.\n\nPodle pověsti obdržel dánský princ Brictius během návštěvy v Konstantinopoli od byzantského císaře Konstantina VII. náboženskou relikvii v podobě lahvičky se svatou krví. Během návratu z Konstantinopole procházel oblastí okolo Heiligenblutu, kde ho zastihla sněhová vánice. Brictius se ve vánici ztratil a zemřel na podchlazení.\n\nObyvatelé Heiligenblutu nalezli bezvládné tělo Brictia a lahvičku se svatou krví, která u něj ležela. Na místě, kde ho našli postavili poutní kapli, do které uložili onu posvátnou relikvii. Kaple se následně vlivem přestaveb rozrostla až na kostel dnešní podoby.\n"}
{"id": "1397479", "url": "https://cs.wikipedia.org/wiki?curid=1397479", "title": "Ibrahim Fejić", "text": "Ibrahim Fejić\n\nIbrahim-efendija Fejić (1879 Mostar, Bosna a Hercegovina – 15. prosince 1962 Sarajevo, Federativní lidová republika Jugoslávie) byl bosenskohercegovský islámský duchovní a politik bosňáckého původu. V letech 1947–1957 byl reisu-l-ulemou Islámské náboženské společnosti ve Federativní lidové republice Jugoslávii.\n\nZákladní vzdělání získal v rodném městě, kde poté absolvoval i Karađoz-begovu medresu, islámskou střední školu. V islámských naukách se zdokonaloval u álima a mudarrise (učitele) Salih-efendiji Alibegoviće, u nějž složil i teologickou zkoušku (idžázat). Po skončení studia se stal mudarrisem ve stejnojmenné škole. Vládl arabštinou, turečtinou, perštinou a němčinou. Před první světovou válkou se věnoval i publicistické činnosti, své příspěvky uveřejňoval v tiskových orgánech stavovských organizací časopisech \"Muallim\" (Učitel) a \"Misbah\" (Světlo). Roku 1917 byl jedním z kandidátů na mostarského muftího, ale jmenován byl Mehmed Šaćir-efendija Mesihović.\n\nRoku 1920 se stal členem Ulema-medžlisu v Sarajevu, nejvyšší islámské duchovní rady v Bosně a Hercegovině. Politicky se rozcházel s Jugoslávskou muslimskou organizací, dominantní muslimskou (bosňáckou) politickou stranou ve dvacátých letech. Po zavedení královské diktatury v Jugoslávii (1929) se přiklonil na stranu krále Alexandra I., za což byl odměněn postem mostarského starosty. Tuto funkci vykonával v letech 1929–1934, než byl po nástupu koaliční vlády Bogoljuba Jevtiće odvolán.\n\nSpolečenský čínný byl i za druhé světové války. Pod dojmem vzrůstajících útoků srbského obyvatelstva, masakrovaného vládnoucím fašistickým režimem ustašovců, na muslimské civilisty se v září 1942 v Mostaru ustavil Akční výbor. Ten žádal vedení Nezávislého státu Chorvatsko o uklidnění situace a současně volal po větší angažovanosti Německa a Itálie na Balkáně. Vzhledem k tomu, že Hercegovinu okupovala Itálie, jeho naděje se upínaly k Římu. V září delegace Akčního výboru, konkrétně trojice duchovních Omer-ef. Džabić, Ibrahim-ef. Fejić a Ahmed-ef. Karabeg, na pozvání jeruzalémského velikého muftího Muhammada Amína al-Husajního navštívila Řím, kde se marně snažila pro svou věc získal místní politické kruhy. Následkem toho se Fejić více sblížil s komunistickými partyzány. Šest členů jeho nejbližší rodiny dokonce padlo v boji na straně komunistického odboje. \n\nPo převzetí moci komunisty Fejić zastával vysoké posty a po schválení nové Ústavy islámské náboženské společnosti ve FLR Jugoslávii byl 12. září 1947 jmenován reisu-l-ulemou. Inaugurace Fejiće, jejíž součásti bylo i předání pověřovací listiny, proběhla v Gazi Husrev-begově měšitě v Sarajevu, namísto tradiční Carovy mešity o několik set metrů dále. Fejić se během svého působení v úřadu reisu-l-ulemy pokoušel a sanaci následků druhé světové války, mj. usiloval o opravu islámských objektů a udržení islámské výchovy ve školách. Jeho snažení ale naráželo na odpor komunistického režimu, který islámskou obec postupně zbavil majetku i veškerého společenského vlivu. Ženám bylo např. zakázáno se zahalovat a muslimská mládež se již nemohla soustavněji vzdělávat v mektebech, ale pouze v mešitách. Z vysoké funkce odešel na vlastní žádost v listopadu 1957.\n\nFejić zemřel v Sarajevu 15. prosince 1962. Zádušní mši vedl hadži háfiz Mustafa Sahačić, imám a hátib Ali-pašovy mešity. Mezi muslimy, zvláště sarajevskými, nebyl příliš oblíbený, dokonce mu při pohřbu byla upřena čest být nošen na rukou věřících z místa modlitby na hřbitov. Tělesné ostatky duchovního byly uloženy na hřbitově v sarajevské čtvrti Grličića brdo.\n"}
{"id": "1397480", "url": "https://cs.wikipedia.org/wiki?curid=1397480", "title": "Historica Třeboň", "text": "Historica Třeboň\n\nHistorica Třeboň je archivní sbírka uložená ve Státním oblastním archivu v Třeboni, konkrétně na třeboňském zámku. Od roku 2000 je to jedna ze tří (archivních) národních kulturních památek České republiky.\n\nSbírka se vymezila z prior k Schwarzenberskému rodinnému archivu uloženém v Třeboni pocházejících již z doby Rožmberků a Švamberků. Časově je sbírka vymezena lety 1216 – 1659 (1696). Největší význam mají ovšem písemnosti z doby působení bratrů Viléma a Petra Voka z Rožmberka (ovšem nenahraditelné informace podává i o době husitské a předhusitské).\n\nRozsah sbírky je 12.86 běžných metrů, tj. 8020 archivních jednotek. Zajímavou jednotkou je první česky psaná královská listina datovaná rokem 1394.\n\nBadatelsky intenzivně je sbírka využívána již od dob Františka Palackého.\n\n\n"}
{"id": "1397481", "url": "https://cs.wikipedia.org/wiki?curid=1397481", "title": "Rue de la Chapelle", "text": "Rue de la Chapelle\n\nRue de la Chapelle je ulice v Paříži. Nachází se v 18. obvodu. Ulice je pojmenována po bývalé obci La Chapelle, která byla v roce 1860 připojena k Paříži.\n\nUlice vede od křižovatky s \"Rue Ordener\", kde navazuje na \"Rue Marx-Dormoy\", a končí u \"Boulevardu Ney\". Ulice je orientována z jihu na sever.\n\nTrasa této ulice byla vyznačena již římskou silnicí, která začínala v Lutetii a mířila severním směrem po současných ulicích \"Rue Saint-Denis\", \"Rue du Faubourg-Saint-Denis\" a \"Rue Marx-Dormoy\". Ke křižovatce s \"bulvárem Saint-Denis\" a \"Rue du Château-d'Eau\" se nazývala \"Rue du Faubourg Saint-Martin\" a dále měla název \"Rue du Faubourg Saint-Laurent\". Obě části byly spojeny v jednu ulici během Francouzské revoluce pod dočasným názvem \"Rue du Faubourg-du-Nord\".\n\nNa konci vlády Merovejců se stala součástí hlavní cesty z Paříže do Saint-Denis. V letech 1675–1867 se tato cesta nazývala \"Grande-Rue\" (velká ulice). Jednalo se o hlavní silnici obce La Chapelle, která po připojení k Paříži roku 1860 pozbyla svého významu.\n\nV březnu 1871 zde byla vybudována barikáda na obranu Pařížské komuny. V roce 1945 byla \"Rue de la Chapelle\" rozdělena na dvě, její jižní část byla přejmenována na \"Rue Marx-Dormoy\".\n\n\n"}
{"id": "1397482", "url": "https://cs.wikipedia.org/wiki?curid=1397482", "title": "Benátská běloba", "text": "Benátská běloba\n\nBenátská běloba (v angličtině také známá jako \"spirits of Saturn\") bylo líčidlo používané během 16. století k dosažení bílého vzhledu pleti. Vyrábělo se z uhličitanu olovnatého, který sice funguje jako efektní bílý pigment, je ale zároveň toxický.\n\nV Evropě 16. století byla extrémně bledá pleť považována za symbol elity, a proto se barvení obličeje stalo velmi populárním. Benátskou bělobou si barvila pleť například anglická královna Alžběta I. Vrstvy benátské běloby, kterými si ženy pokrývaly obličej, nicméně vedly k nežádoucím účinkům. Používáním se lidem rozvíjelo akné a celkově zhoršovala pleť: ztrácela barvu, šedla, někdy nabývala žlutavého nádechu, takže potřeba líčidla se tím ještě zvyšovala. Dlouhodobé používání také ničilo zuby a způsobovalo vypadávání vlasů a někdy i závažné zdravotní potíže jako poničení plic.\n\nPřestože v 16. století bylo na trhu vícero bělících líčidel, benátská běloba byla během 16. století nejpopulárnější, přestože byla velmi drahá. Od ostatních líčidel se přitom pravděpodobně příliš nelišila.\n"}
{"id": "1397486", "url": "https://cs.wikipedia.org/wiki?curid=1397486", "title": "Villa Berkhout (Kadaň)", "text": "Villa Berkhout (Kadaň)\n\nVilla Berkhout (čp. 829) je vilový dům v předměstské části dříve známé jako Svatovojtěšská čtvrť v Kadani. Až do roku 1945 náležela vila ke Klášterecké ulici (dříve Vernéřovská), v současné době je však adresou přiřazena k ulici Alešově (dříve Schubertova). Autorem projektu je kadaňský vilový architekt a stavitel Johann Petzet, který jej vyhotovil pro Nizozemku Leocadii Aloysii Annu Marii Berkhout. Ovdovělá Leocadie Berkhout se ve vile usadila se svými čtyřmi dětmi koncem roku 1925.\n\nStavbu \"Villy Berkhout\" si u věhlasného kadaňského vilového architekta a stavitele, autora mnoha dalších kadaňských vil (Villa Jaklin, Villa Löwy, Villa Schulz, Villa Mayrl, …), objednala Leocadie Berkhout. Projekt a výstavbu financovala z dědictví po svém manželovi Gerardovi Maria Berkhoutovi. Projekt vznikal v době od července do prosince 1925. Již koncem roku 1925 byla vila po úřední kolaudaci obyvatelná a rodina Leocadie Berkhout zde žila až do srpna 1945. Po následné nepříliš citlivé rekonstrukci si však vila zachovala jen zlomek své původní výraznosti vycházející z unikátního projektu Johanna Petzeta.\n\nStavebníkem a prvním majitelem vily byla nizozemská občanka Leocadia Aloysia Anna Maria Berkhout (*1893), rozená Klobouk, původem ze štýrského Selzthalu. Její manžel Gerard Maria Berkhout (1890–1922) se narodil v Bandungu na ostrově Jáva v tehdejší Nizozemské východní Indii (dnešní Indonésie), která byla v té době holandskou královskou kolonií. Otec Gerarda Berkhouta Dirk Albertus Berkhout zde působil jako inženýr a zeměměřič. Po studiích se Gerard Berkhout stal lesním inženýrem a byl zaměstnán jako koloniální úředník ve funkci provinčního lesmistra. Okolnosti Gerardova seznámení s Leocadií, v rodině a mezi přáteli známou jako Adi, nejsou zcela jisté. Jejich sňatek však ve své době představoval určitý církevně-politický problém. Leocadia byla katolička a Gerard pocházel z významné rodiny holandských evangelíků (řada jeho příbuzných byla dokonce evangelickými pastory). Jejich svatba navíc proběhla roku 1914, krátce po vypuknutí První světové války (1914–1918). Leocadia, disponující Rakousko-Uherským občanství (s českými kořeny), byla občankou válčícího státu a Gerard občanem neutrálního Nizozemska. Novomanželům se však podařilo tyto obtíže překonat a z pozdějších materiálů úředního charakteru je patrné, že Leocadia přijala nizozemské občanství a konvertovala po vzoru svého manžela k holandským evangelíkům.\n\nStejného vyznání i občanství jako oba rodiče pak byly i všechny čtyři děti, které se Berkhoutovým na Jávě narodily. Gerard Berkhout však roku 1922 ve městě Tanjung Pinang záhy umírá a Leocadia se rozhodne pro návrat zpět do Evropy. Zůstává nejasné, proč se v létě roku 1925 rozhodla s dětmi usadit právě v Kadani v tehdejším Československu, kde z dědictví po svém manželovi nechala naprojektovat a vystavět \"Villu Berkhout\". Některé z dětí získaly středoškolské vzdělání na kadaňském gymnáziu. Nejstarší z potomků Leocadie a Gerarda Berkhoutových Emilie Marie Anna (*1916), která se narodila ve městě Kertosono na Jávě, na počátku čtyřicátých let v průběhu Druhé světové války často jezdila ke svým příbuzným do Němci okupovaného Nizozemska do Arnhemu v Gelderlandu. Její mladší bratr Hubert (*1918), rovněž narozený v Kertosonu, se vyučil automechanikem. Mezi lety 1938 a 1939 pobýval u příbuzných v nizozemském Driebergenu u Utrechtu, na dobu několika měsíců pak ještě roku 1939 žil v Kadani a od srpna 1939 se usadil v Düsseldorfu. Jejich sestra Sonja (*1920), také rodačka z jávského města Kertsono, byla během války evidována pobytem v Kadani, ale také v braniborském městě Neuruppin a v Berlíně, kde byla zřejmě jako cizinka tzv. nuceně nasazená. Stejný osud potkal i nejmladší dceru Gerardu (*1923), narozenou v Malangu na Jávě. Gerarda je za války střídavě doložena v Kadani, Neuruppinu, Berlíně a Blansku u Brna. \n\nKromě syna Harolda se po skončení války sešla Leocadia Berkhout v Kadani se všemi svými dětmi. Ačkoliv se na ně nevztahovaly zákony o konfiskaci tzv. německého majetku, byla jim \"Villa Berkhout\" nespravedlivě zkonfiskována obnovenými československými úřady a v srpnu 1945 byla rodina vypovězena z Kadaně a Československa. \n"}
{"id": "1397487", "url": "https://cs.wikipedia.org/wiki?curid=1397487", "title": "Trugberg", "text": "Trugberg\n\nTrugberg (3933 m n. m.) je hora v Bernských Alpách ve Švýcarsku. Nachází se na území obce Fieschertal (okres Goms) v kantonu Valais. Leží v hřebeni, který vybíhá jihovýchodním směrem z hory Mönch (4107 m), a klesá ke Konkordiaplatz. Od Mönchu je Trugberg oddělen sedlem Oberes Mönchsjoch (3624 m), ve kterém se nachází chata Mönchsjochhütte. Jihozápadní svahy hory spadají k ledovci Jungfraufirn, severovýchodní k ledovci Ewigschneefäld.\n\nJako první vystoupili na vrchol 13. července 1871 Emil Burckhardt, Peter Egger a Peter Schlegel. \n\n"}
{"id": "1397488", "url": "https://cs.wikipedia.org/wiki?curid=1397488", "title": "Bazilika Zvěstování (Nazaret)", "text": "Bazilika Zvěstování (Nazaret)\n\nBazilika Zvětování v Nazaretu náleží františkánské Kustodii Svaté země a byla postavena na místě, kde se připomíná biblická událost Zvěstování. Stojí na místě, kde podle křesťanské tradice archanděl Gabriel zvěstoval Panně Marii, že počne syna Ježíše. Je jedním z hlavních křesťanských poutních míst ve Svaté zemi a jednou z největších sakrálních staveb na Blízkém Východě.\n\nPrvní bazilika zde vznikla v 5. století, v 11. století ji přestavěli křižáci, kteří zde již v roce 1099 založili arcidiecézi. Skvostnou románskogotickou stavbu pak v roce 1263 zničil sultán Bajbars, který ovšem nechal zachovat svatou jeskyni. Františkáni Kustodie Svaté země se v Nazaretě usídlili okolo roku 1620, založili zde klášter nedaleko místa Zvěstování. V roce 1730 získali povolení na obnovu baziliky, jejiž stavba existovala až do roku 1954, kdy bylo započato s radikální přestavbou. Stavbu podle projektu italského architekta Giovanniho Muzia inauguroval papež Pavel VI. v roce 1964, posvěcena byla o pět let později.\n\nV bazilice se nachází mozaika Antonína Kloudy \"Zvěstování\".\n\n\n"}
{"id": "1397493", "url": "https://cs.wikipedia.org/wiki?curid=1397493", "title": "Villa Mignon (Kadaň)", "text": "Villa Mignon (Kadaň)\n\nVilla Mignon (čp. 872) je modernistická vila v předměstské části dříve známé jako Svatovojtěšská čtvrť, v Kadani. Vila byla vystavěna na tehdy nově vznikající křižovatce ulic Klášterecká (dříve Vernéřovská) a Poštovní (dříve Gabelsbergerova). Autorem projektu je kadaňský architekt Ing. Otto Sagher, který jej vyhotovil pro Emmy Sander a její švagrovou Elsu roku 1928. Kolaudace stavby proběhla v dubnu 1929.\n\n\"Villa Mignon\" vznikla podle projektu kadaňského architekta Ing. Otto Saghera. Projekt byl vyhotoven roku 1928 na objednávku Emmy Sander a její švagrové Elsy Sander. Podle stavebního povolení měla být vila opatřena sedlovou střechou pokrytou červeným eternitem v barvě mědi. Aby vynikla monumentalita vily, byla čelní fasáda umístěna do vzdálenosti pěti metrů od uliční čáry. Oficiální kolaudace proběhla v dubnu 1929. Vila byla pojmenována Mignon, jak mimo jiné dokládá do dnešní doby dochovaný nápis na čelní fasádě. Mignon je dívčí postavou z díla německého literáta Johanna Wolfganga von Goetha a byla též inspirací pro dvě písně rakouského hudebního skladatele Franze Schuberta, po němž byla po nějakou dobu také pojmenována i nová ulice, v níž \"Villa Mignon\" vznikla. \n\nIng. Otto Sagher (1900–1976), autor projektu \"Villy Mignon\", pocházel z významné kadaňské židovské rodiny. Jeho otec Josef Chaim Sagher (1875–1946) byl posledním kadaňským rabínem a přesvědčeným sionistou. Jeho cílem bylo především poskytnout všem svým dětem kvalitní vzdělání, které by pak mohli uplatnit v Palestině. Synové Klemens a Otto se stali stavebními inženýry, Felix a Erwin vystudovali v Praze medicínu, dcery Anna a Gertrude absolvovaly učitelský ústav. Ještě v říjnu 1938 uprchla rodina Sagherových z Evropy – pouze Klemens s manželkou a dcerou zůstali v Čechách a za války byli všichni zavražděni ve vyhlazovacím táboře v Osvětimi. Otto Sagher se usadil v Tel Avivu v tehdejší Palestině a přijal hebrejské jméno Benjamin-Ze'ev. S manželkou Yehudit, rozenou Rabinowitz, měli syna Yorama Saghera. Ten je v současnosti profesorem matematiky na Florida Atlantic University ve Spojených státech amerických.\n\nPrvními majitelkami \"Villy Mignon\" byly Emmy Sander a její švagrová Elsa Sander. Emmy Sander (*1895), rozená Liebscher, pocházela z Nové Vsi v Horách na Mostecku. Roku 1925 se provdala do Kadaně a spolu se svým manželem žila v Havlíčkově ulici (dříve Klenertova) ve vilové čtvrti Zahradní Město. Nedlouho po svatbě však nečekaně ovdověla, udržela si ale přátelský vztah se svou švagrovou Elsou Sander (*1885), svobodnou učitelkou původem z Plzně. Z dědictví po manželovi Emmy Sander si pak obě dámy nechaly vystavět \"Villu Mignon\", která se stala jejich společným majetkem. Přesto Else Sander zůstávala i nadále v Litoměřicích, kde se mimo jiné věnovala svým rodičům, otci Emilu Sanderovi (1850–1937), někdejšímu vrchnímu soudnímu radovi, a matce Anně (1861–1934), rozené Baureit, původem z Krakova. Na krátko se Else Sander usadila v Kadani v roce 1939. Brzy se však opět vrátila zpět do Litoměřic. Za Druhé světové války tak vilu obývala pouze Emmy Sander. Po válce pak byla \"Villa Mignon\" obnovenými československými úřady zkonfiskována a v červnu 1945 z ní byla Emmy Sander vypovězena a později vyhnána z Čech do okupovaného Německa.\n"}
{"id": "1397494", "url": "https://cs.wikipedia.org/wiki?curid=1397494", "title": "Měděná Venuše", "text": "Měděná Venuše\n\nMěděná Venuše (1991, \"Venus in Copper\") je historický detektivní román anglické spisovatelky Lindsey Davisové. Jde o třetí díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRomán se odehrává na jaře roku 71. Falco je obviněn, že patří ke zlodějům císařských stříbrných ingotů (viz román \"Ztracené stříbro\"). Je z vězení propuštěn na kauci a podaří se mu prokázat svou nevinu. Za své služby pro císaře Vespasiana dostane od jeho syna Tita obrovského platýse, se kterým má problémy, jak jej uvařit. Protože je jeho finanční situace bídná, rozhodne se přijmout zakázku od zbohatlické rodiny propuštěnců, kteří se cítí být ohroženi mazanou lovkyní bohatých mužů, rusovláskou Severinou Zoticou, která nosí jednoduchou měděnou pečeť se znakem Venuše. Než se Falconovi podaří zjistit o Zotice nějaké kompromitující materiály, dojde k vraždě jednoho z klientů. Falco odhalí, že v pozadí je soupeření dvou bezohledných majitelů realit, kteří používají nevybíravé prostředky, aby rozšířili své panství nad pozemky a zchátralými činžovními domy, z nichž se jeden dokonce zřítí. Při vyšetřování se Falco poprvé setkává s Thalií, exotickou tanečnicí s hady a organizátorkou zábavy pro boháče. \n\nFalconova láska Helena Justina, dcera senátora Decima Camilla Vera se rozhodne bydlet společně s Falconem.\n"}
{"id": "1397495", "url": "https://cs.wikipedia.org/wiki?curid=1397495", "title": "Kostel svatého Prokopa (Chyšky)", "text": "Kostel svatého Prokopa (Chyšky)\n\nKostel svatého Prokopa v Chyškách je římskokatolický farní kostel, nachází se na vyvýšeném místě ve středu obce Chyšky na Písecku v Jihočeském kraji. Za kostelem se nachází obecní hřbitov.\n\nPůvodní románský kostel v Chyškách byl založen pány z Rožmberka a společně s farou je nejstarší částí obce. V listině děkanátu vltavského je kostel připomínán již v roce 1350. Roku 1365 byl povýšen na farní. \n\nV době husitských válek zdejším krajem táhli husité na milevský klášter a v roce 1420 kostel vypálili, kněze vyhnali a způsobili další značné škody na rožmberském majetku. Z kostela zůstal pouze románský klenutý presbytář ve tvaru apsidy. \n\nSoučástí kostela je původní kaple Svaté Trojice z roku 1610, kterou nechal vystavět Jindřich Doudlebský z Doudleb. Kaple slouží jako současná sakristie. \n\nKostelní loď byla postavena roku 1678. Roku 1708 kostel i s věží vyhořel, ale byl brzy obnoven. V roce sem byl po svém vysvěcení jako duchovný správce vyslán strahovský premonstrát Siard Nosecký, významný barokní malíř. V roce 1775 byl kostel opět zničen požárem a obnoven. Věž byla znovu postavena roku 1788. \n\nV roce 1904 byl starý hlavní oltář z roku 1769 společně s bočními oltáři nahrazen novým. Na hlavním oltáři je dřevěná socha patrona havířů svatého Prokopa z roku 1946. \n\nOd roku 2009 probíhala kostelní sbírka pod názvem „Nové varhany pro Chyšky“. V neděli 1. července 2018 byly slavnostně posvěceny nové varhany od italského varhanáře Giovanniho Pradelly. Nástroj má 958 píšťal (symbolizující přibližný počet obyvatel farnosti), 2 manuály a pedál, 14 rejstříků.\n"}
{"id": "1397496", "url": "https://cs.wikipedia.org/wiki?curid=1397496", "title": "Ustka (maják)", "text": "Ustka (maják)\n\nMaják Ustka (polsky: \"Latarnia Morska Ustka\", anglicky: \"Ustka Lighthouse\") se nachází ve městě Ustka v okrese Słupsk Pomořské vojvodství, na pobřeží Baltského moře.\n\nNachází se mezi majáky Jarosławiec a Czołpino. Maják je kulturní památkou zapsanou v seznamu kulturních památek Pomořanského vojvodství pod číslem A-322 z 30. srpna 1993.\n\nBudova byla postavená v roce 1871 a sloužila lodivodům, kteří naváděli lodě do přístavu a také rozsvěceli lampu, kterou vytahovali na stěžeň vedle budovy. V roce 1892 byla postavena dvoupodlažní věž. Původní světlo bylo červené viditelné ze vzdálenosti 6 námořních mil, teprve v roce 1904 bylo změněno na bílé se záblesky intervalu 6 sekund.\n\nJeden z mála objektů, který nebyl zničen během druhé světové války. V roce 2000 byla budova opravena. Během letní sezony je maják přístupný veřejnosti.\n\nDvoupatrová stavba z režného zdiva (červená cihla) v rohu přistavěná věž na půdorysu osmiúhelníku. Věž ukončena ochozem a lucernou s Fresnelovou čočkou. Do věže vedou betonové a kovové schody.\n\n\noznačení:\n\n\n"}
{"id": "1397498", "url": "https://cs.wikipedia.org/wiki?curid=1397498", "title": "Live Dates", "text": "Live Dates\n\nLive Dates je prvním koncertním albem, které skupina Wishbone Ash vydala\nv roce 1973.\nPo vydání tohoto alba skupinu opustil zakládající člen Ted Turner.\n\n\nToto koncertní double album bylo nahráno v průběhu června 1973 v následujících lokalitách označených indexy: Croydon Fairfield Halls, Reading University, Newcastle City Hall, a Portsmouth Guildhall., za použití The Rolling Stones Mobile Recording Studio.\n\n\nhttp://wishboneash.com/\n"}
{"id": "1397499", "url": "https://cs.wikipedia.org/wiki?curid=1397499", "title": "Orientální ústav Akademie věd České republiky", "text": "Orientální ústav Akademie věd České republiky\n\nOrientální ústav AV ČR, v. v. i., je česká vědecká instituce, součást Akademie věd České republiky. Ústav vznikl dne 25. ledna 1922 z podnětů českých orientalistů a tehdejšího československého prezidenta Tomáše Garrigue Masaryka. Prvních 34 členů ústavu prezident jmenoval v listopadu 1927 a patřili mezi ně indolog Vincenc Lesný, egyptolog František Lexa, chetitolog Bedřich Hrozný či arabista Alois Musil nebo Jan Rypka specializující se na Írán.\n\nPůvodně instituce sídlila v pražském Lobkovickém paláci. K roku 2018 je jejím sídlem akademický komplex Mazanka v Praze 8. Vedle badatelů tu působí též knihovna ústavu. Souběžně s výzkumnou činností ústav pořádá také populárně naučné přednášky pro veřejnost a vydává dva časopisy, a sice od roku 1929 cizojazyčný \"Archiv orientální\" a od roku 1945 česky psaný \"Nový Orient\".\n\n"}
{"id": "1397513", "url": "https://cs.wikipedia.org/wiki?curid=1397513", "title": "Thomas Partey", "text": "Thomas Partey\n\nThomas Teye Partey (* 13. června 1993), často také zkrácené Thomas, je profesionální fotbalista z Ghany. V současnosti hraje za španělské Atlético Madrid a ghanský národní tým jako defenzivní záložník.\n\nNarozen Odumase Krobo, byl Thomas odchovancem místní mládežnické akademie. V roce 2011 si ho všimla juniorka Atlético Madrid a po roce se připojil k Atlético Madrid B . 10. března 2013, Thomas měl nastoupit za A tým v zápase proti Real Sociedad, bohužel ale zůstal sedět na lavičce. Jeho tým tehdy prohrál 0-1.\n"}
{"id": "1397517", "url": "https://cs.wikipedia.org/wiki?curid=1397517", "title": "Nový Dvůr (Nový Kostel)", "text": "Nový Dvůr (Nový Kostel)\n\nNový Dvůr je uzavřený rozsáhlý hospodářský dvůr, soubor staveb a zámku, příslušející bývalému panství Lesná rodu Mulců z Valdova. Leží na území Spálené, místní části obce Nový Kostel v okrese Cheb v Karlovarském kraji.\nAreál dvora se stodolou a zámkem je chráněn od roku 2007 jako kulturní památka České republiky.\n\nÚzemí se rozprostírá při severním okraji Chebské pánve pod jihozápadními svahy Krušných hor. Nový dvůr leží v polích v mělké kotlině při pravém břehu potoka Lubinka mezi obcí Nový Kostel a vesnicí Spálená, přibližně 700 metrů západně od Nového Kostela. Uvnitř areálu dvora se nachází menší rybníček.\n\nVznik a počátky Nového Dvora jsou dosud zcela nejasné. Vzhledem k tomu, že vznikl na území, patřícímu Multzům z Valdova, je vysoce pravděpodobné jeho založení koncem 16. století v souvislosti s rozvojem podnikání tohoto rodu. První písemná zmínka o Novém Dvoře pochází z roku 1626. Bývalý poplužní dvůr se skupinou domů od té doby tvořil nedílnou součást panství Lesná. Po jeho rozdělení patřil společně s Lesnou k jeho druhému a třetímu dílu zvanému Zadní Valdov. Zřejmě záhy po založení se v souvislosti s dělením stal sídelním dvorem s panským sídlem. Rovněž další vývoj dvora a panského sídla není jasný. Ví se jen, že ve druhém desetiletí 18. století byl popisován jako špatný vrchnostenský dům. Koncem 18. století došlo k velké stavební aktivitě. Kolem roku 1792 nechal František Multz z Valdova vystavět podle návrhu neznámého architekta nový reprezentativní rokokový zámek, ve východním křídle dvora. Poplužní dvůr byl v té době přestavěn a při jeho severní straně založen nový dvůr. Na počátku 19. století byl zámecký objekt vybaven vnitřní výzdobou. Panství Multzů nad Novým Dvorem skončilo roku 1834, kdy ho i s Předním Valdovem a dalšími majetky Multzů odkoupil Josef Jáchym Auersperg a posléze spojil s panstvím Hartenberg (nyní Hřebeny). Auerspergové vlastnili Nový Dvůr do roku 1901, po nich Kopalové. To však již přestal Nový Dvůr sloužit jako panské sídlo.\n\nOd Kopalů odkoupil Nový Dvůr jako tzv. zbytkový statek Jan Andersek, poté rodina Čerychů. V roce 1936 jej Bořek Čerych prodal továrníkům Lehrmannům z Plesné, kterým byl po druhé světové válce zabaven a převeden do majetku státu. Objekty využíval státní statek a zámek sloužil jako správní budova. V období do roku 1989 areál zchátral, strženy byly pozůstatky objektů na jižní straně dvora, patrně včetně budovy původního zámku. V rámci privatizace byl počátkem 90. let 20. století statek převeden do soukromých rukou. V roce 2012 přistoupil nový vlastník k postupné celkové rekonstrukci areálu bývalého zámku a ostatních objektů, s cílem zpřístupnit je veřejnosti.\n\nV areálu zámku již probíhají (stav r. 2018) nepravidelně různé společenské a jiné akce, např. koncerty a svatby.\n\nBývalý uzavřený poplužní dvůr tvoří zámek, správní a další hospodářské objekty kolem dvou nádvoří.\nHlavní zámecký objekt, který tvoří východní křídlo dvora, je patrová rokoková budova na obdélném půdorysu s vestavěným půdním polopatrem. Budova je krytá břidlicovou mansardovou střechou s šestibokou otevřenou sloupkovou zvoničkou nad jižním průčelím, završenou cibulovou bání. Ve spodní části střechy se nachází řada sedlových vikýřů. Na třech vikýřových oknech se dochovaly původní dřevěné šambrány. Na klenáku v průčelí zámku na kamenném portálu, ozdobeným profilovaným ostěním, je uveden letopočet 1792. Ve štítu nad portálem je rodový erb Multzů z Valdova s iniciálami \"FMVW\", určujícím jako investora přestavby Františka Multze z Valdova (\"Frantz Multz von Waldau\"). Průčelí zámku je členěno mezipatrovou římsou, prostory kolem oken vyplňují ploché lizény. Zámek měl dvě brány, hlavní do parkového prostoru za zámkem, druhá umožňovala přímý přístup do hospodářské části. Uvnitř zámku se dochovalo klenuté přízemí a původní schodiště s dřevěným vyřezávaným zábradlím. Zatímco vlastní stavba je z roku 1792, vnitřní výzdoba pochází většinou až z počátku 19. století. Na objekt zámku je napojena správní budova, která tvoří severní křídlo dvora. Na správní budovu navazuje objekt bývalé konírny. Západní stranu areálu uzavírá řada mladších hospodářských objektů. Jižní průčelí tvoří zděná podsklepená stodola s velkými vjezdy a navazujícími bývalými chlévy.\n\n"}
{"id": "1397519", "url": "https://cs.wikipedia.org/wiki?curid=1397519", "title": "Výšina sv. Metoděje", "text": "Výšina sv. Metoděje\n\nVýšina svatého Metoděje, do roku 2013 nazývaná Sadská výšina nebo Metropolitní výšina, je významná archeologická lokalita z období Velké Moravy nacházející se v trati Špitálky v místní části Sady v Uherském Hradišti. V letech 1959–1963 zde byly Vilémem Hrubým odkryty základy kostela z přelomu 8. a 9. století, který spolu s přiléhajícími menšími stavbami utvářel neopevněný dvorec církevně–mocenského charakteru. V místě bylo také odhaleno rozsáhlé pohřebiště z 9. až 12. století. Lokalita bývá označována za centrum rané křesťanské vzdělanosti a spojována s působením věrozvěsta a moravského biskupa Metoděje, který zde pravděpodobně byl v roce 885 i pohřben. Dle jiných domněnek náležel významný hrob knížeti Svatoplukovi († 894). K nejzajímavějším archeologickým nálezům z tohoto místa patří olověný křížek s řeckým liturgickým nápisem a pisátka pocházející zřejmě ze školy při kostele působící. Velkomoravský areál v Sadech je od roku 1963 chráněn jako kulturní a od roku 1969 jako národní kulturní památka. Lokalita je volně přístupná a osazená informační tabulí, příležitostně se tu konají bohoslužby a kulturní akce.\n\nLokalita, v níž byly objeveny zbytky církevního areálu, se nachází na severozápadním okraji ostrožny tehdy obtékané „dravou řekou Olšavou“, vzpomínanou písemnými prameny již roku 1078. Místo bylo osídleno již od počátku 9. století, později v jeho blízkosti vznikla ves Derfle – nyní Sady, místní část Uherského Hradiště. V 16. století dostala polní trať, v níž se tehdy již zaniklý církevní areál nacházel, název \"Špitálky\", neboť zdejší půda původně náležela uherskohradišťskému špitálu (nezaměňovat se stejnojmennou lokalitou v nedalekém Starém Městě).\n\nNejstarší zprávy o nálezu úhledné kamenné zdi s hrobem a hliněnou nádobou pocházejí již z roku 1849. Další nález lebky pochází z roku 1912. Objevy sídliště na severním svahu ostrožny po roce 1945 už byly spojeny se jménem českého archeologa Viléma Hrubého. V roce 1950 je archeologicky ověřil Jindra Nekvasil. V roce 1958 byly na západním výběžku ostrožny při hluboké orbě porušeny kostrové hroby. Vilém Hrubý zjistil na poměrně velké ploše též přítomnost zděné architektury a zbytky malty různého druhu. Proto byl v roce 1959 zahájen plošný archeologický výzkum. Byla doložena přítomnost komplexu o čtyřech zděných stavbách tvořících jeden celek, kdy zbytky páté stavby – baptisteria kruhového půdorysu s litou maltovou podlahou – byly asi 7 metrů západně. Komplex byl vybudován ve třech stavebních fázích a tvořil ho kostel s náznakem křížového půdorysu s pálenou střešní krytinou antického charakteru, k němuž byla na západní straně přistavěna další církevní stavba s půlkruhovou apsidou a na severní straně čtvercová místnost a vedle pohřební kaple s půlkruhovou apsidou a litou maltovou podlahou. Zde byl objeven honosný hrob (č. 12/59) v železem kované rakvi pohřbeného významného velmože – podle charakteru hrobu křesťana na samém vrcholu velkomoravské společnosti šlo možná o samotného krále Svatopluka. Dno hrobové jámy bylo vydlážděno velkými plochými pískovcovými kameny a stěny byly obloženy dřevem. Hrobku původně kryl zděný náhrobek s malovanými figurálními motivy (část lidské tváře). V místě hrudi byly nalezeny dva stříbrné, silně pozlacené gombíky zdobené filigránem, výjimečné charakterem své výzdoby.\n\nSeverně od zděného komplexu výzkum objevil povrchové objekty s kůlovými konstrukcemi jako pozůstatky patnácti srubů velkomoravského sídliště a jižně od komplexu pozůstatky dřevěné halové stavby. K areálu patřilo ještě 87 hrobů z té doby. Byl zde nalezen i olověný křížek s řeckým nápisem a obrazem oranta (dokládající, že zde působili kněží řeckého původu, existuje pravděpodobný závěr, že areál na Sadské výšině byl centrem moravského arcibiskupství, a tedy sídlem Metodějovým) a ve větším počtu tzv. stily – pisátka, jimiž se rylo do voskem potažených dřevěných destiček. Dále zde byl nalezen nůž, rydla, bronzová kování řemínků, závlačka, ocílky, ostruhy, křesací kameny, nádoby, vědérko, zbytky okenních tabulek z nazelenalého skla se zlatistou fólií, zlaté náušnice, stříbrné korále a stříbrné, pozlacené měděné, pozlacené stříbrné i zlaté gombíky, prsteny, náhrdelníky, sekery – moravské bradatice, krátký meč – sax ze dvou železných plátů a s nauhličeným břitem, skramasax, hrot oštěpu. Součástí poměrně málo obvyklého sídliště byla kamenická dílna na jižním, kovárna na severním okraji osídlené plochy a keramická pec na západním svahu výšiny již mimo areál.\n\nJedním z možných hospodářských zázemí této výšiny, byť bezprostředně již zřejmě nepřináležející ke staroměstské aglomeraci, mohlo být sídliště s vlastním pohřebištěm na opačném svahu výšiny nad Olšavou v poloze Sady-Horní Kotvice, osídlené již v 1. polovině 8. století. Výkopové práce zde vedené počátkem 70. let 20. století Kristinou Marešovou zaznamenaly pestré nálezy artefaktů (četné náušnice různých druhů, vlasové kroužky, náhrdelníky, stříbrný gombík, skleněné knoflíčky, bronzový prsten, sekery, nože, šipky, ostruhy, spínací soupravy v kombinacích přezky, průvlečky a nákončí, háčky, šídla, přesleny, vahadlo, kovotepecké kladívko, kousky kadidla, ulita ostranky jaderské s provrtem k zavěšení a druhotně použitý antický mozaikový korál se třemi obrazy tváře, snad bohyně Astarte), dílenské objekty, železářské pece.\n\nOd smrti Viléma Hrubého v roce 1985 na jeho bádání navazuje jeho žák, archeolog Luděk Galuška, od roku 2015 vedoucí Centra slovanské archeologie Moravského zemského muzea. V prosinci 2015 provedlo toto centrum odběr vzorků DNA asi 350 dobrovolníků z řad obyvatel Uherského Hradiště a okolí se záměrem zjistit metodami genetické genealogie, zda se mezi současnou populací nacházejí osoby rodově spřízněné s původci kosterních pozůstatků pohřbených na Výšině sv. Metoděje. Dle dílčích výsledků se u několika stovek hrobů nakonec podařilo v rámci výzkumu určit až 17 markerů chromozomu Y tam pohřbených jedinců a srovnáním těchto údajů s profily zapojených dobrovolníků se ukázalo, že třináct z nich má stejný haplotyp jako některý z jedinců pohřbených na výšině.\n\nV době rozkvětu Velkomoravské říše byl církevní areál na Sadské výšině zřejmě organickou součástí sídelní aglomerace dnes představované městy Staré Město a Uherské Hradiště. Do této oblasti bývá rovněž umísťováno působení věrozvěstů Cyrila (Konstantina) a Metoděje ze Soluně. Jejich povolání neslo politicko-náboženské důvody jako je ochrana před vlivem franckých kněží a posílení vztahů s Byzancí. Pravděpodobně nebyli první, kdo pokřtil obyvatele těchto krajů, přinesli ale písmo hlaholici (ze které se později vyvinula cyrilice) a veršovanou předmluvu k překladu evangelia \"Proglas\" (která mohla vzniknout už v Makedonii či Bulharsku). Věrozvěsty povolal král Rostislav a centrem jejich působení bylo pravděpodobně hlavní velkomoravské město, k němuž areál patřil, a také místa jiná (např. hora sv. Klimenta). Stále však není známo, kde všude přesně mohli působit. Metodějův hrob nebyl dosud objeven, byť mohl být tento moravský biskup původně skutečně pochován ve zdi kostela na Sadské výšině v hrobě – popisem totiž sice odpovídá písemné zprávě z doby Metodějova skonu, byl však nalezen prázdný. a ostatky tedy byly zřejmě po nějaké době od uložení opět vyzvednuty a přeneseny na jiné místo.\n\n"}
{"id": "1397523", "url": "https://cs.wikipedia.org/wiki?curid=1397523", "title": "Mount Graham International Observatory", "text": "Mount Graham International Observatory\n\nMount Graham International Observatory (MGIO) patří pod Stewardovu hvězdárnu. Nachází se na Mount Graham v jihovýchodní Arizoně.\n\nVýstavba MGIO začala v roce 1989. Na observatoři v současné době pracují tři dalekohledy. První dva dalekohledy, Vatican Advanced Technology Telescope a Heinrich Hertz Submillimeter Telescope zahájily provoz v roce 1993. Velký binokulární dalekohled, jeden z největších současných dalekohledů na světě, byl slavnostně zprovozněn v roce 2004. V roce 2008 byl binokulární dalekohled zprovozněn v binokulárním módu, kdy je možné pozorovat současně oběma dalekohledy.\n\nMGIO není veřejně přístupná, nachází ze na území se zvláštní ochranou (kvůli výskytu endemického druhu veverek). Organizované veřejné prohlídky je možné objednat na Eastern Arizona College's (EAC) Discovery Park Campus. Prohlídky jsou obvykle pořádány (za pěkného počasí) od poloviny dubna do poloviny října.\n\n\n\n"}
{"id": "1397535", "url": "https://cs.wikipedia.org/wiki?curid=1397535", "title": "Ja'akov Jicchak Horowitz z Lublinu", "text": "Ja'akov Jicchak Horowitz z Lublinu\n\nJa'akov Jicchak Horowitz (hebrejsky ), známý též jako Jasnovidec z Lublinu (hebrejsky \"ha-Choze mi-Lublin\"), (asi 1745 v Józefówě – v Lublinu) byl chasidský rabín z Polska.\n\nPocházel z významné rabínské dynastie Horowitzů, zakladatelů Pinkasovy synagogy v Praze (viz Aharon Mešulam Horowitz). Jeho přímým předkem byl slavný kabalista Ješaja Horowitz (hebrejsky ), známý spíše pod přezdívkou Šela ha-Kadoš (hebrejsky ), jeden z nejvýznamnějších mystiků své doby, jenž se na začátku 17. století odstěhoval z Prahy do Svaté země. Ja'akovův dědeček z otcovy strany byl další prominentní rabín, Ja'akov Koppel Likover, současník Ba'al Šem Tova.\n\nJa'akov Jicchak Horowitz byl jednou z vůdčích osobností raného chasidismu. Údajně byl obdařen nadpřirozenou schopností vidět osoby a děje na obrovskou, lidským okem nedosažitelnou vzdálenost – i do budoucnosti – a věštit. Proto se mu již za jeho života přezdívalo „Jasnovidec z Lublina“.\n\nByl žákem Maggid z Meziříče, posléze studoval u rebbeho Šmelky v Mikulově a u Elimelecha z Ližeňsku. Nejdříve žil nějakou dobu v polském Łańcutu, poté se usadil v Lublinu, kam jej následovaly stovky jeho přívrženců. Ve věku sedmdesáti let večer, na svátek Simchat Tóra, vypadl z okna, pád však přežil. Svým zraněním podlehl o necelý ok později, přesně na tiš'a be-av. Pohřben je na Starém židovském hřbitově v Lublinu a jeho náhrobek je poutním místem zejména vyznavačů chasidského učení.\n"}
{"id": "1397539", "url": "https://cs.wikipedia.org/wiki?curid=1397539", "title": "Ego-obranný mechanismus", "text": "Ego-obranný mechanismus\n\nEgo-obranný mechanismus (obranný mechanismus ega či mechanismus obrany ega) je v psychoanalytické teorii sebeklamný mechanismus, který nevědomě používají jednotlivci či skupiny k uchování pocitu vlastní hodnoty a integrity v situacích neúspěchu, selhání, při pocitech viny, studu apod. Spočívají především ve snížení úzkosti z těchto vzniklých situací a snaží se o udržení psychické rovnováhy. Ego obranné mechanismy lze dělit na útočné (projevující se fyzickou nebo verbální agresí), únikové a jiné (nejsou ani útočné, ani únikové). Mezi nejprimitivnější obranné mechanismy patří prostý útok nebo únik bez možnosti vyjasnění a vysvětlení si konfliktní situace nebo nedorozumění asertivní komunikací a vzájemnou domluvou. Předností uplatňování obranných mechanismů je téměř okamžité snížení úzkosti. Hlavní nevýhodou však zůstává přetrvání skutečného problému a původní příčiny úzkosti jedince, který daný mechanismus použil. Mechanismy tak často odvrátí jedince k falšování, resp. odmítání reality. \n\nPoznatky o ego-obranných mechanismech pochází především z díla Sigmunda a Anny Freudových. Termín \"obranný mechanismus\" Freud poprvé použil v roce 1894 ve své studii \"Obranné neuropsychózy\" (Spisy z let 1892-1899). Na jeho práci navázala jeho dcera Anna, která se Ego-obrannými mechanismy přímo zabývala ve svém díle \"Já a obranné mechanismy\" vydaném v roce 1936. Jeho práci rozšířila a v té době definovala 10 základních obranných mechanismů. K uplatňování obranných mechanismů jako obraně proti úzkosti podle Freudové vede kritický hlas tzv. \"Superega.\" Obranné mechanismy tedy úzce souvisí s modelem psychických instancí Ono, Já a Nadjá (neboli Id, Ego a Superego), který definoval ve svém díle \"Já a Ono\" z roku 1923. Je-li Ego v duševním zápase sil slabé a podléhá-li jedné z obou instancí (Id, Superego), může dojít k duševním poruchám, neurózám a psychózám. Prohraje-li Ego tento boj, vytváří si na jeho základě obranné mechanismy, které ho před vzniklou úzkostí mají různými způsoby ochránit a úzkost potlačit. \n\nMezi nejdůležitější obranné mechanismy ega patří:\n\n\n\n"}
{"id": "1397544", "url": "https://cs.wikipedia.org/wiki?curid=1397544", "title": "Zaim Topčić", "text": "Zaim Topčić\n\nZaim Topčić (28. února 1920 Glamoč, Království Srbů, Chorvatů a Slovinců – 15. července 1990 Sarajevo, SFRJ) byl bosenskohercegovský spisovatel.\n\nV Sarajevu dokončil obchodní akademii, poté vystudoval Ekonomickou fakultu Univerzity v Bělehradě.\n\nV létě 1941 se připojil ke komunistickým partyzánům. Roku 1943 byl jako nepřítel ustašovského režimu zatčen a odvezen do koncentračního tábora Jasenovac. Před jistou smrtí jej zachránila výměna zajatců roku 1943. Po osvobození pracoval v sarajevském rozhlasu. \n\nDvakrát (1958 a 1962) získal výroční literární cenu Sdružení spisovatelů Bosny a Hercegoviny (\"Udruženje književnika Bosne i Hercegovine\").\n\nZaim se oženil s Nailou Selimić, s níž měl syna Zlatka (*1955) a dceru Vesnu.\n\n"}
{"id": "1397545", "url": "https://cs.wikipedia.org/wiki?curid=1397545", "title": "Nature Valley International 2018 – mužská čtyřhra", "text": "Nature Valley International 2018 – mužská čtyřhra\n\nMužská čtyřhra Nature Valley International 2018 probíhala ve druhé polovině června 2018. Do deblové soutěže eastbournského tenisového turnaje hraného na trávěnastoupilo šestnáct dvojic. Obhájcem titulu byl americký bratrský pár Bob a Mike Bryanovi, jehož členové nestartovali společně. Bob Bryan se odhlásil pro zranění . Spoluhráčem Mikea Bryana se stal James Cerretani, s nímž skončil v úvodním kole na raketách Scotta Claytona a Joea Salisburyho.\n\nVítězem se stal britský pár startující na divokou kartu Luke Bambridge a Jonny O'Mara, ktery ve finále zdolal krajanskou sourozeneckou dvojici Kena a Neala Skupských po dvousetovém průběhu 7–5 a 6–4. Oba 23letí šampioni si do žebříčku ATP připsali 250 bodů a získali premiérové tituly na okruhu ATP Tour, když odehráli debutové finále v této úrovni tenisu. Ani jeden z vítězů před turnajem nevyhrál zápas na túře ATP.\n\n"}
{"id": "1397551", "url": "https://cs.wikipedia.org/wiki?curid=1397551", "title": "Evangelický hřbitov v Krakovanech", "text": "Evangelický hřbitov v Krakovanech\n\nEvangelický hřbitov v Krakovanech se nachází poblíž centra obce Krakovany, severně od evangelické toleranční modlitebny. Má rozlohu 1 590 m². Vlastníkem hřbitova je místní českobratrský sbor.\n\nNa hřbitově před vstupem do modlitebny roste památná Krakovanská lípa.\n\nHřbitov byl založen roku 1805 jako kalvínský. Roku 1880 byla na hřbitově postavena márnice. Roku 1957 převzal hřbitov do správy MNV. Roku 1992 byla nákladem obecního úřadu opravena hřbitovní zeď. \n\nZ hlediska uměleckého je pozoruhodný novogotický náhrobek rodiny Špindlerovy od kolínského kameníka Josefa Vondráčka z roku 1898. Historicky významný je náhrobek Josefa a Marie Součkových, kteří zemřeli roku 1944 jako političtí vězni.\n\n"}
{"id": "1397553", "url": "https://cs.wikipedia.org/wiki?curid=1397553", "title": "Seznam mistrovství České republiky ve sportovní střelbě", "text": "Seznam mistrovství České republiky ve sportovní střelbě\n\nČlánek obsahuje seznam mistrovství České republiky ve sportovní střelbě.\n\nNásledující tabulka obsahuje počty hostování mistrovství ČR jednotlivými městy:\n"}
{"id": "1397557", "url": "https://cs.wikipedia.org/wiki?curid=1397557", "title": "Mistrovství Československa silničních motocyklů 1963", "text": "Mistrovství Československa silničních motocyklů 1963\n\nMistrovství Československa silničních motocyklů 1963 se konalo v objemových třídách do 125, 175, 250 a 350 cm³. \n\n\n\n\n\n"}
{"id": "1397559", "url": "https://cs.wikipedia.org/wiki?curid=1397559", "title": "Jiří Mandel", "text": "Jiří Mandel\n\nJiří (též Jura) Mandel (5. srpna 1886, Kuželov – 7. září 1971, Praha) byl akademický malíř a gymnaziální profesor matematiky a kreslení pocházející z Moravského Slovácka.\n\nAkademický malíř Jiří Mandel se narodil 5. srpna 1886 v horňácké vesnici Kuželov u Hodonína v rodině čtvrtníka (čtvrtláníka) Jiřího Mandela a jeho manželky Anny, rozené Maňákové. \n\nPřed první světovou válkou studoval architekturu na VUT v Praze (1907–1910) u profesora Adolfa Liebschera a následně malbu na AVU ve Vídni (1911–1915) u profesorů Rudolfa Bachera a Julia Schmiedta. Na vojnu byl povolán v r. 1915 a téhož roku byl na ruské frontě zajat; od února 1917 bojoval jako československý legionář v Rusku. Absolvoval boje na Transsibiřské magistrále a z Vladivostoku do vlasti se vrátil cestou okolo Indie na konci roku 1919. Byl vyznamenán československou revoluční medailí a medailí za vítězství. \n\nNásledně studoval na AVU v Praze (1920 – 1921) u profesora Karla Krattnera. Od poloviny dvacátých let až do roku 1939 působil jako gymnaziální pedagog v Košicích a v Trnavě. Před vyhlášením samostatnosti Slovenského štátu se v r. 1939 společně s rodinou odstěhoval do Modřan u Prahy, odkud pocházela jeho manželka Marie (rozená Brabencová). V Praze se podílel na činnosti Moravského krůžku, kde se opět setkal se svým spolužákem z mládí kunsthistorikem Štěpánem Ježem. V Modřanech, v okolí Vltavy a v letních měsících na Horňácku maloval až do své smrti v r. 1971.\n\nZemřel 7. září 1971 v Praze.\n\nDne 23. dubna 1923 se v Modřanech u Prahy oženil s Marií Brabencovou. Se svojí manželkou měli šest dětí. Po II. sv. válce AVU v Praze absolvovali dcera Olga Mandelová (1926-2002) a syn Jiří Mandel ml. (1923-1995). Jeho další syn architekt ing. Cyril Mandel (1929-2011) byl autor a spoluautor řady významných sportovních staveb v Praze. Nejmladší syn ing. Vladimír Mandel byl československý reprezentant v košíkové, hráč a trenér Sparty Praha. \n\nJiří Mandel byl synovcem, uměleckým dědicem a správcem pozůstalosti malíře Cyrila Mandela (1873-1907). V tomto kontextu je zmiňován i ve vzpomínkách kunsthistorika Williama Rittera.\n\nPřed první světovou válkou vystavoval na spolkových výstavách Sdružení výtvarných umělců moravských zejména akvarely z rodného Kuželova. Větší obrazy vznikly v kontextu s jeho působením v ruských legiích. Obrazy \"Ruský ostrov u Vladivostoku\", \"Jarní podvečer na Krasnojarsku\", \"Na břehu Jeniseje\", \"Sinajské pohoří\" a řadu akvarelů s tématem moře a Singapuru prezentoval na výstavě československých legionářů na jaře 1921 v Praze (10 obrazů).\n\nV dalším období maloval střídavě na Slovensku, v rodném Kuželově a v jeho okolí (např. na Vrbovcích). K jeho oblíbeným motivům patřily panoramatické pohledy do krajiny rodného Slovácka („Ve stínu“, Slovenská národní galerie). Řada obrazů s figurální tematikou byla reprodukována ve Zlaté Praze \"Modlitba\", \"Písmák\", \"Na pastvě\" a \"Děda naklepává kosu\". Ve třicátých letech společně s Karlem Supem, Miroslavem Syllou a Svatavou Syllovou založili Horňáckou skupinu, která vybudovala vlastní výstavní pavilon na Strážné hůrce. Výstavy zde probíhaly každoročně na Máří Magdalénu od. r. 1930. Předzvěstí těchto výstav byla společná souborná výstava Cyrila Mandela, Jury Mandela a Karla Supa v Domě Umění v Ostravě v r. 1927. Společná výstava Cyrila a Jury Mandelových byla uspořádána v r. 1927 ve Strážnici a v r. 1932 ve Velké nad Veličkou . Další samostatné výstavy - Košice 1926, Ostrava, Dům umění 1932, Bratislava 1933 a opakovaně v Trnavě (1928, 1930, 1932 a 1936). Byl členem, místopředsedou a organizátorem výstav Umělecké besedy Slovenské, se kterou vystavoval i v zahraničí (Milán 1925, Benátky 1926 a New York 1938).\n\nŘada obrazů z období 1925-1930 je malována v Chorvatsku a Itálii (např. \"Mlini u Dubrovníka\", \"Vodopád\", \"Dalmátské pobřeží\", \"Deštivá nálada v Dalmácii\" a \"Letní večer v Itálii\"). \nK pražským motivům se systematicky dostal po r. 1939. Maloval zejména v blízkém okolí Vltavy, o čemž svědčí názvy obrazů z výstavních katalogů : \"Slapská krajina před zaplavením\", \"Předjaří a mokřiny u Vltavy\", \"Zima u Zbraslavi\", \"U Modřanského nádraží\", \"Modřanský cukrovar\", \"Tůně u Modřan\", \"Přívoz u Modřan v zimě\", \"Přívoz v Lahovičkách\", \"Zima v Chuchli\", \"Pohled k chuchelskému kostelíčku\", \"Branický most\", \"Chmurný den v Braníku\", \"Kluziště pod Vyšehradem\", \"Pohled k Vyšehradu\", \"Zimní Praha od Chotkových sadů\", \"Hradčany u Švermova mostu\" atd. Vystavoval v předních pražských výstavních síních (např. Rubešova galerie 1942, 1944 a 1946, Nová síň 1958) a krátce v rámci skupinových výstav Jednoty umělců výtvarných. Pravidelně vystavoval na Pražských salonech v l. 1955-1970.\n\nJeho krajiny, pražské a zahraniční motivy objevily u tematicky zaměřených výstav, např. Praha očima českých malířů 1. poloviny 20. století (Schwarzenberský palác, 1996), Zašlé časy v žánrové malbě (Praha, 1999), Česká krajina (Mons - Belgie, 1999), Krajina domova (Komorní Hrádek, 2014) a Z cesty za svobodou (GVU Hodonín, 2018).\n\nV roce 2006 k příležitosti 600. výročí obce Kuželov mu společně s Cyrilem Mandelem byla odkryta pamětní deska a uspořádána společná výstava obou malířů pod patronací GVU Hodonín.\n\n\n\n\n\n"}
{"id": "1397562", "url": "https://cs.wikipedia.org/wiki?curid=1397562", "title": "Dési Bouterse", "text": "Dési Bouterse\n\nDési Bouterse, celým jménem Desiré Delano Bouterse (* 13. října 1945 Domburg) je surinamský politik a bývalý armádní důstojník, lídr Národní demokratické strany a od roku 2010 prezident země.\n\nNarodil se v distriktu Wanica v rodině s indiánskými, africkými, čínskými, francouzskými a nizozemskými kořeny. Střední školu v Paramaribu nedokončil a roku 1968 odešel do Nizozemska, kde sloužil v armádě. Po vyhlášení surinamské nezávislosti v roce 1975 se vrátil do země a podílel se na vybudování jejího vojska, dosáhl hodnosti seržanta. V roce 1980 stál v čele Národní vojenské rady, která svrhla premiéra Hancka Arrona a zavedla vojenskou diktaturu, orientující se v zahraniční politice na Kubu. Byla zakázána činnost politických stran a civilní hlavy státu Hendrick Chin A Sen a Fred Ramdat Misier byly v rozhodování závislé na Boutersem jako faktickém vládci. V roce 1987 byla vládnoucí junta rozpuštěna a započal přechod země k demokracii. Nově zvolený prezident Ramsewak Shankar se snažil o lepší vztahy s Nizozemskem a dostal se proto do konfliktu s Boutersem, který ho v prosinci 1990 sesadil tzv. telefonním převratem. Po zákroku holandské vlády, která vyhlásila sankce proti Surinamu, byl však nakonec donucen předat moc do rukou civilistů. \n\nOd roku 2000 byl Bouterse poslancem za opoziční Národní demokratickou stranu. V roce 2010 zformoval koalici Megacombinatie, která vyhrála volby; Bouterse se stal předsedou vlády, 19. července 2010 ho parlament zvolil prezidentem a 12. srpna t. r. se ujal funkce. Svůj mandát potvrdil také v dalších volbách, které se konaly roku 2015.\n\nV mnoha zemích je Dési Bouterse persona non grata pro svůj podíl na represích vojenského režimu – připomínáno je především zavraždění patnácti opozičních předáků v prosinci 1982 a masakr vzbouřenců z etnika Maroonů, k němuž došlo 29. listopadu 1986 ve vesnici Moiwana. V roce 2012 vydal Bouterse zákon, který zastavil veškeré stíhání zločinů spáchaných v době vojenské vlády, což vedlo k rozsáhlým protestům. Bouterse je také podezříván z účasti na organizovaném zločinu. V roce 1999 byl v Nizozemsku odsouzen v nepřítomnosti k jedenáctiletému vězení za pašování kokainu. Jeho kriminální aktivity potvrdil také server WikiLeaks. Bouterse se jako hlava státu těší diplomatické imunitě, za obchodování s drogami byl však v USA uvězněn jeho syn Dino Bouterse. Prezident všechna obvinění označuje za spiknutí, jehož cílem je obnovit kontrolu někdejších koloniálních vládců nad Surinamem. K vymezování se vůči Nizozemsku patří i podpora používání kreolského jazyka Sranan Tongo. \n\n"}
{"id": "1397566", "url": "https://cs.wikipedia.org/wiki?curid=1397566", "title": "Mashinky", "text": "Mashinky\n\nMashinky je singleplayer strategická hra s vlaky. Cílem je vytvořit prosperující železniční impérium na procedurálně generovaných mapách. Hra unikátně kombinuje realistickou grafiku, schematický konstrukční režim a herní pravidla inspirovaná deskovými hrami. Je dostupná v předběžném přístupu od 6. října 2017.\n\nHru vyvíjí od roku 2009 Jan Zelený. Inspirací mu byly tituly \"Transport Tycoon\", \"Railroad Tycoon 2\" a další. Původně byla hra vyvíjena ve volném čase, ale od června 2018 se jí autor Jan Zelený věnuje naplno. Vytvořil si pro ni vlastní trojrozměrný herní engine.\n\nHra byla oznámena 3. listopadu 2016 na konferenci GDS ještě pod názvem Logistics, kde získala vítězství v soutěži GDS Indie Awards 2016. Poté byla oceněna 4.-6. května 2017 na konferenci Game Access 2017 výhrou v kategoriích Best Gameplay a Player's Choice.\n\nMezitím o ní byl například natočen do pořadu Tea club rozhovor s autorem Janem Zeleným, případně rozhovor pro IndianTV a objevila se i v TV pořadu Pozor Vlak. Psala o ní renomovaná herní média jako PC Gamer nebo Rock-Paper-Shotgun.\n\nV roce 2018 získala titul Česká-Slovenská hra roku 2017 v největší české herní anketě Ceny hráčů a v soutěži Česká hra roku 2017 byla odbornou porotou oceněna za Největší naděje a Nejlepší herní design. K srpnu 2018 se podle slov tvůrce hry prodalo na 40 tisíc kopií.\n\nMashinky jsou strategickou hrou s železniční dopravou. Cílem hry je vytvořit železniční impérium na generované mapě napříč sedmi historickými epochami od období páry až po supermoderní magneticky nadnášené soupravy. Hra je unikátní symbiózou realistické grafiky a čtverečkovaného konstrukčního světa, to vše s pravidly připomínajícími deskové hry.\n\nHráč se na začátku každé mapy stává vlastníkem malé dopravní společnosti na začátku 20. století. Jeho úkolem je dovážet zboží a cestující pomocí plánování a stavění tratí ve složitém terénu, nakupování a vynalézání nových druhů lokomotiv, vagónů, staničních budov a železniční infrastruktury. Musí obstát proti ekonomickým pravidlům a zvýšit zisk převážením pasažérů do měst, nebo zboží mezi mnoha na sebe navazujícími odvětvími průmyslu.\n\nHráč může kdykoliv během hraní přepínat do unikátního 2D izometrického stavěcího zobrazení (inspirovaného nejlepšími tituly budovatelských strategií v devadesátých letech). V tomto režimu je svět rozdělený přehlednou mřížkou a každé položení kolejí (zvláště ve složitějším terénu) připomíná zábavnou logickou hříčku. Můžete postavit cokoliv od jednoduchého spojení dvou stanic až po složitou sít železnic plnou mimoúrovňových křížení řízených návěstidly a maximalizovat tak propustnost a využití vašich kolejí.\n\nJak hra pokročí, hráč musí své vlakové impérium přizpůsobovat změnám na mapě a rozšiřovat. Může k tomu, kromě nových dopravních prostředků, využít i vylepšení do výrobních budov, Modernizovat svá depa, nebo rozšiřovat stanice o nové služby a budovy. Každé vylepšení dá unikátní bonus, zvýší kapacitu, přidá nový výrobní postup, nebo dokonce i nový druh zboží.\n\nKdykoliv může přepnout z konstrukčního pohledu zpět do plně 3D realistického, kde se celý svět zobrazuje až do nejmenších detailů. Může si prohlédnout cokoliv od složitého pohybu soukolí na Vaší nové parní lokomotivě až po pohoří z ptačí perspektivy, svézt se v jedné ze souprav, nebo se jen kochat tím, co vytvořil v uklidňující scenérii projíždějících parních mašin hlubokými kaňony, nebo třeba svištících moderních rychlíků napříč úrodným údolím.\n\nMinimální\n\nDoporučené\n\n"}
{"id": "1397574", "url": "https://cs.wikipedia.org/wiki?curid=1397574", "title": "SkyUp", "text": "SkyUp\n\nSkyUp Airlines je ukrajinský nízkonákladový letecký dopravce, který zahájil svou činnost 21. května 2018. Hlavní základnou SkyUp je letiště Igora Sikorského Kyjev.\n\nDne 14. prosince 2017 ministr infrastruktury Volodymyr Omeljan oznámil vytvoření nové soukromé ukrajinské nízkonákladové letecké společnosti. Hlavním akcionářem je společnost \"ACS-Ukrajina\" Teťány Alby a Jurije Alby, kterým patří i cestovní kancelář \"Join UP!\".\n\nLetecký dopravce zahájil svou činnost během května roku 2018. V plánech na první rok má provádění mezinárodní charterové dopravy do oblíbených turistických středisek, stejně jako zahájení pravidelných vnitrostátních i mezinárodních letů.\n\nSpolečnost v roce 2019 provozuje 8 letadel Boeing 737, zároveň plánuje navýšení letky letadel na rok 2023. V březnu roku 2018 SkyUp Airlines a Boeing podepsaly smlouvu o koupi pěti letadel Boeing 737 MAX v celkové hodnotě 624 milionů dolarů. Podle smlouvy letadla mají být doručeny do roku 2023. Ve smlouvě se počítá s předběžnou objednávkou dalších pěti letounů.\n\nCharterové lety podle letového plánu na rok 2018 budou prováděny z Kyjeva, Charkova, Lvova a Oděsy. \n\nOd října 2019 bude nově spojovat Kyjev s českými Pardubicemi, a to třikrát týdně.\n\nCelkem SkyUp nyní létá do těchto 16 destinací (podaná žádost na 55):\n\n\nPravidelné lety jsou naplánovany na konec června roku 2018. Nejprve dvě letecká spojení: Kyjev – Oděsa, Charkov – Oděsa. Společnost SkyUp podala žádost u Státního dozoru provozovatelů letadel Ukrajiny na povolení provozu nových vnitrostátních spojů, mezi ně patří spojení Lvov – Oděsa.\n\nCena letu je tvořena na základě low-cost modelu bez zavazadel a doplňkových služeb. Let Kyjev – Oděsa má stát od 500 hřiven (asi 426 Kč).\n\n"}
{"id": "1397576", "url": "https://cs.wikipedia.org/wiki?curid=1397576", "title": "Kapiri Mposhi", "text": "Kapiri Mposhi\n\nKapiri Mposhi je město ve stejnojmenném distriktu v Centrální provincii v Zambii. Leží na Great North Road severně od Lusaky.\n\nMěsto leží ve středu země v nadmořské výšce 1250 m n. m. na hranici s provincií Copperbelt. Distrikt Kapiri Mposhi sousedí s distrikty Chibombo, Chisamba, Kabwe, Luano, Masaiti, Mkushi, Mpongwe a Ngabwe.\n\nVětšina obchodů v Kapiri Mposhi je situována podél hlavní silnice. Mezi těmito službami je například pekařství, banka Barclays, maloobchod Pep nebo prodejna zemědělského vybavení.\n\nV roce 2010 žilo ve městě Kapiri Mposhi 14 792 obyvatel.\n\nMěsto Kapiri Mposhi disponuje dvěma železničními stanicemi; stanice trati TAZARA, která Kapiri Mposhi spojuje s městem Dar-es-Salaam, a stanice Zambijských drah, která město spojuje s Lusakou a Livingstonem. Stanice trati TAZARA je značně větší a modernější než stanice Zambijských drah.\n\nSeverně od města se nachází důležité křížení silnice, která vede na severovýchod k hranici s Tanzanií do Mkushi a Serene, se silnicí vedoucí na severozápad do Copperbeltu. Toto, spolu s železničním spojením, činí město Kapiri Mposhi důležitým dopravním uzlem.\n\nProcentuální počet nakažených virem HIV je v Kapiri Mposhi dvojnásobně větší než ten celostátní.\n\n"}
{"id": "1397578", "url": "https://cs.wikipedia.org/wiki?curid=1397578", "title": "Kinue Hitomiová", "text": "Kinue Hitomiová\n\nKinue Hitomiová (人見 絹枝, 1. ledna 1907 Okajama – 2. srpna 1931 Ósaka) byla japonská atletka, povoláním novinářka. Dvakrát vytvořila světový rekord ve skoku dalekém: 550 cm v roce 1926 a 598 cm v roce 1928. V roce 1926 také vytvořila světový rekord v trojskoku 11,62 m, který však Mezinárodní asociace atletických federací neuznává jako oficiální. V roce 1928 vyrovnala světový rekord v běhu na 100 metrů časem 12,2 s. Na Světových ženských hrách v roce 1926 v Göteborgu získala zlatou medaili ve skoku dalekém a skoku dalekém z místa, stříbrnou v hodu diskem a bronzovou v běhu na 100 yardů, v roce 1930 v Praze vyhrála dálku, druhá byla v trojboji a třetí v běhu na 60 metrů a hodu oštěpem. Při premiéře ženské atletiky na Letních olympijských hrách 1928 v Amsterdamu nebyla dálkařská soutěž zařazena, Hitomiová startovala v běhu na 100 metrů a byla vyřazena v semifinále. Poté nastoupila k závodu na 800 metrů a přestože neměla s touto tratí žádné zkušenosti, skončila druhá za Němkou Linou Radkeovou a stala se tak první ženou v historii, která získala pro Japonsko olympijskou medaili. Únava z množství absolvovaných závodů i společenských akcí se projevila na jejím zdraví, zemřela na zápal plic ve věku 24 let. Po její smrti byla na Olšanských hřbitovech odhalena pamětní deska připomínající její start v Praze. \n\n"}
{"id": "1397585", "url": "https://cs.wikipedia.org/wiki?curid=1397585", "title": "Acadie–Bathurst Titan", "text": "Acadie–Bathurst Titan\n\nAcadie–Bathurst Titan je kanadský juniorský klub ledního hokeje, který sídlí v Bathurstu v provincii Nový Brunšvik. Od roku 1998 působí v juniorské soutěži Quebec Major Junior Hockey League. Založen byl v roce 1998 po přestěhování týmu Laval Titan do Bathurstu. Své domácí zápasy odehrává v hale K. C. Irving Regional Centre s kapacitou 3 162 diváků. Klubové barvy jsou červená, zlatá a bílá.\n\nNejznámější hráči, kteří prošli týmem byli např.: Ramzi Abid, Roberto Luongo, Patrice Bergeron, Mathieu Perreault, Tomáš Svoboda nebo Patrik Zdráhal.\n\n\nZdroj: \n\n\n"}
{"id": "1397587", "url": "https://cs.wikipedia.org/wiki?curid=1397587", "title": "Cape Breton Screaming Eagles", "text": "Cape Breton Screaming Eagles\n\nCape Breton Screaming Eagles je kanadský juniorský klub ledního hokeje, který sídlí v Sydney v provincii Nové Skotsko. Od roku 1997 působí v juniorské soutěži Quebec Major Junior Hockey League. Založen byl v roce 1997 po přestěhování týmu Granby Prédateurs do Sydney. Své domácí zápasy odehrává v hale Centre 200 s kapacitou 5 000 diváků. Klubové barvy jsou černá, bílá, zlatá a stříbrná.\n\nNejznámější hráči, kteří prošli týmem byli např.: Marc-André Fleury, Ondřej Pavelec, Jan Piskáček, Denis Kindl nebo David Honzík.\n\nZdroj: \n\n\n"}
{"id": "1397588", "url": "https://cs.wikipedia.org/wiki?curid=1397588", "title": "Montreal Juniors", "text": "Montreal Juniors\n\nMontreal Juniors byl kanadský juniorský klub ledního hokeje, který sídlil v Montréalu v provincii Québec. V letech 1975–1982 působil v juniorské soutěži Quebec Major Junior Hockey League. Založen byl v roce 1975 po přejmenování týmu Montreal Bleu Blanc Rouge na Juniors. Zanikl v roce 1982 po přetvoření frančízy v nový tým Verdun Juniors. Své domácí zápasy odehrával v hale Montreal Forum s kapacitou 17 959 diváků. Klubové barvy byly červená, bílá a modrá.\n\nNejznámější hráči, kteří prošli týmem, byli např.: Mark Hardy, Mike Krushelnyski, Alain Lemieux, Gaetano Orlando, Robert Picard nebo Denis Savard.\n\nZdroj: \n\n\n"}
{"id": "1397589", "url": "https://cs.wikipedia.org/wiki?curid=1397589", "title": "Moncton Wildcats", "text": "Moncton Wildcats\n\nMoncton Wildcats je kanadský juniorský klub ledního hokeje, který sídlí v Monctonu v provincii Nový Brunšvik. Od roku 1995 působí v juniorské soutěži Quebec Major Junior Hockey League. Své domácí zápasy odehrává v hale Moncton Coliseum s kapacitou 6 554 diváků. Klubové barvy jsou červená, bílá, modrá a zlatá.\n\nNejznámější hráči, kteří prošli týmem byli např.: Brad Marchand, Adam Pineault, Jevgenij Arťuchin, François Beauchemin, Patrick Thoresen, Corey Crawford, Dmitrij Jaškin, Keith Yandle, Martin Bartek, Dmitrij Kalinin, Johnny Oduya, Louis Domingue nebo Marek Hrivík.\n\nZdroj: \n\n\n\nZdroj: \n\n\n"}
{"id": "1397591", "url": "https://cs.wikipedia.org/wiki?curid=1397591", "title": "Saint John Sea Dogs", "text": "Saint John Sea Dogs\n\nSaint John Sea Dogs je kanadský juniorský klub ledního hokeje, který sídlí v Saint Johnu v provincii Nový Brunšvik. Od roku 2005 působí v juniorské soutěži Quebec Major Junior Hockey League. Své domácí zápasy odehrává v hale Harbour Station s kapacitou 6 308 diváků. Klubové barvy jsou modrá, černá, bílá a stříbrná.\n\nNejznámější hráči, kteří prošli týmem byli např.: Nick Petersen, Stanislav Galijev, Robert Mayer, Tomáš Jurčo, Jonathan Huberdeau, Jakub Zbořil, Ostap Safin nebo Radim Šalda.\n\n\nZdroj: \n\n\n"}
{"id": "1397592", "url": "https://cs.wikipedia.org/wiki?curid=1397592", "title": "Národní pouť na Velehradě", "text": "Národní pouť na Velehradě\n\nNárodní pouť na Velehradě je každoroční oslavou sv. Cyrila a Metoděje, hlavních patronů Moravy a spolupatronů Evropy, jejichž svátek se v Česku slaví 5. července jako státní svátek. Místem pouti je bazilika Nanebevzetí Panny Marie a svatého Cyrila a Metoděje na Velehradě nedaleko Uherského Hradiště v olomoucké arcidiecézi – jedno z nejvýznamnějších poutních míst České republiky, v lidové tradici ztotožňované s hlavním střediskem Velké Moravy, Veligradem.\n\nVrcholem pouti je koncelebrovaná mše svatá sloužená na nádvoří před bazilikou biskupy Čech a Moravy spolu se zástupcem Svatého stolce. Do velehradských oslav se pravidelně zapojuje i východní církev. Od roku 2000, kdy je pouť součástí několikadenní duchovně-kulturní akce Dny lidí dobré vůle, se v předvečer svátku na nádvoří před bazilikou konává benefiční \"Večer lidí dobré vůle\" s hudebním programem. Menší poutě se na Velehradě konají i v jiných termínech, zejména v letním období.\n\nPři poutích bývá tradičně zpívána píseň Bože, cos ráčil, napsaná Vladimírem Šťastným v roce 1893 na nápěv polské lidové písně \"Boże, coś Polskę\" a přezdívaná proto „velehradská hymna“.\n\nV souvislosti s tím, že účelem založení Velehradského kláštera roku 1205 založen Cisterciáky bylo navázání na velkomoravskou cyrilometodějskou tradici, lze předpokládat, že místem scházení ctitelů těchto světců byl Velehrad již od svého vzniku; podrobnosti o tom se však nedochovaly.\n\nNejstarší písemná zmínka o poutích na Velehrad pochází z 2. pol. 17. století, kdy se poutě konaly 9. března (původní datum církevního svátku Cyrila a Metoděje před jeho přeložením roku 1863), dále na Boží tělo (tj. v květnu či červnu) a do třetice 20. srpna (svátek cisterciáckého patrona sv. Bernarda).\n\nKdyž byl v důsledku josefínských reforem roku 1784 po velehradský klášter po více než pěti staletích existence zrušen, stal se stejně starý klášterní kostel (pozdější bazilika) kostelem farním. Poutníci sem přesto dál přicházeli, byť už ne v organizovaných procesích, což si již v roce 1787 vynutilo přidělení kooperátora, který by velehradskému faráři vypomáhal se sloužením mší pro příchozí lid.\n\nJeště na počátku 19. století musela být pouť, která se tam konávala, nepříliš významná. K velehradské pouti se tehdy ještě nevázala žádná kramářská píseň (zatímco např. Svatý Hostýn byl v písni zachycen již roku 1733) a v kramářské písni z počátku 19. století usilující o ustanovení poutní tradice při barokní kapličce Panny Marie Bolestné při nedalekém Jalubí nebyl Velehrad vůbec zmíněn.\n\nShromáždění konaná na Velehradě ve svátek světců 9. března nabyla do poloviny 19. století charakter veřejného trhu, čemuž státní úřady bránily omezováním rozsahu prodávaných artiklů na běžné pouťové zboží (perníkové a voskové předměty, různé devocionálie apod.).\n\nV rámci příprav na blížící se tisícileté výročí cyrilometodějské tradice navštívili roku 1858 Velehrad poutníci z Předmostí u Přerova. Tato skupina se v příštím roce 1859 velmi rozrostla a zahrnovala 10 kněží doprovázejících poutníky ze širokého okolí Přerova, kterých bylo tolik, že do chrámu vstupovali dobrou půlhodinu. Tehdy započaly též pravidelné pouti na Velehrad z Brna a Vídně. V roce 1860 bylo při pouti 9. března napočítáno šest tisíc poutníků. Roku 1861 pak při příležitosti tisícího výročí nálezu ostatků sv. Klementa na Velehrad dne 4. září připutovalo na 30 tisíc poutníků, 96 kněží a přes 30 bohoslovců. V roce 1862 byl zase za podobné účasti připomenut vznik staroslověnského překladu evangelií.\n\nPrvní velehradskou poutí, která přesáhla místní význam, byla pouť uspořádaná roku 1863 při příležitosti 1000. výročí příchodu sv. Cyrila a Metoděje na Velkou Moravu. Tisíciletého jubilea bylo využito k šíření cyrilometodějského kultu a povědomí o zásluhách věrozvěstů a dějinách Velehradu v českých zemích, zejména pak v Čechách. Úsilím pořadatelů se podařilo udělat z poutě největší církevní slavnost v dosavadních českých dějinách – počet poutníků dosáhl půl milionu, zúčastněných kněží bylo 1758. Tomuto úspěchu napomohlo i přeložení data svátku věrozvěstů, který se v tomto roce na žádost olomouckého arcibiskupa Bedřicha z Fürstenberka se souhlasem papeže Pia IX. nově slavil v poutně i liturgicky vhodnějším termínu 5. července namísto původního 9. března.\n\nVěřící začali putovat na Velehrad již v červnu, a to v takových množstvích, že průvod poutníků z hradišťského děkanátu byl tři kilometry dlouhý (čítal 13 tisíc poutníků), takže zatímco první už vcházeli na Velehradě do kostela, poslední ještě ve Starém Městě nevykročili od železnice.\n\nHlavní slavnosti se soustředily na dobu příslušného oktávu, tedy dnů 5. až 12. července. Poutníci se jich přicházeli zúčastňovat postupně, po jednotlivých děkanátech. Průměrná denní účast byla 160 kněží a 8000 laiků; prvního a posledního dne (obě neděle) však bylo účastníků 80 000. Zahajovací mši svatou sloužil pražský arcibiskup kardinál Bedřich Schwarzenberg; v další dnech sloužili slavné mše olomoucký prelát Vilém Schneeburg, brněnský biskup Antonín Arnošt Schaffgotsche, českobudějovický biskup Jan Valerián Jirsík, starobrněnský opat Cyril František Napp a rajhradský opat Günther Jan Kalivoda; závěrečnou mši svatou pak sloužil místně příslušný olomoucký arcibiskup Bedřich z Fürstenberka.\n\nNa cestě poutníky doprovázal zpěv písní „Ejhle, svatý Velehrad už září!“ (při příchodu) a „Líbáme tvé svaté prahy, s Bohem, Velehrade drahý“ (při loučení). Kostel byl stále plný poutníků, zpovídalo se celé dny až dlouho do noci, až do samého poledne byly slouženy mše svaté (pro tehdejší tridentskou mši platila jiná pravidla), během dne byla konána kazání a různé pobožnosti. Řízení chrámových skladeb měl na starosti Jan Beránek, učitel na vídeňské konzervatoři a rodák z Milonic, za pomoci brněnského skladatele Pavla Křižkovského. Pro poutníky byl zajištěn nocleh, občerstvení i zdravotní služba.\n\nPoutníci nepřestali přicházet ani v dalších týdnech, 15. srpna na slavnost Nanebevzetí Panny Marie se jich sešlo 10 tisíc. Přicházeli v sobotu večer a zdržovali se po většinu neděle. Ještě v poslední den občanského roku, 31. prosince 1863, se na Velehradě shromáždilo na 8000 osob včetně stovky poutníků z pruského Slezska.\n\nPřípravy na oslavu tisícího výročí smrti sv. Metoděje (zemřel roku 885 na Moravě) započaly již deset let před jubilejním rokem 1885. Probíhaly opravy baziliky, každoročně rostl počet návštěvníků poutí (konaly se 5. července a 15. srpna), místo začala navštěvovat i šlechta a v roce 1881 zaslal shromážděným poutníkům telegram papež Lev XIII. Poutě byly propagovány pod heslem „Půjdeme na Velehrad!“ pastýřskými listy nejen na Moravě a v Čechách, ale i v dalších slovanských zemích.\n\nNejvětší počty poutníků doputovaly roku 1885 na Velehrad v oktávu úmrtí sv. Cyrila (okolo 14. února), oktávu úmrtí sv. Metoděje (okolo 6. dubna), a dále pak jako již obvykle v oktávech svátků 5. července a 15. srpna. Další dny byly vyhrazeny procesím z jednotlivých míst Moravy a Slezska. Zaznamenána je účast celých obcí (např. 14. února 1885 nedaleké Buchlovice o 4200 lidech), v nichž se po dobu pouti zdržovaly pouze ustanovené obec střežící hlídky. Poutě navštívili toho roku i hosté z Německa (Vestfálska a Bavorska), Francie, Anglie či Itálie. Spolu s polskými poutníky připutoval na Velehrad i malíř Jan Matejko a bazilika získala darem jeho obraz \"Slovanští věrozvěstové\". V průběhu roku 1885 navštívilo Velehrad přes 1,5 milionu poutníků a více než 3000 kněží. Svátost pokání přijalo toho roku na Velehradě přes 100 tisíc věřících.\n\nNa národní pouti v roce 1985 se na Velehradě navzdory obstrukcím ze strany státních orgánů sjelo mnohem víc lidí, než bylo za komunistického režimu zvykem. Počet účastníků se odhaduje na 100 až 250 tisíc lidí. Důvodem mimořádné účasti bylo kulaté 1100. výročí úmrtí sv. Metoděje a okolnost, že se papež rozhodl udělit velehradské bazilice Zlatou růži. Akce přerostla v jednu z největších demonstrací odporu proti komunistickému režimu za celé období normalizace poté, co její účastníci vypískali z tribuny ministra kultury Milana Klusáka, který se pokoušel dát pouti „ten správný politický rozměr“ tím, že ve svém projevu označil Cyrila a Metoděje za první komunisty a důsledně vynechával při řeči o nich přívlastek „svatý“. Odmítnutím tohoto projevu účastníci poutě vyjádřili požadavek na náboženskou svobodu a povolení návštěvy papeže Jana Pavla II. v Československu.\n\nMnoho poutníků využívá k dopravě na Velehrad poutních autobusů, které jsou vypravovány z celého Česka. Nejbližší železniční stanicí k poutnímu místu je stanice Staré Město u Uherského Hradiště na trati 330 Přerov–Břeclav, v polovině 20. století proto dokonce nazývaná „Staré Město – Velehrad“. Příjezd individuální automobilovou dopravou je umožněn rovněž pouze do Starého Města, odkud je po spojovací silnici III. třídy organizována kyvadlová autobusová doprava. Od roku 2005 spojuje Staré Město s Velehradem též čtyřkilometrová asfaltová Velkomoravská poutní cesta umožňující pohyb cyklistů a pěších. Alternativně je příjezd na kole možný též od jihozápadu po cyklostezce z Tupes.\n\nPo návštěvě papeže Jana Pavla II. na Velehradě v dubnu roku 1990 začaly být obnovovány staré poutní cesty, které ve druhé polovině 20. století zanikly v důsledku scelování polí v rámci komunistické kolektivizace zemědělství. Na Velehrad tak směřují tyto poutní cesty spojující jej s významnými místy v blízkém i širším okolí:\n\n\n\n"}
{"id": "1397594", "url": "https://cs.wikipedia.org/wiki?curid=1397594", "title": "Rušica", "text": "Rušica\n\nRušica (2096 m n. m.) je hora v pohoří Julské Alpy ve Slovinsku. Nachází se jižně od měst Kranjska Gora a Gozd Martuljek. Na severu ji obtéká řeka Sava Dolinka a na západě říčka Pišnica. \n\nVýchodní stěnu tvoří kolmá vápencová skála, ostatní úbočí jsou méně strmá a do značné výšky porostlá kosodřevinou. \n\nVedlejší vrchol Rigljica (2074 m n. m.) na severu tvoří při pohledu z údolí dojem dvojčete. Nejbližší významná hora je Špik (2473 m n. m.) na jihu. Pod východním úbočím Rušice stojí volně přístupný turistický bivak Pod Špikom. \n\nRušica je velmi málo navštěvovaný vrchol. Všechny výstupy i sestupy jsou orientačně komplikované, dlouhé a vyžadují horolezeckou techniku. Všechny mají alpský charakter.\n\n"}
{"id": "1397597", "url": "https://cs.wikipedia.org/wiki?curid=1397597", "title": "Baie-Comeau Drakkar", "text": "Baie-Comeau Drakkar\n\nBaie-Comeau Drakkar (: ) je kanadský juniorský klub ledního hokeje, který sídlí v Baie-Comeau v provincii Québec. Od roku 1997 působí v juniorské soutěži Quebec Major Junior Hockey League. Své domácí zápasy odehrává v hale Centre Henry-Leonard s kapacitou 3 042 diváků. Klubové barvy jsou červená, bílá, černá a zlatá.\n\nNejznámější hráči, kteří prošli týmem byli např.: Petr Straka, Patrick Thoresen, François Bouchard, Eliezer Sherbatov nebo Tomáš Filippi.\n\nZdroj: \n\n\n"}
{"id": "1397598", "url": "https://cs.wikipedia.org/wiki?curid=1397598", "title": "Běloruské referendum v roce 1996", "text": "Běloruské referendum v roce 1996\n\nSedmiotázkové referendum se konalo v Bělorusku 24. listopadu 1996. Čtyři otázky byly do referenda zařazeny prezidentem Alexandrem Lukašenkem a týkaly se změny data Dne nezávislosti, úpravy Ústavy Běloruska, změny zákonů týkající se prodeje půdy a zrušení trestu smrti. Nejvyšší sovět do referenda zařadil zbývající tři otázky týkající se úprav Ústavy navržené komunistickou a agrární frakcí, změny týkající se místních voleb a národních financí. \n\nVšechny Lukašenkovy návrhy byly referendem schváleny, konkrétně změna národního dne Běloruska, úprava Ústavy, ponechání trestu smrti a zákaz prodeje půdy. Celkový počet účastnících se voličů měl být 84,1 %, ale toto referendum bylo - podobně jako jeho předchůdce v roce 1995 nebylo uznané mezinárodními organizacemi vč. Parlamentního shromáždění OSCE, jelikož porušovalo demokratické standardy a jiní referendum popsali jako další upevnění Lukašenkova diktátorství. \n\nV létě roku 1996 prezident Lukašenko prezentoval své úpravy Ústavy Nejvyššímu sovětu. Nejvyšší sovět následně navrhl svůj vlastní návrh, jedno z jehož ustanovení by mělo úplně zrušit pozici prezidenta. Nakonec došlo k intervenci ze strany ruských orgánů a jejich snahu o domluvení kompromisu, mj. výslovná deklarace, že referendum nebude závazné. \n\nVoliči byli dotázání, jestli se nemá Den nezávislosti přesunout na 3. červenec, den osvobození Běloruska od Nacistického Německa v druhé světové válce.\nVoliči byli dotázání, jestli schvalují úpravy Ústavy navržené prezidentem Lukašenkem. Ty by měly dramaticky zvýšit moc prezidenta, mj. by jeho dekrety měly mít sílu zákona, měl by získat téměř neomezenou kontrolu nad státním rozpočtem a jeho volební období by mělo být prodlouženo až do roku 2001.\nVoliči byli dotázáni, zdali schvalují svobodný prodej půdy.\nVoliči byli dotázáni, jestli si přejí zrušení trestu smrti.\nVoliči byli dotázáni, jestli schvalují úpravy Ústavy navržené Nejvyšším sovětem.\nVoliči byli dotázáni, zda schvalují přímé volby do místních orgánů.\nVoliči byli dotázáni, zdali si přejí, aby všechny státní výdaje byly součástí národního rozpočtu.\nAčkoliv Lukašenko a Nejvyšší sovět podepsali dohodu o tom, že Nejvyšší sovět bude mít konečné slovo ohledně úprav Ústavy, Lukašenko tuto dohodu porušil. Jakmile byla vyhlášena nová verze Ústavy a byl sestavena nová Sněmovna reprezentantů, pouze s příznivci Lukašenka. Okolo 60 členů Nejvyššího sovětu, kteří odmítli novou Ústavu, pokračovalo ve své práci v Nejvyšším sovětu. Nejvyšší sovět byl později uznán jako legitimní parlament mezinárodní komunitou.\n\nDíky několika porušení volebních norem a Lukašenkova způsobu využití státních médiích, pouze Rusko a pár dalších členů Společenství nezávislých států byli jedinými členy Organizace pro bezpečnost a spolupráci v Evropě uznali výsledky referenda.\n\nBHS zjistila, že:\n\n\nOpozice také hovořila o zmanipulování referenda. Podle Siarhieje Kaliakinského, předsedy eurokomunistické frakce parlamentu, bylo zmanipulováno 20 až 50 procent hlasů. Předseda parlamentu Syamyon Sharetski prohlásil, že \"referendum byla fraška a násilí na národu\". Také prohlásil, že \"výstupy tohoto referenda nemohou být akceptované nejen v Bělorusku, ale ani v mezinárodní komunitě\". Opozice ani neuznala výsledky hlasování, ani výsledky předchozího hlasování z roku 1995. Opoziční strana BPF žádala o návratu k ústavě z roku 1994. Alena Skryhan, místopředsedkyně komunistické parlamentské frakce, prohlásila, že referendum znamená monopolizaci veškeré moci Kukašenkem. \n"}
{"id": "1397601", "url": "https://cs.wikipedia.org/wiki?curid=1397601", "title": "Chicoutimi Saguenéens", "text": "Chicoutimi Saguenéens\n\nChicoutimi Saguenéens (: ) je kanadský juniorský klub ledního hokeje, který sídlí v Saguenay v provincii Québec. Od roku 1973 působí v juniorské soutěži Quebec Major Junior Hockey League. Své domácí zápasy odehrává v hale Centre Georges-Vézina s kapacitou 4 724 diváků. Klubové barvy jsou námořnická modř, nebeská modř a bílá.\n\nNejznámější hráči, kteří prošli týmem byli např.: Ramzi Abid, Marek Zagrapan, Juraj Mikúš, Stanislav Hudec, Radoslav Suchý, Francis Lemieux, Julien Brouillette, Antoine Roussel nebo Marc Denis.\n\n\nZdroj: \n\n\n"}
{"id": "1397605", "url": "https://cs.wikipedia.org/wiki?curid=1397605", "title": "Ondřej Ditrych", "text": "Ondřej Ditrych\n\nOndřej Ditrych (* 19. června 1982 Praha) je český politolog, který v současnosti působí jako ředitel Ústavu mezinárodních vztahů. Vystudoval politologii a mezinárodní vztahy na University of Cambridge a na Fakultě sociálních věd UK, kde dosud působí jako akademický pracovník.\n\nOndřej Ditrych vystudoval mezinárodní vztahy na University of Cambridge (MPhil.) a na Fakultě sociálních věd UK (Ph.D.), kde dříve absolvoval i bakalářské a magisterské studium. Jeho diplomová práce \"Náhorní Karabach: Etnopolitika a geopolitika konfliktu\" byla oceněna Bolzanovou cenou rektora UK (2006).\n\nV minulosti působil jako výzkumný pracovník Ústavu mezinárodních vztahů, výzkumný pracovník Belfer Center, Harvard University (díky stipendiu Fulbrightovy komise), hostující výzkumník na CERI, Sciences Po v Paříži a na Stiftung Wissenschaft und Politik v Berlíně, jako přidružený výzkumný pracovník při European Union Institute for Security Studies (EUISS) a analytik v NATO SHAPE. V roce 2013 se stal akademickým pracovníkem Institutu politologických studií Fakulty sociálních věd UK a koordinátorem tamního výzkumného centra D.CENT Karl Deutsch Centre for International Political and Social Research. V téže době byl rovněž externím poradcem ministra zahraničních věcí ČR (2014–2015) a přednášel na Diplomatické akademii MZV ČR. S platností od 21. května 2018 byl ministrem zahraničních věcí ČR jmenován do funkce ředitele Ústavu mezinárodních vztahů, v.v.i.\n\nOndřej Ditrych je autorem čtyř desítek odborných článků a knižních kapitol. Jeho stati byly publikovány v předních mezinárodních časopisech v oboru mezinárodních vztahů jako jsou Security Dialogue, Bulletin of the Atomic Scientists, Journal of International Relations and Development, International Relations, International Politics nebo Historical Social Research. Je autorem knihy \"Tracing the Discourses of Terrorism: Identity, Genealogy and State\" (London: Palgrave Macmillan) a spoluautorem knihy \"Regulating Global Security: Insights from Conventional and Unconventional Regimes\" (tamtéž). \n\nV publicistické činnosti pravidelně komentuje aktuální dění, je však mj. také autorem obsáhlejší liberální, progresivní artikulace \"realpolitiky\" zamýšlené jako inspirace pro současnou českou zahraniční politiku.\n"}
{"id": "1397606", "url": "https://cs.wikipedia.org/wiki?curid=1397606", "title": "Národní centrum pro elektronické informační zdroje", "text": "Národní centrum pro elektronické informační zdroje\n\nNárodní centrum pro elektronické informační zdroje (CzechELib) je projekt zajišťující centrální nákup a správu klíčových elektronických informačních zdrojů (EIZ) pro výzkumnou a vzdělávací sféru v ČR.  CzechELib centralizuje know-how, vyjednávání s poskytovateli EIZ, nákup a správu zdrojů, čímž snižuje administrativní zátěž pro členské instituce a vytváří silnější vyjednávací pozici vůči poskytovatelům EIZ. CzechELib jako součást Národní technické knihovny sídlí v Praze 6.\n\nNárodní centrum pro elektronické informační zdroje je individuální systémový projekt v rámci Prioritní osy 1, Specifický cíl 4 Operačního programu Výzkum, vývoj, vzdělávání (OP VVV) v gesci Ministerstva školství, mládeže a tělovýchovy ČR. Číslo projektu: CZ.02.1.01/0.0/0.0/16_040/0003542\n\nProjekt CzechELib byl zahájen 1. 1. 2017, ukončení jeho fyzické realizace je plánováno k 31. 12. 2022. Po skončení projektu bude provoz centra i podpora nákupu EIZ hrazen ze státního rozpočtu. Realizátorem projektu se stala Národní technická knihovna (NTK), centrum CzechELib se stalo jedním z jejích odborů.\n\nV rozpočtu projektu je celkem alokováno 1,297 mld. Kč. Podpoře nákupu elektronických informačních zdrojů bude věnováno přes 90 % celkové částky. Licenční poplatky za přístup k EIZ jsou z rozpočtu projektu hrazeny pouze částečně (minimálně 50 % ceny). Zbylá část ceny je dofinancována přímo členskými institucemi prostřednictvím mechanismu přefakturace části nákladů na pořízení EIZ. \n\nOd konce 90. let poskytuje vláda ČR podporu nákupu elektronických informačních zdrojů jako podstatné „suroviny\" pro rozvoj výzkumu a vzdělávání – jako je tomu i jinde v řadě rozvinutých zemí. Přestože je ekonomicky žádoucí nákup zdrojů jednotlivými organizacemi úzce koordinovat, byla podpora dlouho poskytována formou soutěže. V roce 2016 existovalo přibližně 18 konsorcií obsluhujících od několika málo až do 70 institucí. Celkem šlo o téměř 130 institucí odebírajících zhruba stovku zdrojů (což může být jediný důležitý časopis, ale i kolekce několika tisíc časopisů či stovek knih).\n\nTento model se postupně optimalizoval co do počtu „konsorcií“, přesto však podle studie zpracované firmou Deloitte trpěl vysokou administrativní náročností, rozdrobeností a z toho plynoucí nekoncentrovanou vyjednávací kompetencí působící horší licenční a cenové podmínky. Vlivem financování části „projektů“ z evropských prostředků se fragmentace dále posílila.\n\nV tomto kontextu vznikla myšlenka vytvořit jedno centrum - CzechELib, které bude s koncentrovanou vyjednávací silou efektivně obstarávat nákup elektronických informačních zdrojů pro celou oblast VaVaI, zdroje bude spravovat a povede věrohodné statistiky o jejich využívání.  Z výše uvedených důvodů podporují centralizaci zajišťování přístupu k EIZ veřejné vysoké školy zastoupené Českou konferencí rektorů a Radou vysokých škol, Akademie věd ČR, Národní knihovna ČR, Národní technická knihovna, Rada pro výzkum, vývoj a inovace, Asociace knihoven vysokých škol a další významné organizace. Projektový záměr i charta projektu byla diskutována s nominovanými zástupci výše uvedených subjektů průběžně v rámci užší a širší pracovní skupiny. \n\nVedle samotného zajištění přístupu k EIZ, má CzechELib za úkol soustředit požadavky členských institucí na obstarání EIZ, získávat cenové nabídky od vydavatelů, vyhodnocovat zájem uživatelů o EIZ po jejich nacenění, sjednávat optimální smluvní podmínky splňující dohodnuté priority, připravovat smlouvy a další právní dokumenty, uskutečňovat vlastní nákup a zprocesování plateb, včetně fakturace, spravovat databáze (seznam členských institucí a jejich údajů, seznam EIZ, seznam vydavatelů a kontaktů), vyhodnocovat statistiky využívání zdrojů, poskytovat bibliometrické služeb pro uživatele na základě zájmu, dlouhodobě archivovat nakoupené EIZ pro případ zániku či nefunkčnosti dodavatele a poskytovat informačně-referenční servis.\n\nČlenem CzechELib se může stát jakákoli instituce, která má zájem o EIZ a splní základní formální podmínky. Nárok na státní finanční podporu na nákup EIZ se však vztahuje jen na výzkumné organizace definované v dokumentu Metodika pro stanovení práva členské instituce čerpat podporu v rámci CzechELib.\n\nNejvětší podíl členských institucí tvoří ústavy Akademie věd ČR, vysoké školy, další výzkumné organizace, knihovny a nemocnice.\nZákladní dokument obsahující podrobné informace o projektu CzechELib se nazývá Charta. Obsahuje detailní popis cílů, mise a metod, kterými se projekt CzechELib řídí.\n\nMinisterstvo školství, mládeže a tělovýchovy jako poskytovatel finanční podpory nákupu elektronických informačních zdrojů (EIZ) se po 10letém zvažování rozhodlo distribuovat tuto podporu cestou centrálního vyjednávání a obstarávání. K tomuto účelu vypsalo v rámci OP VVV Individuální projekt systémový (IPS) a uložilo Národní technické knihovně (NTK), aby připravila a podala projekt Národního centra pro elektronické informační zdroje CzechELib. NTK uspěla a od 1. 1. 2017 je nositelem tohoto projektu. Národní centrum pro elektronické informační zdroje CzechELib nemá právní subjektivitu, je součástí organizační struktury NTK jako odbor, v jehož čele stojí ředitel projektu a vedoucí odboru, který zabezpečuje věcné naplňování projektu.\n\nMezi hlavní důvody výběru NTK pro realizaci tohoto projektu patří následující skutečnosti:\n\n\nNTK z projektu CzechELib nemá žádné příjmy, více než 90 % prostředků projektu jde na nákup EIZ a zbytek na provoz centra.\n"}
{"id": "1397608", "url": "https://cs.wikipedia.org/wiki?curid=1397608", "title": "Quebec Remparts", "text": "Quebec Remparts\n\nQuebec Remparts (: ) je kanadský juniorský klub ledního hokeje, který sídlí v Québecu ve stejnojmenné provincii. Od roku 1969 působí v juniorské soutěži Quebec Major Junior Hockey League. Své domácí zápasy odehrává v hale Videotron Centre s kapacitou 18 259 diváků. Klubové barvy jsou červená, bílá a černá.\n\nNejznámější hráči, kteří prošli týmem byli např.: Guy Lafleur, Michel Goulet, Alexandr Radulov, Maxime Lacroix, Kevin Lowe, Mike Ribeiro, Dominik Boháč, Marc-Edouard Vlasic, Louis Domingue, Anthony Duclair, Tomáš Filippi, Dmitrij Kugryšev, Sylvain Côté, Gennadij Čurilov, Antoine Vermette nebo Nikita Kučerov.\n\n\nZdroj: \n\n\n"}
{"id": "1397612", "url": "https://cs.wikipedia.org/wiki?curid=1397612", "title": "Rimouski Océanic", "text": "Rimouski Océanic\n\nRimouski Océanic (: ) je kanadský juniorský klub ledního hokeje, který sídlí v Rimouski v provincii Québec. Od roku 1995 působí v juniorské soutěži Quebec Major Junior Hockey League. Založen byl v roce 1995 po přestěhování týmu Saint-Jean Lynx do Rimouski. Své domácí zápasy odehrává v hale Colisée de Rimouski s kapacitou 5 062 diváků. Klubové barvy jsou královská modř, bílá a námořnická modř.\n\nNejznámější hráči, kteří prošli týmem, byli např.: Tomáš Malec, Vincent Lecavalier, Sidney Crosby, Michael Frolík, Brad Richards, Petr Straka, Michal Sersen nebo Jan Košťálek.\n\n\nZdroj: \n\n\n"}
{"id": "1397615", "url": "https://cs.wikipedia.org/wiki?curid=1397615", "title": "Shawinigan Cataractes", "text": "Shawinigan Cataractes\n\nShawinigan Cataractes (: ) je kanadský juniorský klub ledního hokeje, který sídlí v Shawiniganu v provincii Québec. Od roku 1969 působí v juniorské soutěži Quebec Major Junior Hockey League. Své domácí zápasy odehrává v hale Centre Gervais Auto s kapacitou 5 195 diváků. Klubové barvy jsou námořnická modř, zlatá, zelená, bílá a burgundská.\n\nNejznámější hráči, kteří prošli týmem, byli např.: Patrick Lalime, Zbyněk Michálek, Radim Vrbata, Alex Bourret, Mathieu Biron, Marc-André Bergeron, Nick Petersen, Jason Pominville, Pascal Leclaire nebo Timo Pielmeier.\n\nZdroj: \n\n\n\nZdroj: \n\n\n"}
{"id": "1397619", "url": "https://cs.wikipedia.org/wiki?curid=1397619", "title": "Victoriaville Tigres", "text": "Victoriaville Tigres\n\nVictoriaville Tigres (: ) je kanadský juniorský klub ledního hokeje, který sídlí ve Victoriavillu v provincii Québec. Od roku 1987 působí v juniorské soutěži Quebec Major Junior Hockey League. Založen byl v roce 1987 po přestěhování týmu Longueuil Chevaliers do Victoriavillu. Své domácí zápasy odehrává v hale Colisée Desjardins s kapacitou 3 420 diváků. Klubové barvy jsou žlutá, bílá a černá.\n\nNejznámější hráči, kteří prošli týmem, byli např.: Andrej Nestrašil, Mathieu Garon, Frédéric Cassivi, Tomáš Kubalík, Antoine Vermette, Alexandre Daigle nebo Johnny Oduya.\n\n\nZdroj: \n\n\n"}
{"id": "1397620", "url": "https://cs.wikipedia.org/wiki?curid=1397620", "title": "Blainville-Boisbriand Armada", "text": "Blainville-Boisbriand Armada\n\nBlainville-Boisbriand Armada (: ) je kanadský juniorský klub ledního hokeje, který sídlí v Boisbriandu v provincii Québec. Od roku 2011 působí v juniorské soutěži Quebec Major Junior Hockey League. Založen byl v roce 2011 po přestěhování týmu Montreal Junior Hockey Club do Boisbriandu. Své domácí zápasy odehrává v hale Centre d'Excellence Sports Rousseau s kapacitou 3 100 diváků. Klubové barvy jsou černá a bílá.\n\nZdroj: \n\n\n"}
{"id": "1397626", "url": "https://cs.wikipedia.org/wiki?curid=1397626", "title": "Drummondville Voltigeurs", "text": "Drummondville Voltigeurs\n\nDrummondville Voltigeurs (: ) je kanadský juniorský klub ledního hokeje, který sídlí v Drummondvillu v provincii Québec. Od roku 1982 působí v juniorské soutěži Quebec Major Junior Hockey League. Své domácí zápasy odehrává v hale Centre Marcel Dionne s kapacitou 4 000 diváků. Klubové barvy jsou černá, červená, stříbrná a bílá.\n\nNejznámější hráči, kteří prošli týmem byli např.: Miroslav Zálešák, Dmitrij Kulikov, Tomáš Svoboda, Daniel Brière, Ľuboš Bartečko, Ondřej Palát, Tomáš Zohorna nebo Sean Couturier.\n\n\nZdroj: \n\n\n"}
{"id": "1397629", "url": "https://cs.wikipedia.org/wiki?curid=1397629", "title": "Emmerson Mnangagwa", "text": "Emmerson Mnangagwa\n\nEmmerson Mnangagwa (* 15. září 1942) je zimbabwský politik zastávající funkci současného zimbabwského prezidenta od 24. listopadu 2017. Byl dlouholetým spojencem svého předchůdce Roberta Mugabeho a významným členem vládnoucí strany ZANU-PF. Mnangagwa byl Prvním viceprezidentem Zimbabwe od roku 2014 do svého odvolání v listopadu 2017, které vyvolalo převrat. 21. listopadu 2017 Mugabe rezignoval na svou funkci. \n\nMnangagwa byl partyzánským vůdcem během občanské války v Rhodesii. Po uznání nezávislosti roku 1980 Mnangagwa zastával několik vysokých vládních pozic včetně pozice ministra vnitřní bezpečnosti. Během výkonu této funkce došlo k masakrům příslušníků etnické skupiny Ndebele. Během prezidentských voleb v roce 2008 vedl Mugabeho volební kampaň, při které násilně zastrašoval opozici, což donutilo kandidáta Hnutí pro demokracii Morgana Tsvangiraie ukončit kampaň a vyjednat s Mugabem dohodu o sdílení moci. V letech 2009 až 2013 zastával funkci ministra obrany, když se později stal ministrem spravedlnosti. Mnangagwa byl jmenován viceprezidentem v prosinci 2014 a byl považován za pravděpodobného následníka Roberta Mugabeho.\n"}
{"id": "1397632", "url": "https://cs.wikipedia.org/wiki?curid=1397632", "title": "Gatineau Olympiques", "text": "Gatineau Olympiques\n\nGatineau Olympiques (: ) je kanadský juniorský klub ledního hokeje, který sídlí v Gatineau v provincii Québec. Od roku 1973 působí v juniorské soutěži Quebec Major Junior Hockey League. Své domácí zápasy odehrává v hale Robert Guertin Centre s kapacitou 4 000 diváků. Klubové barvy jsou černá, bílá a stříbrná.\n\nNejznámější hráči, kteří prošli týmem, byli např.: David Krejčí, David Květoň, Martin Réway, Aleš Hemský, Luc Robitaille, Jiří Fischer, Martin Biron, José Théodore, Éric Dazé nebo Sylvain Côté.\n\nZdroj: \n\n\n\nZdroj: \n\n\n"}
{"id": "1397637", "url": "https://cs.wikipedia.org/wiki?curid=1397637", "title": "Jindřich Knapp", "text": "Jindřich Knapp\n\nJindřich Knapp (1895 – 1982) byl československý automobilový závodník. Závodil na vozech Walter jako tovární jezdec. Jeho největším úspěchem bylo vítězství v II. ročníku závodu 1000 mil Československých na voze Walter Standard S v roce 1934 a 4. místo v mezinárodním závodu na Masarykově okruhu na voze Walter Junior S v roce 1933. V polovině 20. let 20. století dostal nabídku závodit na automobilech Alfa Romeo.\n\nNarodil se v Praze v roce 1895. Vyučil se zámečníkem (1910-1913) v továrně smíchovského podnikatele Josefa Waltera a později se stal někdejší učeň Jindřich Knapp nejúspěšnějším závodníkem továrny J. Walter a spol.. V roce 1915 byl odveden k 28. pěšímu pluku, ale po několika měsících byl vyreklamován zpět do továrny. Byl skvělým mechanikem, později byl mistrem na motorárně. Továrnou Walter zapůjčené automobily si přestavoval a upravoval na závodní stroje s jemu podobnými nadšenci jako on. Závodil jako tovární jezdec po celou svou sportovní dráhu pouze na vozech Walter. Po skončení závodnické kariéry Jindřich Knapp zůstal zaměstnancem jinonické továrny Walter, později přejmenované na Motorlet, n.p. Za války pracoval v karosárně, v roce 1952 byl vedoucím montáže a v roce 1956 byl zmiňován jako vedoucí zkušeben motorů. Jindřich Knapp krátce na to odešel do důchodu. V druhé polovině 60. let 20. století byl členem Veteran klubu závodníků (Svaz závodníků veteránů) a mj. se zasloužil o obnovení závodu do vrchu Zbraslav – Jíloviště (Veteran Car Club Praha, 1968). Zemřel v Praze v roce 1982 ve věku 87 let.\n\n\n\nJako spolujezdec s ing. Tobkem vyhráli 13. dubna v čase 7:31,4 min třídu tříkolek (VI. kategorie) v závodě do vrchu Zbraslav – Jíloviště.\n\nVe svém prvním závodě v životě - do vrchu Jíloviště–Řídka (nyní Řitka) na motocyklu Walter obsadil mladý Jindřich Knapp (19) ve své třídě 2. místo.\n\nDo závodního vozu Knapp usedl poprvé v květnu 1921 na závodu do vrchu Zbraslav-Jíloviště. Ve svém prvním automobilovém závodu (V. ročník, 22. května) v životě zvítězil na prototypu Walter WIZ v třídě cestovních automobilů do 1,75 l v čase 5:15,5 min.\n\nV červenci 1921 (25.-31. července) získávají Waltry WZ a WIZ v sedmidenní soutěži spolehlivosti na 2000 km Kolem republiky putovní cenu Čs. klubu automobilistů pro tříčlenné týmy a Cenu MNO nejlepšímu týmu na domácích vozech (Pinner, Wiesner, Knapp). Jindřich Knapp navíc získává Cenu Ministerstva veřejných prací pro jezdce na nejslabším voze domácího původu bez trestných bodů.\n\nV roce 1922 byla sportovní sezóna opět zahájena závodem do vrchu Zbraslav-Jíloviště (30. dubna). Jindřich Knapp zvítězil na prototypu Walter WIZ v třídě cestovních automobilů do 1,75 l. v čase 4:46,45 min.\n\nV dubnu 1924 byl při příležitosti XVI. mezinárodního autosalónu v Praze uspořádán VIII. ročník (20. dubna) mezinárodního závodu do vrchu Zbraslav-Jíloviště. Jindřich Knapp obsadil 3. místo v absolutním pořadí a rovněž 3. místo v kategorii závodních vozů do 2000 cm³ v čase 3:33,6 min., když lepšího času dosáhly jen dva závodní, tovární Mercedesy s kompresorem (1. Otto Salzer a 2. Otto Merz.). Knapp na Waltru 0 (1945 cm³) získal Cenu Ministerstva obrany určenou nejrychlejšímu vozu čs. výroby.\nNordbömischer Kraft Fahrer Bund (Severočeský svaz závodníků) z České Lípy uspořádal IV. ročník (6. července) závodu do vrchu Stožec (Schöber/Schöberbergrennen) na trati od jiřetínské křižovatky (Na Mýtě) na Novou Huť se stoupáním až 12 %. Jindřich Knapp na voze Walter 0 zvítězil ve třídě mimosériových, závodních vozů do 2000 cm³ v čase 2:25,8 min. a zvítězil i v absolutním pořadí závodu. Současně vytvořil i nový rekord trati.\n\nI v roce 1925 (13. dubna, IX. ročník) se továrna Walter zúčastnila s upraveným vozem a novým motorem Walter 0 (2368 cm³) závodu Zbraslav-Jíloviště. Vůz opět řídil Jindřich Knapp a zvítězil v kategorii závodních vozů do 3000 cm³ v čase 3:19,1 min. a v absolutním pořadí obsazuje 5. místo. Opět se stal nejrychlejším závodníkem na stroji československé výroby a vytvořil čs. rekord, jak píše V. Heinz v Národních listech.\n\nVěhlas získával i závod do vrchu Brno/Královo Pole - Soběšice. Pořadatelem šesti předválečných ročníků byl ČAMS (Československý automobilový klub pro Moravu a Slezsko). Ve II. ročníku tohoto závodu konaném 10. května v kategorii závodních vozů přes 2 litry zvítězil J. Knapp (Walter 0) v čase 3:03,1 min. a vytvořil nový rekord třídy. V absolutním pořadí skončil Knapp 2., za Čeňkem Junkem na Bugatti..\nO 2 měsíce později (12. července) se stává Jindřich Knapp na \"dvouapůllitrovém\" Waltru 0 absolutním vítězem a vítězem třídy závodních vozů do 3000 cm³ ve III.ročníku mezinárodního závodu do vrchu Panorama u Karlových Varů, když Junkovi jedoucím na Bugatti oplatil porážku z Brna. Pořadatelem závodů byl Egerländer Automobil-Club z Karlových Varů. Trať měřila 2,2 km a Knapp dosáhl času 1:59,5 min.\n\nV roce 1927 při příležitosti XIX. pražského autosalonu vyhlásilo vedení firmy pokus o rekordní vytrvalostní jízdu Walter 10 000 km s vozem Walter P III. Trasy, po nichž se jezdilo déle než týden, paprskovitě vybíhaly z Prahy a tam se také vracely. Start a cíl všech 4 okruhů byl na výstavišti, kde měli jezdci zásobovací stanici. V den zahájení autosalonu, v sobotu 3. září, byla jízda přesně ve 12 h za přítomnosti mnoha oficiálních hostí slavnostně odstartována. Za volantem se střídali tovární jezdci Knapp, Němota, Traube a Havlíček. Vytrvalostní jízda byla ukončena v neděli 11. září o 16 h 20 min. Tovární jezdci ji absolvovali za necelých 200 hodin a ujetá vzdálenost činila 10 017 km při průměrné rychlosti 52,6 km/h. Jindřich Knapp, který urazil více než polovinu ujeté vzdálenosti, získal za rekordní, vytrvalostní jízdu Čestnou cenu sportovní komise AKRČs. Při prvním „nasazení“ sám řídil automobil nepřetržitě 55 hodin a ujel 2844 kilometrů.\n\nJeden z prvních vozů Walter 6-B se úspěšně zúčastnil 12. ročníku závodu do vrchu Zbraslav-Jíloviště konaném dne 28. dubna. Tovární jezdec Jindřich Knapp zvítězil v kategorii cestovních vozů do 3000 cm v čase 3:42,7 min.\n\nV roce 1930 byl postaven závodní vůz Walter Super 6B se standardním motorem o objemu válců 3257 cm3 (Walter Super 6), avšak s kompresorem Roots, čímž jeho výkon vzrostl na 84,6 kW/115 k při 5200 ot./min. Vůz dosahoval rychlosti 190 km/h. Jezdec Jindřich Knapp (s mechanikem Karlem Vojířem) zajel skvěle a ve třídě závodních vozů do 5000 cm obsadil třetí místo v čase 3:05,7 min. a celkově skončil na 8. místě. Redaktor Heinz z magazínu Auto o voze napsal, že je to nejrychlejší vůz, který byl do té doby v Československu postaven. Tento primát zůstal Waltru Super 6B přes 20 let, až do října 1953.\n\nNa přelomu května a června 1930 byla vykonána propagačně-zkušební jízda Waltrem 6-B z Prahy na horské sedlo Katschberg (1738 m n. m.) na hranicích Salcburska a Korutan a zpět přes Gaisberg u Salzburgu (1287 m n. m.) do Prahy. Jízda byla vykonána šestimístným předváděcím vozem z pražské prodejní filiálky, který už měl před jízdou najeto svých 40 000 km. Vůz hlavně řídil Jindřich Knapp, ale za volantem se objevili i bratři Kumperové (generální ředitel ing. Antonín \"Teny\" Kumpera a obchodní ředitel JUDr. Vítězslav Kumpera). \n\nVůz Walter Super 6B bez kompresoru dosahoval výkonu: 70 kW/90 k při 4800 ot./min. a max. rychlost kolem 175 km/h. Továrna nasadila tento vůz do závodu na Masarykově okruhu v Brně, který vznikl v roce 1930 původně jako přírodní závodní trať. První závod na silničním okruhu u Brna se konal 28. září, a zahájil tak slavnou éru automobilových závodů na Masarykově okruhu v letech 1930–1937. Velmi dobře si vedl Jindřich Knapp (st. č. 12) na Waltru Super 6B. Ve 4.kole zajel nejrychlejší kolo na čs. stroji průměrem 99,8 km/h. Do 11. kola stoupal pořadím až na výborné 5. místo, ale v následujícím okruhu musel pro poškození olejového potrubí, po sjetí do příkopu, odstoupit. Jindřich Knapp obdržel Cenu ing. W. Proskowetze za nejrychlejší kolo (17:31,5 min.) dosažené čs. jezdcem na stroji čs. výroby.\n\nNa přelomu května a června 1931 (21. května - 7. června) se tým tří „rudých ďáblů“, jak byl pro svou rudou barvu 3 vozů tým nazván, zúčastnil na sportovních phaetonech Walter Super 6, se zaplombovanou kapotou, mezinárodní soutěže Jízda 10 000 km Evropou (AvD 10000 km Fahrt), kterou uspořádal německý autoklub Automobilclub von Deutschlad (AvD). Trasa 17-denní jízdy (vč. odpočinkových dnů), vedla z Německa přes 10 zemí zpět do Německa (Berlín - Saarbrücken - Ženeva - San Sebastian - Madrid - Lisabon - Barcelona - Řím - Mnichov - Katschberg - Terst - Dubrovník - Záhřeb - Budapešť - Vídeň - Berlín). Soutěž byla rozdělena do devíti etap a měřila celkem 10 255 km, nejdelší etapa vedla z Barcelony do Říma a byla dlouhá 1455 km. Z 88 posádek na startu dojelo do cíle 67 a bez trestných bodů 60 automobilů. Všechny 3 vozy Walter Super 6 v rudých barvách zvládly nástrahy soutěže i závěrečnou zkoušku na okruhu AVUS a zvítězily v soutěži továrních týmů. Mimo to vyhrály třídu nad 2000 cm3. Posádky tří vozů Walter Super 6 tvořily generální ředitel Walter ing. Antonín „Teny“ Kumpera, jeho bratr, obchodní ředitel JUDr. Vítězslav Kumpera a tovární jezdec Jindřich Knapp.\n\nV květnu 1933 se uskutečnila 5etapová Velká soutěž spolehlivosti Československem (24.-28. května). Náročná soutěž od délce 2446 km zahajovala v Českých Budějovicích a po 5 dnech končila v Bratislavě. Tříčlenné týmy přihlásily továrny Wikov, Zbrojovka, Aero, Walter a klubové týmy ČAMS a německý autoklub MSAC, mimo to další účastníky představovali jednotlivci. Tým Walter na vozech Walter Junior ve složení JUDr. Vítězslav Kumpera, ing. A. Václavíková-Zichová a Jindřich Knapp získal velký Stříbrný pohár Ligy čs. motoristů a každý z jezdců obdržel i malý Stříbrný pohár.\n\nSportovní verze Walter Junior S (Sport) s rozvodem SV zaznamenala největší úspěch na I. ročníku závodu 1000 mil československých, který se jel 10.-11. června mezi Prahou a Bratislavou. Automobilka Walter nasadila 3 sportovní vozy Walter Junior S v třídě do 1100 cm. Posádky Leo Sabat/J.Ulč (st. č. 42), Jindřich Knapp/Karel Vojíř (st. č. 43) a Jar. Manda/Rud. Hodek (st. č. 44). V soutěži továrních týmů obsadil Walter 2.místo. Jindřich Knapp s Karlem Vojířem zvítězili bezpečně ve třídě do 1100 cm při průměrné rychlosti 79,98 km/h a v celkovém pořadí obsadili 2.místo za vítěznou, šestiválcovou Pragou Alfa posádky ing. Petra Muchy. Jindřich Knapp navíc získal Cenu města Brna pro nejrychlejšího jezdce ve třídě do 1100 cm.\n\nZávodní verze Walter Junior S s rozvodem OHV, odlehčená minimálně o všechny blatníky a přední sklo, byla nasazena v roce 1933, těsně před Masarykovým okruhem v závodě do vrchu Ecce Homo (10. září) u Šternberka. Test vozu se vydařil a Jindřich Knapp s ním obsadil v čase 6:44,9 min. 1.místo ve třídě závodních vozů do 1100 cm, mezi závodními vozy skončil 5. a celkově 9.\n\nO týden později (17. září) byl Walter Junior S nasazen do IV. ročníku Velké ceny Masarykovy, kterou uspořádal automotoklub ČAMS (Československý Automobilový klub pro Moravu a Slezsko) na Masarykově okruhu u Brna. Přestože v tréninku na tento závod měl Knapp těžkou havárii - v Pisárkách otočil svůj vůz na \"budku\", do závodu byl vůz připraven. Závod slabší kategorie do 1500 cm (Voiturettes), ve které startoval i Jindřich Knapp na voze Walter Junior S (st. č. 80), se jel na 15 okruhů tj. na 437,1 km. Přes handicap v objemu a kolizi s Pietschem (Alfa Romeo) na začátku 7. kola se Jindřich Knapp umístil na 4. místě v čase 4:52:48,4 h průměrnou rychlostí přes 90 km/h. Jindřich Knapp jako nejúspěšnější jezdec na stroji domácí výroby získal Ceny Ministerstva obrany, Autoklubu Republiky Československé (AKRČs) a bronzovou plaketu předsednictva ČAMS.\n\nZa ryze sportovní úspěch vozu Walter Junior můžeme jmenovat z roku 1934 účast v lednové Rallye Monte Carlo. Tovární jezdec Jindřich Knapp dojel do cíle na azurovém pobřeží bez trestných bodů, ale protože zvolil kratší trať ze španělské Valencie, získal méně „plusových“ bodů a obsadil 39. místo ve třídě do 1500 cm a 85. v absolutním pořadí.\n\nV roce 1934 při příležitosti konání XXIV. pražského autosalonu vykonal Walter Junior vytrvalostní jízdu Walter Junior 50 000 km na trase Praha - Brno - Bratislava a zpět, na které jezdil po dobu 42 dnů (4. března-15. dubna). Jízda byla označena za vytrvalostní, ale rovněž jako trénink na II. ročník 1000 mil Československých, který se jel o 2 měsíce později v červnu 1934. Za volantem se vystřídalo na 20 jezdců (valná většina z těch, kteří později jeli za továrnu 1000 mil s Juniory SS 8 posádek a jedna posádka se Waltrem Standard S), zahajoval Jindřich Knapp a 15. dubna v 11 hodin dopoledne na výstavišti končil Ivan Hodač, který převzal z rukou zástupce AKRČs vavřínový věnec. Vůz se zaplombovaným motorem ujel přes 50 000 km průměrnou rychlostí přes 50 km/h.\n\nVůz Walter Standard S, řízený Jindřichem Knappem s mechanikem Karlem Vojířem, vyslala továrna do II. ročníku těžkého silničního závodu 1000 mil Československých. Závod s mezinárodní účastí se jel ve dnech 9.-10. června na trati Praha – Bratislava – Praha, v celkové délce obou smyček 1600 km, tam a zpět 2x. Vůz vydržel námahu závodu, s bezpečným náskokem a v novém traťovém rekordu zvítězil. Knapp s Vojířem dosáhli času 15:22:37 h, což představuje průměrnou rychlost 103,598 km/h a poslední čtvrtinu závodu, tedy trať Bratislava – Praha dal za (na tu dobu neuvěřitelných) 111,5 km/hod. Vyhráli s více než půlhodinovým náskokem a jako jediní ze startovního pole překročili rychlostní průměr 100 km/h. Vytvořil absolutně nejrychlejší čas na této trati, který již nebyl překonán. Jindřich Knapp (39) vyhrál Cenu AKRČs za absolutní vítězství a vítězství ve třídě, Cenu hl. města Prahy pro jezdce z Prahy, Cenu města Bratislavy, Cenu firmy Baťa pro nejrychlejšího jezdce na pneumatikách Baťa, Cenu firmy Technospol pro nejrychlejšího jezdce se svíčkami Champion, Cenu firmy Pála pro nejrychlejšího jezdce s baterií Palaba a Cenu továrny Walter.\n\nPo II. světové válce se ještě jednou Jindřich Knapp (52) objevil na závodním okruhu. Při nasazení sportovního vozu Aero Minor na okruhovém závodě v Praze totiž vedle vozu, v němž seděl Ivan Hodač (st. č. 4), stál Jindřich Knapp (st. č. 5) a měl na levé ruce pásku s označením „JEZDEC“. Ano, pan JEZDEC.\n\n\n"}
{"id": "1397638", "url": "https://cs.wikipedia.org/wiki?curid=1397638", "title": "Thirty Three &amp; 1/3", "text": "Thirty Three &amp; 1/3\n\nThirty Three & ⅓ je sedmé sólové studiové album anglického hudebníka George Harrisona. Vydáno bylo v listopadu roku 1976 jako jeho vůbec první, které vyšlo pod hlavičkou jeho vlastní společnosti Dark Horse Records. V britské hitparádě (UK Albums Chart) se deska umístila na 35. příčce. Lépe se jí vedlo v USA, kde dosáhla jedenácté příčky hitparády Billboard 200.\n\nAutorem všech skladeb je George Harrison, pokud není uvedeno jinak.\n\n"}
{"id": "1397640", "url": "https://cs.wikipedia.org/wiki?curid=1397640", "title": "Sova zlatočerná", "text": "Sova zlatočerná\n\nSova zlatočerná (\"Tyto longimembris\") je druh sovovitého ptáka, který náleží do rodu \"Tyto\". Druh popsal Thomas C. Jerdon roku 1839.\nSova zlatočerná se vyskytuje v rozsáhlé oblasti od Indie až po Filipíny a australský kontinent (celkem asi 41 000 000 km), obývá jak země kontinentální Asie (Čína, Myanmar, Thajsko, Vietnam…), tak Malajské souostroví a některé oceánské ostrovy (například Nová Kaledonie). Někdy se může dostat i do Hongkongu nebo Japonska, naopak v Bangladéši a Fidži populace sov zlatočerných vyhynula.\n\nNa svém rozsáhlém areálu výskytu sova zlatočerná vytvořila několik poddruhů. \"T. l. chinensis\" se vyskytuje na východě a severovýchodě Číny a na severu Vietnamu. \"T. l. longimembris\" osídlil řadu oblastí na východě a jihovýchodě Asie, také Austrálii a Novou Kaledonii. Poddruh \"T. l. pithekopy\" zahrnuje tchajwanské populace, \"T. l. amauronota\" filipínské a \"T. l. papuensis\" novoguinejské.\n\nJedná se o středně velký druh sovy, která měří 38 až 42 cm na délku s až 32,2cm křídlem u samců a až 34,8cm křídlem u samic. Rozpětí křídel činí 103 až 116 cm. Krátký a pruhy zdobený ocas může měřit téměř 14 cm. Hmotnost činí u samců 265 až 375 gramů, samice jsou větší i těžší a váží nejméně 320 a nejvíce 450 gramů. Peří je na hřbetu hnědé, se žlutookrovými skvrnami a doplněno o bílé tečky, na obličeji světlé, stejně tak na břiše, jehož zbarvení je navíc doplněno tmavým tečkováním. Slova zlatočerná má malé černé oči a bílý zobák. Zbarvení tohoto druhu je nicméně značně proměnlivé.\nSova zlatočerná se vyskytuje na otevřených travnatých pláních až do nadmořské výšky 2 500 metrů a žije hlavně na zemi. Nemigruje. Během dne odpočívá a aktivní je za soumraku. Loví hlavně hlodavce, na které se může v některých areálech i specializovat, je však schopna zabít i jinou kořist, lovit může i hmyz. V případě hojnosti potravy mohou danou oblast osídlit desítky těchto sov, jinak se jedná o tvora převážně samotářského. Druh je tichý, při letu se ozývá vysokými skřípavými zvuky. Zpěv sovy zlatočerné se podobá zpěvu sovy pálené (\"T. alba\"). Období rozmnožování případá na říjen až březen, hnízdo si staví v proláklinách na zemi. Samice klade až osm vajec, o která se stará 42 dní a během této doby je krmena samcem.\nPopulace sovy zlatočerné je klesající kvůli postupné ztrátě biotopů, i tak ale pravděpodobně není tak malá a neklesá dostatečně rychle, aby mohl být druh zařazen mezi zranitelné taxony. Také rozsah areálu výskytu neplní kritéria pro zranitelné druhy, z tohoto důvodu je sova zlatočerná hodnocena jako druh málo dotčený.\n\n"}
{"id": "1397644", "url": "https://cs.wikipedia.org/wiki?curid=1397644", "title": "Rouyn-Noranda Huskies", "text": "Rouyn-Noranda Huskies\n\nRouyn-Noranda Huskies (: ) je kanadský juniorský klub ledního hokeje, který sídlí v Rouyn-Norandě v provincii Québec. Od roku 1996 působí v juniorské soutěži Quebec Major Junior Hockey League. Založen byl v roce 1996 po přestěhování týmu Saint-Hyacinthe Laser do Rouyn-Norandy. Své domácí zápasy odehrává v hale Aréna Iamgold s kapacitou 3 500 diváků. Klubové barvy jsou černá, červená, stříbrná a bílá.\n\nNejznámější hráči, kteří prošli týmem byli např.: Mike Ribeiro, Dominik Boháč, Sven Andrighetto nebo Nikita Kučerov.\n\n\nZdroj: \n\n\n"}
{"id": "1397647", "url": "https://cs.wikipedia.org/wiki?curid=1397647", "title": "Muzeum moderního umění (rozcestník)", "text": "Muzeum moderního umění (rozcestník)\n\nMuzeum moderního umění může být \n"}
{"id": "1397648", "url": "https://cs.wikipedia.org/wiki?curid=1397648", "title": "Sherbrooke Phoenix", "text": "Sherbrooke Phoenix\n\nSherbrooke Phoenix (: ) je kanadský juniorský klub ledního hokeje, který sídlí v Sherbrooku v provincii Québec. Od roku 2012 působí v juniorské soutěži Quebec Major Junior Hockey League. Založen byl v roce 2012 jako nástupce zaniklé frančízy Lewiston Maineiacs. Své domácí zápasy odehrává v hale Palais des Sports Léopold-Drolet s kapacitou 3 643 diváků. Klubové barvy jsou námořnická modř, nebeská modř a béžová.\n\nZdroj: \n\n\n"}
{"id": "1397649", "url": "https://cs.wikipedia.org/wiki?curid=1397649", "title": "Val-d'Or Foreurs", "text": "Val-d'Or Foreurs\n\nVal-d'Or Foreurs (: ) je kanadský juniorský klub ledního hokeje, který sídlí ve Val-d'Or v provincii Québec. Od roku 1993 působí v juniorské soutěži Quebec Major Junior Hockey League. Své domácí zápasy odehrává v hale Centre Air Creebec s kapacitou 3 504 diváků. Klubové barvy jsou zelená, zlatá, bílá a černá.\n\nNejznámější hráči, kteří prošli týmem, byli např.: Roberto Luongo, Kris Letang nebo Sergej Mozjakin.\n\n\nZdroj: \n\n\n"}
{"id": "1397653", "url": "https://cs.wikipedia.org/wiki?curid=1397653", "title": "Pearl a Hermes", "text": "Pearl a Hermes\n\nPearl a Hermes () je neobydlený korálový atol, část Severozápadních Havajských ostrovů, skupiny malých ostrovů a atolů, které jsou nejvzdálenější severozápadní částí havajského řetězce. Leží asi 2 090 km severozápadně od Honolulu a asi 140 km východo-jihovýchodně od Midwaye. Atol Pearl a Hermes tvoří variabilní počet plochých písčitých ostrůvku, typicky od pěti do sedmi. Historické prameny jich uvádějí ještě více, tyto ostrovy ale byly zničeny erozí nebo stoupající hladinou moře. Od roku 2012 atol tvoří pět ostrůvků: Jihovýchodní ostrov (největší), Severní ostrov, Malý severní ostrov, Travnatý ostrov a ostrov Seal-Kittery. Celková rozloha souše je asi 0,32 km, přidružené korálové útesy však tvoří víc jak 800 km plochy.\n\nHavajský název atolu je a byl vytvořen komisí Hawaiian Lexicon Committee v 90. letech 20. století. Atol byl objeven roku 1822, když zde uvízly dvě velrybářské lodi \"Pearl\" a \"Hermes\", které mu také vynesly jméno. Obě lodě byly na cestě z Honolulu do Japonska. První na mělčině uvízla loď \"Hermes\" a stalo se tak buď pozdě večer 24. dubna nebo časně ráno 25. dubna. Druhá loď se jí poté vydala na pomoc a uvízla také, posádka o asi 57 námořnících tedy musela na neznámém ostrově nějakou dobu zůstat. Většina námořníků byla zachráněna 1. července stejného roku lodí \"Earl of Morby\", několik se jich rozhodlo dopravit se do civilizace na vlastnoručně vytvořené lodi. Celý incident se obešel bez ztrát na životech. V oblasti od té doby ztroskotalo více lodí, například v prosinci 1952 loď \"SS Quartette\", která v současnosti tvoří základ umělého útesu.\n\nJako první si atol nárokoval havajský král Kamehameha III., o pět let později jej ale obsadili Američané. První savci byli na atol dovezeni roku 1894 a šlo o králíky vysazené na Jihovýchodní ostrov jako zdroj masa. Ti zde zničili zdejší vegetaci a roku 1923 je až na jednoho vyhubila Tanagerská expedice. Roku 1927 byla v mořích okolo atolu objevena Williamem Greigem Andersonem z rybářské společnosti Lanikai populace perlotvorek mořských (\"Pinctada margaritifera\"), které byly bohaté na perly. Anderson založil obchodní společnost a během tří let získali na 20 000 perel, což se ale významně podepsalo na stavu perlotvorek. Roku 1929 byl sběr perel zakázán.\n\nNa atolu se vyskytuje na třináct původních druhů rostlin a sedm jich sem bylo zavlečeno. Tyto druhy představují problém pro původní rostlinstvo, protože jej vytlačují, jako například bér přeslenitý (\"Setaria verticillata\") na Jihovýchodním ostrově původní travinu \"Eragrostis variabilis\". V mořích okolo ostrova rostou větevníci (Scleractinia) či houbovci (Porifera) a žijí zde například ploskozubcovití, skaláry a různé druhy žraloků. V oblasti se rozmnožují delfíni dlouholebí (\"Stenella longirostris\"). Ostrov poskytuje hnízdiště řadě ptáků, žije a rozmnožuje se zde na 160 000 jedinců náležících ke 22 druhům, přičemž k nejvýznamnějším patří buřňáček Tristramův (\"Oceanodroma tristrami\") a albatros černonohý (\"Phoebastria nigripes\"); až 20 % celkové populace albatrosa hnízdí na Pearl a Hermes.\n\nOstrov je ohrožen hromaděním odpadů a také zvyšováním mořské hladiny.\n"}
{"id": "1397659", "url": "https://cs.wikipedia.org/wiki?curid=1397659", "title": "Ernst Klimt", "text": "Ernst Klimt\n\nErnst Klimt (3. ledna 1864, Vídeň – 9. prosince 1892 tamt.) byl rakouský malíř historických témat i dekorativní malíř a mladší bratr známého malíře Gustava Klimta.\n\nNarodil se 3. ledna 1864 jako třetí ze sedmi dětí zlatníka a rytce Ernesta Klimta (1834–1892), který pocházel z Čech, a Anny Rosalie Klimt, rozené Finster (1836–1915), v tehdejším předměstí Baumgarten nedaleko Vídně. Dětství prožil v sedmém vídeňském okrsku (Burggasse 47) ve velmi skromných poměrech.\n\nOd roku 1877 chodil do vídeňské Školy uměleckých řemesel rakouského muzea (\"Kunstgewerbeschule des k.k. Österreichischen Museums für Kunst und Industrie\") jako od roku 1876 jeho starší bratr Gustav Klimt. Ernst a Gustav byli žáky Ferdinanda Laufbergera (1829–1881), velmi úspěšného malíře a dekoratéra v době staveb vídeňské Ringstraße (od roku 1870), který se svým studentům velice věnoval. Navázal například kontakt mezi bratry Klimtovými a Hansem Makartem a pomohl tím oběma, že mohli spolupracovat při realizaci průvodu na počest stříbrné svatby císařského páru roku 1879.\n\nRoku 1891 se Ernst Klimt oženil s Helenou Flöge, která byla sestrou kamarádky Gustava Klimta Emilie Flöge. Krátce na to spolu měli dceru Helenku. V červenci roku 1892 zemřel ve svých padesáti devíti letech jeho otec Ernst Klimt. A Ernst Klimt junior zemřel náhle devátého prosince téhož roku na akutní zánět osrdečníku. Gustav Klimt se po smrti svého bratra oženil se svou ovdovělou švagrovou Helenou a přijal i neteř Helenku. Dokončil také rozpracované obrazy svého zemřelého bratra.\n\nErnst Klimt je pochován ve Vídni na hřitově Baumgarten. Náhrobní kříž navrhl Gustav Klimt a vyrobil jej Georg Klimt. Hrob existuje dodnes.\n\nV roce 1881 založili bratři Ernst a Gustav Klimtové se svým kamarádem ze studií, Franzem Matschem (1861–1942), uměleckou společnost nazvanou \"Ateliergemeinschaft\" a o dva roky později už provozovali vlastní ateliér ve Vídni.\n\nSpolečnost mezi jiným vytvořila oponu a nástropní malby divadel v Liberci, Karlových Varech a roku 1885 ve Rijece, roku 1885 pak nástropní obrazy ve vídeňské Hermesvilla, 1886–1888 nástropní fresky obou schodišť novostavby vídeňského Burgtheateru a 1891–1892 obrazy v lomených obloucích mezi sloupy ve schodišti vídeňského Umělecko-historického muzea (Kunsthistorischen Museums Wien). \nK velkým zakázkám Ernsta Klimta patřilo pět nástropních obrazů v zámku Mondsee a práce pro zámek Peles rumunského krále Karla I. u Sinaie (Rumunsko).\n\nPo smrti Ernsta Klimta se jeho umělecká společnost rozpadla. Gustav Klimt se však odloučil od Matsche teprve roku 1900, když byly jeho obrazy pro Vídeňskou universitu přijímány s dobrým ohlasem, kdežto Klimtovy sklízely kritiku.\n\nK dílu Ernsta Klimta patří zejména:\n\n\n\n"}
{"id": "1397660", "url": "https://cs.wikipedia.org/wiki?curid=1397660", "title": "Pfaffenhofský couk", "text": "Pfaffenhofský couk\n\nPfaffenhofský couk byl jedním z couků (rudných žil) na území města Jihlavy a jeho blízkého okolí. Táhl se od Reindlerova dvora, přes Bedřichov směrem k Pávovu a Lesnovu. Sousedil se Starohorským a Špárským coukem. Svůj název dostal podle farního dvora (německy \"Pfaffenhof\"), dnes známého právě jako \"Reindlerův dvůr\". Zachycen je mj. i na mapě od Johana Christopha Urbana z roku 1772.\n\nZe stop po hornické minulosti místa se dochovalo naprosté minimum. Východní část oblasti je zničena výstavbou rodinných domků, západní z části výstavbou dálničního přivaděče (silnice I/38) a z části zemědělskou činností, stejně jako část střední části. Zachovalo se pouze kutiště u Reindlerova dvoru o šířce 20 metrů a délce 230 metrů. Celé kutiště je porostlé borovým lesem. Na jeho území se nachází 17 obvalů s haldami. Na východním konci lesíka bývala čtveřice šachet, zaniklých při výstavbě domků. V roce 1971 se jedna z nich propadla, ale bez předchozí dokumentace byla znovu zasypána. Vzhledem k pokračující výstavbě domků v okolí je budoucnost tohoto kutiště ohrožená a existuje reálná možnost jeho zániku.\n\nV západní části kutiště v polích za dálničním přivaděčem je dvojice rybníků – jeden napuštěný a další suchý. Jedná se o pozůstatek po soustavě báňských rybníků, kterých podle starých map bylo šest. Zbývající rybníčky však byly zavezeny a přeměněny na pole. Na odtoku z rybníků stávaly úpravny rud.\n\n"}
{"id": "1397662", "url": "https://cs.wikipedia.org/wiki?curid=1397662", "title": "Ricardo Montero (rozhodčí)", "text": "Ricardo Montero (rozhodčí)\n\nRicardo Montero (* 6. března 1986 San José) je kostarický fotbalový rozhodčí.\n\nRicardo Montero se narodil 6. března 1986 v San José v Kostarice.\n\nRoku 2011 se stal mezinárodním rozhodčím FIFA. Účastnil se jako sudí Mistrovství světa ve fotbale 2018 v Rusku.\n\n"}
{"id": "1397663", "url": "https://cs.wikipedia.org/wiki?curid=1397663", "title": "Supermarine Baby", "text": "Supermarine Baby\n\nSupermarine Baby byl britský stíhací létající člun navržený a postavený v období první světové války společností Supermarine Aviation Works. Ačkoliv vznikl jen jeden kus, stal se základem pozdějšího stíhače Supermarine Sea King a závodního letounu Supermarine Sea Lion I.\nSupermarine Baby byl zkonstruován v odpověď na vypsané specifikace Admirality požadující letoun kategorie N.1B (jednomístný stíhací hydroplán), který by byl schopný operací z nosičů hydroplánů Royal Navy a dosahoval rychlosti alespoň 110 mil za hodinu (177 km/h) a dostupu 20 000 stop (~ 6 100 m). U firmy Supermarine byly objednány tři prototypy, a zakázky byly uděleny i na výrobu prototypů společností Westland (Westland N.1B) a Blackburn (Blackburn N.1B).\n\nStroj společnosti Supermarine byl jednomotorový dvouplošník s tlačně instalovanou pohonnou jednotkou, sklopnými křídly s jednokomorovým systémem vzpěr a ocasními plochami ve tvaru „T“. Pilotní kokpit byl umístěn v přídi aerodynamicky tvarovaného dřevěného člunového trupu. První prototyp, jemuž bylo přiděleno sériové číslo \"N59\", poprvé vzlétl v únoru 1918, poháněn osmiválcovým vidlicovým motorem Hispano-Suiza 8 o výkonu 200 hp (149 kW). Později byl vybaven motorem Sunbeam Arab o podobném výkonu. V tomto období již ale Royal Naval Air Service provozovala letouny s kolovým podvozkem Sopwith Pup ze vzletových plošin na palubách válečných lodí, a úspěšné nasazení strojů Pup, a později také Camel, vedlo k opuštění programu N.1B. Druhý prototyp, sériového čísla \"N60\", byl dodán rozebraný na náhradní díly pro prvý stroj a třetí prototyp \"N61\" nebyl dokončen.\n\nAčkoliv byl vývoj Supermarine Baby opuštěn, typ se přesto stal základem vývoje pozdějšího soutěžního speciálu Supermarine Sea Lion I, který se v roce 1919 zúčastnil závodu o Schneiderův pohár, a stíhacího Supermarine Sea King.\n\nÚdaje podle \"Supermarine Aircraft since 1914\"\n\n"}
{"id": "1397667", "url": "https://cs.wikipedia.org/wiki?curid=1397667", "title": "Zjevení Panny Marie v Garabandalu", "text": "Zjevení Panny Marie v Garabandalu\n\nZjevení Panny Marie v Garabandalu je nadpřirozená událost, kdy se ve španělské vesnici San Sebastian de Garabandal zjevovala Panna Marie a archanděl Michael. K tomuto jevu došlo v letech 1961-1965. Tou dobou probíhal Druhý vatikánský koncil. Panna Marie se zjevovala čtyřem dívkám, předkládala jim důležitá poselství týkající se předpovědi o katastrofě světa.\n\nPrvní zjevení se odehrálo dne 18. června 1961 ve španělské vesnici San Sebastian de Garabandal. Tehdy se archanděl Michael ve svém příchodu zjevil čtyřem dívkám: Conchitě, Marií Dolores (Mari-Loli nebo jen Loli) Mazon, Jacinty Gonzalesové a Marií Cruz (Mari-Cruz) Gonzalesové. 1. července jim archanděl Michael sdělil zjevení Panny Marie následujícího dne.\n\nDne 2. července v neděli se zjevila dívkám Panna Marie spolu s dvěma archanděly: Michaelem a Gabrielem. Dívky se k Matce Boží modlily a ona je naučila správně se modlit. \n\nV letech 1961–1963 dívky prožívaly silné extáze, když se jim zjevila Panna Marie. Padly k zemi na ostré kameny s takovým hlukem, že neměly žádnou bolest a poranění během zjevení.\n\nPoslední dvě zjevení Panny Marie v Garabandalu se odehrála 1. ledna a 13. listopadu 1965. Dvě zjevení se týkala Conchity, která později tyto události zapsala ve svých dopisech. \n\nPanna Marie svým poselstvím dívkám varovala, že jestli se svět nepolepší a že když lidé nebudou proti Bohu páchat méně hříchů, potom z nebe přijde moc velký trest, který bude ještě horší než potopa. Bude to jev, který se bude nazývat na A.\n\n"}
{"id": "1397670", "url": "https://cs.wikipedia.org/wiki?curid=1397670", "title": "Podnikatelské odbory", "text": "Podnikatelské odbory\n\nPodnikatelské odbory, oficiálním názvem Podnikatelské odbory – Unie podnikatelských a živnostenských spolků, z. s., je samosprávný a dobrovolný svazek členů – spolků sdružujících podnikatele a živnostníky i jednotlivých podnikatelů a živnostníků. Vznikly v prosinci 2016, sídlo spolku je v České Lípě, předsedou výboru je Radomil Bábek.\n\nHlavním cílem Podnikatelských odborů je hájit podnikatele a živnostníky před nežádoucími či neoprávněným zásahy státu do podnikání. Působí jako stálý člen podvýboru Poslanecké sněmovny PČR pro podnikatelské prostředí. Snaží se změnit elektronickou evidenci tržeb, chtějí veřejnou kontrolu výkonu státní správy, věnují se kontroverzním případům kontrol a ukládání sankcí. Podaly trestní oznámení na Andreje Babiše kvůli jeho výrokům na adresu podnikatelů a živnostníků.\n\n\nV roce 2019 vyhlásily Podnikatelské odbory 15. květen Dnem českých podnikatelů a živnostníků. Datum bylo vybráno podle zahájení Zemské výstavy v roce 1891.\n"}
{"id": "1397672", "url": "https://cs.wikipedia.org/wiki?curid=1397672", "title": "Pep (firma)", "text": "Pep (firma)\n\nPep je mezinárodní maloobchodní společnost se sídlem v Kapském Městě v Jihoafrické republice. Firma byla založena roku 1965 a operuje v 11 zemích jižní Afriky včetně města Lobito v Angole, kde od listopadu 2008 provozuje outlet. V listopadu 2009 společnost provozovala 1 400 prodejen a zaměstnávala 14 000 zaměstnanců. Podnik se zaměřuje na prodej levného oblečení a je to největší single-brand maloobchod v Jihoafrické republice. Společnost též vlastní a vede největší oděvní továrnu v jižní Africe. Pep je dceřinou společností firmy Pepkor.\n\n"}
{"id": "1397673", "url": "https://cs.wikipedia.org/wiki?curid=1397673", "title": "Avenue de Provence", "text": "Avenue de Provence\n\nAvenue de Provence je soukromá ulice v Paříži. Nachází se v 9. obvodu.\n\nUlice vede od křižovatky s \"Rue de Provence\" a končí jako slepá ulice. Ulice je orientována z jihu na sever.\n\nUlice byla otevřena v roce 1908.\n\nAvenue získala svůj název díky sousedství s \"Rue de Provence\", která byla pojmenována na počest Louise Stanislase Xaviera, hraběte z Provence, bratra Ludvíka XVI. a pozdějšího francouzského krále, který nastoupil na trůn v roce 1814 jako Ludvík XVIII.\n\n"}
{"id": "1397674", "url": "https://cs.wikipedia.org/wiki?curid=1397674", "title": "Mannsdorf an der Donau", "text": "Mannsdorf an der Donau\n\nMannsdorf an der Donau je obec v Rakousku ve spolkové zemi Dolní Rakousy v okrese Gänserndorf.\n\nObec se nachází ve spolkové zemi Dolní Rakousy v regionu Weinviertel. Území obce se skládá pouze z jedné části a jeho rozloha činí 10,32 km², z nichž 12,1 % je zalesněných. Jižní část obce zasahuje do území Národního parku Donau-Auen.\n\nObcí prochází ve směru od východu k západu zemská silnice B3 (Donau Straße B3).\n\n\nNynějším starostou obce je Christoph Windisch z Rakouské lidové strany (ÖVP). Obecní zastupitelstvo čítá 13 členů; od komunálních voleb v roce 2015 má 9 mandátů ÖVP a 4 mandáty UBLM.\n\n"}
{"id": "1397675", "url": "https://cs.wikipedia.org/wiki?curid=1397675", "title": "Emma Černá", "text": "Emma Černá\n\nEmma Černá (23. března 1937, Mladá Boleslav – 2. července 2018, Praha) byla česká herečka.\n\nVystudovala obchodní akademii a na třetí pokus byla přijata na DAMU. Studovala u prof. Radovana Lukavského (1956–1960), ale již ve třetím ročníku získala roli v inscenaci Faust, Markétka, služka a já v Divadle Na zábradlí. Ztvárnila hlavní roli ve filmu Adelheid režiséra Františka Vláčila, role získala i ve filmech Skalpel, prosím či Samotáři. Zahrála si i v oscarovém Koljovi. Dlouhou dobu působila v Divadle Komedie, její poslední scénou pak bylo Divadlo v Dlouhé. \n\nV roce 1960 nastoupila do angažmá v Divadle Na zábradlí, které na počátku vyhovovalo jejím představám o autorském divadle. Když se původní soubor rozpadl, odešla do Mostu a v tamějším Divadle pracujících, kde se v té době zformoval herecký soubor výborné kvality, setrvala od roku 1963 až do roku 1986. Jako herečka patřila k největším oporám souboru a vytvořila tu velkou řadu vynikajících rolí ve světovém repertoáru, např. Shakespearovy hrdinky jako Rosalinda, Kateřina a Porcie, Jelenu v Čechovově Strýčku Váňovi, Medeu v Jeffersově stejnojmenné tragédii, Elvíru v Molierovu Donu Juanovi, Alžbětu v Schillerově Marii Stuartovně aj.\nV divadle pracovala také jako lektorka dramaturgie. Po návratu do Prahy byla členkou hereckého souboru Divadla S. K. Neumanna (později Divadlo pod Palmovkou, 1986–1998). Sama pokládala za nejinspirativnější období svou pozdější spolupráci s režiséry Michalem Dočekalem a Janem Nebeským v Divadle Komedie.\nHrála zde např. Gertrudu v proslulé inscenaci Hamleta, Snoubenku ve Strinbergově Sonátě duchů, Nell v Beckettově Konci hry, Olgu v Dočekalově originální verzi Čechovových Tří sester. Po r. 2000 už nebyla v žádném angažmá, ale přesto divadlo neopustila – spolupracovala ještě se Štěpánem Páclem (v inscenaci Křišťálové noci ve Švandově divadle v r. 2011) a s Hanou Burešovou (zahrála si v Divadle v Dlouhé Chůvu v Senekově Faidře v r. 2007 a čarodějnici Antikvu v Ghelderodově Paní Jairové v r. 2013). Vyučovala také na Vyšší odborné škole herecké v Praze. Byla literárně i výtvarně nadaná, vytvářena originální smalty, které také vystavovala. \n\nJejí první filmovou rolí byla sestra hlavního hrdiny v Schormově filmu Každý den odvahu (1964), největší a nejslavnější však byla role německé dívky Adelheid ve stejnojmenném Vláčilově filmu (1969). Bohužel po velkolepém úspěchu tohoto filmu už žádná tak velká role nepřišla. Byl to patrně důsledek jejího dlouholetého angažmá mimo Prahu. Přesto sehrála téměř 50 středních a malých rolí v mnoha filmech, z nichž některé se zapsaly do paměti diváků (Stín kapradiny, Skalpel, prosím, Dobří holubi se vracejí, Báječná léta pod psa, Kolja) aj. \n\nÚčinkovala v celé řadě televizních inscenací (Svědek umírajícího času, Přítelkyně z domu smutku, Krev zmizelého aj.). Existuje také televizní záznam hry Karla Gassauera Casanova na duchcovském zámku, který byl hereckým koncertem Miroslava Macháčka v roli Casanovy a Emmy Černé jako jeho služky (1989). \n\n"}
{"id": "1397677", "url": "https://cs.wikipedia.org/wiki?curid=1397677", "title": "Kostel svatého Prokopa (Braník)", "text": "Kostel svatého Prokopa (Braník)\n\nKostel svatého Prokopa v Braníku je římskokatolický farní kostel z roku 1904 vystavěný v novorománském slohu. Nachází se ve Školní ulici v Praze 4-Braníku, avšak farnost se nachází u kostela Stětí sv. Jana Křtitele v Praze-Hostivaři. Kostel byl zapsán na seznam památek před rokem 1988.\n\nAdministrátorem kostela je P. Mgr. Grzegorz Tanderys MIC.\n\nBranický kostel sv. Prokopa je jednolodní stavba s apsidou a hranolovou věží na západním průčelí vystavěná v letech 1900–1904 v novorománském slohu. Autorem projektu byl architekt Rudolf Vomáčka. \n\nNové zvony \"Svatá Anežka\" a \"Svatý Vojtěch\" byly zavěšeny na počátku 21. století jako náhrada za zvony zrekvírované během druhé světové války. \n\nPřed kostelem stojí na podstavci pískovcová socha svatého Jana Nepomuckého v dlouhé klerice, dílo umělec z okruhu Františka Ignáce Platzera z poloviny 18. století. Socha původně stávala v nedalekém dominikánském dvoře, ke kostelu byla přenesena roku 1950.\n"}
{"id": "1397678", "url": "https://cs.wikipedia.org/wiki?curid=1397678", "title": "Wang Sien", "text": "Wang Sien\n\nWang Si-an ( * 1944, městská prefektura Sin-jang, provincie Che-nan, město Čeng-čou, Čína) je mistr bojového umění \"tchaj-ťi čchüan\", příslušník 19. generace potomků rodiny Čchen pocházejících z vesnice Čchen-ťia-kou. Jeho učiteli byli mistr Čchen Čao-pchi a Čchen Čao-kchuej.\n\nV roce 1945 se jeho rodiče s ním přestěhovali do vesnice Čchen-ťia-kou v provincii Che-nan. Wang Sien začal studovat bojové umění \"tchaj-ťi čchüan\" ve stylu Čchen v roce 1958 a to nejprve u mistra Čchen Čao-pchiho. Při výuce byl kladen důraz na formy a sestavy „staré školy“ prováděné pažemi a formy se zbraněmi (meč, šavle, tyč, kopí) jakož i na základy teorie bojového umění \"tchaj-ťi čchüan\". Po smrti mistra Čchen Čao-pchiho (v prosinci roku 1972) pokračoval Wang Sien ve studiu pod vedením mistra Čchen Čao-kchueje. \n\nKdyž se v roce 1958 do vesnice Čchen-ťia-kou vrátil mistr Čchen Čao-pchi (18. generace), začal kultivovat novou generaci. Čtveřice jeho žáků později získala věhlas a popularitu nejen v Číně, ale i za jejími hranicemi. Jsou nazýváni Čtyři Buddhovi bojovníci (\"S’ ta ťin\") a jsou také někdy označovaní jako tzv. Čtyři tygři z Čchen-ťia-kou. Jedná se o mistry 19. generace \"tchaj-ťi\" stylu rodiny Čchen a jsou to tito muži:\n\nTo oni jsou formálními hlavami klanu Čchen a jsou nezpochybnitelnými představiteli tohoto stylu bojového umění. Bojovému umění \"tchaj-ťi čchüan\" se věnovali od útlého dětství; všichni mají svoji školu, kterou vedou buď sami nebo jim pomáhá některý z jejich potomků; většina z nich jezdí po světě, kde šíří bojové umění \"tchaj-ťi čchüan\". \n\n\n\n\n\n\n\n"}
{"id": "1397680", "url": "https://cs.wikipedia.org/wiki?curid=1397680", "title": "U Slavoje", "text": "U Slavoje\n\nU Slavoje je ulice v Hloubětíně na Praze 14, která začíná na Hloubětínské, má slepé zakončení, respektive chodci mohou pokračovat v chůzi po schodech směrem k Průmyslové. Ulice má přibližný západovýchodní průběh.\n\nNazvána je podle své polohy u fotbalového hřiště místního oddílu Slavoj Hloubětín. Ulice vznikla a byla pojmenována v roce 1975.\n\nSeverní stranu ulice tvoří geologická přírodní památka Pražský zlom, nad ním je zámek Hloubětín s ohradní zdí a hláskou. Na jihu pod svahem se nachází fotbalové hřiště.\n\n"}
{"id": "1397681", "url": "https://cs.wikipedia.org/wiki?curid=1397681", "title": "Seasons, Pt. 1", "text": "Seasons, Pt. 1\n\nSeasons, Pt. 1 je studiové album česko-amerického hudebníka Jana Hammera. Vydáno bylo 20. července roku 2018. Jde o Hammerovu první dlouhohrající desku po čtyřiadvaceti letech – tu poslední, která dostala název \"Drive\", vydal v roce 1994. Hammer prohlásil, že o albu uvažoval již šest či sedm let. Postupně střádal v hlavě nápady, až jich byl dostatek pro celé album. Úvodní skladba „Miami: Night“ byla inspirována technikami, které využíval režisér Michael Mann při natáčení seriálu \"Miami Vice\" – kvůli atmosféře postřikoval ulice vodou.\n"}
{"id": "1397682", "url": "https://cs.wikipedia.org/wiki?curid=1397682", "title": "Couk", "text": "Couk\n\nCouk (z něm. \"Erzzug\") je ve starší češtině více méně souvislá rudná žíla. Podél takové žíly se budovaly šachty a další důlní díla. Na povrchu tak vzniklo pásmo těžby, často v bezprostředním okolí horního města.\n\n\n"}
{"id": "1397686", "url": "https://cs.wikipedia.org/wiki?curid=1397686", "title": "Alcázar de los Reyes Cristianos", "text": "Alcázar de los Reyes Cristianos\n\nAlcázar de los Reyes Cristianos (čeština: Hrad křesťanských monarchů, arabština: القصر), známý také jako Alcázar z Córdoby, je středověká pevnost nacházející se v historickém centru Córdoby ve španělské Andalusii, u řeky Guadalquivir v blízkosti velké mešity. Tato pevnost sloužila jako jedno z primárních sídel Isabely I. Kastilské a Ferdinanda II. Aragonského. Stavbu si objednal španělský král Alfons XI. Kastilský v roce 1328. Pevnost byla vybudována na místě původní římské stavby \"Al-Andalusian Alcázar,\" která byla určená pro římského guvernéra a celníků. Alcázar v Córdobě, který je součástí historického centra města Córdoba byl v roce 1931 prohlášen za kulturní světové dědictví. V roce 1994 prohlášeno za součást světového dědictví UNESCO.\nPevnost \"Al-Andalusian Alcázar\", známá také jako \"Caliphal Alcázar\" nebo \"Umayyad Alcázar\" byla vybudována na místě původního vizigotského paláce, který následně vystřídala římská pevnost a tu nahradil muslimský pevnostní palác. Z této stavby se dochovaly se pouze některé části, včetně kalifových lázní, dnes přestavěných na muzeum. Název \"Al-Andalusian Alcázar\" nahradil původní název \"Caliphal Alcázar\". Pevnost byla sídlem vlády Al-Andalus (arabsky: الأندلس, což je historický arabský název pro oblast Pyrenejského poloostrova ovládaného ve středověku muslimy a rezidence córdobských emírů a chalifů od příchodu muslimů v 8. století do dobytí Córdoby křesťanskými vojáky v roce 1236. V areálu o rozloze 39 000 m2 byly nejen budovy různých úřadů, neboť se odtud řídil chod státu, ale i soukromé rezidence emírů a chalífů. Z tohoto období jsou známy jen názvy některých jeho paláců a zahrad a to díky historikovi al-Maqqariovi, který shromáždil informace od ibn Baskuwal:\n\n\"Emírové uskutečnili v alcázaru skutečné zázraky; vybudovali mimořádné památky a krásné zahrady, které byly napájeny vodou přivedenou z kopců kolem Córdoby.\"\n\nCórdobský emír Abd ar-Rahmán III. z dynastie Umajjovců nechal postavit město Medina Azahara. Ani poté Alcázar neztratil svou roli soudního dvora. Emír nechal přistavět malý domek, ve kterém bylo drženo několik lvů, kteří podle zdrojů byli určeni k mučení vězňů. Emír také navrhl nové vodní potrubí a také \"Dar al-Rawda (zahradní dům)\", poblíž kterého se nacházel královský hřbitov. Po křesťanském dobytí Španělska ztratil Alcázar svou funkci středu politické moci. Stal se náboženským centrem. Na pozůstatcích původních zdí Alcázaru byl vystavěn biskupský palác. Stavba využila zbytky zdí pevnosti. Stále je lze rozeznat na fasádě \"Episcopal Palace\" a stejně tak na paláci \"Palacio de Congresos\". Z malého nádvoří, které je přístupné z hlavního nádvoří paláce je vidět jedna z věží, která chránila severní stěnu Alcázaru. Dochovali se pouze \"Caliphal Baths\", tedy kalifovy lázně, nacházející se v Campo Santo de los Mártires.\n\nPokud jde o Sabbat, zmizel po přestavbě samotného Alcázaru;.Na západní fasádě mešity je však ještě vidět – téměř na rohu severní fasády – malé dveře, které umožňovaly přístup do stěnového výklenku v mešitě zvaného kibla (Qibla) z této chodby, stejně jako půdorys, vyznačený na podlaze.\n\nV raných středověku byla na místě dnešního Alcázaru vybudována vizigótská pevnost. Po dobytí Hispánie Umajjovci byli Vizigótové vyhnáni a emirové z Umajjského chalífátu z Damašku pevnost přestavěli. Roku 747 vypuklo rozsáhlé povstání iniciované šíity, které způsobilo pád dynastie Umajjovců a přivedlo k nejvyšší moci v chalífátu Abbásovce. Přeživší člen Umajjské dynastie Abd ar-Rahmán I. utekl do Córdoby. Jeho nástupci založili nezávislý chalífát Córdoba a použili Alcázar jako svůj palác. Město rozkvétalo jako klíčové politické a kulturní centrum a Alcázar byl rozšířen do velmi rozsáhlého a široce využívaného prostoru s lázněmi, zahradami a největší knihovnou na Západě. Vodní mlýny na nedaleké řece Guadalquivir byly používány k zalévání zahrad. V roce 1236 během reconquisty křesťanské síly dobyli Córdobu. V roce 1328 začal Alfons XI. Kastilský budovat dnešní stavbu na části pozemku steré pevnosti. Jiné části maurského Alcázaru byly darovány jako kořist biskupovi, šlechtici \"Řádu calatravských rytířů (Order of Calatrava)\". Alfonsova přestavba zachovala jen část maurských ruin. Styl přestavby je spíše islámský, vzhledem k tomu, že Alfonso použil mudéjarský styl. Mudéjarská architektura vznikla spojením křesťanské evropské architektury s prvky islámského stavitelství a umění. Alcázar byl zapojen do občanské války, kde Jindřich IV. Kastilský čelil povstání, které podporovalo jeho dospívajícího nevlastního bratra Alfonsa. Během války byly obranné prostředky Alcázaru modernizovány, aby odolaly vojsku nově vybavenému střelným prachem. Současně byla postavena hlavní věž Alcázaru, nyní známá jako \"věž inkvizice\". Jindřichovi nástupci Isabella Kastilská (1451 – 1504) a její manžel, Ferdinand II. Aragonský (1452 – 1516) použili Alcázar jako jeden z prvních stálých tribunálů španělské inkvizice a jako ústředí pro svou kampaň proti Nasridské dynastii v Granadě, posledním zbývajícím maurském království na Pyrenejském poloostrově. Nasridská dynastie (arabština: بنو نصر banū Naṣr nebo banū al-Aḥmar) byla poslední arabská muslimská dynastie v Iberii, která ovládala emirát z Granady od roku 1230 do roku 1492. Inkvizice začala používat Alcázar jako jedno ze svých ústředí v roce 1482, přeměnila mnoho z původních budov včetně arabských lázní, na mučicí a vyšetřovací komory. Inkvizice zde trvala tři staletí. Abú Abdalláh Muhammad XII. (kolem 1460 – kolem 1530) Španěly zvaný Boabdil zde byl držen v roce 1483, dokud neslíbil, že Granada se poddá španělským křesťanským vládcům. Když Boabdil v roce 1489 odmítl odevzdat své království, křesťané zahájili útok. Isabelina s Ferdinandova kampaň proti Granadě uspěla v roce 1492. V témže roce se monarchové setkali s Christopherem Columbusem v Alcázaru, když se připravoval na první cestu do Ameriky. Alcázar sloužil jako posádka vojsk Napoleona Bonaparta v roce 1810. V roce 1821 se Alcázar stal vězením. Nakonec španělská vláda učinila Alcázar turistickou atrakcí a národní památkou v roce 1950.\n\nVenkovní plocha Alcázaru se nachází ve stěnách čtyř věží (Paloma, Leones, Homenaje a Inquisición), což vytváří téměř čtvercový tvar budovy.\n\n\n\nHlavní sál stavby, postavený v 18. století, je označován jako \"Mozaiková síň,\" vzhledem k impozantním mozaikové výzdobě v hale. Mozaiky byly objeveny na náměstí Corredera (Plaza de la Corredera) koncem padesátých let a byly součástí římského cirkusu, stejně jako sarkofág z 3. století. Sál je v současné době velmi vyhledávaným místem pro uzavření občanského sňatku mnoha obyvatel Córdoby. Pod současným podlažím haly je stále možné objevit pozůstatky, které jsou považovány za zbytky královské lázně, kterou používali vysocí hodnostáři během muslimské éry.\n\nNa západní straně Alcázaru se nachází nádvoří \"Moriscos\", známé také jako nádvoří Mudejar. Nádvoří je čtvercového půdorysu a je obklopeno klenutými terasami s výjimkou západní strany. Na této straně patia je zeď spojující Lví věž s Věž inkvizice. Zde je také možný přístup do zahrad Alcázaru (Jardines del Alcázar). V patiu je vodní fontána umístěná mezi dvěma rybníky.\n\nNa východní straně Alcázaru se nachází nádvoří žen, také nazývané východní nádvoří. Své jméno získalo nádvoří v době, kdy byl Alcázar používán jako vězení, přičemž toto nádvoří bylo místem, kde se nacházelo ženské oddělení věznice. Na tomto nádvoří se nachází mnoho archeologických pozůstatků z různých konstrukčních fází Alcázaru, stejně jako pozůstatky bývalých budov, římské castellum a Andaluský Alcázar.\n\nRecepční hala, známá také jako \"Síň oceánu\" (Ocean Hall) je čtvercová místnost vedle \"Mozaikové síně\". V jedné ze stěn je římská mozaika, věnovaná Bohu oceánu. Je zde také čestné sídlo starého kapitulního sboru datované do 17. století.\n\nKrálovské lázně byly postaveny v roce 1328 králem Alfonsem XI. Kastilským. Byly rozděleny do čtyř místností: šatny, chladné místnosti, pokoje s mírnou teplotou a horké místnosti. Své jméno lázně dostaly podle královské milence Eleonoře z Guzmánu, pro jejíž potěšení byly královské lázně postaveny.\n\nStarý sad Alcázar byl přeměněn na impozantní plochu o rozloze 55 000 m² nádherných zahrad s mnoha rostlinnými druhy včetně palem, cypřišů, pomerančovníků a citroníků,obklopujících řadu elegantních fontán a rybníků. Zahrady jsou strukturovány do třech úrovní: horní zahradu, střední zahradu a spodní zahradu.\n\nKrálovská procházka (El paseo de los reyes) je procházka mezi řadou cypřišů a cesta se rozděluje na dvě cesty mezi dvěma rybníky. Na této procházce je několik soch králů, kteří postavili Alcázar. Sochy jsou umístěny na podstavcích mezi živými ploty.\n"}
{"id": "1397690", "url": "https://cs.wikipedia.org/wiki?curid=1397690", "title": "Záchrana chlapců z jeskyně v Thajsku", "text": "Záchrana chlapců z jeskyně v Thajsku\n\nZáchranná akce v thajské jeskyni probíhala na přelomu června a července 2018. V deset kilometrů dlouhém jeskynním komplexu Tham Luang Nang Non (Velká jeskyně Spící paní) v hoře Doi Nang Non (Hora Spící paní) v rezervaci Tham Luang – Khun Nam Nang Non v provinicii Chiang Rai na severu Thajska, poblíž hranice Myanmaru, 23. června 2018 způsobilo obvyklé zaplavení jeskyní, vyvolané monzunovým deštěm, že 12 chlapců ve věku 11 až 17 let z fotbalového týmu „Divočáci“ a jejich 25letý trenér Ekkapol Chantawong (Čantawong), kteří se původně navzdory varovné tabuli umístěné u vstupu vydali prozkoumávat jeskynní komplex, byli nuceni ustupovat čím dál více do nitra jeskyně a voda jim odřízla ústupovou cestu. 2. července 2018 byla celá skupina uvnitř jeskyně nalezena a ve dnech 8.–10. července 2018 byli všichni účastníci výpravy z jeskyně postupně vyvedeni potápěči. Jeden záchranář přitom během operace zahynul, druhý zemřel v roce 2019 kvůli infekci, kterou se nakazil během záchranné operace.\n\nHlavní trenér Nopparat Kathawong v sobotu 23. června svěřil chlapce z fotbalového týmu „Divočáci“ (; ; RTGS: Mu Pa) svému asistentovi Ekkapolu Čantawongovi (Ekovi), protože na něj postupně přenášel větší zodpovědnost. Řekl mu, aby je odvedl na hřiště v horách Doi Nang Non a že nedaleko od hřiště je několik vodopádů a jeskynní systém Tham Luan, kam má starší kluky vzít na výlet a pořádně je hlídat. Nařídil mu, aby se ujistil, že jede na kole za nimi, aby na ně viděl. Podle některých zpráv se výlet uskutečnil na oslavu sedmnáctých narozenin, které v den výletu měl člen klubu Peerapat Sompiangjai. \n\nPodle BBC spolu fotbalisté na výlety s tímto trenérem jezdili běžně a ve stejné jeskyni byli už před dvěma lety.\n\nU vstupu do jeskyně trenér udělal chybu, že s kluky v sobotu odpoledne do jeskyně vešel, i když u jejího vstupu byla cedule upozorňující na nebezpečí návštěvy jeskyně v době monzunů od června do října. Po vstupu do jeskyně jim však návrat zablokovala stoupající voda a donutila je postupovat dále do nitra jeskyně. Nejprve se uchýlili na vyvýšené místo, které se podle známé thajské pláže nazývá Pattája, poté se přesunuli ještě kus dále za toto místo.\n\nChlapci přebývali prvních devět dní, do svého nalezení, v jeskyni v naprosté tmě, pouze se svačinami na jednodenní výlet a v lehkém letním výletním oblečení, bez přikrývek. Trenér, bývalý mnich, s nimi meditoval, aby zvládli extrémní situaci, a sám odmítal jíst.\n\nKdyž se v sobotu 23. června večer výprava nevrátila domů, rodiče volali Nopparatovi a jeden třináctiletý kluk, který na výlet nešel, řekl, že trenér vzal skupinu do jeskyně. Když tam Nopparat dorazil, našel poblíž vchodu do jeskyně kola a batohy kluků. Podle jiných zpráv kola u vstupu do jeskyně našel strážník.\n\nIhned se rozeběhla záchranná akce. Záchranáři započali s odčerpáváním vody z jeskynního systému, potápěči vojenského námořnictva se snažili dostat do nitra jeskyně, ačkoliv ve středu ráno voda stoupala na některých místech rychlostí 15 centimetrů za hodinu. V úterý ministr vnitra oznámil, že elitním potápěčům brání v dalším postupu bahnitá voda, která některé části zaplavila až ke stropu. Voda byla tak kalná, že pod vodou nebyli potápěči schopni poznat, kam plavou, a museli se kvůli orientaci vynořovat. Podle zprávy z neděle 1. července, 8 dní po ztracení výpravy, se potápěči v jeskyni dostali na křižovatku jeskynních chodeb dva až tři kilometry od místa, kde by se mohla skupina nacházet; téhož místa dosáhli ovšem už dříve v týdnu, ale byli stoupající vodou nuceni ustoupit zpět. Thajským speciálním jednotkám vojenského námořnictva velel kontradmirál Apakorn Yuukongkaew.\n\nVojáci prohledávali též pěšky i pomocí vrtulníků úbočí hory a snažili se v džungli na hoře najít jiné vstupy do jeskyní. V pátek, šest dní po zahájení záchranné operace, začali záchranáři šachtou vyhloubenou v neprůchodném komínu shazovat balíčky s vodou, mobilními telefony, jídlem, svítilnami i mapami v naději, že by mohly dopadnout až do jeskynního systému a že by je skupina mohla najít. Do pátrání byli zapojeni záchranáři z Thajska, Číny, Austrálie, Ameriky či Japonska a podíleli se na něm také příslušníci armády, pátrací psi, roboti a drony.\nJeště v úterý místní činitelé vyjadřovali přesvědčení, že jsou všichni stále naživu a podařilo se jim ukrýt před stoupající vodou v některé vzdálenější komoře jeskynního komplexu. Ve dnech před objevením skupiny odborníci a média spekulovali o tom, zda skupina má ještě šanci přežít. Předpokládalo se, že skupina nemá u sebe světlo a jídla měla jen málo nebo žádné, a spekulovalo se, že k přežití by mohla pomoci průsaková nebo tekoucí voda, u které však bylo riziko kontaminace chemikáliemi či bakteriemi z blízkých farem. Americký záchranář Anmar Mirza den před objevením chlapců uvedl, že i bez jídla by podle Mirzy mohli mladí, fyzicky zdatní chlapci přežít měsíc až měsíc a půl, ovšem že klíčovým problémem přežití je psychika. 30. června 2018 již zprávy zdůrazňovaly, že šance na přežití klesají.\n\nBěhem pondělka 2. července 2018 bylo nutné nejprve rozšířit některá z míst zhruba stometrového úseku, aby jím mohli potápěči proplavat i s vybavením. Po úseku natáhli lano a rozmístili nádrže s kyslíkem. Další týmy pumpovaly z jeskyně vodu, jiní záchranáři hledali na úbočích hory pukliny, které by se mohly rozšiřovat v šachty – několik jich nalezli, ale nevěděli, kam vedou.\n\nChlapci s trenérem byli objeveni 2. července, tedy 9 dní po svém ztracení, živí a zdraví na místě vzdáleném asi 4 km od vstupu do jeskyně, v hloubce asi 800 až 1000 metrů pod povrchem hory. \n\nPři dopravě nádob s kyslíkem do prostoru, kde se ztracení fotbalisté nacházejí, zahynul v pátek 6. července na zpáteční cestě potápěč thajského námořnictva Saman Gunan. Ztratil vědomí, protože už neměl dostatečnou zásobu kyslíku, a nepodařilo se jej oživit.\n\nBylo navrženo několik variant, jak skupinu zachránit. Zvažována byla možnost vertikální únikové trasy pomocí vrtů, ta však nebyla realizovatelná. \n\nZmiňována byla také varianta počkat, až voda opadne, neboť období dešťů bude trvat ještě několik měsíců. Thajské úřady připomněly, že turisté, kteří v minulosti v jeskyních kvůli povodním uvázli, byli zachráněni, když voda opadla. Americký jeskynní záchranář Ahman Mirza, přítomný na místě, po objevení chlapců zastával názor, že bezpečnější by bylo k hochům dopravovat zásoby a počkat na opadnutí vody, protože pokusit se dostat někoho neuvyklého potápění zatopenou jeskyní „je jednou z nejnebezpečnějších situací“. Kapitán námořnictva Anand Surawan údajně v úterý uvedl, že chlapci mezitím podstoupí čtyřměsíční náročný potápěčský výcvik s tím, že po celou dobu budou dostávat zásoby a ze zaplavené jeskyně bude odčerpávána voda. Současně však byla zmíněna i varianta, že mezitím opadne voda i díky odčerpávání natolik, že bude možné chlapce vyvést ven bez nutnosti potápění.\n\nPo částečném odčerpání vody z ústupové cesty a před blížícím se obdobím monzunových dešťů záchranný tým přistoupil k možnosti vyvést chlapce z komplexu ven s pomocí potápěčů, ač tento způsob byl považován za náročný a riskantní. V neděli 8. července 2018 byli chlapci rozdělení do čtyř skupin, do první čtveřice chlapců a třech trojic, přičemž v poslední trojici byl i trenér. O pořadí evakuovaných rozhodovali lékaři, do první čtveřice byly podle guvernéra zařazeny nejslabší děti, rodičům bylo prý naopak řečeno, že nejprve budou vyvedeny nejsilnější děti.\n\nPřed vlastním zahájením operace policie vyzvala ty, kdo se nepodílejí na záchranné akci, aby okamžitě opustili prostor u jeskyně. I z tohoto důvodu byly mediální zprávy z průběhu záchrany nepřesné a mnohdy rozporné a do médií se nedostaly žádné fotografie ani videa, z nichž by byla zřejmá identita a stav prvních zachráněných. \n\nV neděli 8. července v 10:00 místního času (UTC+7) začala evakuace chlapců. První čtveřice se dostala na povrch ještě v neděli. Přestože média původně uváděla, že první chlapci by se mohli dostat na povrch až kolem 21 hodin místního času, první chlapec byl venku již v 17:40. Urychlení operace vysvětlil novinář Florian Witulski tím, že voda v podzemí klesla víc, než se čekalo, a více úseků trasy je schůdných pěšky. \n\nMédia včetně agentury Reuters původně uváděla až šest zachráněných chlapců, později údaj korigovala na čtyři chlapce, totožnost prvních zachráněných Narongsak Osottanakón, šéf krizové skupiny a guvernér provincie Chiang Rai, nesdělil. Poté byla evakuace prozatím na 10 až 20 hodin přerušena, bude pokračovat po doplnění zdrojů.\n\nV pondělí 9. 7. 2018 byla oznámena další čtveřice zachráněných, oproti původnímu plánu na vyvádění po trojicích. Záchranáři byli posláni dovnitř kolem 11:00 místního času (UTC+7) a plán na dokončení druhé fáze byl opět do 21:00 hodin místního času, osmý zachráněný byl skutečně tiskovými agenturami zaznamenán prostřednictvím svědků po 19. hodině a oficiálněji oznámen před 21. hodinou. Blesk.cz reprodukoval zprávu agentury Reuters o osmém zachráněném ve 14:06 SELČ, tedy 19:06 místního času, v 17:45 SELČ (22:45 místního času) pak informoval o potvrzení záchrany šéfem krizové skupiny. Šéf krizové skupiny Narongsak Osottanakón uvedl, že stávající podmínky jsou pro potápěče stejné jako v neděli, úroveň vody není znepokojující a včerejší déšť neovlivnil hladinu vody uvnitř jeskyně.\n\nV úterý 10. července byla záchrana třetí fází dokončena, byli vyvedeni zbylí čtyři chlapci i trenér a následně byli letecky dopraveni do nemocnice. Záchrana začala po 10:00 hodin místního času.\n\nKaždý chlapec byl doprovázen dvěma potápěči, první potápěč nesl kromě své vzduchové láhve také láhev pro zachraňovaného. Chlapci měli na hlavě celoobličejovou masku, zezadu každého chlapce jistil další potápěč. V úseku asi jednoho kilometru (do třetí komory, kde si záchranáři vytvořili základnu) se přesouvali pod hladinou, zbytek ušli pěšky. Vodicí lano bylo údajně nataženo v celém čtyřkilometrovém úseku. Zbylí potápěči byli rozestaveni na prvním nebezpečném kilometrovém úseku, aby navigovali skrze pod vodou ponořené průchody, které jsou v nejužším místě široké jen asi 60 centimetrů a vysoké necelých 40 centimetrů. První kilometr vyžadoval dlouhé potápění, prolézání blátem s úlomky skal a úzkými štěrbinami, přičemž v nejkritičtějším zúženém místě musí skupinka pod vodou urazit asi třicet metrů, následovala cesta složitým terénem včetně přelézání ohromných balvanů, písku a kluzkých skal s výběžky podobnými útesům a další pod vodou ponořené průchody. Po odpočinku v základně a operačním středisku ve třetí komoře se skupinky vydaly na dvoukilometrovou cestu do druhé komory, odtud je pak další záchranáři doprovázeli kilometr k ústí jeskyně. Celkem se podle guvernéra této záchranné operace účastnilo 90 potápěčů, z toho 50 zahraničních a 40 thajských.\n\nJednou z klíčových postav hlavní fáze osvobozovací operace byl australský anesteziolog a potápěč Richard Harris, jehož přítomnost si vyžádali britští záchranáři, protože již má zkušenosti z podobných záchranných akcí. Zaměřuje se na techniky potápění a bezpečnostní postupy ve vztahu k potápění v jeskyních a je klíčovou osobou na poli záchranných prací v jeskyních v Austrálii. Peter Dennis z Britské rady pro záchranu z jeskyní pro BBC uvedl, že není pravda, že se zachraňovaní museli napřed naučit potápět, a že ve skutečnosti byli pouze protaženi vodou. Důležitým aspektem záchrany byl podle něj i fakt, že chlapci byli pod mírným vlivem sedativ. Thajský premiér v úterý 10. července podání uklidňujících léků potvrdil, mělo se jednat o léky proti úzkosti, které měly zabránit panice, což si zpravodajský server idnes.cz vyložil tak, že nešlo o sedativa.\n\nPodle zprávy z úterý 10. července je všech 8 chlapců z prvních dvou fází záchrany v dobrém fyzickém i psychickém stavu, přinejmenším u dvou chlapců však byla zjištěna plicní infekce. Všichni mají zůstat nejméně týden v nemocnici na pozorování a vyšetření. Při setkání s rodinami byli v této fázi odděleni skleněnou stěnou. Chlapci z druhé, pondělní fáze záchrany měli v úterý podle sdělení ministerstva zdravotnictví stále velmi nízkou tělesnou teplotu.\n\nAsistent trenéra Ekkapol Čantawong, řečený Ek, přišel o matku, otce i bratra v deseti letech, když jeho vesnici zasáhla epidemie. U příbuzných poté vyrůstal jako smutné a osamělé dítě, a proto ho ve dvanácti letech poslali do buddhistického kláštera, aby se stal mnichem. Ve dvaceti letech z kláštera odešel, aby se mohl starat o svou babičku, a začal pomáhat mladým fotbalistům ve vesnici, kde žil. \n\nJe v oblasti velmi oblíbený, protože v chudé horské oblasti, kde žijí většinou příslušníci menšin, pomohl vybudovat při škole fotbalový tým a zavedl jasná pravidla a systém odměn, kdy mladí fotbalisté dostávali oděvy a boty, pokud byli ve škole úspěšní, a pokoušel se také najít sponzory pro tým.\n\nPo navázání kontaktu s vnějším světem se trenér v dopise rodičům chlapců omluvil a poděkoval za veškerou podporu. Média citovala rodiče chlapců i trenérova kamaráda, kteří říkali, že by ho nikdo neměl z neštěstí vinit, protože měl chlapce radši než sebe a právě on je dokázal udržet tak dlouhou dobu při životě, a protože on sám si svou vinu bude uvědomovat.\n\nČeský zpravodajský server Novinky.cz v době probíhající záchrany zveřejnil u jednoho z článků čtenářskou anketku, zda by trenér měl být potrestán za nezodpovědnost. 75 % z více než 3000 hlasujících čtenářů zvolilo možnost „Ne, myslím, že to byla jen hloupá náhoda“, 19 % možnost „Ano, musel vědět, že jim hrozí nebezpečí“ a necelých 6 % „Nevím, nedokážu se rozhodnout.“ Možnost, že trenér situaci sice zavinil, ale není vhodné ho trestat, v anketě chyběla.\n\nBěhem záchranných prací zemřel bývalý člen thajského námořnictva Saman Gunan, který se k záchranné operaci připojil jako dobrovolník. Poté, co do jeskyně dopravil zásobníky s kyslíkem, mu během zpáteční cesty došla zásoba kyslíku a ztratil vědomí.\n\nV prosinci 2019 zemřel Beirut Pakbara, příslušník speciální námořní jednotky NAVY Seal, který byl členem záchranného týmu. Zemřel kvůli komplikacím spojených s infekcí, kterou se nakazil během záchranné operace.\n\n"}
{"id": "1397691", "url": "https://cs.wikipedia.org/wiki?curid=1397691", "title": "Cité d'Antin", "text": "Cité d'Antin\n\nCité d'Antin je soukromá ulice v Paříži. Nachází se v 9. obvodu. Budovy, které ji obklopují, jsou chráněny jako historická památka.\n\nUlice vede od křižovatky s \"Rue de Provence\" a končí u \"Rue La Fayette\". Ulice je orientována z jihu na sever.\n\nCité d'Antin bylo otevřeno v roce 1829 na místě bývalého paláce Montesson postavený pro madame de Montesson, milenku Ludvíka Filipa Orleánského.\n\nUlice získala svůj název díky sousedství s \"Rue de la Chaussée-d'Antin\", která byla pojmenována po bývalém paláci hôtel d'Antin.\n\n\nPro film \"Strach nad městem\" se zde točila scéna, ve které komisař Letellier (Jean-Paul Belmondo) a inspektor Moissac (Charles Denner) jdou navštívit Germaine Tillon (Rosy Varte), která zde bydlí.\n\n"}
{"id": "1397697", "url": "https://cs.wikipedia.org/wiki?curid=1397697", "title": "Lišaj pryšcový", "text": "Lišaj pryšcový\n\nLišaj pryšcový (\"Hyles euphorbiae\") je noční motýl z čeledi lišajovitých. Na území České republiky patřil ještě ve 20. století k běžným lišajům, v reakci na intenzivní zemědělskou aktivitu a celkovou chemizaci prostředí však jeho četnost klesla. V ČR je chráněn zákonem jako ohrožený druh.\n\nZápadní hranicí původního areálu lišaje pryšcového je kontinentální Evropa, na východě zasahuje až po sever Číny. Vyskytuje se ale také v Severní Americe coby nepůvodní druh.\nVyhledává suché, sluncem vyhřáté stepi a lesostepi, zejména stráně. Tyto biotopy jsou často vázané na pastvu hospodářských zvířat, bez které zarůstají a stávají se pro lišaje pryšcového nevhodnými.\n\nJedná se o pestrého, středně velkého lišaje s přísně aerodynamicky tvarovaným tělem. Délka předního křídla je 30–34 mm. Zbarvení předních křídel je kombinací žlutošedé a tmavší olivové barvy, někdy s nádechem do růžova. Při kořeni a zhruba v polovině délky se nacházejí 2 okrouhlé tmavší skvrny, někdy s menší třetí skvrnou ve druhé třetině délky křídla. Zadní polovinu křídla rozděluje tmavý šípovitý pruh, který se směrem ke špičce křídla zužuje. Vnější okraj předního křídla je šedavý. Zadní křídla jsou červená s černou skvrnou při kořeni, při vnějším okraji probíhá černá páska. Hlava a hruď jsou olivově zelené s bílým lemováním, tykadla a nohy jsou bílé. Zadeček je svrchu olivově zelený, první dva články jsou po stranách černo-bíle pruhované, zbylé články mají na bocích bílé zářezy. Zespodu je celý motýl výrazně narůžovělý.\nMotýl může být zaměněn s příbuzným lišajem svízelovým. Nejsnáze je lze odlišit podle předního okraje předních křídel, který je u lišaje svízelového tvořen celistvým pruhem tmavě olivové barvy. Lišaj pryšcový má spodinu těla růžovější než lišaj svízelový, kresba na horní straně křídel je méně kontrastní. Bývá také o něco menší, což ale není dostatečně výrazný určovací znak.\n\nVajíčka jsou světle zelená, hladká a kulatá.\n\nHousenky lišaje pryšcového jsou čerstvě po vylíhnutí černé, v průběhu života pak mění základní barvu na zelenou. Jsou velmi pestré, ve 4. instaru mají oranžovou hlavu, končetiny a růžek na konci těla, středem hřbetu se táhne pruh oranžové barvy, na každém článku jsou bílé párové skvrny a celé tělo je navíc bíle tečkované. Zbarvení je variabilní, oranžová může přecházet od žlutě okrové až po červenou, bílé prvky mohou být nažloutlé. Po posledním svlékání se navíc může základní barva úplně změnit. Housenka 5. instaru měří 7–9 cm.\n\nKukla je okrově hnědá s jemným tmavým žíháním, 4–4,5 cm dlouhá.\n\nV ČR létá první generace motýlů od května do července, vzácněji se lze setkat i s částečnou druhou generací, která létá od srpna do října. Přes den motýli odpočívají v podrostu, s večerem létají a sají nektar z květů. Ve volné krajině vyhledávají květy šalvějí, knotovky a hadince, v zahradách se s nimi lze setkat na floxech. Oplodněné samičky kladou až 200 vajíček v malých skupinkách. Živnými rostlinami jsou především pryšec chvojka a pryšec okrouhlý, ale housenky jsou schopné konzumovat i jiné druhy bylin, například svízel syřišťový, jitrocele, rdesno ptačí či bažanku vytrvalou. Právě záliba housenek v těchto ze zemědělského hlediska plevelných rostlinách podle všeho vedla k introdukci druhu do Severní Ameriky.\n\nHousenky žijí od června do září v nízkém bylinném patře stepních společenstev. Na živné rostlině jsou kvůli svému zbarvení velmi nápadné, jde nicméně o formu výstražného zbarvení, protože housenky živící se jedovatým pryšcem se samy stávají jedovatými. Při kontaktu s predátorem se housenky svíjí a přitom potírají své tělo natrávenou potravou, kterou vyvrhují. Nebezpečí pro housenky představují lumci, jejichž larvy na nich parazitují. Úspěšně dorostlá housenka se kuklí při zemi nebo mělce pod jejím povrchem, v řídkém zámotku.\n\nPřezimujícím stádiem je kukla.\n\n"}
{"id": "1397698", "url": "https://cs.wikipedia.org/wiki?curid=1397698", "title": "Zámecký vrch (Křivoklátská vrchovina)", "text": "Zámecký vrch (Křivoklátská vrchovina)\n\nZámecký vrch je výrazný kopec, který se tyčí 2 km severně od města Žebrák, v okrese Beroun. Na Zámeckém vrchu stojí zřícenina hradu Točník. Jde o táhlý úzký hřeben, který se táhne od jihozápadu (obec Točník) k severovýchodu (obec Hředle).\nZámecký vrch je významná geologická lokalita. Vrch je tvořen zpevněnými mořskými usazeninami. Přímo pod hradem je v jezírku, které sloužilo jako cisterna na vodu, odkryto rozhraní mezi usazeninami z období mladších starohor a staršího ordoviku. Vrstvy jsou různě ukloněné (úhlová diskordance), chybějí mezi vrstvy z období kambria, kdy moře ustoupilo a starší vrstvy podléhaly erozi a kadomskému vrásnění. Hiát mezi ústupem moře (regresí) a novým zalitím pevniny (transgresí) trval asi 70 milionů let.\n\nU západní hradní brány je možné vidět předěl mezi vrstvami třenického a milínského souvrství ordoviku.\n\nStarohorní vrstvy jsou tvořeny převážně břidlicemi, třenické vrstvy arkózovým pískovcem a milínské souvrství rohovcem. Ten byl použit i jako stavební kámen jak na Točníku, tak i na nedalekém Žebráku. Jedná se pravděpodobně o jediné hrady vystavěné z rohovce na rohovcové skále.\nNa jihozápadní straně kopce stojí zřícenina hradu Točník. Hrad založil Václav IV. Nyní je ve vlastnictví státu (správu zajišťuje Národní památkový ústav) a je přístupný veřejnosti. Hrad je chráněn jako kulturní památka a spolu se zříceninou Žebráku jako národní kulturní památka ČR.\n"}
{"id": "1397704", "url": "https://cs.wikipedia.org/wiki?curid=1397704", "title": "Multikanálový odbavovací systém", "text": "Multikanálový odbavovací systém\n\nMultikanálový odbavovací systém (MOS) je název, pod kterým je vyvíjen a propagován odbavovací systém, který má v roce 2018 na území společného integrovaného dopravního systému Prahy a Středočeského kraje nahradit dosavadní koncepčně zastaralý Dopravně odbavovací systém (DOS). Zpracováním Prováděcího projektu MOS byla rozhodnutím Rady hl. m. Prahy dne 20. 12. 2016 pověřena městská společnost Operátor ICT, a.s., hotový prováděcí projekt měl být odevzdán do 31. května 2017. Do projektového týmu MOS jsou nominováni zástupci společnosti Operátor ICT, organizace ROPID a společnosti DPP.\n\nZa vypracování prováděcího projektu byla stanovena cena 5 702 000 Kč, která je určena zejména pro pokrytí interních a externích personálních nákladů až dvanáctičlenného týmu z OICT, které v projektovém týmu doplní až 7 zástupců z ROPIDu, DPP a Středočeského kraje. Z této ceny 3 902 000 Kč bude hrazeno ze zdrojů magistrátu a 1 800 000 Kč ze zdrojů ROPID.\n\nNosičem může být nejen Lítačka a jiné dopravní karty, například In-karta ČD, ale i například platební karta nebo mobilní aplikace, do budoucna se pak systém má rozšiřovat i o jiné nosiče – identifikátory, například univerzitní karty. \n\nDo projektu mají být zapojeni všichni dopravci PID včetně Dopravního podniku hlavního města Prahy a Českých drah. \n\nJednorázové i časové jízdenky má být možno nakupovat a spravovat prostřednictvím mobilní aplikace. Migrací odbavovacího systému do on-line režimu budou eliminovány validátory.\n\nPro nepravidelné cestující má být zaveden tap-in/tap-out systém, kdy cestující nemusí znát tarify ani dopředu vědět, jak dlouho a kolikrát za den bude jezdit hromadnou dopravou, ale cestuje podle své potřeby a na konci dne mu MOS zpětně vypočítá cenu jízdenky jako nejnižší možnou částku podle skutečného využití hromadné dopravy.\n\nDosavadní druhy jízdného a způsoby nákupu jízdenek (papírové jízdenky, SMS jízdenky, kupón na Lítačku) mají zůstat zachovány.\n\nV pilotním projektu má být systém neveřejně testován na vybraných linkách. Podle zprávy z konce června 2018 má k nasazení dojít během srpna 2018. Nejdříve by měla být spuštěna mobilní aplikace a poté kompletní multikanálový odbavovací systém.\n"}
{"id": "1397708", "url": "https://cs.wikipedia.org/wiki?curid=1397708", "title": "Rjúdži Sató", "text": "Rjúdži Sató\n\nRjúdži Sató, japonsky 佐藤 隆治 (* 16. dubna 1977 Nagoja) je fotbalový rozhodčí z Japonska.\n\nRjúdži Sató se narodil 16. dubna 1977 ve městě Nagoja v Japonsku.\n\nRjúdži Sató jako rozhodčí debutoval 29. srpna 2007 v utkání japonské první ligy. Roku 2009 se stal mezinárodním rozhodčím FIFA. Soudcoval zápasy na Mistrovství světa ve fotbale hráčů do 20 let 2015 na Novém Zélandě, Mistrovství světa ve fotbale hráčů do 17 let 2017 v Indii, turnaji mužů na LOH 2016 v Brazílii. Dne 29. března 2018 byl nominován radou FIFA na post sudího na Mistrovství světa ve fotbale 2018 v Rusku.\n\n"}
{"id": "1397710", "url": "https://cs.wikipedia.org/wiki?curid=1397710", "title": "Julio Bascuñán", "text": "Julio Bascuñán\n\nJulio Alberto Bascuñán González (* 11. června 1978 Santiago de Chile) je fotbalový rozhodčí z Chile.\n\nJulio Bascuñán se narodil 11. června 1978 v Santiago de Chile v Chile.\n\nRoku 2008 debutoval v chilské první lize. Roku 2011 se stal mezinárodním rozhodčím FIFA. Soudcoval zápasy na Mistrovství Jižní Ameriky ve fotbale 2015 v Chile a na stejném turnaji o rok později v USA. Účastnil se jako sudí též utkání na Mistrovství světa ve fotbale 2018 v Rusku.\n\n"}
{"id": "1397712", "url": "https://cs.wikipedia.org/wiki?curid=1397712", "title": "Jiří Beneš (novinář)", "text": "Jiří Beneš (novinář)\n\nJiří Beneš (16. dubna 1898 Praha – 22. června 1966 Praha) byl novinář, politický činitel a autor vzpomínek na koncentrační tábor Mittelbau-Dora, kterým prošel za druhé světové války. Byl synem Václava Beneše, synovcem prezidenta Edvarda Beneše a bratrem Bohuše Beneše. \n\nMaturitní zkoušky složil v roce 1918 na gymnáziu na pražských Královských Vinohradech a poté vystudoval práva na Univerzitě Karlove v Praze. V letech 1921–25 pracoval na pražském magistrátu a jiných úřadech. Následně se stal generálním tajemníkem Národní strany práce a současně redaktorem Lidových novin. Od roku 1929 byl členem národně socialistické strany a redaktorem listů Melantricha (Českého slova, Telegrafu a později i A - Zetu) a v letech 1934–36 jejich zpravodajem v Moskvě. V Moskvě zároveň zajišťoval nezávislé hospodářské a politické informace pro svého strýce Edvarda Beneše. Napsal reportáže ze Sovětského svazu (kniha Svaz sovětských socialistických republik, 1937) i z nacistického Německa. Mezi lety 1939–43 pracoval jako úředník Lidové pojišťovny.\n\nNa podzim 1940 byl několik týdnů vězněn a vyslýchán v Petschkově paláci gestapem. Byl dotazován především na činnost prezidenta a představitelů národně socialistické strany. Po řadě výslechů byl propuštěn. V lednu 1943 znovu zatčen a do konce války vězněn v koncentračních táborech Osvětim, Buchenwald a Dora. Své zážitky z táborů zachytil v knize „\"V německém zajetí\"“, ze které byly použity informace při norimberském procesu. Po válce byl jmenován ředitelem Lidové pojišťovny v Praze, poté generálním ředitelem pojišťoven v ČSR, ale po únoru 1948 byl z funkce sesazen. Působil jako pojišťovací likvidátor do roku 1958, kdy odešel do důchodu.\n\n"}
{"id": "1397717", "url": "https://cs.wikipedia.org/wiki?curid=1397717", "title": "Essence of Eucalyptus", "text": "Essence of Eucalyptus\n\nEssence of Eucalyptus je čtyřpísňové extended play amerického hudebníka Davida Portnera, který vystupuje pod pseudonymem Avey Tare. Vydáno bylo 3. července roku 2018 společností Domino Records, a to pouze v digitální podobě. V 7. září toho roku bylo vydáno též na gramofonové desce. Deska obsahuje celkem tři remixy písní z Portnerova předešlého alba \"Eucalyptus\", přičemž každý vytvořil jeden další člen Portnerovy domovské kapely Animal Collective – Noah Lennox (Panda Bear), Brian Weitz (Geologist) a Josh Dibb (Deakin). Čtvrtou nahrávkou na albu jsou spojené písně „PJ“ a „DW aw One for J“ – jde o záznam z koncertu. Na obalu desky spolu s Portnerem spolupracoval Rob Carmichael.\n"}
{"id": "1397718", "url": "https://cs.wikipedia.org/wiki?curid=1397718", "title": "Ditta Jiřičková", "text": "Ditta Jiřičková\n\nDitta Jiřičková (* 11. září 1954 Praha) je česká akademická malířka a univerzitní pedagožka.\n\nMezi roky 1974 a 1978 pracovala jako výtvarník v propagačním oddělení společnosti Kancelářské stroje. Roku 1984 dokončila ve svém rodném městě studia Vysoké školy uměleckoprůmyslové, obor Propagační tvorba a plakát. Následně v letech 1985 až 1987 vykonávala svobodné povolání a počínaje rokem 1988 až do roku 1990 patřila coby výtvarná redaktorka mezi zaměstnance firmy Supraphon.\n\nPo sametové revoluci byla od roku 1991 opět ve svobodném povolání a to až do roku 1997, kdy se stala odbornou asistentkou v Ateliéru ilustrace na své alma mater, tedy pražské Vysoké školy uměleckoprůmyslové. Na ní působila do roku 1999 a tehdy na dobu jednoho roku přešla Katedru architektury na Technické univerzitě Liberec.\n\nOd 21. století je počínaje rokem 2001 opět ve svobodném povolání. K němu navíc počínaje rokem 2002 Dějiny grafického designu na Fakultě humanitních studií Univerzity Karlovy a současně v letech 2005 až 2007 vyučovala na Soukromé střední škole reklamní tvorby Michael. Od roku 2007 je zároveň odbornou asistentkou na Ústavu umění a designu na Fakultě designu a umění Ladislava Sutnara Západočeské univerzity v Plzni, kde vede atelier Grafického designu.\n\nDne 28. února 2013 zahájila na Vysoké škole uměleckoprůmyslové v Praze ve studijním programu Výtvarná umění, v oboru Grafika a vizuální komunikace, habilitační řízení, které úspěšně dokončila, a 1. března 2016 byla jmenována docentkou pro tento obor.\n\nVěnuje se grafickému designu, geometrické abstrakci, počítačové grafice a konceptuální fotografii. Graficky upravovala výroční zprávy Energetického regulačního úřadu, připravovala obaly knih a kompaktních disků například pro Supraphon nebo pro vydavatelství Českého rozhlasu Radioservis. Od roku 2010 pravidelně připravuje celkovou mediální podobu festivalu soudobé moderní hudby Contempuls. Tvoří též design časopisů a pro společnost Linea Pura vytvořila její logotyp.\n\nVedle toho vystavuje, a to jak samostatně, tak také kolektivně. S její tvorbou se mohli seznámit například návštěvníci pražského kulturního prostoru La Fabrika nebo například evangelického kostela U Jákobova žebříku.\n\nZa svoji činnost získala v roce 1985 ocenění na v japonském městě Kóbe, dále roku 1991 jí byla v Praze udělena Grammy za design obalů kompaktních disků s dílem Ervína Schulhoffa a v roce 2010 získala ocenění za Nejlepší přebal audioknihy, dílo spisovatele Bohumila Hrabala. Její díla jsou součástí českých i světových soukromých nebo muzejních sbírek. Je zastoupena ve finském Lahti Museu, ale též v Moravské galerii Brno a v soukromých sbírkách.\n\n"}
{"id": "1397722", "url": "https://cs.wikipedia.org/wiki?curid=1397722", "title": "Tawęcino", "text": "Tawęcino\n\nTawęcino ([tavɛnˈtɕinɔ], němecy \"Tauentzien\", kašubsky \"Tawãcëno\") je vesnice v gmině Nowa Wieś Lęborska v polském Pomořském vojvodství. Nachází se 12 km severně od Nowe Wieśi Lęborské a 69 km severozápadně od Gdaňsku. Rodové sídlo šlechtické rodiny Tauentzienů, známou osobnosti odtud pocházející byl Friedrich Bogislav von Tauentzien (1710-1791), pruský generál.\n"}
{"id": "1397724", "url": "https://cs.wikipedia.org/wiki?curid=1397724", "title": "Wimbledon 2018 – mužská čtyřhra", "text": "Wimbledon 2018 – mužská čtyřhra\n\nMužská čtyřhra ve Wimbledonu 2018 probíhala v první polovině července 2018. Do londýnského grandslamu hraného na trávě All England Clubu nastoupilo šedesát čtyři párů. Z kvalifikačního turnaje se probojovaly čtyři dvojice. Obhájcem titulu byl druhý nasazený polsko-brazilský pár Łukasz Kubot a Marcelo Melo, který vypadl ve druhém kole s dvojicí Jonatan Erlich a Marcin Matkowski.\nMate Pavić, Mike Bryan, John Peers a Nicolas Mahut vstoupili do turnaje jako soupeři o post světové jedničky ve čtyřhře. Peers možnost vystřídat na čele Paviće ztratil vyřazením v úvodním kole. Bryan se po skončení opět stal prvním hráčem klasifikace, když si návrat zajistil postupem do semifinále v páru s Jackem Sockem. Na vrchol klasifikace postoupil ve 40 letech a 78 dnech jako nejstarší světová jednička ATP v historii. Věkový rekord do té doby držel Daniel Nestor ze září 2012, kdy mu bylo 40 let a 5 dní.\n\nVítězem se stal sedmý nasazený americký pár Mike Bryan a Jack Sock, který ve finále zdolal jihoafricko-novozélandské turnajové třináctky Ravena Klaasena s Michaelem Venusem po pětisetové bitvě 6–3, 6–7, 6–3, 5–7 a 7–5. Oba šampioni si do žebříčku ATP připsali 2 000 bodů a rozdělili si částku 450 000 liber, poražení finalisté pak poloviční finanční prémii. Bryan vybojoval celkově sto devatenáctý deblový titul na okruhu ATP Tour a pro Socka to bylo dvanácté takové turnajové vítězství. Bryan se sedmnáctou grandslamovou trofejí z debla odpoutal na čele otevřené éry od šestnácti vavřínu dvojčete Boba Bryana a v historických statistikách se dotáhl na prvního Australana Johna Newcomba. Čtvrtým wimbledonským titulem se ve 40 letech stal nejstarším šampionem mužské čtyřhry londýnského majoru. Sock ovládl Wimbledon podruhé v kariéře. Oba se stali třetím a čtvrtým tenistou v All England Clubu, kterým se podařilo získat wimbledonský titul dvakrát s jiným spoluhráčem. Navázali tak na Australana Todda Woodbridge a amerického bouřliváka Johna McEnroea.\n\n Oliver Marach / Mate Pavić \"(1. kolo)\"\n"}
{"id": "1397732", "url": "https://cs.wikipedia.org/wiki?curid=1397732", "title": "Ondřej Bláha (lingvista)", "text": "Ondřej Bláha (lingvista)\n\nOndřej Bláha (* 23. ledna 1979 Olomouc) je český lingvista a vysokoškolský pedagog. Zabývá se problematikou spisovných jazyků, morfologií, jazykovými kontakty ve střední Evropě, dějinami gramotnosti a onomastikou. Soustavně se věnuje popularizaci lingvistiky.\n\nOndřej Bláha maturoval r. 1997 na Slovanském gymnáziu v Olomouci. V l. 1997–2002 studoval na Filozofické fakultě Univerzity Palackého v Olomouci a tamtéž r. 2005 absolvoval interní doktorské studium v oboru Český jazyk (školitel prof. PhDr. Miroslav Komárek, DrSc.). Od r. 2005 působí jako odborný asistent na FF UP. Spolupracuje na odborných projektech řešených na FF UK v Praze, v Ústavu pro jazyk český AV ČR v Praze a na FF MU v Brně. V l. 2009–2013 byl tajemníkem Českého komitétu slavistů, od r. 2014 je členem Komise pro spisovné jazyky při Mezinárodním komitétu slavistů. Pro olomouckou redakci Českého rozhlasu připravuje od r. 2003 pořad Okolo češtiny.\n\n\n"}
{"id": "1397737", "url": "https://cs.wikipedia.org/wiki?curid=1397737", "title": "Antalya Open 2018 – mužská dvouhra", "text": "Antalya Open 2018 – mužská dvouhra\n\nMužská dvouhra Antalya Open 2018 probíhala ve druhé polovině června 2018. Do singlové soutěže antalyjského tenisového turnaje hraného na trávě nastoupilo dvacet osm hráčů. Obhájcem titulu byl sedmý nasazený Japonec Jūiči Sugita, kterého ve druhém kole vyřadil francouzský tenista Pierre-Hugues Herbert.\n\nVítězem se stal druhý nasazený Damir Džumhur, jenž ve finále zdolal francouzskou turnajovou jedničku Adriana Mannarina po třísetovém průběhu 6–1, 1–6 a 6–1. Pasivní poměr vzájemných zápasů snížil na 1–2. V probíhající sezóně si tak 26letý bosenský hráč připsal premiérové turnajové vítězství, které představovalo třetí singlový titul na okruhu ATP Tour a první z trávy. Mannarino odešel z boje o titul poražen druhý ročník v řadě a celkově prohrál i pátý finálový duel v kariéře.\n\nČtyři nejvýše nasazení hráči obdrželi volný los do druhého kola.\n"}
{"id": "1397745", "url": "https://cs.wikipedia.org/wiki?curid=1397745", "title": "Antalya Open 2018 – mužská čtyřhra", "text": "Antalya Open 2018 – mužská čtyřhra\n\nMužská čtyřhra Antalya Open 2018 probíhala ve druhé polovině června 2018. Do deblové soutěže antalyjského tenisového turnaje hraného na trávě nastoupilo šestnáct dvojic. Obhájcem titulu byl pár Robert Lindstedt a Ajsám Kúreší, jehož členové nestartovali společně. se rozhodl turnaje nezúčastnit. Lindstedt zvolil start na paralelně probíhajícím Nature Valley International v Eastbourne. Spoluhráčem Kúrešího se stal Jean-Julien Rojer, s nímž skončil v úvodním kole na raketách Romana Jebavého a Julia Peralty.\n\nVítězem se stal nenasazený brazilsko-mexický pár Marcelo Demoliner a Santiago González, který ve finále zdolal nizozemské turnajové trojky Sandera Arendse s Matwém Middelkoopem. Po dvousetovém průběhu 7–5 a 6–7 rozhodl až supertiebreak poměrem míčů [10–8]. Oba šampioni si do žebříčku ATP připsali 250 bodů a získali premiérovou společnou trofej. González vybojoval dvanáctý deblový titul na okruhu ATP Tour a pro 29letého Demolinera to bylo první turnajové vítězství po šňůře šesti finálových porážek.\n\n"}
{"id": "1397747", "url": "https://cs.wikipedia.org/wiki?curid=1397747", "title": "Antalya Open 2018", "text": "Antalya Open 2018\n\nAntalya Open 2018, oficiálním sponzorským názvem Turkish Airlines Antalya Open 2018, byl tenisový turnaj pořádaný jako součást mužského okruhu ATP World Tour, který se hrál v hotelovém komplexu Kaya Palazzo Resort na otevřených travnatých dvorcích. Konal se mezi 24. až 30. červnem 2018 v tureckém přímořském městě Antalya jako druhý ročník turnaje.\n\nTurnaj s rozpočtem 486 145 eur patřil do kategorie ATP World Tour 250 byl hrán jako příprava před Wimbledon. Nejvýše nasazeným hráčem ve dvouhře se stal dvacátý šestý tenista světa Adrian Mannarino z Francie. Jako poslední přímý účastník hlavní singlové soutěže nastoupil rumunský 95. hráč žebříčku Marius Copil.\n\nVítězem dvouhry se stal 26letý bosenský hráč Damir Džumhur, jenž na okruhu ATP Tour získal třetí singlový titul a první z trávy. Premiérový společný titul ze čtyřhry si odvezl brazilsko-mexický pár Marcelo Demoliner a Santiago González.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1397748", "url": "https://cs.wikipedia.org/wiki?curid=1397748", "title": "Markgrafneusiedl", "text": "Markgrafneusiedl\n\nMarkgrafneusiedl je obec v Rakousku ve spolkové zemi Dolní Rakousy v okrese Gänserndorf.\n\nMarkgrafneusiedl se nachází ve spolkové zemi Dolní Rakousy v regionu Weinviertel. Rozloha území obce činí 19,82 km², z nichž 8,1 % je zalesněných.\n\nÚzemí obce Markgrafneusiedl se skládá pouze z jedné části.\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Markgrafneusiedl je Franz Mathä ze strany SPÖ.\n\n"}
{"id": "1397751", "url": "https://cs.wikipedia.org/wiki?curid=1397751", "title": "Hloubětínská", "text": "Hloubětínská\n\nHloubětínská je ulice v Hloubětíně na Praze 14, která spojuje ulici Poděbradskou a V Chaloupkách a protíná náměstí Ve Starém Hloubětíně. Od severu do ní postupně ústí ulice K Mototechně, dále Klánovická, Šestajovická, U Slavoje, Kyjská a Litošická. Má mírně esovitý tvar a větší část přibližný severojižní průběh.\n\nNazvána je podle vesnice Hloubětín, který se stal součástí hlavního města Prahy v roce 1922 na základě zákona o Velké Praze. Ulice vznikla a byla pojmenována v roce 1930, komunikace je ovšem mnohem starší a v menším rozsahu existovala už ve středověku. V době nacistické okupace v letech 1940–1945 se německy nazývala \"Tiefenbacher Straße\".\n\nPodél celé ulice vede naučná stezka Prahy 14 a je na ní její druhé zastavení \"Hloubětínský zámeček a kostel sv. Jiří\". Částí ulice prochází cyklistická stezka A26.\n\nŘazeno podle čísel orientačních od nejvyššího k nejnižším (od severu k jihu).\n\n"}
{"id": "1397752", "url": "https://cs.wikipedia.org/wiki?curid=1397752", "title": "Zvířecí rekordmani", "text": "Zvířecí rekordmani\n\nZvířecí rekordmani či Rekordy živočišné říše () je dokumentární cyklus popisující rekordy živočišné říše. První epizoda se vysílala 2. července 2002 a poslední epizoda 12. června 2007 na Animal Planet. Pořad se v České republice vysílá na kanále Spektrum a vznikl na Novém Zélandu. V každém díle autoři představili 10 živočichů, z nichž každý má extrémní schopnosti v nějakém směru. Poslední vybraný živočich pak byl prohlášen zvířecím rekordmanem v této oblasti.\n"}
{"id": "1397756", "url": "https://cs.wikipedia.org/wiki?curid=1397756", "title": "Parbasdorf", "text": "Parbasdorf\n\nParbasdorf je obec v Rakousku ve spolkové zemi Dolní Rakousy v okrese Gänserndorf.\n\nParbasdorf se nachází ve spolkové zemi Dolní Rakousy v regionu Weinviertel. Rozloha území obce činí 10,23 km², z nichž 1,7 % je zalesněných.\n\nÚzemí obce Parbasdorf se skládá pouze z jedné části.\n\n\nObecní zastupitelstvo se skládá ze 13 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Parbasdorf je Gregor Iser ze strany ÖVP.\n\n"}
{"id": "1397760", "url": "https://cs.wikipedia.org/wiki?curid=1397760", "title": "Raasdorf", "text": "Raasdorf\n\nRaasdorf je obec v Rakousku ve spolkové zemi Dolní Rakousy v okrese Gänserndorf.\n\nRaasdorf se nachází ve spolkové zemi Dolní Rakousy v regionu Weinviertel. Rozloha území obce činí 13,2 km², z nichž 1 % je zalesněné.\n\nÚzemí obce Raasdorf se skládá ze dvou částí (v závorce uveden počet obyvatel k 1. 1. 2017):\n\n\nObecní zastupitelstvo se skládá ze 15 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Raasdorf je Walter Krutis ze strany ÖVP.\n\n"}
{"id": "1397761", "url": "https://cs.wikipedia.org/wiki?curid=1397761", "title": "Timaru", "text": "Timaru\n\nTimaru je novozélandské okresní město, nacházející se na východním pobřeží Jižního ostrova. Má 29 000 obyvatel a je druhým největším městem regionu Canterbury po 150 km vzdáleném Christchurchi.\n\nMěsto bylo založeno roku 1839 jako velrybářský přístav a dostalo název podle maorského výrazu „Te Maru“ (útočiště). Vzhledem k úrodnému okolí je střediskem potravinářského průmyslu, prochází jím hlavní silnice New Zealand State Highway 1. Nachází se zde jeden z kampusů vysoké technické školy Ara Institute of Canterbury. Timaru je situováno na pobřeží zálivu Caroline Bay, který je využíván k vodním sportům. Má vlastivědné muzeum, výtvarnou galerii Aigantighe a botanickou zahradu založenou roku 1864, nachází se zde množství historických budov postavených z místního vulkanického modrého kamene. Architektonickou zajímavostí je katolická bazilika Nejsvětějšího srdce z roku 1911, kterou architekt Francis Petre navrhl ve stylu byzantské architektury.\n\nMístním rodákem je mistr světa v hodu koulí Tomas Walsh, vyrůstal zde boxer Bob Fitzsimmons, na nedaleké farmě se narodil slavný dostihový kůň Phar Lap.\n\n"}
{"id": "1397765", "url": "https://cs.wikipedia.org/wiki?curid=1397765", "title": "George Harrison (album)", "text": "George Harrison (album)\n\nGeorge Harrison je osmé sólové studiové album anglického hudebníka George Harrisona. Vydáno bylo společností Dark Horse Records v únoru roku 1979. Nahráno bylo během předchozího roku a spolu s Harrisonem jej produkoval Russ Titelman. V britské hitparádě (UK Albums Chart) se deska umístila na 39. příčce. Lépe se jí vedlo v USA, kde dosáhla čtrnácté příčky hitparády Billboard 200. V USA se rovněž stala zlatou (RIAA).\n\nAutorem všech skladeb je George Harrison, pokud není uvedeno jinak.\n\n"}
{"id": "1397770", "url": "https://cs.wikipedia.org/wiki?curid=1397770", "title": "Extra Texture (Read All About It)", "text": "Extra Texture (Read All About It)\n\nExtra Texture (Read All About It) je šesté sólové studiové album anglického hudebníka George Harrisona. Vydáno bylo v září roku 1975 společností Apple Records – jde o hudebníkovo poslední řadové album vydané touto společností. V britské hitparádě (UK Albums Chart) se deska umístila na šestnácté příčce. Lépe se jí vedlo v USA, kde dosáhla osmé příčky hitparády Billboard 200. V USA se rovněž stala zlatou (RIAA).\n\nAutorem všech skladeb je George Harrison.\n\n"}
{"id": "1397773", "url": "https://cs.wikipedia.org/wiki?curid=1397773", "title": "Jesse Ed Davis", "text": "Jesse Ed Davis\n\nJesse Ed Davis (21. září 1944 – 22. června 1988) byl americký kytarista. Jeho otec byl Komanč a matka pocházela z kmene Kiowa. Studoval anglickou literaturu na Oklahomské univerzitě. Později se usadil v Kalifornii a koncem šedesátých let začal hrát s hudebníkem Taj Mahalem. Během své kariéry hrál na deskách mnoha dalších hudebníků, mezi něž patří například Leonard Cohen, George Harrison, Van Dyke Parks a Rod Stewart. Rovněž vydal tři vlastní alba. Zemřel v losangeleském Venice ve věku 43 let, jako příčina smrti bylo policií stanoveno předávkování drogami.\n"}
{"id": "1397776", "url": "https://cs.wikipedia.org/wiki?curid=1397776", "title": "Rádio Petrov", "text": "Rádio Petrov\n\nRádio Petrov je soukromá brněnská rozhlasová stanice vysílající na území Jihomoravského kraje a velké části kraje Vysočina. Je zaměřena na posluchače od 30 let, vysílá starší hity.\n\n\n"}
{"id": "1397779", "url": "https://cs.wikipedia.org/wiki?curid=1397779", "title": "Sojuz MS-11", "text": "Sojuz MS-11\n\nSojuz MS-11 je ruská kosmická loď typu Sojuz. Start proběhl 3. prosince 2018 11:31 (UTC) kdy ji vynesla nosná raketa Sojuz-FG z kosmodromu Bajkonur k Mezinárodní vesmírné stanici (ISS), kam dopravila tři členy Expedice 58. Sloužila u ISS jako záchranná loď až do 25. června 2019, kdy se s ní stejná trojice kosmonautů vrátila zpět na Zem.\n\n\n\n\n"}
{"id": "1397780", "url": "https://cs.wikipedia.org/wiki?curid=1397780", "title": "Gary Wright", "text": "Gary Wright\n\nGary Wright (* 26. dubna 1943) je americký hudebník. V roce 1967 stál u zrodu kapely Spooky Tooth, s níž hrál do roku 1970, kdy ji nedlouho před jejím rozpadem opustil. Kapela byla později, v roce 1972 obnovena, a to i s Wrightem v sestavě. Svou činnost však ukončila v roce 1974. Wright se účastnil i pozdějších reunionů kapely, avšak žádný z nich neměl dlouhého trvání. Na sólovou dráhu se vydal roku 1970 s albem \"Extraction\". Později vydal řadu dalších alb. Roku 1970 hrál na albu \"All Things Must Pass\" anglického hudebníka George Harrisona. Později s ním spolupracoval ještě několikrát.\n\n"}
{"id": "1397781", "url": "https://cs.wikipedia.org/wiki?curid=1397781", "title": "Diego Laxalt", "text": "Diego Laxalt\n\nDiego Sebastián Laxalt Suárez (* 7. února 1993 Montevideo, Uruguay) je uruguayský fotbalista, působící na pozici levého záložníka nebo podhrotového hráče (\"trequartista\"), pro svoji rychlost bývá srovnáván s krajanem Álvarem Recobou.\n\nJe odchovancem klubu Defensor Sporting, odkud v roce 2013 přestoupil do Interu Milán. V italském velkoklubu však neodehrál ani jeden soutěžní zápas, byl uvolněn na hostování do Bologna FC 1909, Empoli FC a Janov CFC, kde v roce 2016 získal stálou smlouvu. V roce 2018 přestoupil do AC Milán.\n\nStartoval na mistrovství Jižní Ameriky ve fotbale hráčů do 20 let 2013 v Argentině, kde přispěl jednou brankou ke třetímu místu svého týmu, a na mistrovství světa ve fotbale hráčů do 20 let 2013 v Turecku, kde Uruguayci získali stříbrné medaile. V seniorské reprezentaci debutoval v roce 2016. Byl zařazen do kádru pro Copa América 2016, kde však v žádném zápase nenastoupil. Trenér Óscar Tabárez ho nominoval rovněž na mistrovství světa ve fotbale 2018 v Rusku.\n\n\n\n"}
{"id": "1397783", "url": "https://cs.wikipedia.org/wiki?curid=1397783", "title": "Husitská bible", "text": "Husitská bible\n\nHusitská bible ( \"Huszita Biblia\", někdy též \"„Františkánská bible“\") je nejstarší známý maďarský, a současně uralský překlad bible, z 20.–30. let 15. století.\n\nHusitská bible je jediný písemný pozůstatek husitství v Uhrách. Kniha – nebo většina z ní – byla přeložena Tamásem Pécsim a Bálintem Újlakim. Oba, Pécsi a Újlaki, studovali na pražské Univerzitě Karlově v letech 1399 až 1411, kde se setkali s reformními názory Jana Husa. Jak lze usuzovat ze soupisu nalezeném v Mnichovském rukopise, oba františkánští duchovní zřejmě započali práce na překladu roku 1416, a hotovi byli nejpozději roku 1441. Pécsi musel brzy poté odejít z Uher před inkvizicí a odebral se i se svými stoupenci do Moldavska. Byli však neúspěšní, jejich překlad byl zkonfiskován.\n\nPůvodní rukopis je nezvěstný, nejspíše byl zničen. Většina textu Husitské bible je odvozena z dochovaných částí kopií. Nejvýznamnějšími existujícími kopiemi tohoto překlad jsou rukopisy Mnichovský, Vídeňský a Codex Apor. Některé další kratší části byly přepsány do jiných maďarských nářečí. Ty jsou dostupné také v některých dalších maďarských kodexech 15. století.\n\nJazyk překladů je archaický s množstvím výrazů moderní maďarštině neznámých a obsahuje také několik vzácných starých maďarský výrazů, což tuto bibli činí zajímavým vhledem do vývoje tehdejší maďarštiny. Jsou to například (s moderním maďarským ekvivalentem a českým překlad v závorkách): \"monnál\" (mintegy / někteří), \"midenem\" (nemde / není liž pravda?), \"csajva\" (cserebogár, chroust), \"gördőlet\" (mennydörgés, hrom/hřmění), atd.\n\nV některých ohledech byli překladatelé Husitské bible prvními reformátory maďarštiny: sami vytvořili některé zcela nové výrazy, které dnes znějí poněkud nuceně, např.: \"császárlat\" (císařství), \"czímerlet\" (titulus), \"ezerlő\" (tribunus), \"negyedlő\" (tetrarcha) apod.\n\nOrtografie maďarské Husitské bible byla ovlivněna českým pravopisem 15. století. Pécsi a Újlaki přejali český systém znaků pro vyjádření zvláštních hlásek pomocí diakritických znamének, (tj. hlásku ň jako \"ń\", dlouhé \"é\" atp.)\n\nTento pravopis se později rozšířil také mezi maďarské františkánské mnichy a měla velký vliv na pravopis maďarsky tištěných knih 16. století. Moderní maďarská abeceda má však odlišný původ.\n\nNejstarší kopií je Vídeňský (Bécský) rukopis. Obsahuje část Starého zákona. Rukopis má 162 stran, každá o rozměrech 216 x 142 mm. Kniha je dílem tří osob ze druhé poloviny 15. století. Od 18. století byl rukopis uložen ve Vídni, předchozí místo je neznámé. V roce 1932 byl rukopis převezen do oddělení rukopisů Széchényiho národní knihovny v Budapešti, kde se nalézá dodnes.\n\nMnichovský rukopis má 124 stran a obsahuje čtyři evangelia. Jeho rozměry jsou 135 × 200 mm. Celý rukopis je dílem Györgye Németiho, který své dílo dokončil roku 1466 v Târgu Trotuș.\n\nNení známo, kde se rukopis nacházel těsně po svém vzniku. První strana se zmiňuje o jednom z prvních majitelů, filologovi a sběrateli knih, Johannu Albrechtu Widmannstetterovi (1506–1557). po jeho smrti přešel rukopis na Bavorskou státní knihovnu, kde se dodnes nachází ve skvělém stavu.\n\nKompletní faksimile bylo zveřejněno v roce 1958 jako součást Uralsko-altajské knihovny.\n\nCodex Apor dostal své pojmenování po svém někdejším majiteli, rodině Aporových. Jedná se o colligatum. Původně obsahoval 208 stran, z nichž 92 však bylo zničeno, a 116 se dochovalo, z nichž prvních 21 je velmi poškozených. Z důvodu uchovávání ve vlhkém prostředí, byly zasaženy také další stránky. Rozměry rukopisu jsou 208 × 140 mm.\n\n"}
{"id": "1397785", "url": "https://cs.wikipedia.org/wiki?curid=1397785", "title": "Sentimental Journey", "text": "Sentimental Journey\n\nSentimental Journey je první sólové studiové album anglického hudebníka Ringo Starra. Vydáno bylo v březnu roku 1970 společností Apple Records. Nahráváno bylo v různých studiích během října až prosince 1970 a znovu ledna až března 1971 a producentem byl George Martin. Přestože již dříve vydali dva členové The Beatles (John Lennon a George Harrison sólová alba, toto je prvním písňovým albem člena této kapely (v případě Lennona a Harrisona šlo o avantgardní nahrávky). Deska je celá složená z coververzí.\n\n\n\nPíseň Sentimental Journey zahrál český prezident Miloš Zeman (pouze instrumentálně) na přivítanou za účasti čínského prezidenta Si Ťin-pchinga a ruského premiéra Medveděva 5. listopadu 2018 na české piáno Petrof při společné návštěvě české expozice na dovozním veletrhu dovozním veletrhem China International Import Expo (CIIE) v Šanghaji. Podle mluvčího Jiřího Ovčáčka jde o Zemanovu nejoblíbenější píseň. Zpravodajský web IDnes.cz při té příležitosti připomenul, že v roce 2010 Miloš Zeman časopisu Týden řekl, že byl v mládí zázračné dítě ve hře na klavír. Podle iDnes.cz ale není známo, že by někdy před tímto vystoupením své hudební schopnosti předváděl nějakému jinému státníkovi.\n"}
{"id": "1397787", "url": "https://cs.wikipedia.org/wiki?curid=1397787", "title": "Staříč (rozcestník)", "text": "Staříč (rozcestník)\n\nStaříč může být:\n\n\n"}
{"id": "1397791", "url": "https://cs.wikipedia.org/wiki?curid=1397791", "title": "Ready Set Go", "text": "Ready Set Go\n\nReady Set Go je studiové album anglické rockové skupiny Sharks. Vydáno bylo v červnu roku 2018, přibližně rok a půl po předchozí desce \"Killers of the Deep\". Na obalu desky je automobil zvaný Sharkmobile, v němž kapela v sedmdesátých letech cestovala. Album se původně mělo jmenovat \"Dark Beatles/White Temptations\" a mělo být dvojalbem, avšak na radu vydavatelství bylo zkráceno na klasické album. V písni „Crash Party“ je využit textový i hudební motiv písně „Sloop John B“ kapely The Beach Boys. Na albu se podíleli celkem čtyři bubeníci – ve většině písní hrál člen kapely Gene Clark, dále to byli Paul Cook („Darkwing and Honeybee“), Joss Love („It Will Stand“) a Paul Madden („Mr. Sloane“ a „Song of the Slave“). Album bylo nahráno ve studiu Smohehouse Studios a produkovali jej Stephen W. Parsons a Chris Spedding.\n\nAutory všech skladeb jsou Stephen W. Parsons a Chris Spedding.\n\n"}
{"id": "1397794", "url": "https://cs.wikipedia.org/wiki?curid=1397794", "title": "Marcel Lička", "text": "Marcel Lička\n\nMarcel Lička (* 17. července 1977) je český fotbalový trenér a bývalý záložník. Jeho otcem je bývalý fotbalista a trenér Verner Lička a bratrem fotbalista Mario Lička.\n\nHrál za FC Baník Ostrava, SK Slavia Praha, FK Chmel Blšany, FK Viktoria Žižkov, FC Tescoma Zlín, v Polsku za Górnik Zabrze a KS Dyskobolia Grodzisk Wielkopolski, ve Francii za Calais RUFC a znovu v české lize ze SK Kladno. Nastoupil ve 165 ligových utkáních dal 18 gólů. V Evropské lize UEFA nastoupil ve 4 utkáních a dal 1 gól. Za reprezentaci do 21 let nastoupil ve 12 utkáních.\n\n\n"}
{"id": "1397797", "url": "https://cs.wikipedia.org/wiki?curid=1397797", "title": "Sloop John B", "text": "Sloop John B\n\n„Sloop John B“ je píseň americké skupiny The Beach Boys. Je postavena na základech bahamské lidové písně „The John B. Sails“, o její nové aranžmá se postaral Brian Wilson. Píseň je součástí jedenáctého alba kapely nazvaného \"Pet Sounds\", které vyšlo v květnu roku 1966. Zároveň (již v březnu toho roku) vyšla jako singl, na jehož B-straně byla píseň „You're So Good to Me“. Časopis \"Rolling Stone\" píseň zařadil na 276. příčku žebříčku 500 nejlepších písní všech dob.\n\n\n"}
{"id": "1397803", "url": "https://cs.wikipedia.org/wiki?curid=1397803", "title": "Yerry Mina", "text": "Yerry Mina\n\nYerry Mina (* 23. září 1994, Guachené) je kolumbijský fotbalový obránce hrající za Everton FC a reprezentaci, za kterou si zahrál na MS 2018.\n\nMina hrál za Deportivo Pasto od svých 18 let. Debut odehrál 20. března 2013 proti Atléticu FC v utkání Copa Colombia. První utkání v Categoría Primera A (1. kolumbijské lize) odehrál 15. září 2013 proti Deportivu Cali. Jediný gól v dresu Deportiva střelil 18. října Atléticu Huila.\n\nV prosinci 2013 Mina přestoupil do jednoho z nejlepších kolumbijských klubů, do Santa Fe. Debutoval 25. ledna 2014 proti Rionegro FC. V odvetě kolumbijského superpoháru vstřelil Mina gól a pomohl Santa Fe k vítězství nad Atléticem Nacional.\n\nDne 1. května 2016 podepsal Mina pětiletý kontrakt s brazilským Sociedade Esportiva Palmeiras. Debutoval 4. července 2016 proti Sport Club do Recife a první gól za \"Verdão\" dal v dalším kole Santosu. V tom utkání byl ale střídán ještě před koncem prvního poločasu kvůli zranění. Zranění znemožnilo Minovi startovat na Letních olympijských hrách. Mina mohl hrát až na konci srpna a v září skóroval proti rivalům ze São Paulo FC a Corinthians. Sezonu dokončil se 4 góly a pomohl Palmeiras k ukončení dvaadvacetiletého čekání na vítězství v lize.\n\nV lednu 2018 si ho vyhlédla Barcelona a Mina se stal prvním kolumbijcem v historii týmu. Přestup stál 11,8 milionů euro a jeho výstupní klauzule je 100 milionů euro. Mina debutoval v semifinále Copa del Rey proti Valencii, když v 83. minutě střídal Gerarda Piquého. Ve španělské lize debutoval 11. února proti Getafe. V lize si připsal celkem 5 startů, ve kterých si připsal 1 asistenci proti Villarealu.\n\nMina v srpnu 2018 přestoupil do anglického Evertonu. Poprvé hrál 3. listopadu proti Brightonu. První gól vstřelil 26. prosince Burnley.\n\nV roce 2016 byl Mina nominován na Copa América 2016, na kterém si připsal 1 start. Mina odehrál 5 zápasů v kvalifikaci na MS 2018 a v květnu 2018 byl jmenován do třiadvacetičlenné nominace na hlavní turnaj. První zápas byl Mina na lavičce mezi náhradníky. V dalším zápase proti Polsku nastoupil a ve 40. minutě otevřel skóre utkání hlavičkou po rohovém kopu. Stejným způsobem dal gól i v závěrečném kole skupin proti Senegal, i v osmifinálovém utkání s Anglií. Díky jeho gólu ve 3. minutě nastavení se zápas dostal do prodloužení. Kolumbie nakonec vypadla až na penalty. Mina se s třemi góly stal nejlepším střelcem Kolumbie na šampionátu. Třemi góly vyrovnal rekord Paula Breitnera a Andrease Brehmeho v počtu gólů vstřelených obráncem na jednom MS.\n\n"}
{"id": "1397804", "url": "https://cs.wikipedia.org/wiki?curid=1397804", "title": "Beauport Harfangs", "text": "Beauport Harfangs\n\nBeauport Harfangs byl kanadský juniorský klub ledního hokeje, který sídlil v Québecu ve stejnojmenné provincii. V letech 1990–1997 působil v juniorské soutěži Quebec Major Junior Hockey League. Své domácí zápasy odehrával v hale Aréna Marcel Bédard s kapacitou 2 000 diváků.\n\nNejznámější hráči, kteří prošli týmem, byli např.: Martin Biron, Éric Dazé, Yannick Tremblay nebo Jean-Luc Grand-Pierre.\n\nZdroj: \n\n\n"}
{"id": "1397805", "url": "https://cs.wikipedia.org/wiki?curid=1397805", "title": "Drummondville Rangers", "text": "Drummondville Rangers\n\nDrummondville Rangers byl kanadský juniorský klub ledního hokeje, který sídlil v Drummondvillu v provincii Québec. Jednalo se o juniorský tým New Yorku Rangers. V letech 1969–1974 působil v juniorské soutěži Quebec Major Junior Hockey League. Své domácí zápasy odehrával v hale Drummondville Civic Centre s kapacitou 4 000 diváků.\n\nNejznámější hráči, kteří prošli týmem, byli např.: Marcel Dionne, Jean Hamel, Yvon Lambert, Kevin Morrison nebo Michel Parizeau.\n\nZdroj: \n\n\n"}
{"id": "1397811", "url": "https://cs.wikipedia.org/wiki?curid=1397811", "title": "Untersiebenbrunn", "text": "Untersiebenbrunn\n\nUntersiebenbrunn je obec v Rakousku ve spolkové zemi Dolní Rakousy v okrese Gänserndorf.\n\nUntersiebenbrunn se nachází ve spolkové zemi Dolní Rakousy v regionu Weinviertel. Rozloha území obce činí 30,5 km², z nichž 8,7 % je zalesněných.\n\nÚzemí obce Untersiebenbrunn se skládá ze dvou částí:\n\n\nObecní zastupitelstvo se skládá ze 19 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Untersiebenbrunn je Reinhold Steinmetz ze strany SPÖ.\n\n"}
{"id": "1397813", "url": "https://cs.wikipedia.org/wiki?curid=1397813", "title": "Velm-Götzendorf", "text": "Velm-Götzendorf\n\nVelm-Götzendorf je obec v Rakousku ve spolkové zemi Dolní Rakousy v okrese Gänserndorf.\n\nVelm-Götzendorf se nachází ve spolkové zemi Dolní Rakousy v regionu Weinviertel. Rozloha území obce činí 17,73 km², z nichž 3 % jsou zalesněná.\n\nÚzemí obce Velm-Götzendorf se skládá ze dvou částí (v závorce uveden počet obyvatel k 1. 1. 2017):\n\n\nObecní zastupitelstvo se skládá ze 15 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Velm-Götzendorf je Gerald Haasmüller ze strany ÖVP.\n\n"}
{"id": "1397816", "url": "https://cs.wikipedia.org/wiki?curid=1397816", "title": "Carl Schlimp", "text": "Carl Schlimp\n\nCarl (Karl) Schlimp (13. ledna 1834, Veletice u Žatce – 15. ledna 1901, Vídeň) byl významný architekt a inženýr působící ve Vídni a v českých zemích.\n\nVyrůstal jako nejstarší syn v rodině statkáře a obchodníka ve Veleticích. Studoval na pražském Polytechnickém ústavu, ve studiu pokračoval ve Vídni. Mezi jeho vzory a vídeňské pedagogy patřili i Eduard van der Nüll a August Sicard, slavní architekti, kteří projektovali budovu vídeňské opery.\n\nSchlimp nejprve pracoval ve Vídni, po čase se začal věnovat železničním stavbám. Projektoval budovy na orientální dráze na území Rakouska. Nakonec se uplatnil jako inspektor nově vzniklé společnosti Rakouské severozápadní dráhy (ÖNWB) a navrhoval pro ni velkou část staveb od Děčína až po Vídeň.\n\nJeho nejproslulejší stavbou bylo pražské železniční nádraží Těšnov, považované za jedno z nejkrásnějších nádraží střední Evropy, v roce 1985 však kompletně zbořené. Dalšími drážními realizacemi je například železniční kolonie v Nymburce, parní vodárna na Střekově nebo výpravní budova ve Frýdlantu.\n\nDalší Schlimpovou známou realizací na českém území je rozlehlý komplex tehdejšího Zemského ústavu pro choromyslné v Dobřanech, který dodnes slouží svému původnímu účelu – sídlí v něm Psychiatrická nemocnice Dobřany. Postavil také školu a Městský dům v Žatci.\n\nProjektoval i obytné a obchodní domy a to zejména ve Vídni, kde žil a působil jako profesor na vídeňské technice. Za svou architektonickou práci byl oceněn několika státními vyznamenáními.\n\nKromě architektonické praxe a pedagogiky se věnoval i podnikání. Společně se svým bratrem založil truhlářskou firmu která byla za svůj pokrokový přístup oceněna na Světové výstavě v Paříži v roce 1878.\n\n"}
{"id": "1397818", "url": "https://cs.wikipedia.org/wiki?curid=1397818", "title": "Weiden an der March", "text": "Weiden an der March\n\nWeiden an der March je obec v Rakousku ve spolkové zemi Dolní Rakousy v okrese Gänserndorf.\n\nWeiden an der March se nachází ve spolkové zemi Dolní Rakousy v regionu Weinviertel. Rozloha území obce činí 55,87 km², z nichž 19,6 % je zalesněných.\n\nÚzemí obce Weiden an der March se skládá ze tří částí (v závorce uveden počet obyvatel k 1. 1. 2017):\n\n\nObecní zastupitelstvo se skládá ze 15 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Weiden an der March je Franz Neduchal ze strany ÖVP.\n\n"}
{"id": "1397828", "url": "https://cs.wikipedia.org/wiki?curid=1397828", "title": "Granby Prédateurs (QMJHL)", "text": "Granby Prédateurs (QMJHL)\n\nGranby Prédateurs byl kanadský juniorský klub ledního hokeje, který sídlil v Granby v provincii Québec. V letech 1995–1997 působil v juniorské soutěži Quebec Major Junior Hockey League. Založen byl v roce 1995 po přejmenování týmu Granby Bisons na Prédateurs. Zanikl v roce 1997 přestěhováním do Sydney, kde byl vytvořen tým Cape Breton Screaming Eagles. Své domácí zápasy odehrával v hale Centre sportif Léonard-Grondin s kapacitou 2 385 diváků.\n\nNejznámější hráči, kteří prošli týmem, byli např.: Francis Bouillon, Jason Doig, Benoît Gratton nebo Georges Laraque.\n\n\nZdroj: \n\n\n"}
{"id": "1397829", "url": "https://cs.wikipedia.org/wiki?curid=1397829", "title": "Granby Bisons", "text": "Granby Bisons\n\nGranby Bisons byl kanadský juniorský klub ledního hokeje, který sídlil v Granby v provincii Québec. V letech 1981–1995 působil v juniorské soutěži Quebec Major Junior Hockey League. Založen byl v roce 1981 po přestěhování týmu Sorel Éperviers do Granby. Zanikl v roce 1995 po přetvoření frančízy v nový tým Granby Prédateurs. Své domácí zápasy odehrával v hale Centre sportif Léonard-Grondin s kapacitou 2 385 diváků.\n\nNejznámější hráči, kteří prošli týmem, byli např.: Patrick Roy, Éric Desjardins, Serge Aubin, Jesse Bélanger, Philippe Boucher, Marc Bureau, Stéphane Quintal, André Racicot, Stéphane Richer nebo Pierre Turgeon.\n\nZdroj: \n\n\n"}
{"id": "1397830", "url": "https://cs.wikipedia.org/wiki?curid=1397830", "title": "Rue du Château-Landon", "text": "Rue du Château-Landon\n\nRue du Château-Landon je ulice v Paříži. Nachází se v 10. obvodu.\n\nUlice vede od křižovatky s \"Rue du Faubourg-Saint-Martin\" a končí u bulvárů \"Chapelle\" a \"Villette\". Ulice je orientována z jihu na sever a od \"Rue La Fayette\" se stáčí na severovýchod, kde na ni navazuje \"Rue d'Aubervilliers\".\n\nPůvodně se nazývala \"chemin des Potences\" (šibeniční cesta) podle šibenice Montfaucon. V 19. století se název změnil na \"Rue du Château-Landon\", tj. ulice zámku Landon. Na vyvýšenině u cesty stával dům jistého Landona, který dal ulici její jméno. Zámek byl postaven za vlády Ludvíka XIV. a posléze jej využívali lazaristé. Dům stál ještě na počátku 20. století a posléze byl zbořen. V místě se dnes nachází dům č. 39.\n\nCesta existovala již na konci 17. století. Vedla k bráně Vertus a pokračovala jako \"Rue des Vertus\" (nyní \"Rue d'Aubervilliers\"), kterou se chodilo na pouti do kostela Notre-Dame-des-Vertus v Aubervilliers.\n\n\n"}
{"id": "1397831", "url": "https://cs.wikipedia.org/wiki?curid=1397831", "title": "Umělecké muzeum Highových", "text": "Umělecké muzeum Highových\n\nUmělecké muzeum Highových (anglicky , lidově the High) je galerie v Atlantě v USA. Vzniklo roku 1905 jako Atlanta Art Association. Roku 1926 muzeu rodina Highových, po které je pojmenováno, darovala budovu. 3. června 1962 zahynulo 106 podporovatelů muzea spolu s dalšími lidmi při letecké katastrofě v Paříži. Na památku zemřelých byla vybudována další budova muzea, Atlanta Memorial Arts Center, a francouzská vláda darovala muzeu Rodinovu sochu \"Stín\". Roku 1983 přibyla další budova, kterou navrhl Richard Meier. \n\nSbírky muzea zahrnují asi 15 tisíc uměleckých děl. Muzeum se soustřeďuje na tyto okruhy: africké umění, americké umění, dekorativní umění a design, evropské umění, folklórní a naivistické umění, moderní a současné umění a fotografie. \n"}
{"id": "1397832", "url": "https://cs.wikipedia.org/wiki?curid=1397832", "title": "Sorel Éperviers", "text": "Sorel Éperviers\n\nSorel Éperviers byl kanadský juniorský klub ledního hokeje, který sídlil v Sorel-Tracy v provincii Québec. V letech 1969–1981 působil v juniorské soutěži Quebec Major Junior Hockey League. Zanikl v roce 1981 přestěhováním do Granby, kde byl vytvořen tým Granby Bisons. Své domácí zápasy odehrával v hale Colisée Cardin s kapacitou 3 037 diváků.\n\nNejznámější hráči, kteří prošli týmem, byli např.: Michel Bergeron, Serge Bernier, Ray Bourque, Lucien DeBlois, Steve Kasper, Pierre Larouche nebo Pierre Mondou.\n\nZdroj: \n\n\nZdroj: \n\n\n"}
{"id": "1397833", "url": "https://cs.wikipedia.org/wiki?curid=1397833", "title": "Áron z Alethu", "text": "Áron z Alethu\n\nSvatý Áron z Alethu nebo také Aihran či Eran byl v 6. století poustevník, mnich a opat kláštera v Cézembre, ležící na Bretaňském poloostrově.\n\nÁron byl velšan žijící jako posutevník poblíž Lamballe a Pleumeur-Gautier a to než se usadil v Alethu. Přitahoval mnoho návštěvníku, mezi nimi byl i svatý Maklovius a Áron se stal jejich opatem. Po jeho smrti se svatý Maklovius stal jeho nástupcem vedení těchto mnichů.\n\nJeho svátek se slaví 22. června.\n\n"}
{"id": "1397834", "url": "https://cs.wikipedia.org/wiki?curid=1397834", "title": "Aucklandská umělecká galerie", "text": "Aucklandská umělecká galerie\n\nAucklandská umělecká galerie (anglicky ) je hlavní veřejná galerie v novozélandském Aucklandu. Vznikla roku 1888 jako první veřejná stálá galerie na Novém Zélandu a dnes je její sbírka umění nejrozsáhlejší v tomto státě. Sbírka zahrnuje asi 15 tisíc položek. Je zde zastoupeno evropské umění od středověku po současnost a jsou zde také zastoupeni významní domácí umělci jako Gretchen Albrechtová, Marti Friedlanderová, C. F. Goldie, Alfred Henry O'Keeffe, Frances Hodgkinsová, Bohumír Lindauer nebo Colin McCahon.\n"}
{"id": "1397839", "url": "https://cs.wikipedia.org/wiki?curid=1397839", "title": "Laval Titan", "text": "Laval Titan\n\nLaval Titan byl kanadský juniorský klub ledního hokeje, který sídlil v Lavalu v provincii Québec. V letech 1969–1998 působil v juniorské soutěži Quebec Major Junior Hockey League. Zanikl v roce 1998 přestěhováním do Bathurstu, kde byl vytvořen tým Acadie–Bathurst Titan. Své domácí zápasy odehrával v hale Colisée de Laval s kapacitou 3 500 diváků.\n\nNejznámější hráči, kteří prošli týmem, byli např.: Mike Bossy, Anders Myrvold, Manny Fernandez, Mario Lemieux, Vincent Damphousse nebo François Beauchemin.\n\nZdroj: \n\n\n\nZdroj: \n\n\n"}
{"id": "1397845", "url": "https://cs.wikipedia.org/wiki?curid=1397845", "title": "Australská národní galerie", "text": "Australská národní galerie\n\nAustralská národní galerie (anglicky ) v Canbeře je australské národní umělecké muzeum a jedno z největších uměleckých muzeí v Austrálii. Bylo ustaveno australskou vládou roku 1967. Spravuje sbírky asi 166 tisíc uměleckých děl. Památkově chráněnou brutalistickou budovu muzea navrhl Colin Madigan. Sbírky zahrnují jak australské a západní umění, tak také umění orientální. Jsou zde i sbírky soch, užitého umění a fotografií.\n"}
{"id": "1397846", "url": "https://cs.wikipedia.org/wiki?curid=1397846", "title": "Laval Saints", "text": "Laval Saints\n\nLaval Saints byl kanadský juniorský klub ledního hokeje, který sídlil v Lavalu v provincii Québec. V letech 1969–1970 působil v juniorské soutěži Quebec Major Junior Hockey League. Před vstupem do QMJHL působil v soutěži Quebec Junior Hockey League. Své domácí zápasy odehrával v hale Colisée de Laval s kapacitou 3 500 diváků.\n\nNejznámější hráči, kteří prošli týmem, byli např.: Serge Beaudoin, Jocelyn Guevremont, Hartland Monahan nebo André Peloffy.\n\nZdroj: \n\n\n"}
{"id": "1397847", "url": "https://cs.wikipedia.org/wiki?curid=1397847", "title": "Jihoafrická národní galerie Iziko", "text": "Jihoafrická národní galerie Iziko\n\nJihoafrická národní galerie Iziko (anglicky ) je umělecké muzeum v Kapském Městě, součást skupiny muzeí Iziko. Národní sbírka umění byla založena roku 1872 a současná budova muzea byla otevřena roku 1930. Sbírky obsahují především nizozemské, francouzské a britské umění od 17. do 19. století.\n"}
{"id": "1397848", "url": "https://cs.wikipedia.org/wiki?curid=1397848", "title": "Longueuil Chevaliers", "text": "Longueuil Chevaliers\n\nLongueuil Chevaliers byl kanadský juniorský klub ledního hokeje, který sídlil v Longueuilu v provincii Québec. V letech 1982–1987 působil v juniorské soutěži Quebec Major Junior Hockey League. Zanikl v roce 1987 přestěhováním do Victoriavillu, kde byl vytvořen tým Victoriaville Tigres. Své domácí zápasy odehrával v hale Colisée Jean Béliveau s kapacitou 2 400 diváků.\n\nNejznámější hráči, kteří prošli týmem, byli např.: J. J. Daigneault, Donald Dufresne, André Racicot, Yves Racine nebo Ronnie Stern.\n\n\nZdroj: \n\n\n"}
{"id": "1397849", "url": "https://cs.wikipedia.org/wiki?curid=1397849", "title": "Národní umělecké muzeum v Havaně", "text": "Národní umělecké muzeum v Havaně\n\nNárodní umělecké muzeum v Havaně (španělsky ) je umělecké muzeum v Havaně, soustřeďující se především na kubánské umění od koloniálních dob po současnost. Bylo založeno roku 1913, budovu muzea \"Palacio de Bellas Artes\" z roku 1954 navrhl Rodriguez Pichardo. Druhá budova, \"Palacio del Centro Asturiano\" z roku 1927 (architekt Manuel Bustos), obsahuje sbírku evropského a antického umění. \n"}
{"id": "1397850", "url": "https://cs.wikipedia.org/wiki?curid=1397850", "title": "Longueuil Collège Français (QMJHL)", "text": "Longueuil Collège Français (QMJHL)\n\nLongueuil Collège Français byl kanadský juniorský klub ledního hokeje, který sídlil v Longueuilu v provincii Québec. V letech 1988–1991 působil v juniorské soutěži Quebec Major Junior Hockey League. Zanikl v roce 1991 přestěhováním do Montréalu, kde byl vytvořen tým Verdun Collège Français. Své domácí zápasy odehrával v hale Colisée Jean Béliveau s kapacitou 2 400 diváků.\n\nNejznámější hráči, kteří prošli týmem, byli např.: Joël Bouchard, Donald Brashear, Philippe DeRouville nebo Karl Dykhuis.\n\nZdroj: \n\n\n"}
{"id": "1397851", "url": "https://cs.wikipedia.org/wiki?curid=1397851", "title": "Verdun Collège Français", "text": "Verdun Collège Français\n\nVerdun Collège Français byl kanadský juniorský klub ledního hokeje, který sídlil v Montréalu v provincii Québec. V letech 1991–1994 působil v juniorské soutěži Quebec Major Junior Hockey League. Založen byl v roce 1991 po přestěhování týmu Longueuil Collège Français do Montréalu. Své domácí zápasy odehrával v hale Verdun Auditorium s kapacitou 3 795 diváků. Klubové barvy byly modrá, červená a bílá.\n\nNejznámější hráči, kteří prošli týmem, byli např.: Joël Bouchard, Jean-Sébastien Giguère nebo Daniel Guérard.\n\n\nZdroj: \n\n\n"}
{"id": "1397855", "url": "https://cs.wikipedia.org/wiki?curid=1397855", "title": "Montreal Bleu Blanc Rouge", "text": "Montreal Bleu Blanc Rouge\n\nMontreal Bleu Blanc Rouge byl kanadský juniorský klub ledního hokeje, který sídlil v Montréalu v provincii Québec. V letech 1972–1975 působil v juniorské soutěži Quebec Major Junior Hockey League. Založen byl v roce 1972 po přejmenování týmu Montreal Junior Canadiens na Bleu Blanc Rouge. Zanikl v roce 1975 po přetvoření frančízy v nový tým Montreal Juniors. Své domácí zápasy odehrával v hale Montreal Forum s kapacitou 17 959 diváků. Klubové barvy byly modrá, bílá a červená.\n\nNejznámější hráči, kteří prošli týmem, byli např.: Rick Bowness, Gilles Lupien, Robert Picard nebo Mario Tremblay.\n\nZdroj: \n\n\n"}
{"id": "1397857", "url": "https://cs.wikipedia.org/wiki?curid=1397857", "title": "Richard Swift", "text": "Richard Swift\n\nRichard Swift (16. března 1977 – 3. července 2018) byl americký hudebník a hudební producent. Pocházel z kvakerské rodiny a od dětství se věnoval zpěvu. Vydal několik alb, přičemž prvním z nich je \"The Novelist\" z roku 2003. V letech 2002 až 2003 doprovázel kapelu Starflyer 59 při koncertech a rovněž hrál na jejím albu \"Old\" (2003). V letech 2011 až 2016 působil v kapele The Shins a v letech 2014 až 2015 doprovázel duo The Black Keys. Také působil ve skupině The Arcs, což byl boční projekt Dana Auerbacha z The Black Keys. V roce 2010 produkoval album \"What We Lose in the Fire We Gain in the Flood\" kapely The Mynabirds a podílel se též na albu \"The Trip\" zpěvačky Lætitie Sadier. Hrál na řadu různých nástrojů, včetně bicí soupravy, kytary, baskytary či různých klávesových nástrojů. Zemřel roku 2018 ve věku 41 let.\n"}
{"id": "1397858", "url": "https://cs.wikipedia.org/wiki?curid=1397858", "title": "Amanita sphaerobulbosa", "text": "Amanita sphaerobulbosa\n\nAmanita sphaerobulbosa je jedovatý asijský zástupce rodu muchomůrka \"(Amanita)\". Dříve vznikla domněnka, že je se jedná o shodný druh s A. abruptou, nebo alespoň poddruh. Studie rodu muchomůrka, které se uskutečnily na konci devadesátých let 20. století, zjistily pomocí výtrusů, že se jedná o dva různé druhy, které jsou si lehce příbuzné.\n\nKlobouk v mládí polokulovitý, posléze konvexní až plochý. Zbarvení do bílé až krémové nebo lehce okrové s pyramidovitými bradavkami. Hymenofor tvoří taktéž bílé husté lupeny. Třeň bílý , štíhlý s výrazným prstenem a zakončen silnou bází třeně (tzv. kalich smrti). Výtrusný prach bílý.\n\nA. sphaerobulbosa je rozšířena především na Korejském poloostrově a Japonsku, ale může být rozšířena na dalších místech východní Asie, nebo na dalších místech pokud by měla adekvátní podmínky.\nJe mykorhizní se stromy tvrdšího dřeva.\n\nTento zástupce obsahuje hlavně aminokyseliny, např. 2-amino-5-chlor-6-hydroxy-4-hexenová, kysl. 2-amino-4-pentinová, kysl. 2-amino-4,5-hexadienová, kysl. 2-amino-4-pentinová a zřejmě také obsahuje i amanitin. Otrava se projeví do 20 hodin snížením hladiny cukru v krvi, a zvýšením transamináz a následným selháním jater.\n\nTeoreticky by šla zaměnit s bedlou ostrošupinnou \"(Echinoderma asperum)\", ta se však vyskytuje v Evropě, nemá prsten a je více zbarvena do hněda. Dalším podobným druhem je A. abruta, která jak již bylo zmíněno, byla považována za synonimum A. sphaerobulbosa. V roce 1999 při výzkumu rodu muchomůrka bylo zjištěno, že má jinou mikrostrukturu a tvar výtrusů.\n\nPodobným druhem je také A. kotohiraesis, ale na rozdíl od A. sphaerobulbosy má vločkaté bradavky.<br>\nNadále by šla také zaměnit s A. maganiverrucatou jež má menší výtrusy.\n\n"}
{"id": "1397861", "url": "https://cs.wikipedia.org/wiki?curid=1397861", "title": "High Alpha Research Vehicle", "text": "High Alpha Research Vehicle\n\nHigh Alpha Research Vehicle (zkratkou HARV) byl modifikovaný americký stíhací letoun McDonnell Douglas F/A-18 Hornet, užívaný NASA v rámci třífázového programu výzkumu kontroly letu při vysokých úhlech náběhu, za použití vektorování tahu, úprav kontrolních prvků a zvětšených vírových přechodů u kořenů křídel. Program probíhal od dubna 1987 do září 1996. \n\nPodle zprávy NASA k únoru 1992 piloti Armstrongova leteckého výzkumného střediska William H. \"Bill\" Dana a Ed Schneider dokončili fázi letů rozšiřujích letovou obálku. Předvedené schopnosti zahrnovaly stabilní let při úhlu náběhu okolo 70° (předtím dosažené maximum bylo 55°) a rychlé výkruty při úhlu náběhu 65°. Kontrolované výkruty by byly bez vektorování tahu téměř nemožné při úhlu náběhu vyšším než 35°. Údaje k dalším fázím projektu nebyly zveřejněny.\n\n"}
{"id": "1397862", "url": "https://cs.wikipedia.org/wiki?curid=1397862", "title": "Verdun Juniors", "text": "Verdun Juniors\n\nVerdun Juniors byl kanadský juniorský klub ledního hokeje, který sídlil v Montréalu v provincii Québec. V letech 1982–1984 působil v juniorské soutěži Quebec Major Junior Hockey League. Založen byl v roce 1982 po přejmenování týmu Montreal Juniors na Verdun Juniors. Zanikl v roce 1984 po přetvoření frančízy v nový tým Verdun Junior Canadiens. Své domácí zápasy odehrával v hale Verdun Auditorium s kapacitou 3 795 diváků. Klubové barvy byly červená, bílá a modrá.\n\nNejznámější hráči, kteří prošli týmem, byli např.: Gerard Gallant, Pat LaFontaine, Claude Lemieux nebo Vincent Riendeau.\n\n\nZdroj: \n\n\n"}
{"id": "1397864", "url": "https://cs.wikipedia.org/wiki?curid=1397864", "title": "Verdun Junior Canadiens", "text": "Verdun Junior Canadiens\n\nVerdun Junior Canadiens byl kanadský juniorský klub ledního hokeje, který sídlil v Montréalu v provincii Québec. V letech 1984–1989 působil v juniorské soutěži Quebec Major Junior Hockey League. Založen byl v roce 1984 po přejmenování týmu Verdun Juniors na Verdun Junior Canadiens. Zanikl v roce 1989 přestěhováním do Saint-Hyacinthu, kde byl vytvořen tým Saint-Hyacinthe Laser. Své domácí zápasy odehrával v hale Verdun Auditorium s kapacitou 3 795 diváků. Klubové barvy byly červená, bílá a modrá.\n\nNejznámější hráči, kteří prošli týmem, byli např.: Jimmy Carson, Éric Charron, Claude Lemieux, Daniel Marois nebo Andrew McKim.\n\n\nZdroj: \n\n\n"}
{"id": "1397866", "url": "https://cs.wikipedia.org/wiki?curid=1397866", "title": "Saint-Hyacinthe Laser", "text": "Saint-Hyacinthe Laser\n\nSaint-Hyacinthe Laser byl kanadský juniorský klub ledního hokeje, který sídlil v Saint-Hyacinthe v provincii Québec. V letech 1989–1996 působil v juniorské soutěži Quebec Major Junior Hockey League. Založen byl v roce 1989 po přestěhování týmu Verdun Junior Canadiens do Saint-Hyacinthe. Zanikl v roce 1996 přestěhováním do Rouyn-Norandy, kde byl vytvořen tým Rouyn-Noranda Huskies. Své domácí zápasy odehrával v hale Stade L.P. Gaucher s kapacitou 2 048 diváků.\n\nNejznámější hráči, kteří prošli týmem, byli např.: Frédéric Cassivi, Martin Brodeur nebo Patrick Poulin.\n\nZdroj: \n\n\n"}
{"id": "1397870", "url": "https://cs.wikipedia.org/wiki?curid=1397870", "title": "Plattsburgh Pioneers", "text": "Plattsburgh Pioneers\n\nPlattsburgh Pioneers byl americký juniorský klub ledního hokeje, který sídlil v Plattsburghu ve státě New York. V roce 1984 působil v juniorské soutěži Quebec Major Junior Hockey League. V soutěži klub odehrál pouhých sedmnáct zápasů, poté se z ligy odhlásil a následně ukončil činnost. Své domácí zápasy odehrával v hale Ronald B. Stafford Ice Arena s kapacitou 1 924 diváků.\n\nZdroj: \n\n\n"}
{"id": "1397871", "url": "https://cs.wikipedia.org/wiki?curid=1397871", "title": "Saint-Jean Lynx", "text": "Saint-Jean Lynx\n\nSaint-Jean Lynx byl kanadský juniorský klub ledního hokeje, který sídlil v Saint-Jean-sur-Richelieu v provincii Québec. V letech 1982–1995 působil v juniorské soutěži Quebec Major Junior Hockey League. Založen byl v roce 1982 po přestěhování týmu Sherbrooke Castors do Saint-Jean-sur-Richelieu. Zanikl v roce 1995 přestěhováním do Rimouski, kde byl vytvořen tým Rimouski Océanic. Své domácí zápasy odehrával v hale Colisée Isabelle-Brasseur.\n\nNejznámější hráči, kteří prošli týmem, byli např.: José Théodore, Frédéric Cassivi, Philippe Bozon, Gerard Gallant, Benoît Hogue, François Leroux, Michel Petit nebo Patrick Traverse.\n\nZdroj: \n\n\n"}
{"id": "1397874", "url": "https://cs.wikipedia.org/wiki?curid=1397874", "title": "Jan Dobiáš (spisovatel)", "text": "Jan Dobiáš (spisovatel)\n\nJan Dobiáš (* 1975) je český spisovatel žánru fantasy, povoláním elektromontér.\n\nSvou literární kariéru začal v časopisech \"Ikarie\" a \"Dech draka\". Jeho povídky se objevily v několika antologiích. Jeho první vydanou knihou je sbírka povídek \"Po dračím ohni\" z roku 2006. V současné době je také autorem dvou románů. Pro jeho práce je charakteristická značná dávka vtipu. \n\n"}
{"id": "1397875", "url": "https://cs.wikipedia.org/wiki?curid=1397875", "title": "Sherbrooke Castors", "text": "Sherbrooke Castors\n\nSherbrooke Castors byl kanadský juniorský klub ledního hokeje, který sídlil v Sherbrooke v provincii Québec. V letech 1969–1982 a 1992–2003 působil v juniorské soutěži Quebec Major Junior Hockey League. První zánik přišel v roce 1982 přestěhováním do Saint-Jean-sur-Richelieu, kde byl vytvořen tým Saint-Jean Lynx. Obnoven byl v roce 1992 pod názvem Sherbrooke Faucons. Druhý a definitivní zánik přišel v roce 2003 přestěhováním do Lewistonu, kde byl vytvořen tým Lewiston Maineiacs. Své domácí zápasy odehrával v hale Palais des Sports Léopold-Drolet s kapacitou 3 646 diváků.\n\nNejznámější hráči, kteří prošli týmem, byli např.: François Fortier, Michel Petit, Rick Vaive, Dmitrij Afanasenkov, John Chabot, Gord Donnelly, Jere Gillis nebo Radoslav Suchý.\n\nZdroj: \n\n\n\nZdroj: \n\n\n"}
{"id": "1397878", "url": "https://cs.wikipedia.org/wiki?curid=1397878", "title": "Saint-Jérôme Alouettes", "text": "Saint-Jérôme Alouettes\n\nSaint-Jérôme Alouettes byl kanadský juniorský klub ledního hokeje, který sídlil v Saint-Jérôme v provincii Québec. V letech 1969–1972 působil v juniorské soutěži Quebec Major Junior Hockey League. Své domácí zápasy odehrával v hale Melançon Arena s kapacitou 3 000 diváků. Klubové barvy byly červená a bílá.\n\nNejznámější hráči, kteří prošli týmem, byli např.: André Boudrias, Bob Champoux nebo Jim Niekamp.\n\nZdroj: \n\n\n"}
{"id": "1397879", "url": "https://cs.wikipedia.org/wiki?curid=1397879", "title": "St. John's Fog Devils", "text": "St. John's Fog Devils\n\nSt. John's Fog Devils byl kanadský juniorský klub ledního hokeje, který sídlil v St. John's v provincii Newfoundland a Labrador. V letech 2005–2008 působil v juniorské soutěži Quebec Major Junior Hockey League. Zanikl v roce 2008 přestěhováním do Montréalu, kde byl vytvořen tým Montreal Junior Hockey Club. Své domácí zápasy odehrával v hale Mile One Centre s kapacitou 6 287 diváků. Klubové barvy byly černá, červená, bílá a stříbrná.\n\nNejznámější hráči, kteří prošli týmem, byli např.: Luke Adam, T. J. Brennan, Timo Pielmeier nebo Jake Allen.\n\nZdroj: \n\n\n"}
{"id": "1397882", "url": "https://cs.wikipedia.org/wiki?curid=1397882", "title": "Státní znak Samoy", "text": "Státní znak Samoy\n\nStátní znak Samoy je tvořen modro-stříbrně konturovaným štítem v modré barvě s pěti stříbrnými, pěticípými hvězdami ve tvaru souhvězdí Jižního kříže. Ve stříbrné hlavě štítu je kokosová palma se třemi žlutými ořechy se stylizovanou, zelenou, mořskou hladinou v pozadí. Štít je položen na červenou souřadnicovou síť (pocházející z vlajky OSN), mezi dvě zelené olivové ratolesti. Nad štítem je (částečně přes síť) modrý kříž s červeno-stříbrnou konturou. Z každého ze čtyř rohů kříže vycházejí vždy tři červené paprsky. Pod štítem je stříbrná stuha s červeným nápisem FA'AVAE I LE ATUA SAMOA ().\n\nRoku 1889 se Spojené království vzdalo území Samoy výměnou za jiná území a 27. dubna 1900 vznikla v západní části Samojského souostroví kolonie Německá Samoa. Východní část připadla USA (dnes nezačleněné území Americká Samoa). Kolem roku 1912 začalo Německo uvažovat o rozlišení vlajek svých kolonií podle britského vzoru (německé kolonie byly považovány za nedílnou součást říše). Vlajky byly navrženy, v roce 1914 i schváleny, ale po vypuknutí 1. světové války nebyly nikdy zavedeny. Emblém na vlajce (nejde o znak) byl tvořen červeným štítem s (v dolní části) modrobílými vlnami, z nichž vystupovaly tři malé bílé ostrůvky se třemi bílými kokosovými palmami. Vyobrazené emblémy ale neodpovídají zdroji.\n\nPo vypuknutí I. světové války obsadily 29. srpna 1914 Německou Samou novozélandská vojska a začal se užívat novozélandský znak, tedy znak tehdejšího dominia Spojeného království.\n\nV prosinci roku 1920 byla Německá Samoa přejmenována na Západní Samou a stala se mandátním územím Společnosti národů, pod správou Nového Zélandu. Na nové vlajce (tradiční Blue Ensign) bylo bílé kruhové pole () s (v přirozených barvách) vyobrazeným pobřežím, trsy trávy a třemi kokosovými palmami. Inspirací pro emblém byla vlajka Cookových ostrovů z let 1893–1901 s jednou palmou. V roce 1946 se status Západní Samoy změnil na poručenské území OSN, vlajka s emblémem se užívala do 1. června 1948.\n\nPrvní státní znak Západní Samoy byl zaveden 12. dubna 1951, kdy byl i zveřejněn v novozélandské sbírce zákonů. Znak byl položen na emblém OSN, na místo zjednodušené mapy mezi dvě olivové ratolesti (země byla stále jejím poručenským územím). Štít znaku byl modrý, černě (černo-zlatě) konturovaný, s pěti stříbrnými, pěticípými hvězdami ve tvaru souhvězdí Jižního kříže. Ve stříbrné hlavě štítu byla v přirozených barvách kokosová palma se stylizovanou, zelenou, mořskou hladinou v pozadí. Nad štítem byla polovina zlatého slunce s paprsky. Pod štítem pak stříbrná stuha s nápisem FA'AVAE I LE ATUA SAMOA.\n\n1. ledna 1962 získala země (pod nezměněným názvem Západní Samoa) nezávislost (jako první v Polynésii). Novým státním znakem se stal znak vycházející ze znaku předchozího. Souřadnicová síť na mapě OSN měla červenou barvu, ratolesti ale stále zelenou. Znak byl modro-stříbrně konturován, místo slunce byl nad znakem červeně konturovaný, stříbrný křesťanský kříž, v němž byl užší modrý kříž. Z rohů kříže vycházely červené paprsky. Nápis na stuze změnil barvu na červenou.\n\nTento znak se užívá dodnes, výtvarné pojetí se ale několikrát změnilo:\n\n\n2. července 1997 byl název Západní Samoa změněn na Samoa. V této souvislosti se objevil znak s ratolestmi světle modré barvy, stejné jako na vlajce OSN, ke změně znaku však zřejmě nedošlo.\n\n"}
{"id": "1397884", "url": "https://cs.wikipedia.org/wiki?curid=1397884", "title": "Trois-Rivières Draveurs (QMJHL)", "text": "Trois-Rivières Draveurs (QMJHL)\n\nTrois-Rivières Draveurs byl kanadský juniorský klub ledního hokeje, který sídlil v Trois-Rivières v provincii Québec. V letech 1969–1992 působil v juniorské soutěži Quebec Major Junior Hockey League. Zanikl v roce 1992 přestěhováním do Sherbrooku, kde byl vytvořen tým Sherbrooke Faucons. Své domácí zápasy odehrával v hale Colisée de Trois-Rivières s kapacitou 3 500 diváků.\n\nNejznámější hráči, kteří prošli týmem, byli např.: Ray Bourque, Enrico Ciccone, Jacques Cloutier, Donald Dufresne, Denis Herron, Claude Lapointe, Claude Lemieux, Éric Messier, Yanic Perreault, Pascal Rhéaume, Normand Rochefort, Jocelyn Thibault nebo Pascal Trépanier.\n\nZdroj: \n\n\n\nZdroj: \n\n\n"}
{"id": "1397889", "url": "https://cs.wikipedia.org/wiki?curid=1397889", "title": "Čínské národní muzeum", "text": "Čínské národní muzeum\n\nČínské národní muzeum () na východní straně Náměstí Nebeského klidu v Pekingu je jedno z největších muzeí světa a v roce 2017 s více než osmi miliony návštěvníků po pařížském Louvru druhé nejnavštěvovanější. Je věnováno čínské historii a umění. Vzniklo roku 2003 spojením dvou muzeí doposud sídlících v budově, a to Muzea čínské revoluce založeného roku 1950 a Národního muzea čínské historie s kořeny sahajícími do roku 1912. Sama čtyřposchoďová budova vznikla roku 1959 jako jedna z \"Deseti velkých budov\" oslavujících desáté výročí vzniku komunistické Číny a zabírá plochu 6.5 hektarů, je vysoká 40 metrů a průčelí má šířku 313 metrů.\n"}
{"id": "1397890", "url": "https://cs.wikipedia.org/wiki?curid=1397890", "title": "Verdun Maple Leafs", "text": "Verdun Maple Leafs\n\nVerdun Maple Leafs byl kanadský juniorský klub ledního hokeje, který sídlil v Montréalu v provincii Québec. V letech 1969–1972 působil v juniorské soutěži Quebec Major Junior Hockey League. Své domácí zápasy odehrával v hale Verdun Auditorium s kapacitou 3 795 diváků. Klubové barvy byly modrá a bílá.\n\nNejznámější hráči, kteří prošli týmem, byli např.: Bob Berry, Richard Brodeur, Guy Charron, André Dupont, Guy Lapointe, Gilles Meloche nebo Bob Sauvé.\n\nZdroj: \n\n\n"}
{"id": "1397901", "url": "https://cs.wikipedia.org/wiki?curid=1397901", "title": "Korejské národní muzeum", "text": "Korejské národní muzeum\n\nKorejské národní muzeum (korejsky ) v Soulu je největší a nejnavštěvovanější jihokorejské muzeum. Věnuje se korejskému umění a historii. Bylo založeno roku 1945, jeho kořeny sahají k \"Muzeu císařské domácnosti\" z roku 1909, a v současné budově sídlí od roku 2005. \n"}
{"id": "1397902", "url": "https://cs.wikipedia.org/wiki?curid=1397902", "title": "Vraždy ve Stratfordu", "text": "Vraždy ve Stratfordu\n\nVraždy ve Stratfordu (v anglickém originále Shakespeare & Hathaway: Private Investigators) je britský mysteriózní komediální-dramatický televizní seriál, který se odehrává ve Stratfordu-upon-Avon. Seriál měl ve Spojeném království premiéru 28. února 2018 na stanici BBC One. V Česku měl premiéru 4. července 2018 na Primě.\n\nV dubnu 2018 byl seriál prodloužen o druhou řadu, která se začne natáčet v září 2018 a bude vysíláná v roce 2019.\n\n\n\n"}
{"id": "1397904", "url": "https://cs.wikipedia.org/wiki?curid=1397904", "title": "Aiguille de Tré la Tête", "text": "Aiguille de Tré la Tête\n\nAiguille de Tré la Tête (3930 m n. m.) je hora v jižní části Montblanského masivu na italsko-francouzské státní hranici (nejvyšší bod se nachází v Itálii). Francouzská část masivu leží na území obce Les Contamines-Montjoie v departementu Horní Savojsko, italská část leží na území obce Courmayeur v oblasti Údolí Aosty.\n\nHoru tvoří krátký hřeben orientovaný přibližně ve směru severozápad-jihovýchod. V hřebeni se nacházejí tyto vrcholy:\n\n\nHora leží v hraničním hřebeni, který na severu klesá přes vrchol Tête Carrée (3732 m) do sedla Col Infranchissable (3349 m), za kterým se nachází masív Dômes de Miage (3673 m). Na jihu hora sousedí s vrcholem Aiguilles de la Lée Blanche (3697 m), který je oddělen dvojicí sedel Col de Tré la Tête (3515 m) a Col de la Lée Blanche (3555 m). Východojihovýchodním směrem vybíhá z hory krátká rozsocha s vrcholy Aiguille de l'Aigle (3553 m) a Petit Mont Blanc (3431 m). Pod západními svahy Aiguille de Tré la Tête stéká ledovec Glacier de Tré la Tête, pod východními Glacier du Miage a pod jihovýchodními Glacier de la Lée Blanche.\n\nNa vrchol hory jako první vystoupili 12. července 1864 Anthony Adams Reilly, Edward Whymper, Michel Croz, Michel Payot a H. Charlet.\n\n"}
{"id": "1397905", "url": "https://cs.wikipedia.org/wiki?curid=1397905", "title": "Železná ruka", "text": "Železná ruka\n\nŽelezná ruka (1992, \"The Iron Hand of Mars\") je historický detektivní román anglické spisovatelky Lindsey Davisové. Jde o čtvrtý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRoku 71 dostane Falco od císaře Vespasiana další úkol: odjet do Germánie a dodat XIV. legii (Legio XIV Gemina), ležící u Moguntiacuma, novou standartu ve formě dvě stopy dlouhé železně ruky boha Marse. Skutečným Falconocým posláním je ale nalézt ztraceného velitele legie jménem Munius Lupercus, respektive zjistit, zda byl unesen nebo zda se přidal k vůdcům Batávského povstání, kterými jsou kněžka Veleda a bývalý římský voják Gaius Julius Civilis z pomocných oddílů s legionářským výcvikem.\n\nFalco je tedy nucen absolvovat cestu po Rýně. Setká se s Justinem, bratrem své lásky Heleny, dcery senátora Decima Camilla Vera, který je vojenským tribunem. Je mile překvapen, když zjistí, že je oba Helena přijela navštívit, protože byl přesvědčen, že jí v Římě svádí císařův syn Titus. Následně odhalí korupci, týkající se dodávek hrnčířského zboží legionářům. Pak se vydá s Justinem na nepřátelské území setkat se s Veledou, do které se Justinus zamiluje. Zjistí, že Munius Lupercus byl na cestě k ní z neznámých důvodů zavražděn a že vůdcové povstání, si další válku s Římem již nepřejí.\n\n\n"}
{"id": "1397906", "url": "https://cs.wikipedia.org/wiki?curid=1397906", "title": "Lord Infamous", "text": "Lord Infamous\n\nRicky T. Dunigan, známý jako Lord Infamous (17. listopad 1973 – 20. prosinec 2013), byl americký rapper z Memphisu v Tennessee. Nejvíce se proslavil jako spoluzakladatel rapové skupiny Three 6 Mafia. Byl také nevlastním bratrem DJ Paula, člena Three 6 Mafia. Jeho texty byly tématicky zaměřené na horor, Luciferianismus, masové vraždy a mučení; s dalšími typickými rapovými tématy jako kriminalita a drogy.\n\nLord Infamous započal svou hudební kariéru společně se svým mladším nevlastním bratrem, DJ Paulem, na přelomu začátku 90. let. Byli celkem známí po celém Memphisu a vydávali své amatérské nahrávky po svém okolí, ve škole a v místních obchodech. Jejich první zaznamenaný mixtape, „Portrait of a Serial Killa“, byl vydán v roce 1992.\n\nV roce 1993 se Lord Infamous a DJ Paul seznámili s místním rapperem a producentem Juicy J. Tito tři se ještě s pár dalšími rappery ze severního Memphisu zformovali do skupiny, kterou nazvali \"The Backyard Posse\", což později změnili na \"Triple 6 Mafia\". Jejich první nahrávací smlouva byla s Nickem Scarfem a Prophet Posse. Pod tímto labelem vydali v roce 1994 své první undergroundové album, \"Smoked Out, Loced Out\". Ve stejnou dobu vydal rovněž Lord Infamous první undergroundové solo album \"Lord of Terror\". Krátce potom, v roce 1995, skupina změnila jméno na Three 6 Mafia a vydala své debutové album \"Mystic Stylez\". V toto období členové Three 6 Mafia, konkrétně DJ Paul a Juicy J, založili svou vlastní nahrávací společnost, Hypnotize Minds, kterou byl součástí i Lord Infamous. Skupina od roku 2000 vydala další 4, více mainstreamové desky a několik solo projektů, nicméně se uskupení zmenšilo kvůli odchodu několika členů z různých důvodů.\n\nKvůli času, strávenému ve vězení, byl Lord Infamous nucen opustit Three Six Mafia, jelikož to bylo porušení jejich kontraktu se Sony. Později se znovu spojil s DJ Paulem na Paulovo albu \"Scale-A-Ton\" (2009). To bylo poprvé od té doby, co Three Six Mafia vydala v roce 2005 album \"Choices II: The Setup\".\n\nKrátce po jeho odchodu z Three 6 Mafia, založili Lord Infamous a jeho dlouholetý známý, rapper z Memphisu, II Tone, novou nahrávací společnost jménem \"Black Rain Entertainment\". Krátce nato se připojili rapper Mac Montese a rapper z Atlanty T-Rock a zformovali to, co je teď známo jako \"The Club House Click\". Vydali spoustu skupinových alb, solo alb a EP, včetně několik solo alb Lorda Infamouse - \"The Man, The Myth, The Legacy\" v roce 2007, \"Futuristic Rowdy Bounty Hunter\" v roce 2010, \"Scarecrow Tha Terrible\" v roce 2011, \"Legendary Hits, King Of Horrorcore\" and \"Back From Tha Dead (Deadly Proverbs)\" v roce 2012. Skupinová deska s The Club House Click s názvem \"Land Of Da Lost\" byla vydána 27. listopadu 2012. 11. února 2013 vydal Lord Infamous své osmé solové album \"Scarecrow Tha Terrible, Pt. Two\". 11. října 2013 vydal \"Voodoo\", poslední album před svým úmrtím.\n\nV roce 2013 se Lord Infamous znovu připojil k původní čtyřce ve Three 6 Mafia aby vytvořili skupinu Da Mafia 6ix. Svůj debutový mixtape \"6ix Commandments\" vydali 12. listopadu 2013, s plány na studiové album v roce 2014.\n\nDne 20. prosince 2013 zemřel Lord Infamous na infarkt ve spánku v domě své matky v Memphisu. DJ Paul potvrdil jeho smrt hudebnímu online magazínu HipHopDX slovy: „Dostal infarkt ve spánku. Jeho matka ho našla mrtvého tohle ráno. Doktoři tvrdí, že byl mrtvý už tak pět hodin.“\n\n\n \n"}
{"id": "1397910", "url": "https://cs.wikipedia.org/wiki?curid=1397910", "title": "Radek Aubrecht", "text": "Radek Aubrecht\n\nRadek Aubrecht (* 1979) je český pedagog, popularizátor moderní a regionální historie a trojnásobný finalista Global Teacher Prize Czech Republic. \n\nPo absolvování Pedagogické fakulty Univerzity Karlovy v Praze se stal vyučujícím dějepisu a základů společenských věd na pražském Gymnáziu Na Zatlance, kde působí i v současné době. Patří k té části učitelů, která klade důraz na moderní dějiny. Je členem konzultačního týmu Národního institutu pro další vzdělávání (NIDV) a podílel se na pilotáži alternativního vzdělávacího plánu, který klade důraz právě na moderní dějiny. Též se ve své profesi věnuje projektové výuce: se svými studenty např. sepsal a vydal knihu \"Německy mluvící Praha\", která následně vyšla i v německé mutaci. Se studenty též píše články na Wikipedii. Od roku 2010 je pořadatelem neformální přehlídky studentských prací a projektů s názvem Studentské projektové fórum Zatlanka.\n\nRadek Aubrecht je autorem více než sta článků, několika studií a publikací. Zaměřuje se především na popularizaci dějin, v rámci které se věnuje zejména osobnostem z řad německé a židovské komunity v českých zemích a osobnostem rodného regionu. Publikuje především v časopise \"Roš chodeš\" a regionálním tisku. Odborné studie otisknul ve sborníku Minulostí Západočeského kraje. \nDále se věnuje problematice školství, a to zejména na stránkách měsíčníku \"Rodina a škola\". \n\n\n\n"}
{"id": "1397912", "url": "https://cs.wikipedia.org/wiki?curid=1397912", "title": "Ervin Šima", "text": "Ervin Šima\n\nErvin Šima (25. července 1910 Královo Pole, nyní součást Brna – 16. května 1987 Brno-Řečkovice), často uváděný jako Ervín Šíma, byl český fotbalový útočník, trenér a významná osobnost královopolského sportu. Věnoval se také lednímu hokeji, za Královo Pole jej hrál 15 let.\n\nZaměstnán byl jako strojní zámečník ve Zbrojovce Brno, později jako mistr speciálních strojů a automatických linek v TOS Kuřim – od výstavby závodu za II. světové války až do odchodu do důchodu v roce 1970.\n\nOd svých třinácti let byl členem fotbalového klubu SK Královo Pole v tzv. \"Kadetce\", což bylo dnes již zaniklé hřiště v parku u kostela a kláštera v Králově Poli. Od šestnácti let hrál nepřetržitě po více než dvacet let v mužstvu dospělých, především na místě středního útočníka. Za aktivní činnosti patřil k předním hráčům kopané na Brněnsku. S jeho jménem je spojena celá předválečná historie kopané v Králově Poli.\n\nPo skončení aktivní hráčské činnosti se až do pozdního stáří plně věnoval trenérské práci. Významná byla především jeho trenérská práce v oddíle kopané v Králově Poli. Tam vedl A-mužstvo dospělých více než dvacet let (s krátkými přestávkami). Pod jeho vedením dosáhl fotbal v Králově Poli vítězství ve druholigovém ročníku 1960/61 (sk. B) a účasti v I. celostátní lize v ročníku 1961/62. Přestože nebyl nikdy trenérem z povolání, věnoval kopané většinu volného času. Jako fotbalový trenér působil krátce i v TJ Spartak TOS Kuřim, TJ Spartak ČKD Blansko a TJ Jiskra Medlánky. Ve stáří vedl B-mužstvo Králova Pole (do roku 1978).\n\n\n"}
{"id": "1397914", "url": "https://cs.wikipedia.org/wiki?curid=1397914", "title": "Růže měkká", "text": "Růže měkká\n\nRůže měkká (\"Rosa villosa\") je rozvětvený keř s obloukovitými, ostnitými větvemi porostlými opadavými listy. Tento druh z širokého rodu růže není v české přírodě považován za původní druh, ale za v minulosti úmyslně zavlečený archeofyt. V Česku je již po několik století pěstována pro své ovoce, asi 3 cm velké šípky (dříve hlavně v klášterních zahradách); odtud pochází i staročeské pojmenování \"jablíčková růže\". V současnosti je využívána v sadovnických úpravách jako solitéra nebo do nestříhaných živých plotů, všude vyniká její zajímavý růst, dekorativní listy, květy a později i výrazné ovoce. Bývá také speciálně pěstována pro šípky s mnoha léčebnými vlastnostmi. Ze zahrad zplaňuje do volné přírody, nejčastěji semeny roznášenými ptáky, kteří požírají v zimním období šípky.\n\nDřevina má areál rozprostírající se od Francie a Španělska na západě přes střední Evropu (vyjma České republiky a Slovenska) na východ do Běloruska, Ukrajiny a jižního Ruska až ke Kavkazu. Na jihovýchodě je její domovinou území téměř celého Balkánského poloostrova, které dále navazuje na evropské i asijské Turecko a pokračuje až do západních oblastí Íránu. Mimo svou původní oblast se v novověku rozšířila téměř do celého zbytku Evropy a byla s osídlováním Ameriky importována i na severovýchod Spojených států amerických.\n\nV české krajině jsou volně rostoucí rostliny potomky dovezených exemplářů, jež v minulosti zplaněly a spontánně se dále množí. Přestože má růže měkká potenciál k dalšímu samovolnému šíření, je její výskyt v Česku poměrně řídký.\n\nRůže měkká je fanerofyt rostoucí v lesních lemech, na mezích, okrajích luk a pastvin, případně i na odlesněných plochách a místech polnohospodářsky opuštěných. Nejlépe se jí daří na slunném stanovišti ve vápnité, hlinité a vlhké, ale nepřemokřené půdě. Dřevina ve středoevropských podmínkách odolává mrazu a po případném požáru dobře obráží z hlubokých kořenů. Obvykle kvete v červnu a červenci, šípky dozrávají za dva měsíce po odkvětu. Plodící keř se dožívá průměrného věku 40 let. Ploidie druhu je 2n = 28.\n\nJe to středně vysoký keř s prutovitými větvemi dlouhými běžně do 1,5 metru, výjimečně s větvemi obloukovitě sehnutými, majícími délku až 2,5 metru. Hlavní větve i načervenalé mladé výhony mají štíhlé, rovné ostny, jež směřují přímo nahoru nebo dolů a vyrůstají vždy jednotlivě. Větve porůstají střídavými, řapíkatými, složenými, lichozpeřenými listy se dvěma až třemi páry téměř přisedlých, modrozelených lístků a jedním větším koncovým. Poměrně velké lístky, 3 až 4 cm dlouhé, jsou tvaru eliptického nebo podlouhle vejčitého, na bázi jsou okrouhlé, na vrcholu zašpičatělé či tupé a oboustranně stříbřitě chlupaté. Po obvodě jsou lístky dvojnásobně hrubě zubaté, zoubky jsou otevřené a na špičkách mají žlázky vydávající terpentýnovou vůni. Palisty jsou široké a téměř po celé délce srostlé s chlupatým řapíkem. Na podzim listy žloutnou a opadávají.\n\nKvěty růžové barvy vyrůstají na stopkách asi 1 cm dlouhých jednotlivě nebo ve dvou- až trojkvětých květenstvích. Oboupohlavné, až 5 cm velké květy jsou pětičetné, tři vnější kališní lístky mají jen několik málo niťovitých přívěsků a dva vnitřní nemají žádné, po odkvětu všechny směřují nejčastěji přímo vzhůru a vzájemně spojené uschnou a vytrvají na šípku až do jeho vysoké zralosti. Pět volných korunních lístků je světle nebo tmavě růžových. Tyčinek s prašníky je v květu větší počet, čnělky vytvářejí chlupatou, nízkou a stlačenou hlavičku. Květy jsou samosprašné a na opylení se nejvíce podílejí včely.\n\nČervené až tmavočervené šípky jsou tzv. nepravé plody (z botanického pohledu jsou souplodí nažek), bývají kulovitého, válcovitého nebo mírně hruškovitého tvaru, jsou okolo 3 cm velké a vyrůstají na chlupatých stopkách. Šípky jsou na povrchu porostlé krátkými žlázkami, disk mají plochý, ústí široké a obsahují nemnoho krémových semen (nažek). Po uzrání rychle měknou, ale neopadávají.\n\nDřevinu lze množit vegetativně i generativně. Nejsnáze lze nové rostliny získat oddělky z kořenů od ověřených starších rostlin. Dále je lze množit semeny, která je vhodné před jarním výsevem stratifikovat. Doporučuje se rozmnožovat i řízky z polovyzrálého dřeva s patkou v létě, nebo ze zralého dřeva na podzim. Pro odborníky je vhodné jarní roubování nebo letní očkování na podnože. Nejlepší doba pro výsadbu mladých rostlin na stanoviště je podzim, sázejí se do sponu asi 3 m.\n\nRůže měkká raší brzy z jara a v době květů je odolná vůči jarním mrazíkům. Kromě základního řezu po výsadbě nevyžaduje další úpravu tvaru, pozdější zmlazování snáší dobře. Šípky dozrávají podle klimatických podmínek od poloviny srpna do začátku září, nejvhodnější období ke sklizni trvá asi 10 dnů, při opoždění plody měknou a klesá obsah zdraví prospěšných látek. Čerstvé plody obsahují provitamin A, vitaminy B, C, K, cukry, třísloviny, pektiny, rostlinná barviva, silice, fenoly, flavonoidy a asi 25 % sušiny a 6 % sacharidů. Vyrábějí se z nich marmelády, sirupy i vína, nebo se při teplotě do 60 °C suší na voňavý a léčivý čaj. Semena jsou bohatým zdrojem vitamínu E, používají se rozemletá a smíchána s moukou. Keře jsou dále vhodnou dřevinou pro stabilizaci nepevných svahů, poskytují drobným ptákům prostor pro hnízdění a šípky bývají v zimním období potravou mnoha živočichů.\n\nV České republice je registrována odrůda 'Karpatia', která byla vyšlechtěna na Slovensku (VÚOOD Bojnice) a selektují se dále klony, např. 'Bělečská', s většími a dužnatějšími šípky a bez žlázek na povrchu. Z průměrného keře se sklidí asi 5 kg šípků. V poslední době se k růži měkké obrátila i evropská zemědělská velkovýroba, byly založené prvé plantáže.\n\n"}
{"id": "1397916", "url": "https://cs.wikipedia.org/wiki?curid=1397916", "title": "Svářování třením", "text": "Svářování třením\n\nSvářování třením (\"Friction welding\", \"FRW\") je metoda svařování, která využívá tření k vytvoření tepla na ploše svařovaných částí, dostatečného pro roztavení materiálu. Svařované materiály musí patřit mezi termoplasty.\n\nPodle pohybu:\n\nSvařování třením se poprvé začalo testovat v Sovětském svazu v roce 1956. Později další strojírenské a technologické firmy vytvořily vlastní způsoby svařování třením (Caterpillar, Rockwell International a American Manufacturing Foundry).\n\nOproti konvenčním typům sváření (např. elektrické):\n\n\n\n"}
{"id": "1397919", "url": "https://cs.wikipedia.org/wiki?curid=1397919", "title": "Adamauská vysočina", "text": "Adamauská vysočina\n\nAdamauská vysočina nebo Adamauské pohoří ( \"Massif de l'Adamaoua\", \"Adamawa Plateau\") je vyvýšená oblast vulkanického původu ve středozápadní Africe, táhnoucí se od státu Taraba na východě Nigérie přes území Kamerunu do Středoafrické republiky; na severu na ni navazují Mandarské hory a na jihu Jihoguinejská vysočina. Převažující horninou je rula. Průměrná nadmořská výška se pohybuje okolo tisíce metrů, nejvyšším bodem je Tchabal Nbabo, který má 2640 m n. m. Pramení zde řeky Benue, Sanaga a Logone. Největším jezerem je Mbakaou.\n\nOblast je pojmenována podle učence a válečníka Modibo Adamy z fulbského kmene Ba'en (1786 – 1847), zakladatele fulanského (fulbského) emirátu, který vznikl na počátku 19. století a byl součástí nigerijského chalífátu Sokoto. Podle vysočiny se rovněž nazývají nigerijský stát Adamawa a kamerunský region Adamawa (Adamaoua).\n\nVysočina je řídce osídlená, největším městem je Ngaoundéré, správní středisko regionu Adamawa (Adamaoua) v Kamerunu. Obyvatelé provozují převážně pastevectví skotu. Jsou dobývána ložiska cínu, v letech 1976–1977 se začala těžit ložiska bauxitu. Krajinu pokrývá vlhká savana s travinou \"Digitaria adamaouensis\", místy také tropické lesy. Žije zde endemický druh žáby \"Amietophrynus djohongensis\".\n"}
{"id": "1397923", "url": "https://cs.wikipedia.org/wiki?curid=1397923", "title": "Národní park Ağ göl", "text": "Národní park Ağ göl\n\nNárodní park Ağ göl je ázerbájdžánský národní park vytyčený dekretem prezidenta Hejdara Alijeva k 5. červenci 2003 na ochranu jezera Ağ göl a přilehlých mokřadů, coby mokřadů a ptačí oblasti mezinárodního významu. Leží ve středním Ázerbájdžánu na území rajónů Beyləqan a Ağcabədi a jeho rozloha je 179,24 km².\n\n"}
{"id": "1397955", "url": "https://cs.wikipedia.org/wiki?curid=1397955", "title": "María Ólafsdóttir", "text": "María Ólafsdóttir\n\nMaría Ólafsdóttir, často jen María Ólafs (* 2. února 1993 Blönduós) je islandská zpěvačka. Jejím největším hitem je píseň „Unbroken“ (známá také v islandsky zpívané verzi „Lítil skref“) z roku 2015, která se umístila v čele islandské hitparády. María Ólafsdóttir s ní také vyhrála soutěž \"Söngvakeppni Sjónvarpsins\" na televizní stanici Ríkisútvarpið a reprezentovala Island na Eurovision Song Contest 2015 ve Vídni, kde ji doprovázela Hera Björk Þórhallsdóttir – nepostoupila však ze semifinálového kola. Vydala další singly \"Hold My Hand\" a \"Baby Take The Wheel\", vystupovala rovněž jako herečka v Městském divadle v Reykjavíku.\n\n"}
{"id": "1397958", "url": "https://cs.wikipedia.org/wiki?curid=1397958", "title": "ESET Smart Security Premium", "text": "ESET Smart Security Premium\n\nESET Smart Security Premium je rozšířená verze antivirového programu ESET Smart Security společnosti ESET. ESET Smart Security Premium byl poprvé uveden na trh 6. září 2017.\n\nOproti ESET Smart Security obsahuje edice premium navíc následující funkce:\n\n\nESET Smart Security Premium podporuje operační systémy Microsoft® Windows® 10, 8.1, 8, 7, Vista a Microsoft Windows Home Server 2011. Produkt vyžaduje internetové připojení.\n\nPro jiné operační systémy má ESET řešení podobná ESET Smart Security a to v podobě ESET Cybersecurity pro operační systém Mac OS a Linux. Pro mobilní zařízení využívající operační systém Android je dostupný ESET Mobile Security.\n\n"}
{"id": "1397959", "url": "https://cs.wikipedia.org/wiki?curid=1397959", "title": "Statistický soubor (fyzika)", "text": "Statistický soubor (fyzika)\n\nStatistický soubor ve fyzice je soubor makroskopických soustav, které mají stejný počet částic, stejné chemické složení, stejný počet stupňů volnosti a nacházejí se ve stejných vnějších podmínkách; tyto podmínky jsou tedy charakterizovány týmiž vnějšími parametry, jejichž hodnoty jsou stejné pro všechny soustavy téhož statistického souboru. \nSoustavu s proměnným počtem částic (neuzavřenou soustavu, soustavu, v níž probíhají chemické reakce nebo fázové přechody apod.) reprezentujeme množinou statistických souborů s různými počty částic jednotlivých složek a fází.\n\nZ makroskopického hlediska jsou všechny soustavy patřící do téhož statistického souboru ve stejném termodynamickém stavu zvaném makrostav. \nJe-li tento stav rovnovážným termodynamickým stavem, nazývá se statistický soubor rovnovážným statistickým souborem, krátce rovnovážný soubor. Každý makrostav lze však realizovat mnoha různými způsoby. \nTýž makrostav zahrnuje tedy množinu mikrofyzikálních stavů zvaných mikrostavy. Makroskopické soustavy patřící do téhož statistického souboru jsou proto v různých mikrostavech, odpovídajících témuž makrostavu.\n\nStatistické soubory se rozlišují podle toho, jakými pohybovými zákony se řídí pohyb částic, a to na klasické statistické soubory a kvantové statistické soubory. \nVyšetřují-li se stavy soustav statistického souboru a pobíhající procesy v nich, avšak neurčují se pohybové stavy všech jejich jednotlivých částic v každém okamžiku, nýbrž jen pravděpodobnosti příslušející různým mikrostavům a z nich se pak vypočítávají střední hodnoty popř. rozptyly různých veličin. Za tímto účelem využíváme metod z teorie pravděpodobnosti a matematické statistiky.\n\nStatistické soubory jsou myšlené soubory, které jsou vykonstruovány vždy na základě vhodných předpokladů; pomocí těchto předpokladů také určujeme zmíněné pravděpodobnosti.\n\nJsou to takové systémy, ve kterých se částice řídí zákony klasické mechaniky. \nPředpokládáme-li částice systému jako bodové (tj. bez vnitřních stupňů volnosti), stačí tedy k jejich popisu zadat polohu, formula_1, a hybnost formula_2; pokud se jedná o obecný případ pak k poloze přibude ještě orientace částice, druh částice, vnitřní stupně volnosti apod. Vektor formula_1 je zadán v kartézských souřadnicích a formula_2 je kanonicky sdružená hybnost. \nVektorem formula_5 je popsán okamžitý stav systému, pak fázovým prostorem je prostor všech těchto vektorů. \nOmezíme-li se jen na polohu bez hybností jedná se o konfigurační prostor složen z vektorů formula_6. \nPohyb částic soustavy se pak řídí Hamiltonovými pohybovými rovnicemi a ve fázovém prostoru je zobrazen fázovou trajektorií. \nPoužijeme-li předpokladu, že potenciální (interakční) energie je nezávislá na hybnostech, můžeme pak hamiltonián formula_7 psát ve tvaru:\n\nkde formula_9 je celková kinetická energie systému, \n\nformula_11 je hmotnost částice formula_12 a formula_13 je celková potenciální (interakční) energie systému.\n\nPodle zadání termodynamického systému mají statistické soubory konstantní hodnoty, podle kterých se dělí na:\n\nJedná se o soubor definovaný konstantním počtem částic formula_18, objemem formula_19 a enerigí formula_20 a označovaný tedy jako formula_14. Jelikož energie formula_20 je konstantní, tak všechny konfigurace (body fázového prostoru) mají stejnou hustotu pravděpodobnosti výskytu formula_23\n\n(uvažujeme případ diskrétního systému) kde formula_25 je Diracova delta funkce a konstanta zaručuje normalizaci. \n\nTento soubor je určen konstantním počtem částic formula_18, objemem formula_19 a teplotou formula_9, značení je pak formula_15. Pravděpodobnostní rozložení v případě proměnných formula_30 u spojitého systému je \n\nkde formula_32, formula_33 je Boltzmannova konstanta. Integrál v tomto vztahu zajišťuje normování hustoty pravděpodobnosti, formula_34, takže pro kanonickou střední hodnotu libovolné veličiny formula_35 platí\n\nNapříklad vužijeme-li předchozího vztahu pro vyjádření Helmholtzovy funkce (volné energie) formula_37, pak pro čistou látku s formula_18 identickými částicemi dostáváme\n\nkde formula_40 je kanonická partiční funkce ve tvaru\n\nv tomto vztahu formula_42 je redukovaná Planckova konstanta a formula_43 je element fízového objemu podle Bohrova principu korespondence.\n\nPro zjednodušení uvažujme systémy s částicemi jednoho druhu ale jejichž počet je proměnný, pak dále je tento soubor určen konstantními proměnnými, které jsou chemický potenciál formula_44, objem formula_19 a teplota formula_9, značíme tento soubor jako formula_16. Hustota pravděpodobnosti nalezení systému v konfiguraci formula_48 je \n\nkde\n\nje grandkanonická partiční funkce.\n\nJelikož laboratorní experimenty často neprobíhají při konstantním objemu, ale při konstantním tlaku formula_51. Přejdeme-li tedy od objemu k tlaku při konstantním počtu částic a teplotě, pak dostáváme soubor formula_52 a jeho rozložení pravděpodobnosti je\n\nK popisu kvantových systémů využíváme kvantových statistických souborů, což jsou statistické soubory, které jsou tvořeny makroskopickými soustavami, jejichž částice se řídí zákony kvantové mechaniky.\nMějme kvantový systém s Hamiltonovým operátorem formula_7, který působí na určitém Hilbertově prostoru stavů formula_55. \nŘeší-li se úlohy pro kvantové systémy, například kvantovými simulacemi, tak ne nutně se musí jednat o výpočet termodynamických (makroskopických) vlastností, ale jen nalezení vlastních stavů formula_56 a vlastních energií formula_20, takže hledá se řešení stacionární Scrhodingerovy rovnice\n\nV takovémto případě ale nepracujeme v žádném z výše uvedených termodynamických (statistických) souborů, ale musí se použít jiných postupů, např. variační kvantové Monte Carlo. U takovýchto postupů nás obvykle zajímá střední hodnota operátoru\n\nformula_59.\n\nPokud nás ale zajímají termodynamické vlastnosti, pak se nejčastěji počítá v kanonickém, resp. grandkanonickém souboru.\nZměnou oproti klasickým systémům je, že zavádíme operátor formula_60. \nPro kanonické rozdělení platí\n\nPartiční funkce (stavová suma) je \n\nkde formula_63 značí stopu operátoru a formula_64 tvoří úplnou ortonormální množinu stavů.\nPřejdeme-li ke grandkanonickému souboru máme pak:\n\nkde formula_67 je operátor počtu částic a stopa se uvažuje přes všechny podprostory s různým počtem částic.\nPro libovolnou veličinu je pak její střední hodnota dána operátorem formula_68 se vztahem\n"}
{"id": "1397961", "url": "https://cs.wikipedia.org/wiki?curid=1397961", "title": "Skokan krabožravý", "text": "Skokan krabožravý\n\nSkokan krabožravý (\"Fejervarya cancrivora\") nebo také skokan raja je druh žáby z čeledi \"Dicroglossidae\". Obývá nížinné deštné lesy a mangrovy jihovýchodní Asie od indického státu Urísa po jižní Čínu a Tchaj-wan, byl uměle vysazen také na Guamu a Nové Guineji. Má ze všech žijících obojživelníků nejvyšší toleranci vůči slané vodě: některé populace jsou čistě sladkovodní, ale jiné se vysyktují v brakické vodě a dokážou na několik hodin přežít i v mořské vodě. U mořského pobřeží se skokani živí převážně kraby, ve vnitrozemí tvoří jejich jídelníček hmyz a menší žáby. Samci měří okolo 7 cm a samice 8 cm (ve výjimečných případech až 12 cm), pulci dosahují maximální délky 40 mm. Je zbarven šedohnědě s tmavšími skvrnami, břicho je šedobílé. Stehýnka tohoto druhu jsou domorodci pokládána za pochoutku a bývá pro ně také chován v zajetí.\n\n"}
{"id": "1397970", "url": "https://cs.wikipedia.org/wiki?curid=1397970", "title": "Necker", "text": "Necker\n\nNecker může být:\n\n\n"}
{"id": "1397979", "url": "https://cs.wikipedia.org/wiki?curid=1397979", "title": "Florence", "text": "Florence\n\nFlorence může být \n\n\n\n\n"}
{"id": "1397982", "url": "https://cs.wikipedia.org/wiki?curid=1397982", "title": "ISO/IEC 14443", "text": "ISO/IEC 14443\n\nISO/IEC 14443, zavedená jako ČSN ISO/IEC 14443, \"Identifikační karty - Bezkontaktní karty s integrovanými obvody - Karty s vazbou na blízko (Identification cards — Contactless integrated circuit cards — Proximity cards)\" . Jde o soubor mezinárodních norem, které jsou spravovány společně mezinárodními normalizačními organizacemi ISO (International Organization for Standardization) a IEC (International Electrotechnical Commission). \n\nO tyto normy pečuje Společná technická komise JTC 1 (JTC) 1 / Subkomise SC 17, Karty a bezpečnostní zařízení pro osobní identifikaci.\n\nJelikož příslušný integrovaný obvod může být zabudován do \"libovolného\" objektu, mění se od roku 2019 společný název souboru na: \"Karty a bezpečnostní zařízení pro osobní identifikaci - Bezkontaktní objekty s vazbou na blízko (Cards and security devices for personal identification — Contactless proximity objects)\". \nDále jsou popsány jednotlivé části tohoto souboru norem.\n\nTento dokument definuje fyzikální charakteristiky karet s vazbou na blízko (PICC).\nPředpokládá se, dokument bude používán spolu s dalšími částmi ISO/IEC 14443.\n\nTento dokument specifikuje charakteristiky polí poskytovaných pro dodávání výkonu a pro obousměrnou komunikaci mezi vazebními zařízeními pro vazbu na blízko (PCD) a kartami nebo objekty pro vazbu na blízko (PICC). Tento dokument nespecifikuje prostředky pro generování vazebních polí ani prostředky pro dodržení\npředpisů pro elektromagnetické záření a pro expozici člověka elektromagnetickému záření. Tyto předpisy se\nmohou měnit v jednotlivých zemích.\n\nTento dokument popisuje: \n\n\nTento dokument specifikuje poloduplexní přenosový protokol po blocích, který respektuje speciální\npotřeby bezkontaktního prostředí a definuje aktivační a deaktivační posloupnosti protokolu.\nTento dokument musí být používán spolu s dalšími částmi ISO/IEC 14443 a je použitelný pro karty nebo objekty s vazbou na blízko typu A a typu B.\n\n\n\n"}
{"id": "1397988", "url": "https://cs.wikipedia.org/wiki?curid=1397988", "title": "Marco Polo (1892)", "text": "Marco Polo (1892)\n\nMarco Polo byl první postavený pancéřový křižník italského královského námořnictva. Ve službě byl v letech 1894–1922.\n\nKřižník byl modifikací třídy \"Etna\". Navrhl jej inženýr Carlo Vigna. Postavila jej italská loděnice Regio Cantieri di Castellammare di Stabia v Castellammare di Stabia. Stavba byla zahájena roku 1890, na vodu byl spuštěn 27. října 1892 a do služby přijat 21. července 1894.\n\nKřižník byl vyzbrojen šesti 152mm kanóny, deseti 120mm kanóny, dvěma 75mm kanóny, devíti 57mm kanóny, dvěma 37mm kanóny, dvěma 11,4mm kulomety a pěti 450mm torpédomety. Pohonný systém měl výkon 10 663 hp. Tvořily ho parní stroje a čtyři kotle, pohánějící dva lodní šrouby. Nejvyšší rychlost dosahovala 17,8 uzlu. Dosah byl 4700 námořních mil při rychlosti 10 uzlů.\n\nV letech 1917–1918 byl křižník loděnicí Arsenale di Venezia v Benátkách přestavěn pro transport vojáků. Nesl pouze lehkou výzbroj.\n\nOd roku 1918 křižník sloužil jako transportní loď \"Cortelazzo\". Roku 1920 byl přejmenován na \"Europa\" a roku 1921 na \"Volta\". Roku 1922 byl vyřazen.\n"}
{"id": "1397990", "url": "https://cs.wikipedia.org/wiki?curid=1397990", "title": "Třída Vettor Pisani", "text": "Třída Vettor Pisani\n\nTřída Vettor Pisani byla třída pancéřových křižníků italského královského námořnictva. Celkem byly postaveny dvě jednotky této třídy. Ve službě byly v letech 1898–1920. Byly nasazeny za první světové války.\n\nKřižníky navrhl konstruktér Edoardo Masdea. Dvě jednotky této třídy postavila v letech 1892–1899 loděnice Arsenale di La Spezia v La Spezia.\n\nJednotky třídy \"Vettor Pisani\":\nVýzbroj křižníku \"Vettor Pisani\" tvořilo dvanáct 152mm kanónů, čtyři 120mm kanóny, dva 75mm kanóny, čtrnáct 57mm kanónů, osm 37mm kanónů, dva 11,4mm kuomety a čtyři 450mm torpédomety. Pohon obstarávaly trojčinné expanzní parní stroje, kterým páru dodávalo 8 kotlů. Lodní šrouby byly dva. Pohonný systém měl výkon 13 259 hp. Křižník dosahoval rychlosti 18,6 uzlu. Jeho dosah byl 5400 námořních mil při rychlosti 10 uzlů.\n\nOba křižníky byly nasazeny za první světové války. Roku 1920 byly vyřazeny.\n"}
{"id": "1397994", "url": "https://cs.wikipedia.org/wiki?curid=1397994", "title": "Třída San Giorgio (1908)", "text": "Třída San Giorgio (1908)\n\nTřída San Giorgio byla třída pancéřových křižníků italského královského námořnictva. Byly to největší a nejsilnější pancéřové křižníky italského námořnictva. Zatímco prototypový \"San Giorgio\" poháněly parní stroje, jeho sesterská loď \"San Marco\" byla první italskou válečnou lodí poháněnou parními turbínami. Celkem byly postaveny dvě jednotky této třídy. Byly nasazeny za první světové války a za druhé světové války plnily pomocné úkoly, přičemž byly oba potopeny.\n\nKřižníky třídy \"San Giorgio\" konstrukčně navazovaly na předcházející třídu \"Pisa\". Měly podobnou výzbroj, ale vylepšenou pancéřovou ochranu, nautické vlastnosti a prostory pro posádku. Italská loděnice Regio Cantiere di Castellammare di Stabia v Castellammare di Stabia postavila v letech 1905–1911 dva křižníky této třídy.\n\nJednotky třídy \"San Giorgio\":\nHlavní výzbroj tvořily čtyři 254mm kanóny ve dvouhlavňových věžích, které doplňovalo dalších osm těžkých děl ráže 190 mm v dvoudělových věžích na bocích trupu. Lodě dále nesly osmnáct 76mm kanónů, dva 47mm kanóny, dva 6,5mm kulomety a tři 450mm torpédomety.\n\nPohonný systém se u obou lodí lišil. Pohon křižníku \"San Giorgio\" obstarávaly trojčinné expanzní parní stroje, kterým páru dodávalo 14 kotlů Blechynden. Lodní šrouby byly dva. Pohonný systém měl výkon 19 500 hp. Křižník dosahoval rychlosti 23,2 uzlu. Jeho dosah byl 6270 námořních mil při rychlosti 10 uzlů. Druhý křižník \"San Marco\" byl poháněn parními turbínami Parsons, kterým páru dodávalo 14 kotlů Babcock & Wilcox. Lodní šrouby byly čtyři. Pohonný systém měl výkon 23 000 hp. Křižník dosahoval rychlosti 23,8 uzlu. Jeho dosah byl 4800 námořních mil při rychlosti 10 uzlů.\n\n\"San Giorgio\" byl v letech 1937–1938 v Arsenale di La Spezia přestavěn na loď pobřežní obrany. Standardní výtlak byl 9470 t a plný 11 500 t. Modifikováno bylo složení výzbroje, kterou tvořily čtyři 254mm kanóny, osm 190mm kanónů, osm 100mm kanónů a čtyři 13,2mm kulomety. Původně kotle nahradilo osm na jiné palivo, dva komíny byly odstraněny. Výkon pohonného systému klesl na 18 200 hp, rychlost se snížila na 18,6 uzlu.\n\nRoku 1940 byla zesílena protiletadlová výzbroj. Přidány byly další dva 100mm kanóny, dvanáct 20mm kanónů a deset 13,2mm kulometů.\n\nOba křižníky byly nasazeny za první světové války. Křižník \"San Giorgio\" byl za druhé světové války využíván jako protiletadlová baterie v Tobruku.\n\n"}
{"id": "1397999", "url": "https://cs.wikipedia.org/wiki?curid=1397999", "title": "Libia (1912)", "text": "Libia (1912)\n\nLibia byl chráněný křižník italského královského námořnictva. Původně byl rozestavěn pro osmanské námořnictvo, ale po vypuknutí italsko-turecké války byl zabaven Itálií. Ve službě byl v letech 1913–1937. Mimo jiné byl zasazen za první světové války.\n\nOsmanské mámořnictvo objednalo stavbu křižníku Drama u loděnice Ansaldo v Janově. Stavělo se podle britského návrhu, který už byl poněkud zastaralý. Plavidlo mělo konstrukčně blízko k předcházejícím křižníkům \"Mecidiye\" a \"Hamidiye\". Stavba byla zahájena roku 1907, přičemž po vypuknutí italsko-turecké války byl rozestavěný křižník zabaven Itálií. Na vodu byl spuštěn 11. listopadu 1912 a do služby přijat 25. března 1913 pod novým jménem \"Libia\".\n\nKřižník byl vyzbrojen dvěma 152mm kanóny (odstraněny roku 1925), osmi 120mm kanóny, osmi 47mm kanóny, šesti 37mm kanóny a dvěma 450mm torpédomety. Pohonný systém měl výkon 11 530 hp. Tvořily ho čtyři parní stroje a 16 kotlů, pohánějící dva lodní šrouby. Nejvyšší rychlost dosahovala 23 uzlů. Dosah byl 3150 námořních mil při rychlosti 10 uzlů.\n\nKřižník byl nasazen za první světové války. Vyřazen byl roku 1937.\n"}
{"id": "1398004", "url": "https://cs.wikipedia.org/wiki?curid=1398004", "title": "Titov", "text": "Titov\n\nTitov je ruské příjmení s následujícími nositeli:\n\n\n"}
{"id": "1398014", "url": "https://cs.wikipedia.org/wiki?curid=1398014", "title": "Kamloops Blazers", "text": "Kamloops Blazers\n\nKamloops Blazers je kanadský juniorský klub ledního hokeje, který sídlí v Kamloopsu v provincii Britská Kolumbie. Od roku 1981 působí v juniorské soutěži Western Hockey League. Založen byl v roce 1981 po přestěhování týmu New Westminster Bruins do Kamloopsu. Své domácí zápasy odehrává v hale Sandman Centre s kapacitou 5 464 diváků. Klubové barvy jsou modrá, bílá a oranžová.\n\nNejznámější hráči, kteří prošli týmem, byli např.: Michal Sup, Jarome Iginla, Shane Doan, Tyler Sloan, Devan Dubnyk, Jonas Johansson, Craig Berube, Kris Versteeg, Greg Hawgood, Jared Aulin, Keaton Ellerby, Doug Bodger, Dalibor Bortňák, Jan Ludvig nebo Erik Christensen.\n\nZdroj: \n\n\n\nZdroj: \n\n\n"}
{"id": "1398021", "url": "https://cs.wikipedia.org/wiki?curid=1398021", "title": "Národní park Blue Lagoon", "text": "Národní park Blue Lagoon\n\nNárodní park Blue Lagoon (anglicky \"Blue Lagoon National Park\") je národní park v severní části bažin Kafua v Centrální provincii v Zambii. Park byl založen roku 1965 a zaujímá plochu 500 km². Nachází se 100 km západně od Lusaky, hlavního města Zambie.\n\nNa území parku byla nejdříve vojenská oblast. Roku 1960 tento prostor koupil Světový fond na ochranu přírody a založil národní parky po obou stranách řeky Kafue. Park dříve hlavně sloužil jako ochranná rezervace pro živočišné druhy, turismus je v tomto parku zatím ve fázi vývoje.\n\nNa druhé straně řeky Kafue leží Národní park Lochinvar. Oba parky společně tvoří geoekologickou oblast Kafueská rovina. Směrem proti proudu řeky Kafue se nachází vodní nádrž Itezhi-Tezhi a Národní park Kafue. Nádrž slouží k vyrovnávání hladiny řeky Kafue a udržování konstantního toku.\n\nNárodní park Blue Lagoon představuje přirozené útočiště pro vodušku červenou a další druhy antilop, nebo více než 450 druhů ptáků.\n\n"}
{"id": "1398023", "url": "https://cs.wikipedia.org/wiki?curid=1398023", "title": "Kelowna Rockets", "text": "Kelowna Rockets\n\nKelowna Rockets je kanadský juniorský klub ledního hokeje, který sídlí v Kelowně v provincii Britská Kolumbie. Od roku 1995 působí v juniorské soutěži Western Hockey League. Založen byl v roce 1995 po přestěhování týmu Tacoma Rockets do Kelowny. Své domácí zápasy odehrává v hale Prospera Place s kapacitou 5 507 diváků. Klubové barvy jsou petrolejová, červená, měděná, černá a bílá.\n\nNejznámější hráči, kteří prošli týmem, byli např.: Duncan Keith, Shea Weber, Václav Varaďa, Tyler Myers, D. J. King, Troy Bodie, Scott Hannan, Brett Palin, Luke Schenn, Thomas Raffl, Leon Draisaitl nebo Mikael Backlund.\n\n\nZdroj: \n\n\n"}
{"id": "1398024", "url": "https://cs.wikipedia.org/wiki?curid=1398024", "title": "Prince George Cougars", "text": "Prince George Cougars\n\nPrince George Cougars je kanadský juniorský klub ledního hokeje, který sídlí v Prince George v provincii Britská Kolumbie. Od roku 1994 působí v juniorské soutěži Western Hockey League. Založen byl v roce 1994 po přestěhování týmu Victoria Cougars do Prince George. Své domácí zápasy odehrává v hale CN Centre s kapacitou 5 582 diváků. Klubové barvy jsou červená, měděná, bílá a černá.\n\nNejznámější hráči, kteří prošli týmem, byli např.: Zdeno Chára, Petr Kuboš, Vladimír Mihálik, David Kočí, Petr Jelínek, Chris Mason, Derek Boogaard, Dustin Byfuglien, Dan Hamhuis nebo Tyler Redenbach.\n\nZdroj: \n\n\n"}
{"id": "1398025", "url": "https://cs.wikipedia.org/wiki?curid=1398025", "title": "Dirfi", "text": "Dirfi\n\nDirfi ( \"Δίρφη\") je s nadmořskou výškou 1743 metrů nejvyšší hora řeckého ostrova Euboia. Nachází se na území obce, která je podle ní pojmenována Dirfys-Messapia, 28 km severovýchodně od metropole ostrova Chalkis. Hora má kuželovitý tvar, pro který bývá nazývána „řecká Fudži“. Patří mezi ultraprominentní vrcholy. V letních měsících je populární turistickou atrakcí (v nadmořské výšce 1150 m se nachází útulna provozovaná chalkidským horolezeckým klubem), v zimě je nepřístupná kvůli častým sněhovým bouřím. Na svazích rostou kaštanovníky, platany a jedle řecká, vrcholové partie jsou bez stromů. Součástí masivu Dirfi jsou i krasové jeskyně. Ve starověku se na vrcholu nacházela svatyně bohyně Héry.\n\n"}
{"id": "1398026", "url": "https://cs.wikipedia.org/wiki?curid=1398026", "title": "Náměstí Ve Starém Hloubětíně", "text": "Náměstí Ve Starém Hloubětíně\n\nNáměstí Ve Starém Hloubětíně je nejstarší náměstí v Hloubětíně na Praze 14, kterým prochází ulice Hloubětínská a ústí do něj ulice K Mototechně a Klánovická.\n\nLeží v nadmořské výšce 210 metrů. Přestože bylo pojmenováno až v roce 1925, jeho historie je mnohem starší, protože náměstí se nachází na místě návsi původní vesnice a kolem něho se rozkládá historické jádro obce, kterému se říká Starý Hloubětín. Hloubětín se stal součástí hlavního města Prahy až na základě zákona o Velké Praze v roce 1922. Náměstí si z velké části zachovalo vesnický ráz, obklopují ho statky jejichž historii lze vystopovat zpět do 16. a 17. století, osídlení v této oblasti existovalo zcela jistě už ve 13. století. Pouze na východní straně je narušen původní charakter obce, když tam byl v roce 1976 vybudován bazén, tenisové kurty a parkoviště. Zanikl tak Lykařovský a Bartoňovský grunt. Kromě této východní strany jsou všechny objekty památkově chráněny. Uprostřed návsi stával rybník, po druhé světové válce byl zasypán, a tak další část náměstí získala parkovou úpravu. Uprostřed zeleně byl v roce 1926 odhalen pomník obětem 1. světové války. Má jehlancový tvar, korunuje ho váza se zlaceným věčným plamenem. Na pomníku je nápis \"PAMÁTCE PADLÝM VE SVĚTOVÉ VÁLCE 1914–1918\", výčet 71 obětí a opět nápis \"ČEST BUDIŽ VÁM!\". Do základů byla zazděna schránka s historickými doklady. Na návsi také bývala obecní váha a hasičská zbrojnice.\n\nU příležitosti stého výročí vyhlášení republiky nechala 23. října 2018 Praha 14 u památníku obětem první světové války vysadit Strom republiky. U této lípy se o dva dny později uskutečnilo slavnostní shromáždění občanů za přítomnosti starosty Radka Vondry. Místo je také opatřeno informační cedulí.\n\n\n"}
{"id": "1398027", "url": "https://cs.wikipedia.org/wiki?curid=1398027", "title": "Efekt reálného", "text": "Efekt reálného\n\nEfekt reálného ( \"Effet de réel\"), někdy překládáno také jako Realistický efekt, je esej francouzského sémiotika Rolanda Barthese, poprvé publikovaná roku 1968 v časopise \"Communications\", a zároveň literárněvědný koncept v této eseji představený. Barthes pojmem efekt reálného označuje textovou strategii zmiňování předmětů, které nenesou žádnou vyprávěcí informací a svou přítomností odkazují jen na reálno samo. Díky efektu reálného dosaženého značným množstvím zmíněných detailů jsou jako realistické vnímány Balzacovy nebo Dickensovy, přestože mají jinak konvenční vývojovou či milostnou zápletku.\n\nBarthes tuto textovou strategii ukazuje na dvou textech: na Flaubertově povídce Prosté srdce, v níž je v sále, kde stojí paní Aubainová, popisováno, jak se „na starém pianě pod barometrem vršila pyramida krabic a kartonů“, a na Micheletově historickém líčení popravy Charlotty Cordayové, kde se uvádí, že když odsouzenou přišel před popravou navštívit malíř, „po půldruhé hodině někdo zaklepal na dvířka, která byla za ní“.\n\nVe své úvaze Barthes tvrdí, že rétorický popis měl v západní kultuře dlouho primárně estetickou funkci, například epideixis byla pompézním řečnickým projevem, jehož úkolem bylo probouzení obdivu v posluchačích. Následně uvádí, že u Flauberta se sice estetický účel popisu objevuje, je však smíšen s „realistickými imperativy“. Modelem je historický diskurz, který má referovat k tomu, co se skutečně stalo, tedy k realitě. Reálno si podle Barthese vystačí samo se sebou a není nutné uvažovat o žádné další funkci. Také uvádí, že klasická kultura se po stovky let domnívala, že reálno (historie) a pravděpodobno (fikční příběh) se nikdy nemohou smísit, moderní literární realismus se však od onoho starého pravděpodobna velmi liší, a sice právě využíváním strategie „efektu reálného“. Flaubertův barometr i Micheletova dvířka jsou v textu zmíněna pouze proto, aby svou přítomností říkala, že ona jsou reálno; samo reálno je tedy v textu tím, co je označováno. To však může ve vyprávění platit pouze pro detaily, i realistický příběh se tak jako tak musí odvíjet od nerealistických postupů.\n\nJedním z textů, které Barthese ovlivnily, je článek Romana Jakobsona „O realismu v umění“ (1921). Jakobson naznačil některé teze, které Barthes později rozvinul, zejména vytváření iluze realismu pomocí detailu bez důsledků pro příběh a kritérium realismu v podobě shody textového modelu světa s platným kulturním modelem světa. Sám Barthes poprvé zmínil efekt reálného již v roce 1967, v eseji \"Diskurz historie\".\n\nKoncept efektu reálného má značný vliv nejen na uvažování o literatuře, objevuje se v bádání o všech typech děl, která vytvářejí iluzi reality. Kromě literárního bádání se efekt reálného stal součástí zkoumání vizuálních médií, například výtvarného umění nebo filmu. Objevuje se také v úvahách o historiografických textech, používají ho jako autoři jako Frank Ankersmit nebo Alun Munslow.\nZ pozdějších teoretiků, kteří s pojmem pracovali, lze uvést rovněž sociologa Stuarta Halla. Ten však chápe efekt reálného jako obdobu pojmu ideologie, snažící se oznamováním „reality“ zakrýt to, že ve skutečnosti je performancí společenských předsudků. \n"}
{"id": "1398028", "url": "https://cs.wikipedia.org/wiki?curid=1398028", "title": "Vancouver Giants", "text": "Vancouver Giants\n\nVancouver Giants je kanadský juniorský klub ledního hokeje, který sídlí v Langley (nedaleko Vancouveru) v provincii Britská Kolumbie. Od roku 2001 působí v juniorské soutěži Western Hockey League. Své domácí zápasy odehrává v hale Langley Events Centre s kapacitou 5 276 diváků. Klubové barvy jsou černá, červená a stříbrná.\n\nNejznámější hráči, kteří prošli týmem, byli např.: Milan Lucic, Andrej Meszároš, Michal Řepík, Kenndal McArdle, Tomáš Vincour, Evander Kane, Juraj Valach, David Musil nebo Adam Courchaine.\n\n\nZdroj: \n\n\n"}
{"id": "1398029", "url": "https://cs.wikipedia.org/wiki?curid=1398029", "title": "Milena Brůhová", "text": "Milena Brůhová\n\nMilena Brůhová (4. května 1931 Mirotice u Písku – 10. srpna 2014 Písek) byla autorka detektivek, románů pro ženy, filmových a divadelních scénářů. Přezdívalo se jí „jihočeská Agatha Christie“.\n\nAutorka prožila své dětství ve svém rodišti Miroticích u Písku. Od roku 1945 studovala gymnázium v Písku. Protože nebyla přijata na vysokou školu, začala pracovat jako farmaceutická laborantka. V letech 1973–1975 dálkově vystudovala dvouleté pomaturitní farmaceutické studium a roku 1981 se stala vedoucí laborantkou v písecké lékárně. Vdaná byla za Jiřího Brůhu, se kterým měla syna Jiřího Brůhu (* 1959), architekta.\n\nOd 70. let přispívala do různých časopisů: Vlasta, Literární měsíčník, Rudé právo, Jihočeská pravda, Jihočeská revue.\n\nČeská televize vysílala adaptace jejích próz. V roce 1988 získala „Prémii českého literárního fondu“ za knihu \"Zkouška kvality\". Jako první žena dostala cenu „Číše Petra Voka“, kterou uděluje Jihočeský klub Obce spisovatelů za celoživotní dílo. V roce 1997 získala Cenu Jiřího Marka za knihu \"Tak ona spí s vrahem\". Její oblíbení spisovatelé byli Karel Čapek, Daphne de Maurier a Dick Francis.\n\n\n\n"}
{"id": "1398030", "url": "https://cs.wikipedia.org/wiki?curid=1398030", "title": "Mier (Prešov)", "text": "Mier (Prešov)\n\nSídliště Mír je sídliště v Prešově, nacházející se nedaleko centra města. Leží mezi hlavními dopravními tahy, a to mezi Duklianskou ulicí (směr Vranov nad Topľou) a Sabinovská ulicí, jejíž část přes něj i prochází. Co se týče občanské vybavenosti, je zde množství obchodních jednotek, lékárna, pošta a několik potravin, které se nacházejí v přízemí panelových domů na Sabinovská ulici. Na Sabinovské ulici se nachází i Dům nábytku. Na sídlišti se nachází mateřská škola Kotrádova, Základní škola a gymnázium sv. Mikuláše a základní škola pro neslyšící. V bezprostřední blízkosti sídliště se nachází SPŠ strojní a hotel Šariš. Přes sídliště jezdí trolejbusové linky 2, 5 a 5D, autobusové linky 14, 16, 22, 39, 43, 44, 45 a noční linka N2.\n\nUlice\n\n"}
{"id": "1398033", "url": "https://cs.wikipedia.org/wiki?curid=1398033", "title": "Victoria Royals", "text": "Victoria Royals\n\nVictoria Royals je kanadský juniorský klub ledního hokeje, který sídlí ve Victorii v provincii Britská Kolumbie. Od roku 2011 působí v juniorské soutěži Western Hockey League. Založen byl v roce 2011 po přestěhování týmu Chilliwack Bruins do Victorie. Své domácí zápasy odehrává v hale Save-On-Foods Memorial Centre s kapacitou 7 006 diváků. Klubové barvy jsou královská modř, stříbrná, bílá a černá.\n\nNejznámější hráči, kteří prošli týmem, byli např.: Austin Carroll, Vladimir Bobyljev, Jack Walker nebo Joe Hicketts.\n\nZdroj: \n\n\n"}
{"id": "1398037", "url": "https://cs.wikipedia.org/wiki?curid=1398037", "title": "Mank", "text": "Mank\n\nMank je město v Rakousku ve spolkové zemi Dolní Rakousy v okrese Melk. Žije zde obyvatel.\n\nMank se nachází ve spolkové zemi Dolní Rakousy v regionu Mostviertel. Rozloha území obce činí 33,61 km².\n\nÚzemí města Mank se skládá ze třiceti šesti částí (v závorce uveden počet obyvatel k 1. 1. 2018):\n\n\nObecní zastupitelstvo se skládá z 23 členů. Od komunálních voleb v roce 2015 zastávají následující strany tyto mandáty:\n\nNynějším starostou města Mank je Martin Leonhardsberger ze strany ÖVP.\n\n"}
{"id": "1398039", "url": "https://cs.wikipedia.org/wiki?curid=1398039", "title": "Portland Winterhawks", "text": "Portland Winterhawks\n\nPortland Winterhawks je americký juniorský klub ledního hokeje, který sídlí v Portlandu ve státě Oregon. Od roku 1976 působí v juniorské soutěži Western Hockey League. Založen byl v roce 1976 po přestěhování týmu Edmonton Oil Kings do Portlandu. Své domácí zápasy odehrává v hale Moda Center s kapacitou 18 280 diváků. Klubové barvy jsou červená, bílá a černá.\n\nNejznámější hráči, kteří prošli týmem, byli např.: Jozef Balej, Andrew Ference, Steve Konowalchuk, Nino Niederreiter, Luca Sbisa, Jason LaBarbera, Stanislav Balán, Seth Jones, Jannik Hansen, Oliver Bjorkstrand, Marián Hossa, Jakub Klepiš, Adam Deadmarsh, Mark Messier, Cam Neely, Marcel Hossa nebo Glen Wesley.\n\nZdroj: \n\n\n\nZdroj: \n\n\n"}
{"id": "1398042", "url": "https://cs.wikipedia.org/wiki?curid=1398042", "title": "Seattle Thunderbirds", "text": "Seattle Thunderbirds\n\nSeattle Thunderbirds je americký juniorský klub ledního hokeje, který sídlí v Kentu (nedaleko Seattlu) ve státě Washington. Od roku 1977 působí v juniorské soutěži Western Hockey League. Založen byl v roce 1977 po přestěhování týmu Kamloops Chiefs do Kentu. Své domácí zápasy odehrává v hale ShoWare Center s kapacitou 6 500 diváků. Klubové barvy jsou námořnická modř, zelená a bílá.\n\nNejznámější hráči, kteří prošli týmem, byli např.: Chris Osgood, Ladislav Ščurko, Jan Hrdina, Petr Nedvěd, Tomáš Mojžíš, Ben Clymer, Patrick Marleau, Brendan Witt, Chris Joseph, Jan Eberle nebo Roman Tománek.\n\nZdroj: \n\n\n\nZdroj: \n\n\n"}
{"id": "1398046", "url": "https://cs.wikipedia.org/wiki?curid=1398046", "title": "Spokane Chiefs", "text": "Spokane Chiefs\n\nSpokane Chiefs je americký juniorský klub ledního hokeje, který sídlí ve Spokane ve státě Washington. Od roku 1985 působí v juniorské soutěži Western Hockey League. Založen byl v roce 1985 po přestěhování týmu Kelowna Wings do Spokane. Své domácí zápasy odehrává v hale Spokane Veterans Memorial Arena s kapacitou 10 759 diváků. Klubové barvy jsou červená, bílá a modrá.\n\nNejznámější hráči, kteří prošli týmem, byli např.: Jan Hrdina, Roman Tvrdoň, Jared Cowen, Valerij Bure, Michael Grabner, Trent Whitfield, Jason LaBarbera, Jakub Langhammer, Ray Whitney, Matt Keith, Ondřej Roman nebo Pat Falloon.\n\n\nZdroj: \n\n\n"}
{"id": "1398047", "url": "https://cs.wikipedia.org/wiki?curid=1398047", "title": "Wimbledon 2018 – smíšená čtyřhra", "text": "Wimbledon 2018 – smíšená čtyřhra\n\nSmíšená čtyřhra ve Wimbledonu 2018 probíhala v první polovině července 2018. Do londýnského grandslamu hraného na trávě All England Clubu nastoupilo čtyřicet osm párů. Obhájcem titulu byla britsko-švýcarská dvojice Jamie Murray a Martina Hingisová, jejíž členové nestartovali společně. Hingisová ukončila po sezóně 2017 profesionální kariéru. Spoluhráčkou Murrayho se stala běloruská olympijská vítězka z mixu v Londýně 2012 Viktoria Azarenková.\n\nVítězem se stal jedenáctý nasazený rakousko-americký pár Alexander Peya a Nicole Melicharová, který ve finále za 1.28 hodin zdolal britsko-běloruskou dvojici Jamie Murray a Viktoria Azarenková po dvousetovém průběhu 7–6 a 6–3, když odvrátil všechny čtyři brejkové možnosti soupeřů. Oba šampioni si do žebříčků ATP a WTA nepřipsali žádné body a rozdělili si částku 110 000 liber, poražení finalisté pak poloviční finanční prémii. 38letý Peya i Melicharová vybojovali premiérové kariérní grandslamové tituly.\n\nVšechny nasazené páry obdržely volný los do druhého kola.\n"}
{"id": "1398048", "url": "https://cs.wikipedia.org/wiki?curid=1398048", "title": "Tri-City Americans", "text": "Tri-City Americans\n\nTri-City Americans je americký juniorský klub ledního hokeje, který sídlí v Kennewicku ve státě Washington. Od roku 1988 působí v juniorské soutěži Western Hockey League. Své domácí zápasy odehrává v hale Toyota Center s kapacitou 6 000 diváků. Klubové barvy jsou námořnická modř, červená, stříbrná a bílá.\n\nNejznámější hráči, kteří prošli týmem, byli např.: Dušan Salfický, Olaf Kölzig, Jaroslav Kristek, Jared Cowen, Carey Price, Brian Boucher, Juraj Valach nebo Milan Bartovič.\n\nZdroj: \n\n\n"}
{"id": "1398052", "url": "https://cs.wikipedia.org/wiki?curid=1398052", "title": "Brandon Wheat Kings", "text": "Brandon Wheat Kings\n\nBrandon Wheat Kings je kanadský juniorský klub ledního hokeje, který sídlí v Brandonu v provincii Manitoba. Od roku 1967 působí v juniorské soutěži Western Hockey League. Před vstupem do WHL působil v Manitoba Junior Hockey League a Saskatchewan Junior Hockey League. Své domácí zápasy odehrává v hale Keystone Centre s kapacitou 5 102 diváků. Klubové barvy jsou zlatá, černá a bílá.\n\nNejznámější hráči, kteří prošli týmem, byli např.: Jason Chimera, Ladislav Kohn, Chris Osgood, Eric Fehr, Brian Propp, Scott Glennie, Brad McCrimmon, Josh Harding nebo Dustin Kohn.\n\nZdroj: \n\n\n\nZdroj: \n\n\n"}
{"id": "1398054", "url": "https://cs.wikipedia.org/wiki?curid=1398054", "title": "Omphalotus nidiformis", "text": "Omphalotus nidiformis\n\nOmphalotus nidiformis je bioluminiscenční zástupce rodu hlívovník (\"Omphalotus\") příbuzný např. v Čechách rostoucímu hlívovníku olivovému (\"Omphalotus olearius\"). Vyskytuje se především v oblastech Austrálie, tam bývá nazýván jako „Ghost fungi“ (houba duchů). Jedná se o jedovatý druh.\n\nKlobouk je bílý, nálevkovitý, uprostřed může být lehce nahnědlý až olivový nebo hnědočerný. Za tmy může být částečně bioluminiscenční. Nemívá v průměru více než 30 cm. Hymenofor tvoří bílé, popř. špinavě bílé husté lupeny, které ve tmě „svítí“, čímž přitahují hmyz, jenž roznáší jejich spory a usnadňuje rozmnožování. Třeň je vůči klobouku malý, bílý nebo hnědý. Tvoří hnízdovité trsy. Výtrusný prach bílý. Výtrusy mají tvar elipsoidní, nebo sférické, 5-7 µm velké. Mají tenkou stranu. Existují různé barevné formy, nejznámější jsou bílá a hnědočerná.\n\nTento hlívovník je rozšířen v Austrálii hlavně ve státech Viktoria, v přímořských oblastech Nového Jižního Walesu, Tasmánie a okolí Perthu a na dalších místech s vhodnými podmínkami. Příkladem je nález z roku 2012 v jihojihozápadní Indii. Může být saprofyt nebo parazit - způsobuje bílou hnilobu dřeva, proniká přes poškozenou kůru dřeva. Vyhledává dřevo eukalyptu, borovice a javoru. Za důvodem bioluminiscence bývá napadení parazitickými živočichy, jako jsou velcí slimáci \"Hedleyella falconeri\" a \"Triboniophorus graeffei\", mušky \"Tapeigaster cinctipes\", \"T. nigricornis\", \"T. annulipes\", jež si do plodnice nakladou larvy, které posléze způsobují „červivost“ plodnice, nebo jiný hmyz.\n\nOtrava se projevuje zvracením do 30 – 120 minut a trvá několik hodin. Příčinou otravy jsou toxiny seskviterpeny.\n\nExistuje možnost záměny s podobně zbarvenými nebo příbuznými druhy, jako je například hlívovník olivový (\"Omphalotus olearius\") nebo hlíva ústřičná (\"Pleurotus ostreatus\").\n\nČeské jméno neexistuje, překlad odborného by odpovídal hlívovníku trsnatému.\n\n"}
{"id": "1398056", "url": "https://cs.wikipedia.org/wiki?curid=1398056", "title": "Prince Albert Raiders", "text": "Prince Albert Raiders\n\nPrince Albert Raiders je kanadský juniorský klub ledního hokeje, který sídlí v Prince Albertu v provincii Saskatchewan. Od roku 1982 působí v juniorské soutěži Western Hockey League. Své domácí zápasy odehrává v hale Art Hauser Centre s kapacitou 2 580 diváků. Klubové barvy jsou zelená, černá a zlatá.\n\nNejznámější hráči, kteří prošli týmem, byli např.: Mike Modano, Marian Meňhart, Steve Konowalchuk, Milan Kraft, Michal Sivek, Brad McCrimmon, Scott Hartnell, Chris Phillips, Leon Draisaitl nebo Šimon Stránský.\n\n\nZdroj: \n\n\n"}
{"id": "1398060", "url": "https://cs.wikipedia.org/wiki?curid=1398060", "title": "Regina Pats", "text": "Regina Pats\n\nRegina Pats je kanadský juniorský klub ledního hokeje, který sídlí v Regině v provincii Saskatchewan. Od roku 1970 působí v juniorské soutěži Western Hockey League. Před vstupem do WHL působil v Saskatchewan Junior Hockey League a Western Canada Junior Hockey League. Své domácí zápasy odehrává v hale Brandt Centre s kapacitou 6 484 diváků. Klubové barvy jsou červená, bílá a modrá.\n\nNejznámější hráči, kteří prošli týmem, byli např.: Esa Tikkanen, Jason Smith, Barret Jackman, Jeff Friesen, Al MacInnis, Jamie Heward, Clark Gillies, Radek Duda, Petr Kalus, Dean Arsene, Greg Joly, Derek Boogaard, Fran Huck, Garrett Mitchell, Jordan Eberle, Jock Callander, Josh Harding, Juraj Valach, Brad Stuart, Martin Marinčin, Ronald Petrovický nebo Dominik Volek.\n\n\n\nZdroj: \n\n\n"}
{"id": "1398063", "url": "https://cs.wikipedia.org/wiki?curid=1398063", "title": "Saskatoon Blades", "text": "Saskatoon Blades\n\nSaskatoon Blades je kanadský juniorský klub ledního hokeje, který sídlí v Saskatoonu v provincii Saskatchewan. Od roku 1966 působí v juniorské soutěži Western Hockey League. Před vstupem do WHL působil v soutěži Saskatchewan Junior Hockey League. Své domácí zápasy odehrává v hale SaskTel Centre s kapacitou 15 100 diváků. Klubové barvy jsou královská modř a zlatá.\n\nNejznámější hráči, kteří prošli týmem, byli např.: Martin Erat, Mike Green, Bryan Trottier, Braden Holtby, Bernie Federko, Wendel Clark, Brayden Schenn, Richard Matvichuk, Brent Sopel nebo Todd McLellan.\n\nZdroj: \n\n\n"}
{"id": "1398065", "url": "https://cs.wikipedia.org/wiki?curid=1398065", "title": "Muzeum Leopoldových", "text": "Muzeum Leopoldových\n\nMuzeum Leopoldových (německy Leopold Museum) je soukromé muzeum moderního umění ve Vídni, známé především vynikající sbírkou děl Egona Schieleho a Gustava Klimta. Patří do muzejní čtvrti MuseumsQuartier a s asi 350 tisíci návštěvníky ročně je zde nejnavštěvovanější. Bylo založeno roku 2001 a základ sbírky tvoří díla, která shromáždili sběratel a lékař Rudolf Leopold a jeho žena Elisabeth. Jimi založená nadace \"Leopold Museum-Privatstiftung\" také muzeum řídí.\n"}
{"id": "1398069", "url": "https://cs.wikipedia.org/wiki?curid=1398069", "title": "Louisiana Museum of Modern Art", "text": "Louisiana Museum of Modern Art\n\nLouisiana Museum of Modern Art (dříve Museum for moderne kunst, zkratkou SMK) je dánské muzeum moderního výtvarného umění se sídlem ve vesnici Humlebæk asi 35 km severně od Kodaně v blízkosti Öresundu, patřící k městu Fredensborg. Muzeum založené roku 1958 má asi 3000 uměleckých děl z doby po roce 1945. Soustředí se na \n\nDále jsou zastoupeni Alberto Giacometti, Asger Jorn a David Hockney, z mladších například Wolfgang Tillmans, Elmgreen & Dragset, Julie Mehretuová, Isa Genzkenová, Doug Aitken a Jonathan Meese.\n"}
{"id": "1398077", "url": "https://cs.wikipedia.org/wiki?curid=1398077", "title": "Muzeum Brandhorstových", "text": "Muzeum Brandhorstových\n\nMuzeum Brandhorstových (německy Museum Brandhorst) v Mnichově je muzeum moderního umění v blízkosti Pinakotéky moderny. Zakládá se na sbírce umění jeho mecenášů Uwa a Anette Brandhorstových a bylo otevřeno roku 2009. V expozici jsou výrazně zastoupeni zejména tito umělci: Cy Twombly, Andy Warhol, Joseph Beuys, Damien Hirst, Sigmar Polke, John Chamberlain, Bruce Nauman a Eric Fischl.\n"}
{"id": "1398079", "url": "https://cs.wikipedia.org/wiki?curid=1398079", "title": "Marco Cecchinato", "text": "Marco Cecchinato\n\nMarco Cecchinato, výslovnost: , (* 30. září 1992 Palermo) je italský profesionální tenista. Ve své dosavadní kariéře na okruhu ATP World Tour vyhrál dva singlové turnaje, když premiérový z nich ovládl na budapešťském Hungarian Open 2018. Stal se tak prvním Sicilanem, který ovládl turnaj ATP.\nNa challengerech ATP a okruhu Futures získal jedenáct titulů ve dvouhře a šest ve čtyřhře.\n\nNa žebříčku ATP byl ve dvouhře nejvýše klasifikován v červenci 2018 na 22. místě a ve čtyřhře pak v červnu 2016 na 169. místě. Trénuje ho bývalý italský tenista Simone Vagnozzi.\n\nV italském daviscupovém týmu debutoval v roce 2016 prvním kolem Světové skupiny proti Švýcarsku, v němž vyhrál nedělní dvouhru s Adrienem Bosselem. Italové zvítězili 5:0 na zápasy. Do září 2018 v soutěži nastoupil k jedinému mezistátnímu utkání s bilancí 1–0 ve dvouhře a 0–0 ve čtyřhře.\n\nVe dvouhře okruhu ATP World Tour debutoval na květnovém Open de Nice Côte d’Azur 2013 v antukovém areálu Nice. V posledním kvalifikačním zápase přešel přes Thiema de Bakerra a na úvod singlové soutěže vypadl s krajanem Fabiem Fogninim. Premiérový kariérní vyhraný zápas v této úrovni dosáhl na bukurešťském BRD Năstase Țiriac Trophy 2016 po vyřazení pátého nasazeného Kypřana Marcose Baghdatise. Přes Džumhura postoupil poprvé do čtvrtfinále okruhu, v němž jej zastavil Argentinec Federico Delbonis. Jednalo se o jeho jedinou čtvrtfinálovou účast až do zisku titulu v dubnu 2018. V rámci série ATP Masters odehrál první utkání v hlavní soutěži na římském Internazionali BNL d'Italia 2014, kde jej na úvod vyřadil Nizozemec Igor Sijsling.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2015. V úvodním kole však nenašel recept na Američana Mardyho Fishe ve čtyřech setech.\n\nDo premiérového finále na okruhu ATP Tour postoupil na antukovém Gazprom Hungarian Open 2018 v Budapešti, když se do hlavní soutěže probojoval až jako šťastně poražený kvalifikant po kvalifikační prohře s Jürgenem Zoppem a odstoupení Lasla Djereho. Ve druhém kole dvouhry vyřadil bosenskou turnajovou dvojku Damira Džumhura a v semifinále osmého nasazeného krajana Andrease Seppiho. V boji o titul pak z pozice 92. hráče žebříčku přehrál Australana Johna Millmana po dvousetovém průběhu. Před turnajem bylo jeho kariérním maximem čtvrtfinále. Titulem se stal sedmým šampionem turnaje ATP od sezóny 1990 v roli šťastného poraženého a po něm se posunul na 53. příčku.\n\nNa French Open 2018 si poprvé zahrál semifinále grandslamu. V prvním kole premiérově vyhrál utkání na majoru, když zdolal Rumuna Maria Copila. Ve třetí fázi zůstal na jeho raketě desátý nasazený Španěl Pablo Carreño Busta a v osmifinále belgická turnajová osmička David Goffin, což znamenalo jeho debutové vítězství nad členem elitní světové desítky. Jako 72. hráč žebříčku ATP se stal nejníže postaveným čtvrtfinalistou Roland Garros od roku 2008 a Lotyše Ernestse Gulbise. Po čtvrtfinálové výhře nad Novakem Djokovićem postoupil jako nejníže postavený tenista od roku 1999 a Ukrajince Andrije Medveděva do semifinále French Open. Rovněž se stal prvním mužským semifinalistou grandslamu z Itálie od Corrada Barazzuttiho, jenž se do této fáze probojoval na French Open 1978. Jeho cestu pavoukem zastavil až sedmý nasazený Rakušan Dominic Thiem. Na červencový Wimbledon 2018 přijel poprvé v roli nasazeného v grandslamové soutěži. Jako turnajová devětadvacítka však na úvod nestačil na Australana Alexe de Minaura po čtyřsetovém průběhu.\n\nItalská tenisová federace mu původně 18. července 2016 udělila trest v délce trvání 18 měsíců, následně snížený na jeden rok, a pokutu 40 tisíc eur za to, že během marockého challengeru v říjnu 2015 podal sázku na vlastní utkání s Polákem Kamilem Majchrzakem, a že měl také poskytovat informace o zdravotním stavu profesionálních hráčů. Následně se odvolal k nezávislému tribunálu Italského olympijského výboru, kde v říjnu 2016 uspěl se zrušením trestu i neplacení pokuty pro nejasnosti ve vyšetřování. Během něj odmítl, že by vsadil na vlastní prohru. Asociace tenisových profesionálů (ATP) původní trest neakceptovala, takže Cecchinato mohl od červencového udělění trestu do zprošťujícího verdiktu v říjnu 2016 nastupovat na turnajích organizovaných ATP (včetně challengerů), a to i na italském území. Zákaz startu měl před úplným zproštěním pouze na událostech pořádaných italským svazem.\n\n"}
{"id": "1398082", "url": "https://cs.wikipedia.org/wiki?curid=1398082", "title": "Galerie umění Yaleovy univerzity", "text": "Galerie umění Yaleovy univerzity\n\nGalerie umění Yaleovy univerzity (anglicky ) je galerie v New Havenu ve státě Connecticut, náležející k Yaleově univerzitě. Rokem založení 1832 je to nejstarší muzeum umění na západní polokouli. Zakladatelem a prvním mecenášem byl americký malíř John Trumbull. Současnou budovu z roku 1953 navrhl Louis I. Kahn. Galerie spravuje asi 185 tisíc uměleckých děl a má velkou šíři záběru. K zastoupeným umělcům patří například Paul Cézanne, Pablo Picasso, Vincent van Gogh, Marcel Duchamp, Piet Mondrian, Eva Hesseová a Roni Hornová.\n"}
{"id": "1398092", "url": "https://cs.wikipedia.org/wiki?curid=1398092", "title": "Jelenec černoocasý", "text": "Jelenec černoocasý\n\nJelenec černoocasý (\"Odocoileus hemionus columbianus\") je poddruh jelence ušatého (\"Odocoileus hemionus\") vyskytující se v oblastech mezi horami a pobřežím Pacifiku od Britské Kolumbie až po severní Kalifornii.\n\nHmotnost u samců se pohybuje mezi 90–120 kg, samice váží mezi 50–90 kg. Délka se pohybuje mezi 195–208 cm včetně ocasu, výška dosahuje asi 105 cm. Samci mají výrazné paroží, které shazují v lednu a na konci března. \n\nBřezost trvá 200–217 dní, mládě je odstaveno ve 4 měsících. Jelenci se páří v období říje (září, říjen), poté rodí 1–4 mláďata. Pohlavně dospívají ve 2 letech. Dožívají se až 7 let, v lidské péči až 10 let.\n\nAčkoliv ve svém rozsáhlém areálu obývají různé prostředí, nejraději vyhledávají otevřenou krajinu se světlými lesy.\n\nV případě ohrožení dokáží vyvinout rychlost 64 km/h. Dovedou také plavat, jsou schopni v ohrožení před predátory skočit do řeky nebo do jezera.\n"}
{"id": "1398100", "url": "https://cs.wikipedia.org/wiki?curid=1398100", "title": "Muzeum Isabelly Stewartové Gardnerové", "text": "Muzeum Isabelly Stewartové Gardnerové\n\nMuzeum Isabelly Stewartové Gardnerové (anglicky ) je galerie v Bostonu v USA, zaměřená na staré evropské umění. Vznikla roku 1903 díky mecenášce a sběratelce Isabelle Stewartové Gardnerové (1840–1924), která sem umístila svoji sbírku umění.\n\nDne 18. března 1990 bylo z muzea odcizeno 13 uměleckých děl, zejména obrazů – mimo jiné tři obrazy Rembrandtovy, pět kreseb Degase a po jednom obraze od Vermeera, Maneta a Flincka; celková hodnota odcizených děl se nyní odhaduje na 500 milionů dolarů. Obrazy nebyly doposud vypátrány, a to i navzdory vypsané odměně ve výši 10 milionů dolarů; tento incident tak zůstává největší nevyřešenou uměleckou krádeží vůbec.\n\n"}
{"id": "1398115", "url": "https://cs.wikipedia.org/wiki?curid=1398115", "title": "Jiří Kohoutek (historik umění)", "text": "Jiří Kohoutek (historik umění)\n\nJiří Kohoutek, PhDr. (* 21. listopadu 1931, Zlín) je galerijní a muzejní pracovník zaměřený na české umění 20. století, historik umění, kurátor výstav.\nJiří Kohoutek v letech 1953-1958 vystudoval obor dějiny umění na Filosofické fakultě Univerzity Karlovy (prof. J. Květ, J. Pešina, Jaromír Neumann, V. Volavka, J. Frel, Emanuel Poche, V. Kotrba). Roku 1988 obhájil doktorskou disertaci.\n\nV letech 1958-1959 pracoval na oddělení památkové péče Krajského domu osvěty Středočeského kraje, v letech 1960-1963 jako odborný pracovník Střediska státní památkové péče a ochrany přírody Středočeského kraje (SSPPOPSK). Od roku 1963 zde zastával funkci vedoucího galerijního oddělení a byl kurátorem výstav (Otto Gutfreund, Jaroslav Vožniak). \n\nV letech 1964-1971 byl ředitelem Středočeské galerie. Na počátku normalizace byl odvolán z funkce ředitele a po tři roky pracoval v n. p. Kniha, kde mu byl roku 1975 rovněž zakázán výkon povolání. V letech 1975-1983 pracoval jako vedoucí propagačního oddělení a kurátor výstav Ústředního kulturního domu železničářů v Praze na Vinohradech. V letech 1983-1984 byl odborným pracovníkem Národní galerie v Praze, ale roku 1985 dostal ze strany Ministerstva kultury zákaz trvalého zaměstnání v Národní galerii. Do roku 1989 pak byl učitelem v učňovské škole ČKD v Praze. Podílel se na přípravě Světové výstavy poštovních známek Praga 88. \n\nZa normalizace jako externista spolupracoval na některých výstavách regionálních galerií (Roudnice, Litoměřice, Jihlava, Louny, Kladno).\n\nRoku 2017 věnoval sbírku děl Jaroslava Vožniaka, kterou soustavně budoval po celý život, Museu Kampa - Nadaci Jana a Medy Mládkových.\n\nJiří Kohoutek byl autorem stálé expozice sbírky Středočeské galerie na zámku v Nelahozevsi. Za jeho působení v letech 1964-1971 Středočeská galerie intenzivně budovala sbírkový fond českého moderního umění, kterým doplňovala expozici. Sbírka byla v té době rozšířena mj. o díla Jana Baucha, Emila Filly, Skupiny 42 a Skupiny Ra. Až do roku 1966, kdy Národní galerie reinstalovala moderní sbírky, byla tato expozice největší prezentací českého poválečného umění. Jádrem sbírky byla kvalitní díla surrealistického a imaginativního umění (Jindřich Štyrský, Toyen, Alois Wachsman, František Janoušek, Josef Šíma, Václav Tikal), nakoupená v 60. letech ze soukromých sbírek.\n\nOdborným poradcem ředitele byl Antonín Hartmann, který se osobně znal s mnoha umělci. V letech 1964-1966 byl předsedou nákupní komise Jindřich Chalupecký a v 60. letech byli členy komise také Josef Hlaváček, Jaromír Zemina nebo Zdeněk Palcr. Díky příznivější politické atmosféře, relativní volnosti při výběru a dobrému finančnímu zázemí se v letech 1964-1967 podařilo zakoupit přes 1 500 uměleckých děl. Galerie nakupovala někdy dvakrát ročně a nákupní komise prosadila i díla autorů, která předchozí komise nedoporučily (Václav Boštík, Čestmír Kafka, Aleš Veselý). Galerie získala sochy a objekty Vladimíra Janouška, Věry Janouškové, Karla Nepraše, Stanislava Kolíbala, Františka Pacíka, Huga Demartiniho, Ladislava Zívra a obrazy Jiřího Valenty, Jiřího Balcara, Bedřicha Dlouhého, Josefa Istlera, Jiřího Johna, Jana Kotíka, Zdeňka Sklenáře, sester Válových, Jana Smetany a grafické listy Válových a Vladimíra Boudníka.\n\nJako ředitel Středočeské galerie Jiří Kohoutek vybral pro její administrativní sídlo v Praze komplex tří zchátralých domů stojících na Královské cestě v místě bývalého románského dvorce v Husově ulici, čp. 19-21. Náročná rekonstrukce proběhla v letech 1969-1971, ale dr. Kohoutek byl ještě před otevřením nové galerie k 1. prosinci 1971 odvolán a nahrazen novým normalizačním ředitelem V. Brehovszkým.\n\n"}
{"id": "1398116", "url": "https://cs.wikipedia.org/wiki?curid=1398116", "title": "Lišaj svízelový", "text": "Lišaj svízelový\n\nLišaj svízelový (\"Hyles gallii\") je noční motýl z čeledi lišajovitých, blízký příbuzný lišaje pryšcového. Je rozšířen na území ČR, není však hojný.\nObývá mírné pásmo holarktické oblasti, je široce rozšířen s výjimkou Irska, kde se objevuje jen vzácně.\nVyhledává prosluněné luční a stepní biotopy ve středních nadmořských výškách (400 až 600 m n. m.).\n\nJedná se o středně velkého lišaje s výrazně aerodynamicky tvarovaným tělem. Délka předního křídla je 32–35 mm, základní barvou je tmavě olivová. Středem předního křídla se táhne šípovitý pruh béžové barvy, který se ke špičce křídla zužuje. Vnější okraj má šedavý až nafialovělý lem. Zadní křídla jsou béžová až načervenalá s černými pásy na kořeni a při vnějším okraji. U vnitřního okraje je červeno-bílá skvrna. Hlava, hruď i zadeček jsou olivově zelené, mírně světlejší než přední křídla. První dva články zadečku mají černo-bílé postranní pásky, ostatní články už jen bílé. Nohy i tykadla jsou bělavé, samci mají tykadla mírně hřebenitá. Spodina těla je béžově šedá.\nV ČR žije podobný druh, lišaj pryšcový. Od toho se lišaj svízelový liší celistvě tmavou přední hranou předního křídla, celkově kontrastnějším zbarvením a béžovou (nikoli růžovou) spodinou těla. Je také obvykle o něco větší.\n\nHousenky lišaje svízelového jsou zelené až tmavozelené s červeným růžkem na konci těla. Na každém článku je pár tmavě obroubených béžových skvrn, na posledním článku je tato skvrna podlouhlá, protažená až k růžku. V posledním instaru měří 7–9 cm.\n\nKukla se podobá kukle lišaje pryšcového, je okrově hnědá s jemným tmavým mramorováním.\n\nV České republice létá ve dvou generacích – od května do června a od srpna do října, přičemž druhá generace je méně početná a vyvíjí se pouze v oblastech s teplejším podnebím. Dospělci jsou aktivní v podvečer, vyhledávají květy vrbovek, svlačce a dalších, zejména hvozdíkovitých rostlin, ze kterých v letu sají nektar. Oplodněná samička klade až 400 vajíček jednotlivě na hostitelské rostliny.\n\nHousenky se vyskytují od léta do podzimu, živí se různými druhy svízelů, mařinkou vonnou, mořenou či vrbovkou. Při žíru často vylézají až na vršek rostliny, kde se sluní a okusují květy. Kuklí se při zemi mezi zbytky vegetace, nebo mělce v hlíně.\n\nPřezimujícím stádiem je nevylíhnuvší se kukla první generace.\n\n"}
{"id": "1398118", "url": "https://cs.wikipedia.org/wiki?curid=1398118", "title": "Seznam kulturních památek v Buštěhradě", "text": "Seznam kulturních památek v Buštěhradě\n\n"}
{"id": "1398119", "url": "https://cs.wikipedia.org/wiki?curid=1398119", "title": "Čikugo", "text": "Čikugo\n\nČikugo (筑後川 \"Chikugo-gawa\") je nejdelší řeka japonského ostrova Kjúšú, dlouhá 143 km. Pramení na úbočí sopky Aso a protéká čtyřmi prefekturami – Kumamoto, Óita, Fukuoka a Saga – a vlévá se do Ariackého moře (výběžek Východočínského moře. Společně s řekami Jošino a Tone jsou nazývány „Tři bratři“ pro svůj klíčový vliv na rozvoj japonské civilizace. Podle řeky byla pojmenována někdejší provincie Čikugo a třída válečných lodí.\n\nNa horním toku řeky se nacházejí lesy, proud je dravý a využívá se k vodním sportům. Podél dolního toku se rozkládá úrodná nížina s rýžovými poli. Největším městem, jímž Čikugo protéká, je Kurume, známé říčním festivalem ohňostrojů, jehož tradice sahá do roku 1650. Na řece byla vybudována řada přehrad sloužících jako ochrana před povodněmi i k výrobě elektrické energie. Nedaleko města Ókawa se nachází železniční zdvihací most, technická památka z roku 1935.\n"}
{"id": "1398132", "url": "https://cs.wikipedia.org/wiki?curid=1398132", "title": "Piper Alpha", "text": "Piper Alpha\n\nPiper Alpha byla pevná ropná plošina provozovaná korporací \"Occidental Petroleum\" (většinový podíl) a společností \"Texaco\", která operovala v Severním moři severovýchodně od skotského Aberdeenu v letech 1976-1988. Původně těžila jen ropu, později se přidala ještě těžba zemního plynu. \n\nVečer 6. července 1988 na ní došlo k několika explozím a následně k požáru, který plošinu zcela zničil. Zahynulo 167 lidí: 165 z 228 zaměstnanců plošiny a dva záchranáři. Příčinou havárie byla podle vyšetřování kombinace nedbalosti a administrativních a komunikačních zmatků, která vedla k masívnímu úniku plynového kondenzátu přes rozebraný a řádně nezajištěný bezpečnostní ventil. \n\nKatastrofě Piper Alpha byl věnován sedmý díl britského dokumentárního seriálu \"Rescue\" z roku 1990, který se zaměřuje na záchranné operace a záchranaře, a desátý díl první řady seriálu \"Vteřiny před katastrofou\", nazvaný \"Výbuch v Severním moři\" (orig. \"„Explosion in the North Sea“\"). Britský dokument o této katastrofě z roku 2013, \"Fire in the Night\", obdržel \"Audience Award\" na Edinburghském mezinárodním filmovém festivalu.\n\n"}
{"id": "1398133", "url": "https://cs.wikipedia.org/wiki?curid=1398133", "title": "2000 ve fotografii", "text": "2000 ve fotografii\n\nTento článek obsahuje významné fotografické události v roce 2000.\n\n\n\n\n\n\n\n\n\n\n\n\n\n\n"}
{"id": "1398137", "url": "https://cs.wikipedia.org/wiki?curid=1398137", "title": "Šelichovův záliv", "text": "Šelichovův záliv\n\nŠelichovův záliv () je velký záliv Ochotského moře mezi Sachalinem a asijskou pevninou. Dělí se de dvou užších zálivů zvaných Penžinská zátoka a Gižigský záliv. Jméno nese podle ruského mořeplavce Šelechova (Šelichova).\n"}
{"id": "1398140", "url": "https://cs.wikipedia.org/wiki?curid=1398140", "title": "Konfigurační interakce", "text": "Konfigurační interakce\n\nKonfigurační interakce (CI, z angl. Configuration Interaction) je post-Hartree–Fock lineární variační metoda pro řešení nerelativistické Schrödingerovy rovnice v Born–Oppenheimerově aproximaci pro kvantově chemické multielektronové systémy. Matematicky \"konfigurace\" jednoduše popisuje lineární kombinaci Slaterových determinantů použitých jako vlnové funkce. Vzhledem k náročnosti na CPU a potřebě velké paměti pro počítačové výpočty je metoda omezena na relativně malé systémy.\n\nNa rozdíl od Hartreeho–Fockovy metody, používá CI pro získání elektronové korelace variační vlnovou funkci, která je lineární kombinací konfiguračních stavových funkcí (CSF, z angl. configuration state functions) vystavěných ze spinorbitalů (označené indexem \"SO\"),\n\nkde formula_2 je obvykle elektronová funkce základního stavu systému. Pokud rozvoj obsahuje všechny možné CSF příslušné symetrie, pak se jedná o úplnou konfigurační interakci (FCI, z angl. Full Configuration Interaction), která přesně řeší elektronovou Schrödingerovu rovnici. První člen ve výše uvedeném rozvoji je obvykle Hartreeho–Fockův determinant. Ostatní CSF mohou být charakterizovány počtem spinorbitalů, které jsou vyměňovány s virtuálními orbitály z Hartreeho-Fockova determinantu. Pokud se liší pouze jeden spinorbital, označuje se tento determinant jako monoexcitace. Pokud dva, jedná se o biexcitaci atd. Pro praktické výpočty je tedy třeba omezit počet excitací. Pokud se omezíme pouze na\njednonásobné a dvojnásobné excitace, získáme metodu CISD (z angl. Configuration Interaction\nSingles Doubles), která byla v minulosti hojně využívána. \n\nZkrácení CI rozvoje je důležité pro ušetření výpočetního času. Ořezání ale vede k tomu, že se metoda stává velikostně nekonzistentní a velikostně neextenzivní. Velikostně-konzistentní znamená, že její přesnost závisí na velikosti systému. \nPople a kol. definovali velikostně-konzistentní závislost jako\n\nformula_3\n\ntzn. že pokud se vezme energie dvou systémů nekonečně vzdálených od sebe, musí se celková energie rovnat součtu energií jednotlivých systémů. \nDále metoda CI není velikostně extenzivní. \nVýznam velikostní extenzivity je v tom, že energie roste lineárně s rostoucím počtem částic a zvětšování systému tedy nezvětšuje korelační chybu, ta je konstantní .\n\nCI výpočet vede k sekulární rovnici:\n\nkde c je vektor koeficientů, e je vlastní číslo matice a prvky hamiltonianů a matice překryvu jsou, respektive,\n\nSlaterovy determinanty jsou zhotoveny z množiny ortonormálních spinorbitalů, takže formula_7, a tedy formula_8 je matice identity a zjednodušuje výše uvedené maticové rovnice.\n\nŘešení CI metody jsou některé vlastní hodnoty formula_9 a jejich odpovídající vlastní vektory formula_10.\nVlastní hodnoty jsou energie základního elektronového a některých elektronových excitovaných stavů. Tímto způsobem je možné vypočítat energetické rozdíly (excitační energie) metodami CI. Excitační energie ořezané  CI metody jsou obecně příliš vysoké, protože excitované stavy nejsou tak dobře korelované jako základní stav. Pro rovnoměrnou (vyváženou) korelaci základních a excitovaných stavů (získání lepší excitační energie) lze použít více než jeden referenční determinant, ze kterého vycházejí všechny jednou, dvojitě atd. excitované determinanty (multireferenční konfigurační interakce). MRCI (z angl. multireference configuration interaction) rovněž poskytuje lepší korelaci základního stavu, což je důležité, pokud má více než jeden dominantní determinant. To lze snadno pochopit, jelikož do prostoru CI jsou brány i některé vyšší excitované determinanty.Pro téměř degenerované determinanty, které vytvářejí základní stav, je třeba použít metodu multikonfiguračního samokonzistentního pole (MCSCF, z angl. multi-configurational self-consistent field), protože determinant z Hartreeho-Fockovy metody je kvalitativně špatný a stejně tak CI vlnové funkce a energie.\n"}
{"id": "1398141", "url": "https://cs.wikipedia.org/wiki?curid=1398141", "title": "Vít Závodský", "text": "Vít Závodský\n\nVít Závodský (* 11. února 1943 Třebíč) je teatrolog, publicista, divadelní kritik. Je synem teatrologa, literárního vědce a univerzitního profesora Artura Závodského. \n\nVít Závodský vystudoval češtinu, ruštinu, němčinu a divadelní vědu na Filozofické fakultě Masarykovy univerzity, po studiu působil jako učitel na Střední knihovnické škole, po změně názvu školy na Vyšší odborné škole a Střední odborné školy informačních a knihovnických služeb v Brně. \n\nOd 60. let se pohybuje v oblastech profesionálního i amatérského divadla, slovesných oborů zájmové umělecké činnosti, píše recenze divadelních her, publikuje studie, medailonky v denním tisku i v odborných periodikách, spolupracuje s Českým rozhlasem. \n\nPo době Pražského jara v roce 1968 byl perzekvován a k plné činnosti se mohl vrátit až na počátku 90. let 20. století. Věnuje se amatérskému divadlu jako porotce či účastník různých soutěží a přehlídek amatérského divadla. Pravidelně se účastní festivalů jako jsou Jiráskův Hronov, Moravský festival poezie, Wolkrův Prostějov, Pohárek SČDO, Divadelní Hobblík nebo Divadelní Kojetín. Mapuje historii amatérského divadla a věnuje se vzdělávání v oboru amatérského divadelnictví, je autorem díla \"Přehledné dějiny divadla.\"\n\nPůsobí v Klubu přátel Mahenovy činohry, ve Společnosti Jiřího Mahena a ve Sdružení českých divadelních kritiků. \n\nV roce 2008 získal od Svazu českých divadelních ochotníků Zlatý odznak J. K. Tyla , za rok 2014 získal Cenu města Brna.\n\n"}
{"id": "1398142", "url": "https://cs.wikipedia.org/wiki?curid=1398142", "title": "Pöchlarn", "text": "Pöchlarn\n\nPöchlarn je město v Rakousku ve spolkové zemi Dolní Rakousy v okrese Melk. Žije zde obyvatel.\n\nPöchlarn se nachází ve spolkové zemi Dolní Rakousy v regionu Mostviertel. Rozloha území obce činí 17,9 km², z nichž 16,5 % je zalesněných.\n\nÚzemí města Pöchlarn se skládá z pěti částí (v závorce uveden počet obyvatel k 1. 1. 2018):\n\n\nObecní zastupitelstvo se skládá z 23 členů. Od komunálních voleb v roce 2015 zastávají následující strany tyto mandáty:\n\nNynějším starostou města Pöchlarn je Franz Heisler ze strany ÖVP.\n\n"}
{"id": "1398143", "url": "https://cs.wikipedia.org/wiki?curid=1398143", "title": "Kerhart", "text": "Kerhart\n\nPříjmení Kerhart nese více různých osobností:\n\n"}
{"id": "1398162", "url": "https://cs.wikipedia.org/wiki?curid=1398162", "title": "Bischofstetten", "text": "Bischofstetten\n\nBischofstetten je městys v Rakousku ve spolkové zemi Dolní Rakousy v okrese Melk. Žije zde obyvatel.\n\nBischofstetten se nachází ve spolkové zemi Dolní Rakousy v regionu Mostviertel. Rozloha území městyse činí 19,1 km², z nichž 16,5 % je zalesněných.\n\nÚzemí městyse Bischofstetten se skládá z dvaceti tří částí (v závorce uveden počet obyvatel k 1. 1. 2018):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Bischofstetten je Reinhard Hager ze strany ÖVP.\n\n"}
{"id": "1398164", "url": "https://cs.wikipedia.org/wiki?curid=1398164", "title": "Emanuel Ranný", "text": "Emanuel Ranný\n\nEmanuel Ranný, případně též Emanuel Ranný ml., (3. února 1943, Brno) je český malíř a grafik, působí v Třebíči. Jeho otcem byl malíř a grafik Emanuel Ranný st., matkou byla Zdeňka Ranná a bratrem Michal Ranný, oba amatérští malíři.\n\nPůsobí v uměleckých skupinách, tj. ve Sdružení Q a Sdružení českých umělců grafiků Hollar.\n\nEmanuel Ranný v roce 1964 dokončil Vyšší školu uměleckého průmyslu v Brně a od toho roku působí v Třebíči, kde nastoupil do propagačního oddělení továrny na pletací stroje UNIPLET, na této pozici pracoval do roku 1980, kdy po smrti bratra v roce 1981 se začal na volné noze věnovat pouze malířství. \n\nOd roku 1964 se věnoval suché jehle, od roku 1980 spolupracoval s Janem Skácelem, jemuž graficky doprovázel knihy básní a ty také vydával. V roce 1994 získal cenu Ministerstva kultury.\n\n\n\n"}
{"id": "1398168", "url": "https://cs.wikipedia.org/wiki?curid=1398168", "title": "Richard Virenque", "text": "Richard Virenque\n\nRichard Virenque (* 19. listopadu 1969 Casablanca) je bývalý francouzský reprezentant v silniční cyklistice, který jezdil profesionálně v letech 1991–2004. Jeho silnou zbraní byla jízda v kopcích, pro svůj odvážný styl jízdy s častými sólovými úniky získal přezdívku „Richard Lví srdce“. Na Tour de France obsadil 2. místo v roce 1997, 3. místo v roce 1996, 5. místo v roce 1994 a 6. místo v roce 2000. Sedmkrát získal puntíkovaný trikot nejlepšího vrchaře (1994, 1995, 1996, 1997, 1999, 2003 a 2004), což je historické maximum, a třikrát byl vyhlášen nejaktivnějším jezdcem (1996, 1997 a 2004). Vyhrál na Tour sedm etap a dvakrát jel ve žlutém trikotu vedoucího závodníka. Získal bronzovou medaili na mistrovství světa v silniční cyklistice v individuálním závodě v roce 1994 a vyhrál Polynormande 1995 a 1997, Giro del Piemonte 1996 a klasiku Paříž-Tours v roce 2001. Závěr jeho kariéry byl poznamenán dopingovým skandálem, kdy byl jeho tým Festina v roce 1998 vyloučen z Tour. Virenque přiznal užívání zakázaných látek, odmítl však obvinění z podílu na jejich šíření a byl soudem v Lille osvobozen. V době procesu byl Virenque často zesměšňován v satirickém televizním pořadu \"Les Guignols de l'info\". \n\n"}
{"id": "1398173", "url": "https://cs.wikipedia.org/wiki?curid=1398173", "title": "Symfonie č. 6 (Martinů)", "text": "Symfonie č. 6 (Martinů)\n\nSymfonie č. 6. známá pod názvem Symfonické fantazie či Fantaisies symphoniques, H. 343, z roku 1953 patří k vrcholným dílům Bohuslava Martinů (1890–1959). Jedná se o jeho poslední symfonii. Sám však zdůrazňoval, že jde spíše o fantazie nežli o symfonii v klasickém slova smyslu. Premiéra proběhla 7. ledna 1955 v Bostonu pod vedením Charlese Muncha. Martinů byl později oceněn Sdružením kritiků v New Yorku za nejlepší orchestrální skladbu roku 1955.\n\n\"VI. symfonie\" vznikala v letech 1951–1953. Vstupní větu začal Martinů skládat již v Americe během svého posledního roku na Princetonu. Kvůli komponování dalších děl – \"Pastorely\", \"Serenáda\", \"Čím lidé žijí\", \"Ženitba\", \"Rhapsody-Concerto, atd.\" – Martinů upozadil \"Symfonické fantazie\" a vrátil se k nim až za dva roky, kdy pobýval v New Yorku. Následně odjel do Paříže, kde za tři týdny celé dílo 26. 5. 1953 dokončil. Rozhodl se jej přejmenovat ze \"Symphony\" na \"Fantaisies symphoniques\". Vše vzniklo díky myšlence Martinů, složit skladbu pro svého přítele dirigenta Charlese Muncha, což dokládá jeho dopis: „Existuje jen jeden důvod pro toto dílo, který je jasný a pro mne jistý. Přál jsem si napsat něco pro Ch. Muncha. Silně na mne působí a mám rád jeho spontánní přístup k hudbě, v němž hudba volně nabývá svůj tvar a plyne svobodně sledujíc svůj pohyb. Téměř nevnímatelné zvlnění nebo zrychlení dává melodii náhle život. Tak ve mne vznikla myšlenka složit pro něho symfonii, kterou jsem chtěl nazvat fantastickou…“ . Martinů v té době velmi tesknil po domově, a tak se pro něj komponování mimo jiné stalo formou terapie, kterou se snažil vyrovnat s nelehkou životní situací.\n\n\"Symfonické fantazie\" se skládají ze tří vět: 1. Lento, Allegro; 2. Poco allegro; 3. Lento. Hned v úvodní části těží ze čtyř tónového motivu s půltónovými postupy, které vytváří tajemnou atmosféru a představují svět přeludů. Zároveň obsahuje i lyrickou složku, která působí oproti té tajemné jako kladný protipól. Dílo se stalo zlomovým, jelikož přesahuje rámec symfonie. „Nápadný je tu odklon od sonátové formy, jejíž paradigma je v podstatě opuštěno, avšak bez ztráty vnitřní myšlenkové dynamiky, srázných konfliktů či pevných stavebných obrysů.“ Jedná se o neoimpresionistickou stránku Martinů projevu – při virtuózních zvukových nuancích si udržuje nejvyšší výrazovou intenzitu. Tematický materiál \"VI. symfonie\" je skrytě spojen s \"III. symfonií\", díky citátu z Dvořákova \"Requiem\". Teoreticky by \"VI. symfonie\" mohla navazovat tam, kde \"III. symfonie\" končí. Dílo prostupuje bohatá polyfonní technika. Martinů vytváří pozoruhodné barevné odstíny a jejich kombinace, zejména pak u dechových nástrojů. \n\nV první větě se představují především flétny jako dramatický živel. Hlavní téma je různě transformováno. Čtyřtónový základ z úvodní části je variován, čímž Martinů dosahuje monotematického soustředění, ke kterému směřoval vývoj jeho symfonismu. Druhá věta ukazuje na proměnlivost nálad. Nově se objevuje prvek odklánějící se od tradice – tzv. „cluster“ (klastr) – tónový shluk vymykající se pravidlům tradiční harmonie a melodiky. Skladatel využívá orchestrální barevnosti podobně jako impresionisté, jejichž poslechem byl Martinů ovlivněn (zejména Debussy a Ravel). Hlavním tématem je vypjatá violová melodie a jako kontrast prvek z předcházející části. Vrcholem gradačního vzestupu je Juliettin spoj, který zazní celkem třikrát za sebou. Ve třetí větě se objevují jisté podobnosti s díly Josefa Suka, ke kterému měl Martinů blízký vztah. Shodu nacházíme především v kompozičních detailech, např. provázení melodie paralelními souzvuky, polyfonie aj. Hlavní téma lze slyšet ve violoncellovém partu, kdy základ tématu tvoří čtyřtónová myšlenka první věty. Zároveň se zde objevuje citát z \"Requiem\" Antonína Dvořáka – čtyřtónový motiv (f-ges-e-f), jenž je různě variován. Inspiroval i Josefa Suka, který jej citoval v díle Asrael. Velmi nápadně působí prolínání „přeludové“ složky s lyrickými prvky, ve kterých se Martinů navrací k myšlenkám na český domov a dětství. Dílo vyúsťuje filozofickým vyrovnáním – nejprve je symfonie plná přeludů, fantastických obrazů, avšak postupně se realita proměňuje ve vzdálený svět iluzí, až na závěr končí pokornou katarzí. \n\nMartinů čekal na premiéru s velkým očekáváním. K její realizaci došlo až dva roky po vzniku velkolepého díla. \"Symfonické fantazie\" byly poprvé provedeny při příležitosti oslav 75. výročí bostonského symfonického orchestru 7. ledna 1955. Zároveň byl koncert věnován památce Sergeje a Natálie Kusevických. Newyorská premiéra se konala 13. ledna 1955, pod taktovkou Charlese Muncha v provedení bostonské filharmonie. I když se jednalo o dílo poslechově náročné, dokázali v něm američtí kritici odhalit skladatelovy české kořeny. Londýnská filharmonie pod vedením Viléma Tauskéhose rozhodla kompletně nastudovat všech šest symfonií k poctě blížících se skladatelových pětašedesátých narozenin. Sám Martinů neslyšel \"Symfonické fantazie\" až do ledna 1956. Do té doby se o nich a jejích triumfálních úspěších pouze dočítal v novinách. Pražská premiéra se uskutečnila 8. února 1956. Tehdy hrála Česká filharmonie pod taktovkou Karla Ančerleho. \n\nV říjnu 1963 se uskutečnilo první baletní provedení části Symfonických fantazií v královské opeře v Stockholmu. Jednalo se o balet \"Ozvěny trubek,\" napsaný na motivy první věty symfonie. O choreografii se postaral Anthony Tudor. Libreto představovalo tragédii Lidic, která však nemá se symfonií nic společného. Roku 1967 se v Německé opeře v Berlíně uskutečnil další balet \"Anastasia\", pod vedením londýnského choreografa Kennetha Mac Millana, který velmi dobře pochopil podstatu díla Martinů. Postupně rozšířil svůj balet na celovečerní představení o třech jednáních za doprovodu hudby ze \"Symfonických fantazií\" a z \"I.\" a \"II. symfonie\" P. I. Čajkovského. Premiéra se konala v londýnské Royal Covent Garden roku 1971.\n\nK prvnímu nahrání \"Symfonických fantazií\" na gramofonovou desku (RCA Gold Seal) došlo v dubnu 1956 v podání Charlese Muncha a bostonského symfonického orchestru. Rok 1960 přinesl českému dirigentu Karlu Ančerlovi prestižní ocenění Grand Prix du Dusque de l’Academie Charles Crodd za nahrávku \"Symfonických fantazií\" Českou filharmonií. V letech 1976–1978 bylo zaznamenáno všech šest Martinů symfonií v podání České filharmonie, kterou řídil významný český dirigent Václav Neumann. Všechny koncerty se uskutečnily ve Dvořákově síni v pražském Rudolfinu a jejich záznam vydal Supraphon v roce 1980 na 4 gramofonových deskách. Další kompletní vydání vyšlo v roce 2008 v podobě souboru tří CD v podání symfonického orchestru Českého rozhlasu pod vedením dirigenta Vladimíra Válka. Také Institut Bohuslava Martinů Zlín přispěl svým novým CD z roku 2015, obsahující mimo jiné nahrávku Martinů \"Symfonických fantazií.\"\n\n\n"}
{"id": "1398175", "url": "https://cs.wikipedia.org/wiki?curid=1398175", "title": "Blindenmarkt", "text": "Blindenmarkt\n\nBlindenmarkt je městys v Rakousku ve spolkové zemi Dolní Rakousy v okrese Melk. Žije zde obyvatel.\n\nBlindenmarkt se nachází ve spolkové zemi Dolní Rakousy v regionu Mostviertel. Rozloha území městyse činí 16,96 km².\n\nÚzemí městyse Blindenmarkt se skládá ze čtyř částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Blindenmarkt je Franz Wurzer ze strany ÖVP.\n\n"}
{"id": "1398178", "url": "https://cs.wikipedia.org/wiki?curid=1398178", "title": "Dunkelsteinerwald", "text": "Dunkelsteinerwald\n\nDunkelsteinerwald je městys v Rakousku ve spolkové zemi Dolní Rakousy v okrese Melk. Žije zde obyvatel.\n\nDunkelsteinerwald se nachází ve spolkové zemi Dolní Rakousy v regionu Mostviertel. Rozloha území městyse činí 54,28 km², z nichž 46,7 % je zalesněných.\n\nÚzemí městyse Dunkelsteinerwald se skládá z třiceti tří částí (v závorce uveden počet obyvatel k 1. 1. 2018):\n\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Dunkelsteinerwald je Franz Penz ze strany ÖVP.\n\n"}
{"id": "1398182", "url": "https://cs.wikipedia.org/wiki?curid=1398182", "title": "Emmersdorf an der Donau", "text": "Emmersdorf an der Donau\n\nEmmersdorf an der Donau je městys v Rakousku ve spolkové zemi Dolní Rakousy v okrese Melk. Žije zde obyvatel.\n\nEmmersdorf an der Donau se nachází ve spolkové zemi Dolní Rakousy v regionu Waldviertel. Rozloha území městyse činí 29,69 km², z nichž 52,6 % je zalesněných.\n\nÚzemí městyse Emmersdorf an der Donau se skládá ze čtrnácti částí (v závorce uveden počet obyvatel k 1. 1. 2018):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Emmersdorf an der Donau je Josef Kronsteiner ze strany ÖVP.\n\n"}
{"id": "1398183", "url": "https://cs.wikipedia.org/wiki?curid=1398183", "title": "Národní galerie Victoria", "text": "Národní galerie Victoria\n\nNárodní galerie Victoria (anglicky , zkratka NGV) v Melbourne je největší, nejstarší a nejvíce navštěvované umělecké muzeum v Austrálii. Bylo založeno roku 1861. Obsahuje díla všech hlavních uměleckých epoch a směrů a sídlí ve dvou budovách: \"NGV International\" se sbírkou mezinárodního umění navrhl Roy Grounds, byla otevřena roku 1968 a roku 2003 rekonstruována pod vedením Maria Belliniho, a \"Ian Potter Centre\" s australským uměním, již navrhlo studio Lab Architecture Studio.\n"}
{"id": "1398188", "url": "https://cs.wikipedia.org/wiki?curid=1398188", "title": "Kaple svatého Václava (Mnichovský Týnec)", "text": "Kaple svatého Václava (Mnichovský Týnec)\n\nKaple sv. Václava v Mnichovském Týnci je menší sakrální stavbou uprostřed obce na návsi stojící na místě původní kaple postavené v roce 1714. Duchovní správou přináleží do Římskokatolické farnosti Chožov. Kaple je v majetku obce.\n\nJedná se o pseudogotickou stavbu ze druhé poloviny 19. století postavenou na starších barokních základech. Kaple je jednolodní, obdélná. Má trojboký závěr a vížku na střeše. Vnitřek kaple je kryt rákosovým stropem. Kruchta uvnitř kaple je dřevěná. Nad presbytářem je hrotitý triumfální oblouk a okna jsou také hrotitá. V presbytáři se nachází pseudogotický oltář. Do vybavení kaple patří barokní soška sv. Václava pocházející z původní starší barokní kaple z roku 1714. Ve 2. dekádě 21. století novogotické vybavení kaple z části chybí, neboť bylo umístěno do depozitáře a interiér je devastován.\n\n"}
{"id": "1398189", "url": "https://cs.wikipedia.org/wiki?curid=1398189", "title": "Calgary Hitmen", "text": "Calgary Hitmen\n\nCalgary Hitmen je kanadský juniorský klub ledního hokeje, který sídlí v Calgary v provincii Alberta. Od roku 1995 působí v juniorské soutěži Western Hockey League. Své domácí zápasy odehrává v hale Scotiabank Saddledome s kapacitou 19 289 diváků. Klubové barvy jsou červená, hnědá, černá a bílá.\n\nNejznámější hráči, kteří prošli týmem, byli např.: Rastislav Staňa, Johnny Boychuk, Jeff Schultz, Karl Alzner, Pavel Brendl, Kris Beech, Ryan Getzlaf nebo Konstantin Puškarjov.\n\n\nZdroj: \n\n\n"}
{"id": "1398192", "url": "https://cs.wikipedia.org/wiki?curid=1398192", "title": "Nasridská dynastie", "text": "Nasridská dynastie\n\nNasridská dynastie (arabština: بنو نصر banū Naṣr nebo banū al-Aḥmar) byla poslední a zároveň nejdelší arabská muslimská dynastie vládnoucí v Iberii, tedy na Pyrenejském poloostrově. Vládla více než 250 let od založení emirátu Granada v roce 1230 až do jeho připojení ke katolickému Španělsku v roce 1492. Nasridové ovládali tento emirát z Granady. Dynastie se dostala k moci po porážce Almohadského kalifátu v roce 1212 v bitvě u Las Navas de Tolosa. Dvacet tři emirů vládlo od založení dynastie v roce 1230 Mohamedem I. až do 2. ledna 1492, kdy se Muhammad XII. vzdal křesťanským španělským králům Aragonu a Kastilie Ferdinandovi II. Aragonskému a Isabelle I. Kastilské. Dnes je nejznámější památkou na vládu této dynastie palácový komplex Alhambra postavený za jejich vlády.\n\nV době, kdy křesťané zahájili boj proti muslimskému emirátu Granada, byli Nasridové zapojeni do občanské války o granadský trůn. Když vládnoucí emir Abu l-Hasan Ali, sultán z Granady byl poražen svým synem Muhamedem XII. , ustoupil do Málagy a mezi nepřátelskými frakcemi vypukla občanská válka. Křesťané toho plně využili a pokračovali v dobývání muslimských pevností. Muhammad XII. byl zajat křesťanskými silami v roce 1483 u španělského města Lucene. Byl osvobozen poté co složil přísahu věrnosti Ferdinandovi II. Aragonskému a Isabelle I. Kastilské, španělským křesťanským vládcům. Abu l-Hasan Ali nakonec abdikoval ve prospěch svého bratra Muhammada XIII., granadského sultána křesťany zvaného Al-Zaghal a boj o moc pokračoval. Al-Zaghal v boji zvítězil, ale byl nucen se vzdát křesťanským dobyvatelům. Abu 'Abd Alláh (Muhammad XII.) dostal panství v horách Alpujarras. To ale odmítl a místo toho získal finanční odškodnění od španělské koruny za podmínky, že opustí Iberský poloostrov.\n\nNasridská dynastie pochází z arabského kmene Banu Khazraj. Dynastie odvozovala svůj původ v mužské linii od[Sa'd ibn Ubadaha, jednoho ze společníků islámského proroka Mohameda. Rodokmen nasridských sultánů ukazuje genealogický vztah mezi každým sultánem počínaje společným předkem Yusuf al-Ahmarem. Dcery jsou vynechány, stejně jako synové, jejichž potomci nikdy vládli. Během období soupeření o trůn rodokmen obecně uznává sultána, který řídil samotné město Granada a palác Alhambra.\n\nPrvní dynastie (\"al-dawla al-ghalibiyya\")\n\nDruhá dynastie (\"al-dawla al-isma'iliyya al-nasriyya\")\n\n"}
{"id": "1398193", "url": "https://cs.wikipedia.org/wiki?curid=1398193", "title": "Fanaloka", "text": "Fanaloka\n\nFanaloka (\"Fossa fossana\") je jedna z madagaskarských šelem, která žije jako endemit pouze v tropických lesích na Madagaskaru.\n\nFanaloka je malý savec, asi 47 cm dlouhý bez ocasu (který měří asi 20 centimetrů). Může vážit asi 1,5–2 kg.\n\nFanaloka je noční živočich. Na jeho jídelníčku najdeme malé obratlovce, hmyz, vodní živočichy a vejce ukradená z ptačích hnízd.\n\nPáření fanalok probíhá v srpnu až do září a březost trvá tři měsíce, končící narozením jednoho mláděte.\n"}
{"id": "1398196", "url": "https://cs.wikipedia.org/wiki?curid=1398196", "title": "Erlauf", "text": "Erlauf\n\nErlauf je městys v Rakousku ve spolkové zemi Dolní Rakousy v okrese Melk. Žije zde obyvatel.\nErlauf se nachází ve spolkové zemi Dolní Rakousy v regionu Mostviertel. Rozloha území městyse činí 9,66 km², z nichž 19,8 % je zalesněných. Územím městyse protéká řeka Erlauf.\n\nPřes území obce prochází Zemská silnice B1 (Wiener Straße B 1). Souběžně s ní tu také prochází Dálnice A1 (West-Autobahn A1), na kterou však není v městysi napojení. Mimo silniční dopravu prochází městysem také železniční trať.\n\nÚzemí městyse Erlauf se skládá z osmi částí (v závorce uveden počet obyvatel k 1. 1. 2018):\n\n\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Erlauf je Franz Engelmaier ze strany ÖVP.\n\n"}
{"id": "1398199", "url": "https://cs.wikipedia.org/wiki?curid=1398199", "title": "Šanghajské muzeum", "text": "Šanghajské muzeum\n\nŠanghajské muzeum () je muzeum v Šanghaji věnované starému čínskému umění, jedno z nejnavštěvovanějších muzeí Číny. Vzniklo roku 1952, jeho předchůdcem bylo Šanghajské muzeum Královské asijské společnosti, založené roku 1932. Současná budova ve tvaru starobylé kultovní nádoby \"ting\" byla dokončena roku 1996, architektem byl Sing Tchung-che (Xing Tonghe). \n"}
{"id": "1398201", "url": "https://cs.wikipedia.org/wiki?curid=1398201", "title": "Gina Haspelová", "text": "Gina Haspelová\n\nGina Cheri Haspelová, nepřech. Gina Haspel, roz. \"Walker\", * 1. října 1956 Ashland) je americká zpravodajská důstojnice, od května 2018 ředitelka zpravodajské služby CIA.\n\nNarodila se v roce 1956 v Ashlandu ve státě Kentucky. Střední školu absolvovala ve Spojeném království. Studovala na University of Kentucky, posléze přestoupila na University of Louisville, kde v roce 1978 získala titul B.S.. V roce 1982 si doplnila vzdělání na Southeastern University.\n\nPo ukončení studií pracovala jako bankovní úřednice (1978–1979), pak působila v školství (1979–1981) a v právní branži (1982–1984). Do CIA nastoupila v roce 1985; v rámci služby prošla mnoha pozicemi, v únoru 2017 ji prezident Donald Trump jmenoval do funkce zástupkyně ředitele a posléze navrhl do jejího čela. Její nominaci schválil americký Senát dne 17. května 2018; podpořilo ji 54 senátorů, 44 bylo proti. Proti její nominaci vystupoval i vlivný senátor John McCain, ačkoli sám se hlasování ze zdravotních důvodů nezúčastnil.\n\nSlužbu vedla jako úřadující ředitelka od 26. dubna 2018, kdy prezident Trump jmenoval jejího předchůdce Mikea Pompea za ministra zahraničních věcí. Úřadu se ujala oficiálně dne 21. května 2018; jedná se o historicky první ženu v čele CIA.\n\nJe nositelkou několika amerických vyznamenání.\n\nHaspelová v minulosti vedla tajnou americkou věznici pro podezřelé z terorismu, umístěnou v Thajsku; tam byla v roce 2002 přítomna i při výslechu Palestince Abú Zubajdá, jenž v důsledku použitých brutálních mučících metod málem zemřel. Ve věznici pod jejím vedením byly podle pozdější senátní zprávy praktikovány různé metody mučení, včetně kontroverzního waterboardingu. Podle Joseho Rodrigueze, ředitele protiteroristického centra CIA, v roce 2005 Haspelová nařídila zničení mnoha videozáznamů z výslechů v této věznici.\n\nV letech 2003–2005 se podle \"The New Yorker\" podílela na tajném programu CIA, v důsledku kterého byly zadržené osoby podezřelé z terorismu podrobeny novým brutálním metodám mučení.\n\nV červenci 2017 požádalo Evropské středisko pro ústavní a lidská práva (ECCHR) německou prokuraturu, aby kvůli jejímu podílu na mučení osob podezřelých z terorismu, především Abú Zubajdá, vydala příkaz k jejímu zatčení. Prokuratura této žádosti nevyhověla.\n"}
{"id": "1398202", "url": "https://cs.wikipedia.org/wiki?curid=1398202", "title": "Edmonton Oil Kings", "text": "Edmonton Oil Kings\n\nEdmonton Oil Kings je kanadský juniorský klub ledního hokeje, který sídlí v Edmontonu v provincii Alberta. Od roku 2007 působí v juniorské soutěži Western Hockey League. Své domácí zápasy odehrává v hale Rogers Place s kapacitou 18 347 diváků. Klubové barvy jsou modrá, červená, zlatá, bílá, zelená a černá.\n\nNejznámější hráči, kteří prošli týmem, byli např.: Tomáš Vincour, Marek Hrbas, David Musil nebo Griffin Reinhart.\n\n\nZdroj: \n\n\n"}
{"id": "1398205", "url": "https://cs.wikipedia.org/wiki?curid=1398205", "title": "Kootenay Ice", "text": "Kootenay Ice\n\nKootenay Ice je kanadský juniorský klub ledního hokeje, který sídlí v Cranbrooku v provincii Britská Kolumbie. Od roku 1998 působí v juniorské soutěži Western Hockey League. Založen byl v roce 1998 po přestěhování týmu Edmonton Ice do Cranbrooku. Své domácí zápasy odehrává v hale Western Financial Place s kapacitou 4 654 diváků. Klubové barvy jsou světle modrá, černá, oranžová a bílá.\n\nNejznámější hráči, kteří prošli týmem, byli např.: Roman Polák, Stanislav Gron, Jaroslav Svoboda, Dean Arsene, Cody Eakin, Martin Šagát nebo Dominik Pacovský.\n\n\nZdroj: \n\n\n"}
{"id": "1398206", "url": "https://cs.wikipedia.org/wiki?curid=1398206", "title": "Josef Truhlář (sokol)", "text": "Josef Truhlář (sokol)\n\nJosef Truhlář (22. října 1870 Kouřim – 9. února 1957 Praha) byl český soudce a sokolský činovník.\n\nNarodil se v Kouřimi do rodiny okresního soudce.\n\nVystudoval gymnázium v Hradci Králové a práva na Univerzitě Karlově, kde se spřátelil s Jiřím Skorkovským a podporoval myšlenky hnutí Omladiny, i když sám nakonec souzen nebyl.\n\nPo absolvování studií se stal soudcem. Pro spory o kompetence českých soudců s předsedou vrchního soudu monarchie hrabětem Wesselym byl několikrát přeložen (Praha, Velvary, Německý Brod, Sobotka, Žamberk). Po vzniku Československa působil jako právní rada a okresní tajemník v Poděbradech. \n\nOd mládí byl členem Sokola a zapojil se i do jeho organizačních struktur. Působil jako župní vzdělavatel a zástupce vzdělavatele Československé obce sokolské. Byl náčelníkem Tyršovy župy, v roce 1933 se stal starostou Sokola Poděbrady, dále členem předsednictva celé obce, náměstkem starosty a 15. července 1939 byl nakonec zvolen starostou. Zároveň se stal v srpnu 1939 (s Augustinem Pechlátem, Františkem Bláhou, Janem V. Kellerem a Evženem Köpplem) členem tzv. „ilegální pětky“, která měla řídit sokolský protinacistický odboj. 6. února 1940 ho ale nacisté zatkli a po celou válku ho věznili v koncentračním táboře Dachau. Přestože ho kolegové z vedení Sokola chtěli ponechat ve funkci, na nátlak úřadu říšského protektora místo něho zvolili v září 1940 Jana V. Kellera.\n\nPo roce 1945 se vrátil do předsednictva Sokola, kde zastával smířlivější postoje vůči komunistům. Po únorovém převratu byl 15. května 1948 dosazen zpět na post starosty, když na něm vystřídal Antonína Hřebíka. \n\nV červnu a červenci proběhl v Praze XI. všesokolský slet, v jehož průběhu došlo k opakovaným projevům protestů proti nově zvolenému komunistickému prezidentovi Klementu Gottwaldovi a podpory odstoupivšímu Edvardu Benešovi. Truhlář byl svědkem těchto událostí bezprostředně vedle Gottwalda na čestné tribuně a podle vzpomínek ministra Václava Kopeckého se marně snažil protestům zabránit.\n\nI po čistkách v Sokole, které proběhly do konce roku 1948, zůstal Truhlář jeho starostou. V následujících letech se podílel na dovršení tzv. sjednocení tělovýchovy. V čele Sokola byl do jeho faktického zániku v roce 1952, následně odešel do důchodu.\n\nNa konci roku 1945 byl poctěn titulem čestný občan Kouřimi. Nositel titulu zasloužilý pracovník v tělovýchově a sportu (1954) a Řádu práce (1955).\n"}
{"id": "1398211", "url": "https://cs.wikipedia.org/wiki?curid=1398211", "title": "Ashland (Kentucky)", "text": "Ashland (Kentucky)\n\nAshland je město ve státě Kentucky ve Spojených státech amerických, druhé největší sídlo okresu Boyd County. V roce 2010 zde žilo 21 684 obyvatel.\n\nMěsto je lokálním ekonomickým a medicinským střediskem severozápadního Kentucky; nacházejí se zde ocelárny AK Steel a nemocnice King's Daughters Medical Center, která je s počtem zaměstnanců přes 4000 největším zaměstnavatelem ve městě.\n\n\n"}
{"id": "1398213", "url": "https://cs.wikipedia.org/wiki?curid=1398213", "title": "Lethbridge Hurricanes", "text": "Lethbridge Hurricanes\n\nLethbridge Hurricanes je kanadský juniorský klub ledního hokeje, který sídlí v Lethbridge v provincii Alberta. Od roku 1987 působí v juniorské soutěži Western Hockey League. Založen byl v roce 1987 po přestěhování týmu Calgary Wranglers do Lethbridge. Své domácí zápasy odehrává v hale ENMAX Centre s kapacitou 5 479 diváků. Klubové barvy jsou červená, námořnická modř a bílá.\n\nNejznámější hráči, kteří prošli týmem, byli např.: Tomáš Kopecký, Angel Krstev, D. J. King, Martin Růžička, Luca Sbisa, Kris Versteeg, Chris Phillips, Brent Seabrook, Michal Gulaši, Lukáš Vantuch, Tyler Redenbach nebo Dwight King.\n\n\nZdroj: \n\n\n"}
{"id": "1398217", "url": "https://cs.wikipedia.org/wiki?curid=1398217", "title": "Medicine Hat Tigers", "text": "Medicine Hat Tigers\n\nMedicine Hat Tigers je kanadský juniorský klub ledního hokeje, který sídlí v Medicine Hat v provincii Alberta. Od roku 1970 působí v juniorské soutěži Western Hockey League. Své domácí zápasy odehrává v hale Canalta Centre s kapacitou 7 100 diváků. Klubové barvy jsou oranžová a černá.\n\nNejznámější hráči, kteří prošli týmem, byli např.: Jason Chimera, Trevor Linden, Vladimír Sičák, Jay Bouwmeester, Chris Osgood, Lanny McDonald, Greg Carroll, Derek Boogaard, Craig Berube, Tomáš Kundrátek, Joffrey Lupul, Ryan Hollweg, Zdeněk Okál, Tomáš Netík, Doug Houda, Martin Cibák, Adam Courchaine, Tyler Ennis nebo Marek Langhamer.\n\n\nZdroj: \n\n\n"}
{"id": "1398220", "url": "https://cs.wikipedia.org/wiki?curid=1398220", "title": "Gaufrování textilií", "text": "Gaufrování textilií\n\nGaufrování textilií (angl.: \"embossing\", něm.: \"Gaufrage\") je způsob vzorování textilií s pomocí razícího kalandru. \n\nKalandr sestává v principu z jednoho ocelového válce s vyrytým vzorem a z jednoho hladkého válce potaženého papírem nebo bavlněnou tkaninou. Ocelový válec je vyhřívaný až na 100°C, mezi oběma válci, které se otáčejí pod silným vzájemným tlakem, prochází zpracovávaná textilie.\nRažba na textiliích se dá upravit jako nevypratelná\n\nTkaniny s raženou, nepravidelnou strukturou se prodávají s označením \"gaufré\" nebo \"crash\". \n\nPleteniny s nežádoucím leskem se matují gaufrováním s jemně rýhovaným vzorem.\n\nDekorační tkaniny, bytové textilie, dámské oděvy aj.\n\nPři manufakturní úpravě textilií gaufrováním se používá šablona s vyrytým vzorem upevněná na lisu, do kterého se vkládá textilie (papír, kůže) k potiskování jednotlivých exemplářů.\n\n"}
{"id": "1398221", "url": "https://cs.wikipedia.org/wiki?curid=1398221", "title": "Red Deer Rebels", "text": "Red Deer Rebels\n\nRed Deer Rebels je kanadský juniorský klub ledního hokeje, který sídlí v Red Deeru v provincii Alberta. Od roku 1992 působí v juniorské soutěži Western Hockey League. Své domácí zápasy odehrává v hale ENMAX Centrium s kapacitou 7 111 diváků. Klubové barvy jsou červená, černá, bílá a stříbrná.\n\nNejznámější hráči, kteří prošli týmem, byli např.: Martin Erat, Martin Hanzal, Vladimír Mihálik, Dion Phaneuf, Boyd Gordon, Cam Ward, James Reimer, Ryan Nugent-Hopkins, Kris Versteeg, Matt Keith, Michael Špaček, Patrik Bartošák nebo Adam Musil.\n\n\nZdroj: \n\n\n"}
{"id": "1398232", "url": "https://cs.wikipedia.org/wiki?curid=1398232", "title": "Czołpino (maják)", "text": "Czołpino (maják)\n\nMaják Czołpino (polsky: \"Latarnia Morska Czołpino\", anglicky: \"Czołpino Lighthouse\") stojí v Polsku na pobřeží Baltského moře severně od osady Czołpino v okrese Słupsk, Pomořanské vojvodství.\n\nNachází se mezi majáky Ustka a Stilo na písečné duně v Sloviňském národním parku asi jeden kilometr od moře. Maják je kulturní památkou zapsanou v seznamu kulturních památek Pomořanského vojvodství pod číslem A-321 z 30. prosince 1993.\n\nVěž byla postavená v roce 1872–1875. Prvním zdrojem světla byla olejová lampa, v meziválečném období nahrazená elektrickým světlem. Po druhé světové válce by maják ve vojenské zóně. V letech 1993 až 1994 byl opraven a následně během letní sezony zpřístupněn veřejnosti. Maják je ve správě Námořního úřadu ve Słupsku.\n\nPatrová stavba z režného zdiva (červená cihla) na kamenné kruhové základně o průměru 6 m. Věž je ukončena ochozem a lucernou s Fresnelovou čočkou. Čočka byla pořízená ve Francii v roce 1926 a skládá se z 43 broušených optických prstenových hranolů.\n\n\noznačení:\n\nK majáku vede modrá turistická cesta z parkoviště aut vzdáleného cca 1400 m.\n\n"}
{"id": "1398234", "url": "https://cs.wikipedia.org/wiki?curid=1398234", "title": "Electronic Sound", "text": "Electronic Sound\n\nElectronic Sound je druhé sólové studiové album anglického hudebníka George Harrisona. Vydáno bylo v květnu roku 1969 jako druhé ze dvou alb, které za své krátké existence vydala společnost Zapple Records. Jde o experimentální desku, která sestává ze dvou dlouhých nahrávek, které Harrison nahrál na syntezátor Moog. Na obalu alba se nachází Harrisonova vlastní malba.\n\nAutorem všech skladeb je George Harrison.\n"}
{"id": "1398235", "url": "https://cs.wikipedia.org/wiki?curid=1398235", "title": "Billings Bighorns", "text": "Billings Bighorns\n\nBillings Bighorns byl americký juniorský klub ledního hokeje, který sídlil v Billingsu ve státě Montana. V letech 1977–1982 působil v juniorské soutěži Western Hockey League. Založen byl v roce 1977 po přestěhování týmu Calgary Centennials do Billingsu. Zanikl v roce 1982 přestěhováním do Nanaima, kde byl vytvořen tým Nanaimo Islanders. Své domácí zápasy odehrával v hale Rimrock Auto Arena at MetraPark s kapacitou 12 000 diváků. Klubové barvy byly červená, bílá a modrá.\n\nNejznámější hráči, kteří prošli týmem, byli např.: Bob Rouse, Dave Barr, Rod Buskas, Pat Conacher, Gord Kluzak, Mark Lamb, Randy Moller nebo Andy Moog.\n\nZdroj: \n\n\n"}
{"id": "1398240", "url": "https://cs.wikipedia.org/wiki?curid=1398240", "title": "Mohamed (rozcestník)", "text": "Mohamed (rozcestník)\n\nMohamed nebo Muhammad může znamenat:\n\n\n\n"}
{"id": "1398241", "url": "https://cs.wikipedia.org/wiki?curid=1398241", "title": "New Westminster Bruins", "text": "New Westminster Bruins\n\nNew Westminster Bruins byl kanadský juniorský klub ledního hokeje, který sídlil v New Westminsteru v provincii Britská Kolumbie. V letech 1971–1981 a 1983–1988 působil v juniorské soutěži Western Hockey League. Založen byl v roce 1971 po přestěhování týmu Estevan Bruins do New Westminsteru. Své domácí zápasy odehrával v hale Queen's Park Arena s kapacitou 3 500 diváků. Klubové barvy byly černá, bílá a zlatá.\n\nNejznámější hráči, kteří prošli týmem, byli např.: Mike Allison, Glenn Anderson, Stu Barnes, Barry Beck, Craig Berube, Todd Ewen, Link Gaetz, Ron Greschner, Glen Hanlon, Olaf Kölzig, Brad Maxwell, John Ogrodnick, Bill Ranford, Mark Recchi, Cliff Ronning, Reid Simpson nebo Stan Smyl.\n\n\nZdroj: \n\n\n"}
{"id": "1398242", "url": "https://cs.wikipedia.org/wiki?curid=1398242", "title": "Calgary Centennials", "text": "Calgary Centennials\n\nCalgary Centennials byl kanadský juniorský klub ledního hokeje, který sídlil v Calgary v provincii Alberta. V letech 1966–1977 působil v juniorské soutěži Western Canada Hockey League. Zanikl v roce 1977 přestěhováním do Billingsu, kde byl vytvořen tým Billings Bighorns. Své domácí zápasy odehrával v hale Stampede Corral s kapacitou 6 450 diváků. Klubové barvy byly červená a bílá.\n\nNejznámější hráči, kteří prošli týmem, byli např.: John Davidson, Danny Gare, Doug Lecuyer, Lanny McDonald, Grant Mulvey, Bob Nystrom, Mike Rogers, Perry Turnbull nebo Jimmy Watson.\n\nZdroj: \n\n\nZdroj: \n\n\n"}
{"id": "1398243", "url": "https://cs.wikipedia.org/wiki?curid=1398243", "title": "MontyRich", "text": "MontyRich\n\nMontyRich je původní český byznysový magazín založený na konci roku 2013 Milanem Charvátem, který je od té doby jeho šéfredaktorem. Tištěná verze vychází od ledna 2015.\n\nMagazín MontyRich vznikl na konci roku 2013 a vycházel pouze v elektronické podobě. Původně se zaměřoval na muže, což dokazuje také claim - \"Průvodce světem úspěšného muže\". Na webu vycházely články o osobním rozvoji, podnikání, luxusu, stylu či etiketě. V lednu 2015 začal magazín vycházet v tištěné verzi jako měsíčník, v prvním čísle s nákladem 1 000 ks.\n\nS tištěnou verzí se také změnila obsahová skladba magazínu, kdy se redakce začala více zaměřovat na podnikání a přidala také investování. Na konci roku 2016 došlo ke kompletnímu redesignu a vzniku claimu - \"Když chcete měnit svět\", který celý projekt MontyRich používá dodnes.\n\nOd roku 2018 vychází tištěný magazín MontyRich jako čtvrtletník v nákladu 10 000 ks a pořádá dvě velké konference pro téměř 400 diváků - jarní investiční konferenci MontyRich Invest Summit a podzimní podnikatelskou MontyRich Business Summit.\n\n"}
{"id": "1398246", "url": "https://cs.wikipedia.org/wiki?curid=1398246", "title": "Nanaimo Islanders", "text": "Nanaimo Islanders\n\nNanaimo Islanders byl kanadský juniorský klub ledního hokeje, který sídlil v Nanaimu v provincii Britská Kolumbie. V letech 1982–1983 působil v juniorské soutěži Western Hockey League. Založen byl v roce 1982 po přestěhování týmu Billings Bighorns do Nanaima. Zanikl v roce 1983 přestěhováním do New Westminsteru, kde byl obnoven tým New Westminster Bruins. Své domácí zápasy odehrával v hale Frank Crane Arena.\n\nNejznámější hráči, kteří prošli týmem, byli např.: Mark Lamb, Jim McGeough nebo Bob Rouse.\n\nZdroj: \n\n\n"}
{"id": "1398247", "url": "https://cs.wikipedia.org/wiki?curid=1398247", "title": "Aurora (Colorado)", "text": "Aurora (Colorado)\n\nAurora je město ve státě Colorado ve Spojených státech amerických. Rozkládá se na území okresů Arapahoe County a Adams County. Náleží do metropolitní oblasti Denveru a je jeho největším předměstím.\n\nŽije zde 325 078 obyvatel (2010), což z něj činí třetí nejlidnatější město Colorada a 54. nejlidnatější ve Spojených státech.\n\nV roce 2012 zde došlo k masové střelbě, při níž zemřelo 12 lidí a 70 bylo zraněno; až do masakrů v Orlandu v roce 2016 a Las Vegas v roce 2017 se jednalo o nejtragičtější střelecký masakr v moderní americké historii.\n\n\n"}
{"id": "1398248", "url": "https://cs.wikipedia.org/wiki?curid=1398248", "title": "Praha-Čakovice (nádraží)", "text": "Praha-Čakovice (nádraží)\n\nPraha-Čakovice je železniční stanice na jednokolejné neelektrifikované trati 070 do Mladé Boleslavi a Turnova. Stojí v ulici Jizerská 78/2. Stanice je součástí Pražské integrované dopravy. Zastavují zde všechny osobní vlaky (směr Mladá Boleslav, Mělník a Praha) a rychlíky (směr Turnov a Praha).\n\nŽelezniční stanice v Čakovicích byla zprovozněna roku 1872 zároveň s tratí Turnovsko-kralupsko-pražské dráhy, staniční budova je z roku 1875. Od roku 1976 nese název Praha-Čakovice.\n\nNádraží je umístěno jihovýchodně od hlavní ulice Cukrovarská, autobusy MHD sem zajíždějí. Jeho budova je dochována v původní podobě, výdejna jízdenek s čekárnou jsou přístupné ze strany krytého nástupiště. Železná lávka pro pěší původně spojovala nádraží s podnikem \"Avia\", v současnosti je nepřístupná.\n\nPřed staniční budovou je 5 kolejí dopravních a 3 koleje manipulační. Za nimi se ještě nacházejí koleje vlečky do Avie a na satalické straně je kolejiště rozšířeno o 4 manipulační koleje. Ve stanici je v provozu výdejna jízdenek. Provoz nádraží je obsluhován výpravčím, který přestavuje výhybky buď elektromagneticky z dopravní kanceláře nebo ručně na místě. Staniční návěstidla jsou světelná. Za měšickým zhlavím je na Cukrovarské ulici chráněný úrovňový přejezd.\n\nZ nádraží vycházejí dvě vlečky. Jedna vlečka se odpojuje za satalickým zhlavím vpravo od tratě ve směru od Satalic a vede do bývalého čakovického cukrovaru. Její kolej obchází výpravní budovu a vede přes ulici Cukrovarská do vrat podniku (vlečku využívaly po zrušení cukrovaru roku 1990 různé firmy sídlící v areálu). Druhá vlečka, která je pravidelně využívána dopravcem KŽC Doprava, se odpojuje ze satalického zhlaví vlevo od tratě ve směru od Satalic a vede do podniku Avia. Z této vlečky vedla úvratí kolej do podniku Letov, která již fyzicky neexistuje.\n\nMěsto Praha zvažuje prodloužení linky C pražského metra ze stanice Letňany. Konečnou stanicí by se stalo Nádraží Čakovice, na jehož místě by okolo roku 2030 mohl vzniknout dopravní uzel s návazností metra a železniční dopravy a kapacitní záchytné parkoviště.\n\n\n\n"}
{"id": "1398249", "url": "https://cs.wikipedia.org/wiki?curid=1398249", "title": "Calgary Wranglers", "text": "Calgary Wranglers\n\nCalgary Wranglers byl kanadský juniorský klub ledního hokeje, který sídlil v Calgary v provincii Alberta. V letech 1977–1987 působil v juniorské soutěži Western Hockey League. Založen byl v roce 1977 po přestěhování týmu Winnipeg Monarchs do Calgary. Zanikl v roce 1987 přestěhováním do Lethbridge, kde byl vytvořen tým Lethbridge Hurricanes. Své domácí zápasy odehrával v hale Stampede Corral s kapacitou 6 450 diváků. Klubové barvy byly červená a bílá.\n\nNejznámější hráči, kteří prošli týmem, byli např.: Mark Tinordi, Ryan Walter nebo Doug Houda.\n\nZdroj: \n\n\n"}
{"id": "1398254", "url": "https://cs.wikipedia.org/wiki?curid=1398254", "title": "Winnipeg Monarchs (WHL)", "text": "Winnipeg Monarchs (WHL)\n\nWinnipeg Monarchs byl kanadský juniorský klub ledního hokeje, který sídlil ve Winnipegu v provincii Manitoba. V letech 1967–1977 působil v juniorské soutěži Western Canada Hockey League. Zanikl v roce 1977 přestěhováním do Calgary, kde byl vytvořen tým Calgary Wranglers. Své domácí zápasy odehrával v hale Winnipeg Arena s kapacitou 10 100 diváků. Klubové barvy byly červená a bílá.\n\nZdroj: \n\n\nZdroj: \n\n\n"}
{"id": "1398256", "url": "https://cs.wikipedia.org/wiki?curid=1398256", "title": "Edmonton Ice", "text": "Edmonton Ice\n\nEdmonton Ice byl kanadský juniorský klub ledního hokeje, který sídlil v Edmontonu v provincii Alberta. V letech 1996–1998 působil v juniorské soutěži Western Hockey League. Zanikl v roce 1998 přestěhováním do Cranbrooku, kde byl vytvořen tým Kootenay Ice. Své domácí zápasy odehrával v hale Edmonton Expo Centre s kapacitou 3 500 diváků. Klubové barvy byly modrá, bronzová, černá a bílá.\n\nNejznámější hráči, kteří prošli týmem, byli např.: Dean Arsene, Jay Henderson, Jason Jaffray, Steve McCarthy, Jaroslav Obšut, Jarret Stoll nebo Kyle Wanvig.\n\nZdroj: \n\n\n"}
{"id": "1398257", "url": "https://cs.wikipedia.org/wiki?curid=1398257", "title": "Nádraží Čakovice", "text": "Nádraží Čakovice\n\nNádraží Čakovice může být:\n\n"}
{"id": "1398259", "url": "https://cs.wikipedia.org/wiki?curid=1398259", "title": "Edmonton Oil Kings (WCHL)", "text": "Edmonton Oil Kings (WCHL)\n\nEdmonton Oil Kings byl kanadský juniorský klub ledního hokeje, který sídlil v Edmontonu v provincii Alberta. V letech 1951–1976 a 1978–1979 působil v juniorské soutěži Western Hockey League. Před vstupem do WHL působil ve Western Canada Junior Hockey League a Central Alberta Hockey League. Své domácí zápasy odehrával v hale Edmonton Gardens s kapacitou 5 200 diváků. Klubové barvy byly červená, modrá a bílá.\n\nNejznámější hráči, kteří prošli týmem, byli např.: Bryan Hextall, Johnny Bucyk, Norm Ullman nebo Glen Sather.\n\n\nZdroj: \n\n\n"}
{"id": "1398262", "url": "https://cs.wikipedia.org/wiki?curid=1398262", "title": "Nadějkov (zámek)", "text": "Nadějkov (zámek)\n\nZámek Nadějkov je barokní budova v podobě z roku 1781. Nachází se ve stejnojmenné obci (okres Tábor) na náměstí Prokopa Chocholouška nedaleko kostela Nejsvětější Trojice.\n\nV místech dnešního zámku stávala vodní tvrz ze 14. století. Ta je poprvé zmiňována roku 1373 v souvislosti s majitelem panství, Ahníkem z Nadějkova. Do dnešních dnů se z tvrze dochoval zbytek bašty poblíž objektu zámku. Na počátku 16. století se dostal Nadějkov pánům Doudlebským z Doudleb. V roce 1542 se při dělení majetku mezi bratry připadla ves i s příslušenstvím Bedřichovi z Doudleb, který nechal tvrz v letech 1570 až 1584 přestavět v renesančním slohu. V roce 1576 rozšířil svůj majetek a přikoupil Branišovice, Hněvanice, Záluží a Zhoř od Švamberků. Po jeho smrti roku 1596 připadl Nadějkov jeho synovi Oldřichovi a v držení rodu bylo panství do roku 1668. Poté se majitelé střídali. Poslední zmínka o tvrzi je z roku 1703, kdy bylo v objektu zaznamenáno 19 místností s příslušenstvím. \n\nExteriér zámku, plochá fasáda, řazení oken po dvou, portály, supraporty, dekorace oken (suprafenestry) i dvojbarevné červeno-bílé řešení fasád prozrazují raně barokní přestavbu z 1.čtvrtiny 18. století, pravděpodobně za Václava Norberta Kinského, protože další majitelé po roce 1727 se rychle střídali. Nutnými úpravami stavba prošla po požáru v roce 1756 za hraběnky Kokořovské, která zároveň dala obnovit již zpustlý zámecký park. Rostly zde neobvyklé a exotické stromy, květiny a keře. Barokní podobu dal zámku až následující majitel Antonín Ferdinand Feuerstein v roce 1781. V roce 1803 zámek koupil pražský měšťan Jan Tuscani, od něhož jej koupili Vratislavové z Mitrovic, kteří roku 1863 provedli vniutřní úpravy zámku.\n\nZámek posloužil jako předloha pro zámek Mladějov v románu Aloise Jiráska F. L. Věk.\n\nPo roce 1945 byl zámek zkonfiskován a prostory byly využívány jako škola. V roce 1993 byl v rámci restitucí zámek vrácen v Izraeli žijícímu ing. Milanu Segerovi, respektive jeho synovi, Ronymu Segerovi. Ten zámek roku 2008 prodal firmě Galileo Veritas. Na počátku roku 2012 byla fasáda budov zanedbaná a zahrada zpustlá.\n\nZámek Nadějkov se nachází přímo v obci, poblíž kostela, na místě bývalé tvrze, jejíž klenby v suterénu se dochovaly. Zámecká budova je třípodlažní, třítraktová, má protáhlý tvar s krátkými bočními trakty a mansardovou střechou, vznikla mezi lety 1703–1781 přestavbou původní tvrze. Barokní průčelí je ploché, zdobené jen profily supraport a suprafenester (nadokenních říms). Na střeše hlavního křídla je osově umístěna hranolová věžička s hodinami a cibulovitou bání.\n\nZámecký park s Mlýnským rybníkem se rozkládá na jihozápadní straně od zámku.\n\n\nZámek Nadějkov na hrady.cz\n"}
{"id": "1398263", "url": "https://cs.wikipedia.org/wiki?curid=1398263", "title": "K Mototechně", "text": "K Mototechně\n\nK Mototechně je úzká ulice v Hloubětíně na Praze 14, která vede od náměstí Ve Starém Hloubětíně, kterým prochází ulice Hloubětínská, směrem k ulici Poděbradské, má však slepé zakončení, dále se dá projít jen pěšky. Nazvána je podle své polohy, dobře zásobená Mototechna \"U Maškové\" se v době socialismu nacházela nedaleko na adrese Hloubětínská 16/11. Ulice vznikla a byla pojmenována v roce 1975, komunikace je ovšem mnohem starší a existovala už ve středověku. Po obou stranách jsou usedlosti, jejichž historii lze bezpečně vysledovat až do 16. století.\n\n"}
{"id": "1398264", "url": "https://cs.wikipedia.org/wiki?curid=1398264", "title": "Vespa bicolor", "text": "Vespa bicolor\n\nVespa bicolor (český překlad by mohl znít sršeň dvoubarvá), někdy také nazývaná „sršeň s černým štítem“, je druh blanokřídlého hmyzu z rodu \"Vespa\" - sršeň. Druh poprvé popsal Johan Christian Fabricius v roce 1787. Jedná se o malý druh sršně, dělnice měří 15 až 22 mm, královny maximálně 25 mm. \"Vespa bicolor\" se živí různým hmyzem, drobnými bezobratlými nebo masem uhynulých živočichů. Loví rovněž včely a živí se jejich larvami. Tyto sršně jsou hlavními opylovači orchidejí druhu \"Dendrobium sinense\", jež napodobují feromony včel\".\" Ty se nacházejí pouze na čínském ostrově Chaj-nan.\n\n\"Vespa bicolor\" je nejběžnější druh velkých vos v Hong Kongu, spolu s členy rodu \"Parapolybia\". Tyto sršně se vyskytují v nejrůznějších prostředích a lze je nalézt i v blízkosti lidských obydlí.\n"}
{"id": "1398265", "url": "https://cs.wikipedia.org/wiki?curid=1398265", "title": "Chesapeake (Virginie)", "text": "Chesapeake (Virginie)\n\nChesapeake je město ve státě Virginie ve Spojených státech amerických. Je nezávislým městem, a nepatří tedy do žádného okresu. Žije zde 235 429 obyvatel (2015), což z něj činí třetí nejlidnatější město ve Virginii.\n\nJako nezávislé město v dnešní podobě bylo Chesapeake vytvořeno v roce 1963.\n\n\n"}
{"id": "1398266", "url": "https://cs.wikipedia.org/wiki?curid=1398266", "title": "Vespa affinis", "text": "Vespa affinis\n\nVespa affinis je malá až středně velká sršeň žijící v tropické a subtropické Asii.\n\n\"Vespa affinis\" je malá až středně velká sršeň. Královny dosahují délky až 30 mm, samci 26 mm a dělnice 19 až 25 mm.\n\nHlava je hnědavě červená nebo černá, někteří dospívající mívají červené značení na čele a temeni hlavy. Složené oči mají tmavou barvu a jednoduchá očka (ocelli) jsou černá. Tykadla bývají tmavě hnědá (občas světle), čelní štítek (clypeus) je černý s široce zaoblenými laloky; čelisti jsou černé. Hrudník je černý s mnoha dírkami a mívá postavené chloupky, bedra (propodeum) jsou černá. Nohy bývají tmavě hnědé. Křídla jsou tmavě šedohnědá, někdy hnědá. Zadeček s jemnými vpichy tmavě hnědý až černý, kromě prvního a druhého článku, které jsou žlutooranžové nebo sytě žluté. Na prvním článku mohou dvě příčné skvrny a úzké apikální skupiny (shluk skvrnek).\n\nExistuje několik poddruhů nebo zeměpisných forem. V Hong Kongu a jižní Číně jsou tyto sršně převážně černé, s prvními dvěma zadečkovými články sytě žlutými. Strany hlavy a hrudníku jsou zbarveny červenohnědě. V některých oblastech jihovýchodní Asie, jako je Singapur, jsou zcela černé, bez načervenalých hnědých znaků, přičemž přední část zadečku je zářivě oranžová.\n\nJe známo 11 poddruhů po celé Asii, každý s různými barevnými variacemi: \"V. a. alduini – V. a. alticincta – V. a. archiboldi – V. a. continentalis – V. a. hainensis – V. a. indosinensis – V. a. moluccana – V. a. nigriventris – V. a. moluccana – V. a. picea – V. a. rufonigrans. \"\n\n\"Vespa affinis\" je běžná sršeň, která je rozšířená v celé tropické a subtropické Asii. Vyskytuje se na Srí Lance, Hong Kongu, Tchaj-wanu, Barmě, Thajsku, Laosu, Vietnamu, Sumatře, na Filipínách (Palawan) a v Malajsii.\n\nV subtropickém Hongkongu se královny probudí ze zimního spánku v dubnu a zakládají nové kolonie. Ty většinou umírají na konci listopadu nebo v prosinci. V tropických oblastech zůstávají přítomné po celý rok. V tropických oblastech je sršeň \"Vespa affinis\" známá díky často se vyskytujícím hnízdům s vícero královnami. Novou kolonii zakládá několik málo nebo i mnoho královen s rojem dělnic ze starého hnízda.\n\nHnízda si sršně budují vysoko na stromech, ale také v nízkých keřích nebo na domech. Hnízda postavená na vysokých stromech jsou obvykle protáhlá. V tropických oblastech je hnízdo hruškovitého tvaru nebo ve tvaru kapky, ale v subtropických oblastech bývá oválné se zaobleným vrchem. Malá hnízda mívají tvar koule s bočním vstupem, zatímco větší hnízda jsou svisle protáhlá a mohou mít více vstupů. Hnízda mají střechovité krytí s mnoha jednotlivě se překrývajícími kruhovými vrstvami tapetování. V tropických oblastech mohou dosáhnout délky i více než 60 cm a mohou obsahovat až 14 000 buněk.\n\n\"Vespa affinis\" vyhledává potravu nízko nad zemí v travnatých oblastech, lesích a dalších typech krajin. Živí se buď sacharidy, jako je míza ze stromů, nektar, ovoce a výměšky, jež produkují jejich vlastní larvy, nebo bílkovinami, které získává z uhynulých živočichů, případně aktivně loví různý hmyz, především mouchy, vosy (Polistinae) a včely (Apidae). V Singapuru bývají sršně často pozorovány jak loví mouchy, které jsou přitahovány k hnijícím plžům, roztroušeným na plážích. Často vyhledává v blízkosti lidí potravu v podobě zbytků jídel.\n\nJediným významnějším predátorem této sršně je její příbuzná obří sršeň mandarínská.\n\n\n"}
{"id": "1398268", "url": "https://cs.wikipedia.org/wiki?curid=1398268", "title": "Sedm nebeských paláců", "text": "Sedm nebeských paláců\n\nSedm nebeských paláců ( , ) je soubor sedmi plastik německého sochaře Anselma Kiefra.\n\nPůvodně vznikly v Kieferově ateliéru ve francouzské obci Barjac v departmentu Gard. Plastiky byly dále vystaveny v Londýně v roce 2007 na nádvoří Royal Academy of Arts\nOd roku 2015 jsou plastiky trvale umístěny ve výstavním prostoru Pirelli HangarBicocca v Miláně spolu s pěti Kiefrovými vekoformátovými plátny.\n\n\n\n\n"}
{"id": "1398269", "url": "https://cs.wikipedia.org/wiki?curid=1398269", "title": "Estevan Bruins", "text": "Estevan Bruins\n\nEstevan Bruins je kanadský juniorský klub ledního hokeje, který sídlí v Estevanu v provincii Saskatchewan. Od roku 1971 působí v juniorské soutěži Saskatchewan Junior Hockey League. V letech 1966–1971 působil v soutěži Western Canada Hockey League. Své domácí zápasy odehrává v hale Affinity Place. Klubové barvy jsou černá a zlatá.\n\nNejznámější hráči, kteří prošli týmem, byli např.: Greg Polis, Bill Flett nebo Joe Watson.\n\n\nZdroj: \n\n\n"}
{"id": "1398273", "url": "https://cs.wikipedia.org/wiki?curid=1398273", "title": "Národní park Lusaka", "text": "Národní park Lusaka\n\nNárodní park Lusaka (anglicky \"Lusaka National Park\") je národní park jihovýchodně od Lusaky, hlavního města Zambie, v Provincii Lusaka. Park byl založen roku 2011 a oficiálně otevřen roku 2015. Jedná se tedy o nejmladší zambijský národní park. Park zaujímá plochu 6715 ha a byl založen na místě dřívější lesní rezervace, která byla oplocená.\n\n"}
{"id": "1398275", "url": "https://cs.wikipedia.org/wiki?curid=1398275", "title": "Flin Flon Bombers", "text": "Flin Flon Bombers\n\nFlin Flon Bombers je kanadský juniorský klub ledního hokeje, který sídlí ve Flin Flonu v provincii Manitoba. Od roku 1986 působí v juniorské soutěži Saskatchewan Junior Hockey League. V letech 1967–1978 působil v soutěži Western Canada Hockey League. Své domácí zápasy odehrává v hale Whitney Forum s kapacitou 2 000 diváků. Klubové barvy jsou kaštanově hnědá a bílá.\n\nNejznámější hráči, kteří prošli týmem, byli např.: Chuck Arnason, Gene Carr, Bobby Clarke, Ted Hampson, Orland Kurtenbach, Reggie Leach, Dennis Polonich nebo Blaine Stoughton.\n\n\nZdroj: \n\n\n"}
{"id": "1398278", "url": "https://cs.wikipedia.org/wiki?curid=1398278", "title": "Národní galerie Singapur", "text": "Národní galerie Singapur\n\nNárodní galerie Singapur (anglicky ) v Singapuru vznikla roku 2015 a těžištěm sbírek je umění singapurské a jihovýchodoasijské provenience. Sbírky obsahují asi 8000 uměleckých předmětů a disponuje výstavní plochou asi 64 tisíc metrů čtverečních. Galerie sídlí ve dvou památkově chráněných budovách, bývalé radnici a bývalé budově nejvyššího soudu. \n"}
{"id": "1398279", "url": "https://cs.wikipedia.org/wiki?curid=1398279", "title": "Atticus Shaffer", "text": "Atticus Shaffer\n\nAtticus Shaffer (* 19. června 1998, Santa Clarita, Kalifornie, USA) je americký herec známý pro roli Bricka Hecka v sitcomu \"Průměrňákovi\" na stanici ABC a také za dabování Edgara ve filmu \"Frankenweenie\" (2012), Ono v Disney Junior sérii \"Lví hlídka\", a za jeho krátké působení ve filmu \"Hancock\" (2008).\n\nAtticus Shaffer se narodil v Santa Claritě v Kalifornii a je syn Rona a Debbie Shafferových. Nyní žije v Actonu v Kalifornii.\n\nShaffer má čtvrtý typ osteogenesis imperfecta, která způsobuje křehké kosti, a malý vzrůst. Proto měří pouze 1,42 metru.\n\n"}
{"id": "1398282", "url": "https://cs.wikipedia.org/wiki?curid=1398282", "title": "Královské ontarijské muzeum", "text": "Královské ontarijské muzeum\n\nKrálovské ontarijské muzeum (anglicky Royal Ontario Museum, zkratkou ROM, francouzsky Musée royal de l'Ontario) je muzeum historie, přírodních věd a umění v kanadském Torontu. Jde o největší kanadské muzeum s víc než milionem návštěvníků ročně. Muzeum vzniklo roku 1912 a otevřelo 1914, od počátku je napojeno na Torontskou univerzitu, od níž se formálně osamostatnilo roku 1968. Spravuje přes 6 milionů položek ve 40 expozicích. Jsou zde významné sbírky dinosaurů a jiných fosilií, minerálů a meteoritů, asijského a afrického umění, evropské historie, západního umění a designu, zejména ve stylu art deco. \n"}
{"id": "1398284", "url": "https://cs.wikipedia.org/wiki?curid=1398284", "title": "Vespa ducalis", "text": "Vespa ducalis\n\nVespa ducalis je blanokřídlý hmyz z rodu \"sršeň\". Poprvé ji popsal Frederick Smith v roce 1852.\n\nTělo je dlouhé mezi 24 a 37 milimetry s charakteristickým černým \"ocasem\". Některé královny mohou měřit i okolo 40 mm a jsou tedy jen jen o něco menší než asijský sršní obr - sršeň mandarínská (\"Vespa mandarinia\"), která má tělo o délce 40 až 55 mm. Barevně připomíná sršeň \"Vespa soror\", ale je poněkud menší a především štíhlejší.\n\nŽije v Asii, v místech jako je Čína, Hong Kong, Indie (severovýchodní část), Japonsko, korejský Poloostrov, Myanmaru, Nepál, na Sibiři v Rusku, Tchaj-wanu, Thajsku a Vietnamu (severní a centrální část).\n\nLarvy \"Vespa ducalis\" požírají kukly a larvy vos a vosíků, především podčeledi \"Polistinae\" (tzv. „papírové vosy“), a tak dospělí jedinci \"Vespa ducalis\" často útočí na hnízda těchto vos a loví jejich larvy, zatímco ignorují dospělé. Opakovaně loupí v již napadených hnízdech. Vosíci se málokdy zmůžou na obranu a nechají sršně své hnízdo beztrestně plenit. Vůči člověku se \"Vespa ducalis\" chová mírně a neútočně.\n\nVytváří nejmenší hnízda ze všech sršní rodu \"Vespa\". Hnízdo bývá většinou v podzemí a v průměru obsahuje okolo 50 jedinců.\n\n"}
{"id": "1398286", "url": "https://cs.wikipedia.org/wiki?curid=1398286", "title": "Rom (rozcestník)", "text": "Rom (rozcestník)\n\nRom nebo ROM může znamenat\n\nLidé:\n"}
{"id": "1398290", "url": "https://cs.wikipedia.org/wiki?curid=1398290", "title": "Pirelli HangarBicocca", "text": "Pirelli HangarBicocca\n\nPirelli HangarBicocca je muzeum moderního umění, které vzniklo přestavbou průmyslového objektu továrny Pirelli v milánské čtvrti Bicocca a bylo založeno v roce 2004. Muzeum disponuje výstavní plochou 15 000 m2. Je provozováno neziskovou nadací Pirelli HangarBicocca. Od roku 2015 je část výstavních prosor věnována trvalé výstavě děl německého sochaře Anselma Kiefera \"Sedm nebeských paláců\". Ve zbývajících prostorách probíhají dočasné výstavy předních světových výtvarníků. Součástí areálu je informační centrum, knihkupectví a restaurace.\nPřed vstupem do muzea se nachází rozměrná plastika italského sochaře Fausta Melottiho s názvem \"Sequence\" z roku 1981.\n\n\n"}
{"id": "1398293", "url": "https://cs.wikipedia.org/wiki?curid=1398293", "title": "Montrealské umělecké muzeum", "text": "Montrealské umělecké muzeum\n\nMontrealské umělecké muzeum (anglicky Montreal Museum of Fine Arts, zkratkou MMFA; francouzsky Musée des beaux-arts de Montréal, MBAM) je muzeum umění v kanadském Montrealu. Patří k nejdůležitějším galeriím Kanady, v pěti budovách má k dispozici asi 53 tisíc čtverečních metrů výstavní plochy. Stálá sbírka obsahuje asi 44 tisíc uměleckých děl. Montrealské umělecké sdružení (Art Association of Montreal), které stálo u zrodu muzea, založil roku 1860 anglikánský biskup Francis Fulford; první budova muzea byla otevřena roku 1879.\n"}
{"id": "1398295", "url": "https://cs.wikipedia.org/wiki?curid=1398295", "title": "Kanabinoidní receptor", "text": "Kanabinoidní receptor\n\nKanabinoidní receptory jsou receptory  endokanabinoidního systému spřažené s G proteinem , které jsou zapojeny v řadě fyziologických procesů, včetně chuti, vnímání bolesti, nálady a paměti.\n\nReceptory jsou aktivovány třemi hlavními skupinami ligandů: endokanabinoidy z vlastní produkce savčích organismů,; rostlinné kanabinoidy (např. kanabidiol z konopí) a syntetické kanabinoidy (HU-210). Všechny endokanabinoidy a rostlinné kanabinoidy jsou lipofilní, v tuku rozpustné sloučeniny.\n\nV současné době jsou známy dva podtypy kanabinoidních receptorů, označované jako CB - a CB -. CB receptor je exprimován hlavně v mozku (centrální nervové soustavy nebo „CNS“), ale také v plicích, játrech a ledvinách. CB receptor je exprimován především v imunitním systému a v krvetvorných buňkách. Možná budou potvrzeny i  nové kanabinoidní receptory  ne CB a ne CB, které jsou tvořeny v endoteliálních buňkách a v CNS.\n"}
{"id": "1398297", "url": "https://cs.wikipedia.org/wiki?curid=1398297", "title": "Vespa luctuosa", "text": "Vespa luctuosa\n\nVespa luctuosa je druh sršně žijící endemicky na Filipínách. Hlavní poddruh je \"Vespa luctuosa luctuosa\" (především původem z ostrova Luzon). Mezi další známé poddruhy patří \"Vespa luctuosa luzonensis\" (především původem z Visayas, včetně ostrova Leyte a ostrova Samar) a \"Vespa luctuosa negrosensis\" (původem z Negros island). \"Vespa luctuosa\" je známá především pro svůj silný jed.\n\nJed \"Vespa luctuosa\" má nejvyšší zaznamenanou toxicitu (testovanou na myších) ze všech doposud testovaných sršní. LD jedu \"Vespa luctuosa\" je 1,6 mg/kg. Toxicita je tedy vyšší než u japonské obří sršně mandarínské (\"Vespa mandarinia japonica\"), jejíž jed má LD 4,0 mg/kg, a i než včely medonosné (LD = 2,8 mg/kg). Sršeň mandarínská (zahrnujíc v to všechny její poddruhy) je nicméně zodpovědná za mnohem více úmrtí než \"Vespa luctuosa\". Může za to výrazně větší množství jedu vstřikovaného ze žihadla při štípnutí sršně mandarínské.\n\nKromě toho, že je \"Vespa luctuosa\" nejjedovatější známá vosa, má jednu z nejvyšších zaznamenaných toxicit hmyzího jedu. Jen jed mravenců z rodu \"Pogonomyrmex\" (zvláště \"Pogonomyrmex maricopa\") a mravence \"Ectatomma tuberculatum\" je toxičtější než \"Vespa luctuosa\".\n\nKromě bolesti při bodnutí, mohou příznaky bodnutí zahrnovat křeče, cyanózu a hematurii.\n\n\"Vespa luctuosa\" má tendenci stavět visící hnízda na stromech a keřích. Jen výjimečně si staví hnízda v lidských stavbách a obydlích. Hnízda bývají během raných fází výstavby obvykle kulovitá, ale jak se zvětšují, získávají svisle protáhlý tvar.\n\n"}
{"id": "1398299", "url": "https://cs.wikipedia.org/wiki?curid=1398299", "title": "Praha-Uhříněves (nádraží)", "text": "Praha-Uhříněves (nádraží)\n\nPraha-Uhříněves je železniční stanice na dvoukolejné elektrifikované trati 221 do Benešova. Stojí v zástavbě v západní části obce v ulici U Starého nádraží 262/2. Stanice je součástí Pražské integrované dopravy.\n\nŽelezniční stanice v Uhříněvsi byla otevřena 14. prosince 1871 současně se zprovozněním Dráhy císaře Františka Josefa. Stará budova nádraží stojí blíž Říčanům a slouží stále potřebám Českých drah, nová budova byla postavena roku 1915 a je shodná s nádražím v Hostivaři. Podle původního nádraží se jmenuje přilehlá ulice U Starého nádraží, ze které vede vstup také do nové budovy.\n\nStanice včetně úseku tratě Praha-Hostivař - Strančice na IV. tranzitním koridoru prošla v letech 2005-2008 rekonstrukcí. Před výpravní budovou je 6 dopravních a 1 manipulační kolej. Jedno nástupiště se nachází přímo u výpravní budovy, druhé nástupiště je ostrovní a s prvním je spojeno podchodem se dvěma výtahy. K přístupu na zvýšené první nástupiště z krytého peronu výpravní budovy slouží dva schody a nájezdová rampa, která je opatřena zábradlím.\n\nPři rekonstrukci stanice byly zrušeny oba úrovňové železniční přejezdy na říčanském zhlaví - přejezd ulice Františka Diviše byl nahrazen podjezdem a místo přejezdu ulice K Dálnici je pouze podchod. Hostivařské zhlaví bylo posunuto a obvod stanice tím prodloužen o 1,2 kilometru až před zastávku Praha-Horní Měcholupy.\n\nPřed rekonstrukcí sloužila ke stavění vlakové cesty dvě elektromechanická stavědla - číslo 1 na říčanském zhlaví a číslo 2 na hostivařském zhlaví. Každé stavědlo bylo obsazeno jedním signalistou. Po dubnu 2006 přestala být obsazována a provoz je řízen z dopravní kanceláře; budova stavědla číslo 1 byla v březnu 2007 zbořena. Návěstidla jsou i po přestavbě stanice světelná.\n\nVěž drážního vodojemu typu rakouských drah byla postavena současně s výstavbou trati roku 1871. Jedná se o dvoupodlažní hranolovou věž se stanovou střechou, která je zakončená hromosvodem. Její horní patro stojí na krakorcích, které zdobí fasádu.\n\nNádrž umístěná pod střechou měla možnost vytápění kouřovodem z kotle, který stál v přízemí stavby. Věž sousedila s uhelnou, čerpací stanice dopravovala do vodojemu vodu z místního zdroje - pravděpodobně studny.\n\nSe zánikem parní trakce na trati byl provoz ve vodárně ukončen. Stavba prošla citlivou rekonstrukcí, při níž bylo vnitřní zařízení demontováno. Sestavu původní technologie lze odvodit z dispozice stavby.\n\nV sousedství stanice se nachází kontejnerové překladiště, ke kterému vede z nádraží vlečka. Tento velký kontejnerový terminál má kolejiště, jehož délka dosahuje 11 km. Posun je zajišťován motorovými lokomotivami řady 740. Dvě zpětné odbočky do terminálu jsou vedeny z třetí koleje od kolejového přejezdu u Horních Měcholup.\n\nPři rekonstrukci koridoru byl počet vleček snížen na 3.\n\nZ nádraží vedou turistické značené trasy 0008 do Úval, 1003 do Klánovic a 3059 do Kateřinek v Praze. Turisté mohou také využít cyklostezku A239.\n\n\n\n"}
{"id": "1398300", "url": "https://cs.wikipedia.org/wiki?curid=1398300", "title": "Rhombomera", "text": "Rhombomera\n\nRhombomera, řídč. rombomer je přechodně rozdělená část vyvíjející se mozkového kmene embyí obratlovců v oblasti zadního mozku  (později se tato oblast stane rombencefalonem) složená z buněk neurální lišty v úrovni všech osmi segmentů (R1-R8). Rhombonery exprimují sady HOX genů, výjimkou jsou segmenty R1, R2 exprimující transkripční faktor OTX2. V kaudální oblasti rhombomer jsou buňky postupující k aortě (srdeční lišta)  a buňky parasymapticky inervující střevo (vagová lišta).\n"}
{"id": "1398301", "url": "https://cs.wikipedia.org/wiki?curid=1398301", "title": "Hadžib", "text": "Hadžib\n\nHadžib (arabský: الحاجب) byl islámským dvorským úředníkem, rovnocenný chalífovým vezírům. Byl pověřen vedením vládcovy domácnosti coby komorník. V raném muslimském světě tato funkce obsahovala plnění různých úkolů. Hadžibové často sloužili jako hlavní ministři či se těšili diktátorskými pravomocemi. Úřad ustanovil Umajjovský chalífát, ale získal vliv a prestiž i na dvoře Abbasovců. Úředník, který se stal hadžibem, byl jedním z nejvyšších chalífových sloužících hned vedle vezírů. Z bagdádského chalífátu se tento post rozšířil do dalších oblastí pod muslimskou nadvládou: v al-Andalusu byl hadžib vždy nadřazený vezírovi a v 10. století měl velikou moc; ve východních dynastiích Samanovců, Bújovců a Ghaznovců úředník s tímto titulem získal převážně vojenskou úlohu. V dynastiích Seldžuckých Turků, ílchánů a Timúrovců se vrátil k úloze dvorského úředníka; u egyptských Fátimovců byl také důležitým úředníkem \"hadžib al-hudždžab\" (komorník komorníků, hlavní hadžib) ve stylu \"Sahib al-bab\" (pán brány); u Mamlúků získal hadžib důležité soudní pravomoci. \n"}
{"id": "1398304", "url": "https://cs.wikipedia.org/wiki?curid=1398304", "title": "Čuprova", "text": "Čuprova\n\nČuprova je ulice v Praze 8 – Libni. Je součástí městského okruhu a propojuje ulice Zenklovu a Proseckou s křižovatkou Balabenka a navazujícími komunikacemi Spojovací, Sokolovská a Českomoravská.\n\nUlice v současné podobě vznikla v 90. letech 20. století převážně ve stopě starší ulice Famírova. Původní ulice Famírova, pojmenovaná po komunistickém politikovi s vazbou na oblast Libně byla rozdělena na ulici Hejtmánkovu (obnovení staršího pojmenování) a Čuprovu. V této době byla dobudována ulice Povltavská, jako spojka Zenklovy ulice s předmostím mostu Barikádníků. Současná (červenec 2018) Čuprova ulice především propojuje křížení s Proseckou a Povltavskou ulicí s křižovatkou Balabenka. V době stavby se předpokládalo vybudování rozsáhlé mimoúrovňové křižovatky s nově trasovanou Zenklovou ulicí, která měla být posunuta východním směrem od současné polohy. Tento záměr byl revidován a nahrazen projektem tzv. Libeňské spojky. Její vybudování by ale znamenalo demolici většiny staveb mimoúrovňové křižovatky Prosecká – Čuprova. Zahájení výstavby je zatím odloženo na neurčito.\nSamotné pojmenování Čuprova odkazuje na Františka Čupra, který působil na nedaleké usedlosti Kolčavka.\nUlice začíná v křižovatce s ulicemi Zenklova a Srbova, odkud vychází přibližně jižním směrem. Vede souběžně s ulicí Hejtmánkova do úrovňové křižovatky s ulicí Prosecká. Mimoúrovňově je propojena s ulicí Povltavská. Dále severovýchodním směrem odbočují ulice Klihařská a Na Labuťce I. Nepojmenovaným mostem překračuje říčku Rokytka a podchází pod železniční tratí spojující Hlavní nádraží s nádražím Praha – Vysočany. Následuje komplex mimoúrovňových křížení s ulicemi Na Žertvách a Sokolovská a na přemostění křižovatky Balabenka pokračuje Čuprova jako ulice Spojovací.\n\nNa křižovatce Čuprova Prosecká stojí měnírna trolejbusové trati Palmovka – Letňany, která zde začíná. Měnírna stojí v místech již zbořeného domovního bloku (ulice Prosecká, Čtyřdomí, Srbova, Hejtmánkova), který tvořil blokovou smyčku a konečnou historické trolejbusové trati Libeň – Čakovice. Na nároží Čuprovy a Prosecké stojí budova původně Kneippových (vanových) lázní, dnes obytný dům. V blízkosti mostu přes Rokytku stojí zrenovovaná usedlost Kolčavka.\nPodle údajů dohledatelných na Geoportal Praha zřejmě neexistuje žádná stavba s adresou na Čuprově ulici.\n\nUlice propojuje Horní Libeň s Vysočany a Žižkovem a je intenzivně využívána pro IAD, nákladní dopravu i MHD. Čuprova je přes navazující ulicí Povltavskou propojena s tunelovým komplexem Blanka. Ulici využívají autobusy MHD, které vyjíždějí od stanice Metra Palmovka na Prosek (v červenci 2018 linky 140, 185, 302) a také trolejbusová linka 58 (Palmovka – Letňany). V ulici Čuprova není žádná zastávka MHD.\n\n"}
{"id": "1398305", "url": "https://cs.wikipedia.org/wiki?curid=1398305", "title": "Moše Isserles", "text": "Moše Isserles\n\nMoše ben Israel Isserles (hebrejsky משה בן ישראל איסרלישׂ), někdy též Isserlis, (22. února 1530 v Krakově – 11. května 1572 tamtéž) byl polský aškenázský rabín. Je znám pod rabínským akronymem Rema (hebrejsky רמ”א Rema, či v polské aškenázské výslovnosti Remu). Jeho nejznámějším dílem je Mapa (hebrejsky \"Ubrus\"), což jsou glosy k Šulchan aruchu rabína Josefa Karo, dodnes platné a závazné pro aškenázské ortodoxní židy.\n\nNarodil se v Krakově, v závislosti na zdrojích údajně mezi lety 1520 a 1530, jako syn bohatého židovského kupce Israele Isserlise, zakladatele jedné z nejstarších synagog v Kaziměři, jež byla později právě na jeho počest pojmenována Synagoga Remu. \n\nJako mladý Isserlis nejprve studoval u svého otce, který byl mezi krakovskými Židy uznáván jako výborný znalec Talmudu, a u svého strýce Mošeho Heigerlicha v Krakově. Otec ho posléze poslal na pokračovací studium na slavné ješivě u rabína Šaloma Šachny v Lublinu. Zde pobýval patrně do roku 1549 a údajně se tam oženil se Šachnovou dcerou Goldou. Ta zemřela v roce 1552 ve věku 20 let.\n\nVedle Talmudu studoval Isserles také filozofii, astronomii a historii. Již během svého mládí byl všeobecně uznáván za vynikajícího učence a roku 1550 – tedy když mu ještě nebylo ani třicet let – byl jmenován za člena krakovského bejt dinu. Zřejmě proto také založil vlastní ješívu a podporoval své studenty ze soukromých fondů. Jakožto posek vydával halachická rozhodnutí, jež se staly závaznými pro veškeré aškenázské židovstvo.ref name=\"EJ\"></ref>\n\nKrom toho byl Isserles také činný jako sofer; vyhotovil svitek Tóry podle starého rukopisu, který pro něj zakoupil Josef Karo ve Cfatu a nechal mu jej zaslat do Krakova. \n\nIsserles byl pohřben na hřbitově za svou synagogou. Až do druhé světové války tisíce polských Židů každoročně vykonávaly pouť k jeho macevě na svátek Lag ba-omer, kdy Isserles zemřel. Synagoga, dnes známá jako synagoga Remu, byla postavena v roce 1553 a pojmenována právě po Moše Isserlisovi. Při ničení přilehlého hřbitova stejného jména během holocaustu se však nacisté údajně natolik báli jeho zázračné moci, že jeho hrob nechali jako jediný netknutý. Na jeho macevě je nápis „od Mojžíše k Mojžíšovi nebyl nikdo jako Mojžíš“, což je poetické vyjádření toho, že od Mojžíše k Moše Maimonidovi nebyl nikdo tak věhlasným učencem, jako právě Moše Iseserles.\n\nMezi Isserlisovy potomky patří např. Moses Mendelssohn či Felix Mendelssohn-Bartholdy.\n"}
{"id": "1398307", "url": "https://cs.wikipedia.org/wiki?curid=1398307", "title": "Nautofon", "text": "Nautofon\n\nNautofon (anglicky: \"foghorn\", německy:\"nebelhorn\") je zvukové zařízení umístěné na lodích a stálých navigačních bodech. Slouží k vydávání zvukových signálů za mlhy na moři, které varují lodi před mělčinami, útesy nebo jiným nebezpečím. Zvuk nautofonů se mohl nést až do vzdálenosti 20 km.\n\nZvuk je vytvářen chvěním membrán pomocí stlačeného vzduchu nebo elektromagnetickým impulzem.\n\nPředchůdcem nautofonů byly zvony nebo gongy. U majáku bylo instalováno malé dělo, které svým výstřelem varovalo lodi v mlze. V USA se nautofon používal i v místech, kde byl k dispozici parní zdroj.\n\nPrvní automatizovaný nautofon byl zkonstruován skotským emigrantem Robertem Foulisem. Foulis slyšel hrát svou dceru na klavír v dálce v noční mlze. Uvědomil si, že jsou lépe slyšet nízké tóny nežli vysoké. Navrhl přístroj, který vydával nízkofrekvenční zvuk. Svůj vynález předložil komisi pro majáky. Jeho vynález si přivlastnil T. T. Vernon Smith. Na ostrově Partridge byl postaven první nautofon v roce 1859.\n"}
{"id": "1398308", "url": "https://cs.wikipedia.org/wiki?curid=1398308", "title": "Marie Bergmanová", "text": "Marie Bergmanová\n\nMarie Bergmanová, roz. Zahrádková (* 10. dubna 1967 Ivančice) je historička a teoretička umění, galerijní pracovnice, kurátorka výstav a redaktorka.\n\nPo absolvování gymnázia v Brně (1981–1985) a Školského ústavu umělecké výroby v Praze (1985–1988) vystudovala v letech 1988–1994 dějiny umění na Filozofické fakultě Univerzity Karlovy (prof. Jaromír Homolka, Petr Wittlich). Roku 1993 byla externí odbornou pracovnicí Východočeské galerie v Pardubicích, v letech 1994–1995 pracovala jako historička umění v Státní galerie výtvarného umění ve Zlíně, 1995–1996 spolupracovala se Zlínskou školou umění a do roku 1997 byla redaktorkou časopisu Prostor Zlín. \n\nV letech 1996–1997 byla odbornou lektorkou Sbírky moderního a současného umění Národní galerie v Praze, do roku 2000 zde pracovala jako kurátorka-registrátorka. V letech 2000–2008 pracovala jako redaktorka nakladatelství Gallery a nezávislá kurátorka. Od roku 2008 byla kurátorkou sbírky malby Českého muzea výtvarných umění v Praze. Je autorkou koncepce a katalogu k první expozici sbírek Středočeské galerie v Jezuitské koleji v Kutné Hoře. Od roku 2011 spolupracuje s nakladatelstvím Arbor Vitae a připravuje výstavy pro Galerii Smečky.\n\n\n"}
{"id": "1398311", "url": "https://cs.wikipedia.org/wiki?curid=1398311", "title": "Maják Stilo", "text": "Maják Stilo\n\nMaják Stilo (polsky: \"Latarnia Morska Stilo\", anglicky: \"Stilo Lighthouse\") stojí v Polsku na pobřeží Baltského moře v obci Osetnik (dříve Stilo) nedaleko Sasina v okrese Wejherowo v Pomořanském vojvodství.\n\nNachází se mezi majáky Czołpino a Rozewie na písečné duně asi jeden kilometr od moře. Maják je kulturní památkou zapsanou v seznamu kulturních památek Pomořanského vojvodství pod číslem A-1816 z 22. ledna 2008.\n\nVěž byla postavená v roce 1904–1906 podle projektu německého architekta Waltera Körteho (1855–1914). Na místě původní dřevěné věže byla firmou Julius Pintsch z Berlína postavená nová litinová věž s otočnou lucernu a s obloukovou lampou o napětí 110 V. V roce 1926 byl maják modernizován a oblouková lampa byla nahrazena žárovkou o výkonu 2000 W s rezervním plynovým osvětlením. V roce 1937 bylo v blízkosti majáku namontované zvukové zařízení (nautofon), které pří mlze nebo silných deštích co 30 sekund vysílalo zvukové signály ve třech tóninách.\n\nMaják je ve správě Námořního úřadu v Gdyni. Maják je přístupný veřejnosti.\n\nDeseti patrový polygonální komolý kužel z litiny na kamenné šestnáctiboké základně o poloměru 7,3 m. Věž je ukončena dvěma ochozy a lucernou, která není přístupná. Litinové segmenty jsou spojeny šrouby těsněné olovem. V roce 2006 byla provedena generální oprava majáku a proveden nátěr majáku: spodní část je černá, střední bílá a horní červená.\n\n\noznačení:\n\n\n"}
{"id": "1398313", "url": "https://cs.wikipedia.org/wiki?curid=1398313", "title": "Bjarni Friðriksson", "text": "Bjarni Friðriksson\n\nBjarni Friðriksson (* 29. května 1956) je bývalý islandský judista. Zúčastnil se v letech 1980 až 1992 čtyř olympijských her, na olympiádě 1984 v Los Angeles získal bronzovou medaili ve váhové kategorii do 95 kilogramů (byla to druhá medaile v celé historii islandských účastí na olympiádě). V roce 1990 byl zvolen islandským sportovcem roku. Po ukončení kariéry působil jako trenér týmu Judofélag Reykjavíkur a předseda Islandské judistické federace.\n\n"}
{"id": "1398316", "url": "https://cs.wikipedia.org/wiki?curid=1398316", "title": "Márquez", "text": "Márquez\n\nNositeli příjmení Márquez jsou:\n\n"}
{"id": "1398317", "url": "https://cs.wikipedia.org/wiki?curid=1398317", "title": "Oberottendorf", "text": "Oberottendorf\n\nOberottendorf je vesnice, místní část města Neustadt in Sachsen v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nLesně-lánová vesnice je poprvé spolu se sousedním Niederottendorfem zmiňována roku 1262 jako \"Tutendorph\". Roku 1950 se stala součástí Berthelsdorfu, spolu s kterým byla roku 1994 začleněna do nové obce Hohwald. Ta se roku 2007 sloučila s městem Neustadt in Sachsen.\n\nOberottendorf se rozkládá na pomezí Šluknovské pahorkatiny a Saského Švýcarska v údolí Ottendorfského potoka, patřícího do povodí Polenze. Na severovýchodě zasahuje na území vsi lesní oblast Hohwald s lamprofyrovým lomem. Územím prochází uzavřený úsek železniční trati Budyšín – Bad Schandau, na které se nachází železniční stanice Oberottendorf.\n\n\n"}
{"id": "1398318", "url": "https://cs.wikipedia.org/wiki?curid=1398318", "title": "Bevan", "text": "Bevan\n\nBevan je příjmení velšského původu (patronymum od jména Ifan), které používají tyto osoby:\n\n"}
{"id": "1398319", "url": "https://cs.wikipedia.org/wiki?curid=1398319", "title": "Národní parky v Zambii", "text": "Národní parky v Zambii\n\nV Zambii se nachází dvacet národních parků. Některé z nich však nejsou udržovány, nemají žádné zázemí a jen málo zvířat. Další zambijské národní parky disponují velkou koncentrací živočichů a jsou turisty hojně navštěvovány.\n\nNárodní parky v Zambii jsou spravovány organizací Zambia Wildlife Authority, samosprávným orgánem zambijského Ministerstva turismu, životního prostředí a přírodních zdrojů. Správu národních parků tato organizace převzala od služby National Parks and Wildlife Service, která byla značně podfinancována. Z dvaceti parků nemělo pět nikdy svůj management a zázemí a nedisponuje rozsáhlejším zvířectvem; Isangano, Lavushi Manda, Lusenga Plain, Mweru Wantipa, a Západní Lunga. Tři parky sice disponují velkým počtem zvěře, ale doposud nejsou rozvinuty. Buď z důvodu špatné správy, nebo kvůli preferenci sousedního parku turisty; Lukusuzi, Luambe, a Severní Luangwa. Další tři parky též mají dostatek zvířat, ale jsou velmi odlehlé; Liuwa Plain, Sioma Ngwezi, a Nyika. Zbylé parky jsou v dobrém stavu kromě Nsumbu, které prošlo úpadkem z důvodu špatné dopravní infrastruktury, a Mosi-oa-Tunya, jehož zoologická sekce potřebuje obnovu.\n\n"}
{"id": "1398322", "url": "https://cs.wikipedia.org/wiki?curid=1398322", "title": "Zambia Wildlife Authority", "text": "Zambia Wildlife Authority\n\nZambia Wildlife Authority (zkratka ZAWA) je samostatná organizace zambijské vlády založená za účelem správy a ochrany zambijské přírody. Organizace spravuje 20 národních parků, 36 loveckých oblastí a jednu ptačí oblast. Chráněná území pokrývají 31 % plochy Zambie.\n\nOrganizace Zambia Wildlife Authority byla založena roku 1999 zákonem o přírodě (\"Zambia Wildlife Act\") a nahradila tak dřívější oddělení národních parků a přírody (\"Department of National Parks and Wildlife Service\").\n\nRoku 2015 bylo oznámeno, že Zambia Wildlife Authority by mohla být zrušena a její kompetence by získalo Ministerstvo turismu a umění Zambie.\n"}
{"id": "1398327", "url": "https://cs.wikipedia.org/wiki?curid=1398327", "title": "Jaroslav Foltýn", "text": "Jaroslav Foltýn\n\nJaroslav Foltýn může být:\n\n"}
{"id": "1398330", "url": "https://cs.wikipedia.org/wiki?curid=1398330", "title": "Praha-Běchovice (nádraží)", "text": "Praha-Běchovice (nádraží)\n\nPraha-Běchovice je železniční stanice na elektrifikované trati z Prahy do Kolína a České Třebové. V jízdním řádu pro cestující je uváděna ve výpisu osobních vlaků v tabulce 011 a je také součástí Pražské integrované dopravy.\n\nStanice leží převážně v katastrálním území Běchovice, pražské zhlaví zasahuje do k.ú. Dolní Počernice a obvod Blatov do k.ú. Klánovice. Staniční budova stojí po pravé straně kolejí ve směru od Prahy v západní části Běchovic (Nová Dubeč) na adrese Českobrodská 54.\n\nŽelezniční stanice v Běchovicích byla otevřena 1. září 1845 spolu s celou tratí z Olomouce do Prahy. Byla jednou ze dvou stanic (druhou je Masarykovo nádraží), které na současném území Prahy na této trati ležely, zastávky v tomto úseku otevřeny nebyly. V době otevření byl úsek mezi Běchovicemi a Masarykovým nádražím dvoukolejný, zbylá trať jednokolejná. Běchovická stanice měla v té době pouze 3 koleje a nástupiště bylo před staniční budovou, která disponovala čekárnou a výdejnou jízdenek.\n\nSoučasné rozvržení stanice pochází z 50. let 20. století, kdy byl ztrojkolejněn úsek Běchovice – Poříčany a celá trať elektrizována. Směrem Praha-Libeň nebyla tehdy stavba dokončena a v provozu byly nadále jen dvě krajní traťové koleje budoucí trojkolejky.\n\nV letech 2006-2011 proběhla velká modernizace celé stanice a v jejím rámci byla koncem roku 2009 zprovozněna dokončená trojkolejka do Libně.\n\nVe stanici jsou tři hlavní dopravní koleje. Stanice je tvořena třemi obvody: ve směru od Úval (sudý směr) jsou to \"Praha-Běchovice – Blatov\" (z funkčního hlediska je to odbočka), \"Praha-Běchovice nákladní n.\" (bývalé seřaďovací nádraží položené paralelně s hlavními dopravními kolejemi, jižně od nich) a \"Praha-Běchovice osobní n.\". Vjezd z Blatova do nákladního nádraží je proveden jako přesmyk, v hantýrce zvaný \"Suez\" - kolej sudého směru vede podjezdem pod hlavními dopravními kolejemi.\n\nNa pražském zhlaví z obvodu osobního nádraží vycházejí dvě tratě - trať do Prahy-Libně (a dále na Masarykovo a Hlavní nádraží) a nákladní trať do nádraží Praha-Malešice (zprovozněna 1939). Tato trať je součástí nákladního průtahu Prahou. Ten začíná právě zde v Běchovicích na Blatově, pokračuje zdejším nákladním nádražím a přes Malešice (s odbočkou do Hostivaře), bývalé seřaďovací nádraží Vršovice, Prahu-Krč, přes most Inteligence do stanice Praha-Radotín.\n\nVýhybky a světelná návěstidla jsou přestavovány dálkově elektromagneticky. Do aktivace dálkového řízení z Centrálního dispečerského pracoviště zde sloužili dva výpravčí a jeden staniční dozorce, nyní zde slouží jeden pohotovostní výpravčí (PPV). Stanice je řízená střídavě během dne výpravčím nebo TD. Výpravčí také zpravuje nákladní vlaky ve stanici.\n\nV oblasti pražského zhlaví je stanice přemostěna estakádou Městského okruhu.\n\nSoučasná staniční budova pochází z 50. let 20. století a její jmenovitá poloha je km 397,001. Pro cestující jsou určena dvě nástupiště spojená se staniční budovou podchodem, který podchází také koleje z nákladního nádraží vedoucí kolem budovy. Před rekonstrukcí byla obě nástupiště ostrovní, od roku 2009 má vzdálenější nástupiště pouze jednu hranu. Prodej jízdenek zde již není.\n\nBěchovická stanice sloužila také jako seřaďovací nádraží. Část jeho kolejiště byla po jeho zrušení snesena roku 2005, ještě před modernizací trati a výstavbou 1. tranzitního koridoru Berlín - Praha - Vídeň (2006-2009). Nákladním nádražím projíždějí nákladní vlaky ve směru Úvaly — Praha-Malešice (přesmykem) a opačně a při výlukách a mimořádnostech i vlaky osobní dopravy.\n\nOd kolínského zhlaví vedla z nákladového kolejiště paralelně s vjezdovou kolejí, pod mostem „Suez“ (ten má i po modernizaci stanice zachován profil na dvě koleje) a následně úvratí přibližně 2 kilometry dlouhá vlečka do výzkumných ústavů Praha-Běchovice. Tato vlečka byla snesena, její pozůstatky jsou ale patrné: u zrušených přejezdů v ulicích Mladých Běchovic a Podnikatelská stojí drážní lampy, na přejezdu s ulicí Podnikatelská je kolej přelita asfaltem a v asfaltu jsou zachovány úseky vlečky i v areálu výzkumných ústavů.\n\nDrážní vodojem byl postaven roku 1937 jako náhrada za původní vodojem. Ten byl součástí stanice od jejího zprovoznění roku 1845 a zbořen byl až roku 1951 při výstavbě třetí koleje, později snesené. Voda z nádrže napájela lokomotivy užitkovou vodou z blatovského potoka až do ukončení parního provozu na trati.\n\nVodní věž je tvořena čtyřpodlažním válcovým železobetonovým skeletem, který má nejvyšší podlaží vyzděné červenými neomítnutými cihlami. Toto podlaží sloužilo pro umístění nádrže. Nižší patra jsou uvnitř otevřeného skeletu a jsou také vyzděna červenými neomítnutými cihlami. Uvnitř je válcový dřík pro schodiště a vynášecí a zásobní potrubí. Jednotlivá podlaží prosvětlují skleněné tvárnice umístěné v jejich horních částech.\n\nAutorem projektu je Projekční kancelář ČSD a architektem pravděpodobně Josef Danda.\n\nTragická nehoda se stala 15. října 1965 po sedmé hodině ranní u stanice na pražském zhlaví, kde se osobní vlak v mlze srazil s posunující elektrickou lokomotivou. Při nehodě zemřeli 2 lidé a další byli zraněni.\n\n\n\n"}
{"id": "1398336", "url": "https://cs.wikipedia.org/wiki?curid=1398336", "title": "Kalisie", "text": "Kalisie\n\nKalisie (\"Callisia\") je rod rostlin z čeledi křížatkovité. Jsou to vytrvalé, často poněkud sukulentní byliny s přisedlými, spirálními nebo dvouřadě rozloženými listy. Některé druhy svým vzhledem připomínají bromélie. Květy jsou pravidelné, většinou růžové nebo bílé, uspořádané ve vrcholících skládajících složená květenství. Plodem je tobolka. Rod zahrnuje 20 druhů a je rozšířen v Americe od východu USA po Argentinu.\n\nKalisie vonná získává v posledních letech popularitu jako holistická léčivá rostlina, a to zejména v zemích východní Evropy. Pěstuje se také jako pokojovka nebo kbelíková rostlina. Z dalších okrasných druhů je pěstována zejména nízce plazivá kalisie plazivá a sukulentní druh \"Callisia navicularis\". Taxonomická historie rodu je složitá a různé druhy byly řazeny do celé řady rodů včetně rodu poděnka (\"Tradescantia\").\n\nKalisie jsou vytrvalé nebo výjimečně jednoleté či krátkověké, často poněkud sukulentní byliny se spirálně nebo dvouřadě uspořádanými přisedlými listy. Druhy se spirálními listy připomínají bromélie. Většinou mají tenké kořeny, některé druhy však mají podzemní hlízy. Květy jsou většinou oboupohlavné (výjimečně oboupohlavné a samičí), pravidelné, krátce nebo dlouze stopkaté, uspořádané do párových, přisedlých vrcholíků. Vrcholíky jsou podepřené listeny a často uspořádané do složených klasovitých nebo latovitých květenství. Kališní lístky jsou volné. Koruna je bílá, růžová nebo výjimečně i modrá, korunní lístky jsou volné. Tyčinek je 6, řidčeji méně. Semeník je srostlý ze až 3 plodolistů a se stejným počtem komůrek. V každé komůrce je 1 nebo 2 vajíčka. Plodem je tobolka pukající 2 nebo 3 chlopněmi.\n\nRod kalisie zahrnuje 20 druhů, pocházejících z Ameriky. Areál rozšíření rodu sahá od východních a jihovýchodních oblastí USA po severní Argentinu. Největší přirozený areál má druh \"Callisia monandra\", rozšířený od Mexika po Argentinu. Rozsáhlý areál v Jižní Americe má také kalisie plazivá (\"Callisia repens\"). V USA roste celkem 5 původních druhů. Nejdále na sever (do Virginie) zasahují druhy \"Callisia graminea\" a \"Callisia rosea\".\n\nNěkteré druhy rostou zplaněle i na jiných kontinentech, zejména kalisie vonná a kalisie plazivá. Kalisie plazivá je v Číně, na Kubě a v Jižní Africe vedena jako invazní druh.\nDruh \"Callisia elegans\", pěstovaný pro zdobné olistění jako okrasná rostlina a pocházející údajně z Mexika, je znám pouze z kultury a jeho přírodní populace nejsou známy.\n\nO opylování kalisií není k dispozici mnoho informací. U druhů s redukovanými korunními lístky a vyčnívajícími tyčinkami je pravděpodobné opylování větrem. Květy kalisie vonné jsou silně vonné, jejich charakter však svědčí spíše o opylování větrem. Floridský druh \"Callisia ornata\" s relativně velkými, růžovofialovými květy je opylován dlouhososkou \"Poecilognathus punctipennis\", která vyhledává i květy některých jiných druhů křížatkovitých rostlin.\n\nNejprozkoumanějším druhem z hlediska obsahových látek je kalisie vonná, která začala být po biochemické stránce intenzivně zkoumána až začátkem 21. století. Hlavními biologicky aktivními látkami jsou flavanoidy a fytosteroidy. Dále byly zjištěny antrachinony, kumariny, fenolické látky, cholin, různé aminokyseliny aj.\n\nRod \"Callisia\" má velmi komplexní a komplikovanou taxonomickou historii a po dlouhý čas ani nebylo jisté, kdo je autorem jeho prvního platného popisu. Rod jako takový uveřejnil v roce 1758 Pehr Loefling, aniž by ovšem typifikoval druh. První platný druh, \"Callisia repens\", byl do rodu \"Callisia\" zařazen jakožto neotyp Linnéem v roce 1762. Rostlina byla o dva roky dříve popsána N.J. von Jacquinem jako \"Hapalanthus repens\". Po nějaký čas zůstal rod monotypický, později do něj byly různými autory vřazovány různé druhy a některé opět vyjímány do celé řady různých, stávajících nebo zcela nových rodů.\nRod \"Callisia\" nemá unikátní morfologické znaky, které by jej jednoznačně definovaly, a jeho vymezení vůči jiným rodům podtribu \"Tradescantiinae\" (\"Gibasis\", \"Tradescantia\", \"Tripogandra\") je postaveno na vzájemné kombinaci několika znaků.\nOproti blízce příbuznému rodu \"Tradescantia\" u rodu \"Callisia\" většinou chybějí párové listeny pod květenstvím, liší se také semeny a chromozómy.\n\n\nJako okrasná rostlina je pěstován zejména plazivý drobnolistý druh kalisie plazivá. Pěstovaná forma kalisie plazivé se od rostlin z divokých populací vzhledově odlišuje, má drobné okrouhlé listy a drobná nenápadná květenství schovaná v paždí listů. Původ této okrasné formy je neznámý. Bývá zaměňována s druhem \"Callisia cordifolia\", který se odlišuje jiným charakterem květenství a tenkými listy. Pěstuje se také sukulentní druh \"Callisia navicularis\".\nV posledních letech získává popularitu také kalisie vonná, která je pěstována jako pokojová nebo kbelíková rostlina. Má silně vonné květy a existují i kultivary se žlutě žíhanými listy (např. 'Melnikoff'). Jako okrasná rostlina je pěstována již od počátku 20. století. V tropech a subtropech jsou kalisie pěstovány jako zahradní půdopokryvné rostliny.\n\nKalisie vonná má v Mexiku bohatou historii domorodého využití zejména jako antivirový a antibakteriální prostředek. V Rusku je v posledních desetiletích předmětem výzkumu jako holistické léčivo sloužící při léčení celé palety různých onemocnění včetně onkologických. Má antibakteriální, antivirový a antioxidační účinek. Její užívání jakožto bezpečného adaptogenu posilujícího celkovou kondici a odolnost organismu je rozšířeno zejména v zemích východní Evropy. Všechny části rostliny jsou jedlé, listy a mladé výhony mohou být konzumovány přímo.\nV tropické Americe je jako léčivá rostlina používána také kalisie plazivá a \"Callisia gracilis\".\n\n"}
{"id": "1398338", "url": "https://cs.wikipedia.org/wiki?curid=1398338", "title": "Anita Bryant", "text": "Anita Bryant\n\nAnita Bryant (* 25. března 1940 Barnsdall) je americká zpěvačka. Roku 1958 byla zvolena Miss Oklahomy. Koncem padesátých a začátkem šedesátých let měla čtyři hity v první čtyřicítce hitparády (například „Paper Roses“ a „In My Little Corner of the World“). Roku 1969 se účastnila protestní akce \"Rally for Decency\", která byla zaměřena proti chování Jima Morrisona při koncertech jeho kapely The Doors. V sedmdesátých letech byla veřejnou odpůrkyní práv LGBT. V roce 1977 vedla kampaň Save Our Children, která měla za cíl zrušení místního ustanovení v okresu Miami-Dade County, které zakazovalo diskriminaci v oblasti bydlení a zaměstnání na základě sexuální orientace. Později začala její profesionální kariéra zpěvačky upadat. Často byla za své názory kritizována. Například Jimmy Buffett ve své písni „Mañana“ zpívá „\"\"“, tj. „\"Doufám, že Anita Bryant nikdy nenazpívá žádnou mou píseň.\"“ Písničkář David Allan Coe vydal na svém albu \"Nothing Sacred\" píseň „Fuck Aneta Briant“ (sic). Velšský hudebník John Cale o ní napsal píseň „Hedda Gabbler“ z alba \"Animal Justice\".\n"}
{"id": "1398340", "url": "https://cs.wikipedia.org/wiki?curid=1398340", "title": "Kaga-Bandoro", "text": "Kaga-Bandoro\n\nKaga-Bandoro je město ve Středoafrické republice s necelými třiceti tisíci obyvateli. Nachází se na řece Gribingui asi 350 km od hlavního města Bangui, je střediskem prefektury Nana-Grébizi a římskokatolické diecéze.\n\nMěsto založili Francouzi v roce 1897. V koloniálních dobách se jmenovalo Fort Crampel na památku cestovatele Paula Crampela, který byl v těchto místech v roce 1891 zavražděn domorodci.\n\nKaga-Bandoro patří k opěrným bodům organizace Séléka. V prosinci 2015 zde byla vyhlášena nezávislost republiky Logone, zahrnující severní a východní část Středoafrické republiky, kde žijí převážně muslimové. Nový stát však nebyl nikým uznán a nevytvořil ani fungující orgány.\n"}
{"id": "1398341", "url": "https://cs.wikipedia.org/wiki?curid=1398341", "title": "Kostel Nejsvětější Trojice (Nadějkov)", "text": "Kostel Nejsvětější Trojice (Nadějkov)\n\nKostel Nejsvětější Trojice v Nadějkově je římskokatolický farní kostel. Barokní stavba kostela se nachází na náměstí Prokopa Chocholouška v Nadějkově na Táborsku.\n\nAčkoli budova bývalé fary se nachází přímo v obci vedle kostela, farnost je v současnosti spravována z centrální farnosti v Milevském klášteře. Adresa farnosti je U Bažantnice 556, Milevsko, administrátorem excurrendo je P. Mgr. Mikuláš Selvek, OPraem. \n\nSoučasný kostel v Nadějkově byl vystavěn v letech 1695-1702, kdy nahradil starší kostelík, který již nevyhovoval potřebám obce. Jeho dnešní podoba pochází z přestavby roku 1738. \n\nAutorem obrazu Nejsvětější Trojice z roku 1903 umístěném na hlavním oltáři je akademický malíř Karel Beck. Dle tradice měli modelem stát místní obyvatelé.\n\nV kostele byl pochován česko-rakouský maršál Antonín Ferdinand hrabě Feuerstein, majitel zdejšího panství.\n"}
{"id": "1398342", "url": "https://cs.wikipedia.org/wiki?curid=1398342", "title": "Embraer EMB 314 Super Tucano", "text": "Embraer EMB 314 Super Tucano\n\nEmbraer EMB-314 Super Tucano je turbovrtulový lehký bojový a cvičný letoun vyvinutý brazilskou společností Embraer. Vznikl dalším vývojem úspěšného letounu Embraer EMB 312 Tucano. Letoun může sloužit pro základní a pokročilý letecký výcvik, průzkum, nebo vedení protipovstaleckého boje (COIN). Jde o relativně levný letoun (cca 18 milionů dolarů za kus) s nízkými provozními náklady (1000 dolarů na letovou hodinu), schopný operovat s minimální podporou z polních letišť.\n\nBrazilské letectvo i ozbrojené síly USA pro letoun užívají typové označení A-29.\n\nVývoj Super Tucana iniciovala brazilská armáda, která postrádala vhodný letoun pro protidrogové operace v Amazonii. Vývoj zpočátku probíhal na vlastní náklady společnosti Embraer, která postupně upravila několik exemplářů stroje EMB 312, nichž první vzlétl v září 1991. Roku 1995 pak získala zakázku na vývoj lehkého bojového letounu v rámci programu ALX pro brazilské letectvo. Požadovaný typ měl být, kromě zbraňového výcviku, schopen zejména útoků na pozemní cíle, sekundárně i stíhání pomalu letících vzdušných cílů, například vrtulníků. Počítalo se přitom s nasazením letounu ve specifických klimatických podmínkách Amazonie a schopností operovat z hůře vybavených polních letišť s krátkými vzletovými a přistávacími drahami. \n\nPokračující úpravy EMB 312 zahrnovaly instalaci výkonnější pohonné jednotky Pratt & Whitney Canada PT6A-68A, prodloužení trupu, modernizaci avioniky, zesílení konstrukce draku, které umožnilo zvětšení celkové nosnosti, a instalaci kulometů do křídel. Vzhledem k odlišnostem od původního EMB 312 bylo výrobní označení nově vznikajícího stroje změněno na EMB 314, a první prototyp definitivní výrobní verze vzlétl v červnu 1999. Ve stejném roce byl dodán první sériový letoun. V roce 2001 brazilské letectvo objednalo 76 letounů EMB 314 Super Tucano s později naplněnou opcí na dalších 23. Celkem tak bylo brazilskému letectvu v letech 2003-2012 dodáno 99 letounů Super Tucano, z toho 33 jednomístných strojů pod označením A-29A a 66 dvoumístných A-29B. Ve službě nahradily proudové letouny Embraer AT-26 Xavante.\n\nSuper Tucano je zároveň úspěšným exportním artiklem s uživateli v Jižní Americe, Africe i Asii. Roku 2001 společnost získala objednávku na devět letounů pro Dominikánskou republiku (později sníženo na osm). Roku 2005 objednala Kolumbie 25 strojů a roku 2008 objednalo Chile 12 letounů. Roku 2009 objednal 24 letounů Ekvádor, ale později objednávku snížil na 18, přičemž ušetřené prostředky byly investovány do nákupu stíhaček Cheetah C. Indonésie objednala roku 2010 osm letounů a roku 2012 dalších osm.\n\nDo americké soutěže na lehký bitevní letoun pro Afghánské letectvo LAS (\"Light Air Support\") se Embraer zapojil ve spolupráci se společností Sierra Nevada Corporation. Roku 2011 Super Tucano v soutěži porazil letoun Beechcraft T-6 Texan II. Poté byla soutěž zrušena a roku 2013 bylo po vítězství v opakované soutěži objednáno 20 Super Tucan pro Afghánistán. Roku 2017 bylo objednáno dalších šest.\n\nAmerické letectvo zvažuje znovuzavedení kategorie lehkých bojových letounů do své výzbroje. Pro posouzení vhodnosti takového kroku byl spuštěn program \"Light Attack Experimental\", v rámci kterého bylo posuzováno několik letounů, přičemž Super Tucano a Texan II postoupily do finálního výběru.\n\nSuper Tucano je stavěn v jednomístné (A-29A) i dvoumístné (A-29B) verzi. Letouny mají tzv. skleněný kokpit. Brazilské stroje mají avioniku Elbit (průhledový displej (HUD), navigační systém, multifunkční displeje atd.). Řízení je typu HOTAS. Členové posádky mají vystřelovací sedačky Martin Baker Mk10LCX a jsou chráněni pancířem z kevlaru. Pod trupem je pohyblivě instalován hlavní senzor letounu AN/AAQ-22 SAFIRE, kategorie FLIR, operující v infračerveném spektru. Turbovrtulový motor PT6A-68A o výkonu 969 kW pohání pětilistou vrtuli Hartzell. Stroj je vyzbrojen dvěma 12,7mm kulomety FN Herstal M3P v křídlech a až 1500 kg další výzbroje nesené na pěti závěsnících. Jde například o kontejner s 20mm kanónem, pumy, protiletadlové řízené střely (např. AIM-9 Sidewinder, MAA-1 Piranha, Python 3 a 4), protizemní řízené střely AGM-65 Maverick, nebo kontejnery pro 70mm neřízené střely.\n\nJako první se do ostrého bojového nasazení dostali stroje Super Tucano kolumbijského letectva, které v lednu 2007 podnikly útok na tábory revoluční guerilová organizace FARC rozmístěné v kolumbijské džungli.\n\n1. března půl hodinu po půlnoci pět letadel Super Tucano a tři stroje A-37 Dragonfly bombardovalo tábor FARC, ve kterém zahynul druhý nejvyšší velitel této organizace Raúl Reyes a 19 dalších bojovníků. Některé zdroje uvádějí, že Reyes nezahynul v důsledku bombardování, ale poté, co v panice púři útěku šlápl na jednu z min, která měla chránit tábor před útokem zvenčí. Většina zpráv o útoku tvrdí, že Super Tucana použila při bombardování inteligentní pumy. Washington Post však uvedl, že pokusy o namontování pumy Paveway II na Super Tucana byly neúspěšné. Proto A-29 nesly pouze gravitační pumy a laserem naváděné Paveway II shodila jen starší letadla A-37.\n\nV roce 2010 shodily Super Tucana 6 350 kg pum na podporu operace, při níž se podařilo zabít velitele a nejvyššího vojenského stratéga FARC Mono Jojoya.\n\nV březnu 2012 shodilo devět letadel Super Tucano 40 naváděných pum na tábor v blízkosti města Vista Hermosa a zabily 36 militantů, včetně nově jmenovaného velitele. O čtyři měsíce později jedno z letadel při bojové misi havarovalo, příčinou však nebyla nepřátelská palba.\n\nV září 2012 zahynuli při leteckých útocích další tři vrcholoví velitelé FARC, což iniciovalo dočasné přerušení bojů a mírové jednání v Havaně. Kolumbijská armáda však i během jednání pokračovala neúnavně v náletech. V období let 2010 až 2013 zabila až 42 velitelů FARC, což bylo téměř třikrát více než v předchozím desetiletí.\n\nKdyž v srpnu 2016 FARC souhlasila se složením zbraní, počet válečníků klesl na 6 000 až 7 000, což byla už jen třetina původní síly této militantní organizace. Letadla Super Tucano hrála při snižování vojenské moci a územního dopadu FARC důležitou roli. Je však třeba podotknout, že za jejich úspěchem stála i práce vrtulníků Black Hawk, které poskytovaly nejen vzdušnou podporu, ale i elektronické zpravodajství, které umožnilo vést přesné útoky na pozice povstalců.\n\nV srpnu 2011 bombardovala čtveřice brazilských A-29 Super Tucano nelegální přistávací dráhu obchodníků s drogami, která se nacházela 68 km severozápadně od města Sao Gabriel da Cachoeira. Na dráhu dlouhou 1400 m a širokou 15 m shodily osm pum o hmotnosti 230 kg.\n\nDodávky prvních A-29 do Afghánistánu začaly v lednu 2016 a už o tři měsíce později si piloti na těchto strojích prošli bojovým křtem. Místo, kam směřoval první letecký útok afghánských A-29, nebylo oficiálně zveřejněno. Ještě před náletem však afghánský ministr obrany uvedl, že první bojové nasazení strojů Super Tucano bude v jihozápadní provincii Hilmand. Jde o oblast, která je pod kontrolou Talibánu a je afghánským centrem obchodu s opiem. Je pravděpodobné, že letadla poskytovala přímou palebnou podporu i ve východní provincii Nangarhár, kde afghánská armáda bojovala s nově vzniklou odnoží Islámského státu.\n\nV roce 2016 uskutečnili piloti A-29 celkově 152 náletů a v období od června do listopadu 2017 provedlo 12 letadel Super Tucano už téměř 330 leteckých útoků na pozemní cíle.\n\nA-29 Super Tucano mohou být vyzbrojeny i laserem naváděnými pumami GBU-12 a GBU-58. Letadla jsou taktéž vybavena moderními senzory, které jim umožňují provádět mise během noci. Přestože afghánské A-29 disponují těmito pokročilými schopnostmi, místní piloti je neuměli víc než dva roky využít. K prvnímu ostrému použití těchto pum došlo až 22. března 2018. V ten den vzlétl jeden z pilotů A-29 z letiště v Kandaháru, přičemž byl údajně vyzbrojen neřízenými pumami Mk-81, jakož i dvojicí pum s laserovým naváděním GBU-58/B. Pilot Super Tucana uskutečnil nálet na objekty Talibanu v západní provincii Faráh. Z obavy, aby nezasáhl civilní obyvatelstvo, nacházející se v okolí, použil namísto volně padajících pum dvě přesně naváděné pumy GBU-58/B.\n\n\n\n\n\n\n\n\n\n\n\n\n\n\n\n\n\n\nZákladní údaje podle:\n\n"}
{"id": "1398351", "url": "https://cs.wikipedia.org/wiki?curid=1398351", "title": "Bulvar Rokossovskogo (stanice Moskevského centrálního okruhu)", "text": "Bulvar Rokossovskogo (stanice Moskevského centrálního okruhu)\n\nBulvar Rokossovskogo () je stanice na Moskevském centrálním okruhu. Zde je možné přestoupit na stanici Bulvar Rokossovskogo na Sokolničeské lince moskevského metra, která je vzdálena cca 300 metrů.\n\nStanice Bulvar Rokossovskogo se nachází na hranici čtvrtí Bogorodskoje a Metrogorodok na západ od křížení \"Otkrytého šosse\" () a \"Šestého projezdu Podbělskogo\" ().\n\nStanice disponuje jedním bočním a jedním ostrovním nástupištěm. U hrany bočního nástupiště zastavují vlaky jedoucí ve směru hodinových ručiček, u hrany ostrovního nástupiště zastavují vlaky, které jedou opačným směrem. Stanice disponuje jedním nadzemním vestibulem, který ústí na zem mezi Šestým projezdem Podbělskogo a \"Ivantějevskou ulicí\" (), a který je laděn do bílé a modré barvy.\n\nStanice Bulvar Rokossovskogo se stane součástí dopravně-přestupního uzlu, který sjednotí průchodem stanici Moskevského centrálního okruhu a stanici metra.\n\n"}
{"id": "1398354", "url": "https://cs.wikipedia.org/wiki?curid=1398354", "title": "Antonín Ferdinand Feuerstein", "text": "Antonín Ferdinand Feuerstein\n\nAntonín Ferdinand hrabě Feuerstein z Feuersteinsbergu ( \"Anton Ferdinand Graf Feuerstein von Feuersteinsberg\", * 15. prosince 1691, Praha – 26. ledna 1780, Nadějkov) byl česko-rakouský důstojník, polní maršál.\n\nAntonín Ferdinand Feuerstein byl jmenován nejvyšším císařským polmistrem. Byl také velícím důstojníkem celého císařského polního dělostřelectva. Za své zásluhy byl vyznamenán velkokřížem Vojenského řádu Marie Terezie. \n\nVe svých sedmdesáti letech, 29. března 1761, koupil za 80 000 florinů od paní Apollonie Scherzerové z Kleinmühle jihočeská panství Nadějkov se Starčovou Lhotou na Táborsku a 31. ledna 1763 také přilehlé panství Růžená. Nikdy se neoženil a zemřel ve věku 90 let na zápal plic v Nadějkově. Byl pochován ve zdejším kostele Nejsvětější Trojice, kde je také umístěna jeho busta.\n\nJeho bratr Ondřej Leopold (15. listopadu 1697 – 4. března 1774 v Nadějkově), byl tajným radou a císařským polním maršálem - poručíkem dělostřelectva (1. dubna 1759). Za své velení v bitvě u Kolína byl ihned po bojích 4. července 1757 císařovnou Marií Terezií povýšen do hodnosti generála-polního vachmistra. Podobně též při obléhání Sonnensteinu v následujícím roce. \n\nOběma bratrům, Antonínu Ferdinandovi a Ondřeji Leopoldovi byl 19. ledna 1757 ve Vídni potvrzen predikát \"von Feuersteinsberg\", který získali jejich předkové, a byli povýšen do stavu svobodných pánů s oslovením „Velectěný/Wohlgeboren“, a jejich rodový erb byl polepšen. Současně s tím obdrželi inkolát v panském stavu v Čechách a 12. března téhož roku také na Moravě.[6] \n"}
{"id": "1398356", "url": "https://cs.wikipedia.org/wiki?curid=1398356", "title": "Desert Skies", "text": "Desert Skies\n\nDesert Skies je studiové album americké skupiny Beachwood Sparks. Vydáno bylo v listopadu roku 2013 společností Alive Records. Nahráno bylo ve studiu Space Shed v kalifornském městě Sierra Madre. Stalo se tak ještě před prvním vydaným albem kapely, \"Beachwood Sparks\" (2000) koncem devadesátých let. Následně bylo na řadu let odloženo. Některé z písní z alba \"Desert Skies\" vyšly jako singly či na následném eponymním albu.\n\n\n"}
{"id": "1398359", "url": "https://cs.wikipedia.org/wiki?curid=1398359", "title": "Great Falls Americans (WHL)", "text": "Great Falls Americans (WHL)\n\nGreat Falls Americans byl americký juniorský klub ledního hokeje, který sídlil v Great Falls ve státě Montana. V letech 1979–1980 působil v juniorské soutěži Western Hockey League. Zanikl v roce 1980 přestěhováním do Spokane, kde byl vytvořen tým Spokane Flyers. Své domácí zápasy odehrával v hale Four Seasons Arena s kapacitou 5 054 diváků.\n\nNejznámější hráči, kteří prošli týmem, byli např.: Dave Barr nebo Ken Daneyko.\n\nZdroj: \n\n\n"}
{"id": "1398360", "url": "https://cs.wikipedia.org/wiki?curid=1398360", "title": "Beachwood Sparks", "text": "Beachwood Sparks\n\nBeachwood Sparks je americká hudební skupina.\n\nVznikla v roce 1997 v Los Angeles a u jejího zrodu stáli baskytarista Brent Rademaker a kytarista Christopher Gunst. Zanedlouho se ke skupině přidali ještě kytarista Dave Scher a bubeník Jimi Hey a v červenci 1997 soubor odehrál svůj první koncert. Hey kapelu po několika vystoupeních opustil a nahradil jej Tom Sanford. Rovněž do kapely přišli další dva členové – kytarista Josh Schwartz a perkusionista Pete Kinne. Rademaker, Gunst, Schwartz a Kinne spolu již dříve hráli ve skupině Further. Svůj první singl, na němž byly písně „Desert Skies“ a „Make It Together“, šestičlenná kapela vydala v říjnu 1998. V té době rovněž kapela nahrála svou první desku \"Desert Skies\", která však zůstala až do roku 2013 nevydaná.\n\nKapela později prošla dalšími personálními změnami a roku 2000 vydala své první album \"Beachwood Sparks\". O rok a půl později, v říjnu 2001, vyšla druhá deska \"Once We Were Trees\" a následujícího roku kapela ukončila svou činnost. V roce 2008 byla obnovena a vystoupila na oslavě dvacátého výročí vydavatelství Sub Pop. Později odehrála další koncerty a roku 2012 vydala po jedenácti letech nové album \"The Tarnished Gold\". O rok později vyšlo archivní album \"Desert Skies\". V roce 2017 zemřel Josh Schwartz ve věku 45 let.\n"}
{"id": "1398361", "url": "https://cs.wikipedia.org/wiki?curid=1398361", "title": "Spokane Flyers", "text": "Spokane Flyers\n\nSpokane Flyers byl americký juniorský klub ledního hokeje, který sídlil ve Spokane ve státě Washington. V letech 1980–1982 působil v juniorské soutěži Western Hockey League. Založen byl v roce 1980 po přestěhování týmu Great Falls Americans do Spokane. Své domácí zápasy odehrával v hale Spokane Coliseum s kapacitou 5 400 diváků.\n\nNejznámější hráči, kteří prošli týmem, byli např.: Dave Brown nebo Oren Koules.\n\nZdroj: \n\n\n"}
{"id": "1398364", "url": "https://cs.wikipedia.org/wiki?curid=1398364", "title": "Fatma Uliye Sultan", "text": "Fatma Uliye Sultan\n\nFatma Uliye Sultan (12. září 1892 - 25. ledna 1967), známá také jako Fatma Uliye Hermianoglu, byla osmanská princezna a druhá dcera posledního osmanského sultána Mehmeda VI. Její matkou byla jeho první manželka Emine Nazikedâ Kadınefendi. \n\nFatma se narodila v paláci Örtakoy. Druhé jméno Uliye získala na počest první dcery Abdulhamida, druhého sultána toho jména. Z matčiny strany byla abchazského původu; její matka patřila do rodiny šlechticů Maršanových. \n\nZa svůj život se provdala dvakrát. Jejím prvním manželem byl syn posledního velkovezíra Ahmeda Tewfika Paši, Ismail Paša. V roce 1917 porodila své jediné dítě, dceru Suade Hümeyru Hanim. Manželství poté skončilo rozvodem. Druhým manželem byl Ali Haydar Bey, který po rozpadu říše přijal příjmení Hermianoglu. Manželství bylo bezdětné. \n\nV souladu s novým zákonem Turecké republiky z roku 1924 byla Fatma zařazena do seznamu lidí, kteří byli nuceně deportováni. Rodina se odstěhovala do Nice a později do Egypta.\n\nFatma zemřela ve Smyrně, krátce po návratu do své vlasti. Pohřbena je na hřbitově Chengelkoy.\n"}
{"id": "1398372", "url": "https://cs.wikipedia.org/wiki?curid=1398372", "title": "Vincent Venera", "text": "Vincent Venera\n\nVincent Venera (* 17. března 1958) je český zpěvák a básník. Působil jako frontman kapely Svatý Vincent, která v roce 1990 vydala stejnojmenné album a o rok později album \"Tančete na hrobech!\" Ve svých textech se Venera věnoval netypickým tématům, v jedné písni například zpíval „Bez komoušů homoušů, životem se prokoušu.“ V roce 1990 vyšla kniha jeho výroků nazvaná \"Tak pravil Vincent\". Rovněž publikoval sbírku \"Absolutní cesta\".\n\nV roce 2016 začala hrát kapela Venera Revival, která hrála Venerovy písně. Jejími členy byli zpěvák Lou Fanánek Hagen, kytaristé Petr Štěpán a Josef Karafiát, baskytarista Vladimír Kočandrle a bubeník Roman Holý.\n"}
{"id": "1398373", "url": "https://cs.wikipedia.org/wiki?curid=1398373", "title": "Kamloops Chiefs", "text": "Kamloops Chiefs\n\nKamloops Chiefs byl kanadský juniorský klub ledního hokeje, který sídlil v Kamloopsu v provincii Britská Kolumbie. V letech 1973–1977 působil v juniorské soutěži Western Canada Hockey League. Založen byl v roce 1973 po přestěhování týmu Vancouver Nats do Kamloopsu. Zanikl v roce 1977 přestěhováním do Seattlu, kde byl vytvořen tým Seattle Breakers. Své domácí zápasy odehrával v hale Kamloops Memorial Arena.\n\nNejznámější hráči, kteří prošli týmem, byli např.: Barry Beck, Barry Melrose, Larry Playfair nebo Ryan Walter.\n\nZdroj: \n\n\n"}
{"id": "1398374", "url": "https://cs.wikipedia.org/wiki?curid=1398374", "title": "Ben McLachlan", "text": "Ben McLachlan\n\nBen McLachlan, japonsky: マクラクラン 勉, \"Makurakuran Ben\", (* 10. května 1992 Queenstown) je japonský profesionální tenista a deblový specialista, který mezi lety 2012–2017 reprezentoval rodný Nový Zéland. V červnu 2017 začal nastupovat za Japonsko a zvolil tak zemi původu své matky. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do července 2018 šestnáct titulů ve čtyřhře.\n\nNa žebříčku ATP byl ve dvouhře nejvýše klasifikován v červnu 2015 na 729. místě a ve čtyřhře pak v květnu 2018 na 25. místě. Trénují ho Lan Bale a Riki McLachlan.\n\nV japonském daviscupovém týmu debutoval v roce 2017 světovou baráží proti Brazílii, v níž po boku Jasutaky Učijamy prohráli sobotní čtyřhru s Melem a Soaresem. Japonci zvítězili 3:1 na zápasy. Do září 2018 v soutěži nastoupil k dvěma mezistátním utkáním s bilancí 0–0 ve dvouhře a 0–2 ve čtyřhře.\n\nV sezóně 2017 získal první tři deblové tituly na challengerech, když se spoluhráči vyhrál Internazionali di Tennis dell'Umbria, Gwangju Open a Kobe Challenger. Do premiérového finále na okruhu ATP World Tour postoupil na říjnovém Rakuten Japan Open Tennis Championships 2017 v Tokiu, když ve finále čtyřhry s Jasutakou Učijamou porazili favorizované britsko-brazilské turnajové dvojky Jamieho Murrayho s Brunem Soaresem po dvousetovém průběhu. Bodový zisk po turnaji z kategorie ATP 500 znamenal, že postoupil na nové žebříčkové maximum, když mu 9. října 2017 patřila 80. příčka ve čtyřhře. Již ve čtvrtfinále vyřadili třetí světovou dvojici Jean-Julien Rojer a Horia Tecău.\n\nDebut v hlavní soutěži nejvyšší grandslamové kategorie zaznamenal v mužském deblu Australian Open 2018, do něhož nastoupil s Němcem Janem-Lennardem Struffem. Po výhře nad prvním světovým párem Łukasz Kubot a Marcelo Melo prošli do semifinále, v němž je vyřadila sedmá nasazená dvojice Oliver Marach a Mate Pavić.\n\nPo boku Francouze Huga Nyse se probojovali do finále únorového Open Sud de France 2018 v Montpellier, kde nestačili na britskou bratrskou dvojici Kena a Neala Skupských. Jako poražení semifinalisté pak dohráli na Delray Beach Open 2018 s pozdějšími vítězi Sockem a Withrowem. Opět se Struffem se představil v deblové soutěži Miami Open 2018, v níž mezi poslední čtveřicí párů nenašli recept na dvojčata Bryanovi.\n\nDo závěrečného boje o titul postoupil ve čtyřhře na antukovém Istanbul Open 2018, kde se jeho partnerem stal Američan Nicholas Monroe. V roli nejvýše nasazených však v utkání podlehli britsko-švédskému páru Dominic Inglot a Robert Lindstedt až v rozhodujícím supertiebreaku. Na Roland Garros 2018 pak v úvodní fázi utržili se Struffem porážku od dvojice Marcelo Arevalo a Jamie Cerretani.\n\nNarodil se roku 1992 v novozélandském Queenstownu do rodiny novozélandského pilota a spisovatele Craiga a japonské matky Juriko McLachlanových. Má staršího bratra Riki McLachlana, s nímž hrál na Kalifornské univerzitě v Berkeley tenis (2011–2014) a poté jej začal sourozenec trénovat.\n\nZa preferovaný povrch uvedl trávu a jako silný úder podání. Do června 2017 nastupoval za Nový Zéland a poté začal reprezentovat Japonsko, a to i v rámci Davis Cupu. Vzhledem k restriktivnímu pravidlu z roku 2015, tak již nemůže změnit daviscupový výběr za novozélandský tým.\n\n"}
{"id": "1398375", "url": "https://cs.wikipedia.org/wiki?curid=1398375", "title": "Vancouver Nats", "text": "Vancouver Nats\n\nVancouver Nats byl kanadský juniorský klub ledního hokeje, který sídlil ve Vancouveru v provincii Britská Kolumbie. V letech 1971–1973 působil v juniorské soutěži Western Canada Hockey League. Zanikl v roce 1977 přestěhováním do Kamloopsu, kde byl vytvořen tým Kamloops Chiefs. Své domácí zápasy odehrával v hale Pacific Coliseum s kapacitou 16 281 diváků..\n\nNejznámější hráči, kteří prošli týmem, byli např.: Bruce Greig, Brian Ogilvie nebo Barry Smith.\n\nZdroj: \n\n\n"}
{"id": "1398376", "url": "https://cs.wikipedia.org/wiki?curid=1398376", "title": "Norek mořský", "text": "Norek mořský\n\nNorek mořský (\"Neovison macrodon\") je vyhynulá lasicovitá šelma, která obývala atlantické pobřeží Severní Ameriky od Nového Skotska po Rhode Island. Byl největším ze všech druhů norka – Ernest Thompson Seton uvádí, že samci mohli měřit včetně ocasu přes 90 centimetrů – a také nejlépe adaptovaným na vodní prostředí. Vedl teritoriální způsob života, obýval skalnaté pobřeží a přilehlé ostrovy a v přílivové zóně lovil potravu, kterou tvořili mořští ptáci a jejich vejce, korýši, měkkýši a ryby jako např. slimule americká. Byl vyhledávaným kožešinovým zvířetem pro svou velikost a mimořádně kvalitní srst načervenalé barvy, domorodci se živili také jeho masem. Nadměrný lov vedl k vyhubení tohoto druhu koncem devatenáctého století; poslední zaznamenaný jedinec norka mořského byl uloven v roce 1894 na ostrově Campobello Island. Vědecky popsán byl tento druh teprve v roce 1903 a k dispozici jsou pouze kosterní pozůstatky nalézané mezi odpadem v blízkosti indiánských vesnic. Původně byl pokládán za poddruh norka amerického, ale podle odlišností ve stavbě lebky a chrupu byl identifikován jako samostatný druh.\n\n"}
{"id": "1398377", "url": "https://cs.wikipedia.org/wiki?curid=1398377", "title": "Kelowna Wings", "text": "Kelowna Wings\n\nKelowna Wings byl kanadský juniorský klub ledního hokeje, který sídlil v Kelowně v provincii Britská Kolumbie. V letech 1982–1985 působil v juniorské soutěži Western Hockey League. Zanikl v roce 1985 přestěhováním do Spokane, kde byl vytvořen tým Spokane Chiefs. Své domácí zápasy odehrával v hale Kelowna Memorial Arena s kapacitou 2 600 diváků. Klubové barvy byly červená a bílá.\n\nNejznámější hráči, kteří prošli týmem, byli např.: Wade Flaherty, Brent Gilchrist, Mick Vukota nebo Darcy Wakaluk.\n\nZdroj: \n\n\n"}
{"id": "1398381", "url": "https://cs.wikipedia.org/wiki?curid=1398381", "title": "Klášterní areál Ostrov", "text": "Klášterní areál Ostrov\n\nKlášterní areál Ostrov se rozkládá na západním okraji historického města Ostrova v okrese Karlovy Vary. Areál, který se nachází v sousedství zámeckého parku, se nazýval také Posvátný okrsek. Jeho historie sahá do roku 1644, kdy byl položen základní kámen k první stavbě – pohřební kapli svaté Anny. Postupně zde vyrůstaly další stavby – piaristický klášter s kostelem Zvěstování Panny Marie, kaple svatého Floriána a kaple Panny Marie Einsiedelnské, která v roce 1710 výstavbu areálu uzavřela.\n\nOd padesátých let 20. století sídlil v areálu vojenský útvar, za jehož trvání zchátral a byl téměř zničen. Rozsáhlá rekonstrukce klášterního areálu v letech 2001–2007 obnovila vzhled těchto památek do takové míry, že to mnozí návštěvníci přirovnávají k zázraku. S výjimkou budovy kláštera se všechny stavby v areálu otevřely veřejnosti.\n\nMauzoleum vévodů Sasko-Lauenburských a markrabat Bádenských navazuje na klasická díla italské renesance a manýrismu a patří k nejstarším raně barokním centrálním stavbám v Čechách. Vystavěno bylo v letech 1644–1663 vévodou Juliem Jindřichem Sasko-Lauenburským na odlehlém místě za zámeckou zahradou jako první stavba budoucího Posvátného okrsku.\n\nOsmiboká kaple s bání s lucernou a cibulovitou vížkou měla původně dva přístavky a vstup na straně obrácené k městu. Zadní stranu kaple obklopoval ochoz se vstupy na empory v patře kaple. Kaple byla též komunikačně propojena lávkou a šnekovým schodištěm s klášterním kostelem. V interiéru jsou mezi pilíři umístěny empory, které sloužily pro uložení tumby, případně jako zpěvácké tribuny. Ve spodní části arkád byly umístěny obrazy zesnulých. Samotná hrobka se nachází pod kaplí. Je dvouprostorová a bylo do ní uloženo celkem osm zesnulých. V kapli se nyní nachází expozice věnovaná významným majitelům ostrovského panství v barokním období – vévodům Sasko-Lauenburským a markrabatům Bádenským\n\nSpolu s klášterem piaristů byl postaven také klášterní kostel Zvěstování Panny Marie, vysvěcený v roce 1674. Stavbu provedl pražský stavitel Martin Reiner. Kostel je jednolodní stavbou se samostatnou zvonicí, která je s kostelem spojena sakristií. Vedle hlavního oltáře měl kostel i šest oltářů postranních, kazatelnu s reliéfní výzdobou, kalvárii, barokní varhanní pozitiv a čtyři zvony. Tvůrcem velké části původního vybavení interiéru byl ostrovský sochař Martin Möckel. Z vnitřního vybavení kostela zbyly sice jen zlomky oltářů, několik soch a dva obrazy, zachovala se však fotodokumentace, a tak vše, co přežilo druhou polovinu 20. století, je nyní vystaveno na svých původních místech. Kostel nyní slouží jako dějiště rozmanitých kulturních akcí a jako místo stálé expozice věnované dějinám Ostrova a ostrovskému porcelánu.\n\nV prosinci roku 1691 zachvátil ostrovský zámek požár, který se však jako zázrakem vyhnul přilehlým městským domům. Markraběnka Františka Sibylla Augusta nechala z vděčnosti za odvrácení požáru města postavit kapli zasvěcenou právě ochránci před ohněm, svatému Floriánovi. Stavbu provedl dvorní stavitel J. M. Sockh v letech 1692–1693 a první pouť k nové kapli se konala v roce 1694, v den výročí požáru zámku.\n\nPo pohřební kapli a letohrádku v zámeckém parku jde o další centrální stavbu v Ostrově. Kaple má půdorys čtverce se zkosenými nárožími a je zastřešena bání s lucernou. Interiér zdobí štuková výzdoba a zejména působivá malba kupole znázorňující vraždění betlémských dětí, jejímž autorem byl Paolo Manni, italský malíř působící u bádenského dvora. Svátek betlémských neviňátek připadá na 28. prosince, tedy na výroční den požáru zámku, který je tímto připomenut. Po roce 1793 sloužila kaple jako sýpka a skladiště. V roce 1933 byla renovována jako památník obětem první světové války. Po celkové obnově v roce 2007 byl v kapli umístěn Památník obětem násilí na Ostrovsku ve 20. století.\n\nAkademický sochař Jaroslav Šlezinger byl v letech 1951 až 1955 z politických důvodů internován ve vykmanovském táboře nucených prací. Reliéfy Křížové cesty a původní texty, osobní svědectví o prožitém utrpení, vznikaly tajně během práce na sochařské výzdobě ostrovského domu kultury. Představují odvrácenou stranu režimu padesátých let. Městu Ostrov reliéfy věnovala, jako dar autorovy manželky Marie Šlezingerové, paní Anna Honová z Uherského Brodu.\n\nStavba svou výjimečnou krásou přitahuje už zdálky pohledy návštěvníků. Nechala ji postavit Františka Sibylla Augusta, markraběnka Bádenská, podle vzoru kaple ve švýcarském Einsiedelnu. V roce 1708 v Einsiedeln nabyl řeči její dosud nemluvící syn Ludwig Georg a později se uzdravil i z vážné horečky. Kaple Panny Marie Einsiedelnské v Ostrově tak měla vyjádřit markraběnčinu vděčnost.\n\nStavba kaple byla realizována v letech 1709–1710 patrně J. M. Sockhem, dvorním stavitelem markrabat bádenských, podle plánů zaslaných opatem kláštera v Einsiedeln. Markraběnka pak získala i kopii mariánské sošky – einsiedelnské „černé“ madony. Vstupní průčelí kaple obrácené k městu je bohatě architektonicky pojednáno: fasáda členěná sloupy a nárožními pilastry, alianční erb nad vstupním portálem vynášený dvojicí andílků, štukové reliéfy (Zvěstování P. Marie, Narození Páně, Smrt P. Marie) nebo plastiky ve vrcholu a po stranách štítu (P. Marie, svatý Benedikt, svatý Maurus). Ke kapli se váže pověst o tom, jak stavitel přelstil samotného ďábla, který mu údajně při stavbě pomáhal.\n\nPiaristický klášter s gymnáziem (latinskou školou) založila v roce 1666 vévodkyně Anna Magdaléna, vdova po Juliu Jindřichovi Sasko-Lauenburském. Studovali zde chlapci z Ostrova i širokého okolí a vzešla odtud řada významných osobností, mezi nimi i hudební skladatel J. C. F. Fischer či fyzik a chemik J. Loschmidt. Po zrušení gymnázia v roce 1876 piaristický řád z Ostrova odešel a klášter začal sloužit dívčí internátní škole Sester křesťanské lásky, v níž studovala například také herečka Zita Kabátová. Ve druhé polovině 20. století sloužil klášter potřebám československé armády a po rekonstrukci areálu v letech 2002–2007 vznikl v objektu bývalého konventu soubor nadstandardních městských bytů.\n"}
{"id": "1398387", "url": "https://cs.wikipedia.org/wiki?curid=1398387", "title": "Barisanské pohoří", "text": "Barisanské pohoří\n\nBarisanské pohoří (malajsky Bukit Barisan) je sopečné pohoří na ostrovĕ Sumatra v provincii Sumatera Barat (Západní Sumatra, Indonésie). Pohoří se táhne od severozápadu na jihovýchod podél celého západního pobřeží ostrova a je dlouhé 1 700 km. Tvoří je většinou sopečné hory v tropické džungli, 17 z nich přesahuje výšku 2000 m. Nejvyšším vrcholem pohoří je sopka Kerinci, která se tyčí do výšky 3800 metrů a je jednou z 35 aktivních sopek ostrova.\n"}
{"id": "1398391", "url": "https://cs.wikipedia.org/wiki?curid=1398391", "title": "Poseidonovo zlato", "text": "Poseidonovo zlato\n\nPoseidonovo zlato (1993, \"Poseidon's Gold\") je historický detektivní román anglické spisovatelky Lindsey Davisové. Jde o pátý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRoku 72 se Falco vrací po šesti měsících z Germánie do Říma. Svůj byt najde zdemolovaný od lupičů a u své matky se dostane do konfliktu se zpupným legionářem, který se u ní ubytoval. Legionář byl spolubojovníkem Falconova bratra Festa, který padl roku 68 v Judei během první židovské války. Je proto považován za hrdinu, Falco však zjistí, že se dopouštěl podvodů a podivných kšeftů s uměleckými poklady přiváženými z Řecka. Legionář Falconovi vyhrožuje a požaduje po něm jako po vykonavateli bratrovy pozůstalosti pro sebe i své druhy ze sdružení legionářů náhradu škody, kterou utrpěli, když investovali značné peníze do Festových obchodů s uměleckými předměty, především do nákupu vzácné sochy boha Poseidona, která se při převozu potopila i s lodí. Když je vyděračský voják zavražděn, hlavním podezřelým se stává Falco. Vyšetřováním je naštěstí pověřen jeho přítel Petronius, velitel vigilů (vlastně římské policie), takře se může sám věnovat pátrání. Aby očistil své jméno, musí také spolupracovat se svým otcem, dražebníkem a uměleckým znalcem, který rodinu před lety opustil. S jeho pomocí a s podporu Heleny Justiny, dcery senátora Decima Camilla Vera, která je Falconovou družkou, se mu podaří odhalit skutečného pachatele.\n"}
{"id": "1398397", "url": "https://cs.wikipedia.org/wiki?curid=1398397", "title": "Deysi Coriová", "text": "Deysi Coriová\n\nDeysi Estela Cori Tello (* 2. července 1993) je peruánská šachová velmistryně, jejíž nejvyšší hodnocení Elo v kariéře dosáhlo 2444 bodů. Vyhrála v ženské kategorii mistrovství světa mládeže v šachu 2009, mistrovství světa juniorů v šachu 2011 a panamerické mistrovství v šachu 2016 a 2017. Reprezentovala Peru na pěti šachových olympiádách, zúčastnila se také Světového poháru v šachu 2015. Její mladší bratr Jorge Cori je rovněž šachovým velmistrem.\n\n"}
{"id": "1398398", "url": "https://cs.wikipedia.org/wiki?curid=1398398", "title": "Moose Jaw Canucks", "text": "Moose Jaw Canucks\n\nMoose Jaw Canucks byl kanadský juniorský klub ledního hokeje, který sídlil v Moose Jaw v provincii Saskatchewan. V letech 1968–1984 působil v juniorské soutěži Saskatchewan Junior Hockey League. Před vstupem do SJHL působil ve Western Canada Hockey League a Southern Saskatchewan Junior Hockey League. Své domácí zápasy odehrával v hale Moose Jaw Civic Centre s kapacitou 3 146 diváků. Klubové barvy byly červená a bílá.\n\nNejznámější hráči, kteří prošli týmem, byli např.: Chris Chelios, Willie Desjardins, Al Rollins nebo Larry Popein.\n\n\nZdroj: \n\n\n"}
{"id": "1398400", "url": "https://cs.wikipedia.org/wiki?curid=1398400", "title": "Kaple svatého Františka z Assisi (Prosmyky)", "text": "Kaple svatého Františka z Assisi (Prosmyky)\n\nKaple svatého Františka z Assisi (sv. Františka Serafinského) v Prosmykách je pozdně barokní sakrální stavba postavená v letech 1762-1763 stojící osamoceně uprostřed zaniklé obce na břehu řeky Labe. Duchovní správou patří pod Římskokatolickou farnost u Všech svatých v Litoměřicích. Je chráněna jako kulturní památka České republiky.\n\nStavba je obdélná, jednolodní. Má obdélný, na šířku situovaný presbytář s trojbokým mělkým závěrem, který je obrácený k jihu. Po jeho stranách se nacházejí obdélné přístavky. Na bočních fasádách se nachází dvojice pilastrů. Na závěru kaple a bočních přístavcích jsou oblamované pilastry. Okna jsou zakončená stlačeným obloukem. Na hlavním průčelí se v nárožích nacházejí dvě dvojice pilastrů s vylamovaným kladím a volutový štít s pilastry, lizénovým rámcem a vylamovaným trojúhelníkovým nástavcem. V ose fasády je obdélný portál a slepé oko. V ose štítu je nika se sochou sv. Františka.\n\nUvnitř je presbytář s koutovými pilastry. Presbytář je sklenut plackou. Triumfální oblouk je polokruhový, a je zdobený pilastry. Loď kaple je čtvercová. V klenbě lodi se nachází placka a pásy, které lemují čelní oblouky. Pásy a cípy klenby se sbíhají na pilastry zkosených rohů. V severní části kaple je kruchta bez podpor. Interiér je vyzdoben freskou ze 3. čtvrtiny 18. století a to tak, že na klenbě lodi je zobrazena Panna Maria v oblacích, Ježíš Kristus a Bůh Otec. Ve cviklech jsou čtyři malé chiaroscurové obrázky. Na poprsnici kruchty jsou ornamentální pole a hudoucí andělé. Na klenbě presbytáře je vymalován Kristus a Madona na oblacích. Ve spodní části obrazu je pak vymalován sv. František z Assisi. Na obou bočních stěnách jsou výjevy z legendy o sv. Františku. Obě boční prostory jsou sklenuty valenou klenbou se stýkajícími se lunetami.\n\nHlavní oltář kaple je rokokový a pochází z roku 1762. Je na něm obraz sv. Františka Serafinského. Dále jsou zde sochy dvou biskupů. Kazatelna je rokoková a jsou na ní sochy andílků.\n\n"}
{"id": "1398402", "url": "https://cs.wikipedia.org/wiki?curid=1398402", "title": "Tacoma Rockets", "text": "Tacoma Rockets\n\nTacoma Rockets byl americký juniorský klub ledního hokeje, který sídlil v Tacomě ve státě Washington. V letech 1991–1995 působil v juniorské soutěži Western Hockey League. Zanikl v roce 1995 přestěhováním do Kelowny, kde byl vytvořen tým Kelowna Rockets. Své domácí zápasy odehrával v hale Tacoma Dome s kapacitou 17 100 diváků. Klubové barvy byly petrolejová, červená, černá a bílá.\n\nNejznámější hráči, kteří prošli týmem, byli např.: Tuomas Grönman, Michal Grošek, Scott Hannan, Joel Kwiatkowski, Kyle McLaren, Brett McLean, Lasse Pirjetä, Michal Sýkora nebo Václav Varaďa.\n\nZdroj: \n\n\n"}
{"id": "1398404", "url": "https://cs.wikipedia.org/wiki?curid=1398404", "title": "Anny Čížkové", "text": "Anny Čížkové\n\nAnny Čížkové je krátká ulice v Hloubětíně na Praze 14, která začíná na ulici Poděbradské a má slepé zakončení. Od Poděbradské vede přibližně jihojihovýchodním směrem.\n\nDlouho nebylo známo, čím se Anna Čížková proslavila ani okolnosti vzniku ulice. Předpokládá se, že se jedná o obyvatelku dnešní Prahy 14, která padla během Pražského povstání v květnu 1945. Její jméno figuruje na památníku obětem 2. světové války na bývalém náměstí V Novém Hloubětíně a také na ústřením památníku obětí válečných let na Krčínově náměstí v Kyjích. Název tak patří ke skupině ulic pojmenovaných po kyjských občanech, kteří padli během Pražského povstání nebo byli nacisty umučeni v koncentračních táborech, jako ulice Cíglerova, Bouřilova, Bratří Venclíků, Ronešova, Trytova a Vlčkova.\n\nDo roku 1947 byla bezejmenná, poté se jmenovala \"Pod Svatým Jiřím\" podle své polohy nedaleko kostela svatého Jiří. Na některých mapách je ovšem chybně označena jako \"Podkostelní\" (viz mapa vpravo dole).\n\nNa východní straně ulice je zarostlý pozemek, na západní straně je dvoupatrová zástavba (dům čp. 210/7) a zahrada, na konci ulice je vjezd do zahrady.\n\n"}
{"id": "1398406", "url": "https://cs.wikipedia.org/wiki?curid=1398406", "title": "Victoria Cougars (WHL)", "text": "Victoria Cougars (WHL)\n\nVictoria Cougars byl kanadský juniorský klub ledního hokeje, který sídlil ve Victorii v provincii Britská Kolumbie. V letech 1971–1994 působil v juniorské soutěži Western Hockey League. Zanikl v roce 1994 přestěhováním do Prince George, kde byl vytvořen tým Prince George Cougars. Své domácí zápasy odehrával v hale Victoria Memorial Arena. Klubové barvy byly modrá, červená, zlatá a bílá.\n\nNejznámější hráči, kteří prošli týmem, byli např.: Greg Adams, Murray Bannerman, Len Barrie, Alexandr Bojkov, Mel Bridgman, Rich Chernomaz, Geoff Courtnall, Russ Courtnall, Paul Cyr, Grant Fuhr, Rick Lapointe, Mike Leclerc, Chris Mason, Jim McKenzie, Barry Pederson nebo Gordie Roberts.\n\n\nZdroj: \n\n\n"}
{"id": "1398410", "url": "https://cs.wikipedia.org/wiki?curid=1398410", "title": "Weyburn Red Wings", "text": "Weyburn Red Wings\n\nWeyburn Red Wings je kanadský juniorský klub ledního hokeje, který sídlí ve Weyburnu v provincii Saskatchewan. Od roku 1968 působí v juniorské soutěži Saskatchewan Junior Hockey League. V letech 1966–1968 působil v soutěži Western Canada Junior Hockey League. Své domácí zápasy odehrává v hale Crescent Point Place s kapacitou 1 495 diváků. Klubové barvy jsou červená a bílá.\n\nNejznámější hráči, kteří prošli týmem, byli např.: Patrick Bordeleau, Joe Daley, Mark Hartigan, Dean Kennedy nebo Peter Schaefer.\n\n\nZdroj: \n\n\n"}
{"id": "1398412", "url": "https://cs.wikipedia.org/wiki?curid=1398412", "title": "Winnipeg Warriors", "text": "Winnipeg Warriors\n\nWinnipeg Warriors byl kanadský juniorský klub ledního hokeje, který sídlil ve Winnipegu v provincii Manitoba. V letech 1980–1984 působil v juniorské soutěži Western Hockey League. Zanikl v roce 1984 přestěhováním do Moose Jaw, kde byl vytvořen tým Moose Jaw Warriors. Své domácí zápasy odehrával v hale Winnipeg Arena s kapacitou 10 100 diváků. Klubové barvy byly černá, červená a bílá.\n\nNejznámější hráči, kteří prošli týmem, byli např.: Randy Gilhe, Mike Keane nebo Mick Vukota.\n\nZdroj: \n\n\n"}
{"id": "1398418", "url": "https://cs.wikipedia.org/wiki?curid=1398418", "title": "AirPods", "text": "AirPods\n\nAirPods jsou bezdrátová Bluetooth sluchátka vyrobená společností Apple Inc. Obsahují nové uživatelské interakce; například vyndání jednoho sluchátka z ucha pozastaví přehrávání a naopak, dvojité klepnutí na ně může buď aktivovat systém Siri, nebo přehrát nebo pozastavit přehrávání. Pro plnou funkčnost AirPods vyžadují zařízení běžící na minimálním iOS 10.2, macOS Sierra nebo watchOS 3. Automaticky se synchronizují přes iCloud, proto uživatel může přepnout na jiné podporované zařízení, které jsou přihlášené ke stejnému Apple ID. Mohou také přehrávat zvuk z libovolného zařízení, které podporuje technologii Bluetooth 4.0 nebo vyšší, včetně zařízení Android (které mohou také ovládat přehrávání pomocí gesta s dvojitým klepnutím).\n\nAirPods byly představeny 7. září 2016 společně s iPhone 7 a Apple Watch Series 2. Apple původně plánoval uvolnit AirPods koncem října, ale společnost odložila datum vydání. Dne 13. prosince 2016 společnost Apple vydal AirPods pouze pro svůj online store. K dispozici byly v Apple Store, autorizovaných prodejcích společnosti Apple a vybraných prodejcích 20. prosince 2016.\n\nOd vydání verze iOS 10.3 mohou uživatelé najít chybějící AirPods tím, že spustí hluk vyzvánění prostřednictvím aplikace \"Find My iPhone\".\n\nV roce 2017 na Apple Special Event společnost ukázala bezdrátově nabíjecí pouzdro, které by mohlo být použito společně s nadcházející bezdrátově nabíjecí podložkou AirPower. AirPower a bezdrátové nabíjení pro AirPods však nebyly uvedeny do prodeje. Nakonec na jaře 2019 společnost Apple oznámila, že vývoj nabíjecí podložky AirPower ruší úplně.\n\nSpolečnost Apple začlenila svůj vlastně navržený čip W1 do AirPods, který pomáhá optimalizovat využití baterie a zpracovává spojení Bluetooth i zvuk.\n\nV každém AirPodu jsou dva mikrofony: jeden u uší, otočený směrem ven a druhý v dolní části stopky.\n\nKaždý AirPod váží 4 g a jeho pouzdro váží 38 g. AirPod je schopen se nabít na přibližně pět hodin poslechu hudby při 50% hlasitosti a dobíjení s pouzdrem se může maximální poslech hudby vyšplhat až na 24 hodin. Během otevření a zkoumání vnitřku bylo zjištěno, že každá AirPod obsahuje 93 milliwatthodinovou baterii, zatímco nabíjecí pouzdro bylo shledáno, že obsahuje 1,52 wattu nebo 398 mAh na baterii 3,81 V.\n\nAirPods obsahují aktualizovatelný firmware. Původní firmware byl 3.3.1. V únoru 2017 Apple uvolnil 3.5.1, a pak 3.7.2 v květnu 2017.\n"}
{"id": "1398420", "url": "https://cs.wikipedia.org/wiki?curid=1398420", "title": "Eva Koťátková", "text": "Eva Koťátková\n\nEva Koťátková (1. září 1982 v Praze) je česká výtvarnice. \n\nNarodila se v rodině filosofa a spisovatele Petra Koťátka. V letech 2002 – 2007 vystudovala Akademii výtvarných umění v Praze. Absolvovala stáže v Salzburku (2005 International Summer Academy of Fine Arts, Salzburg), San Franciscu (2005 – 2006, San Francisco Art Institute, New Genres Department) a ve Vídni (2007, Akademie der Bildenden Kunste, Vídeň). V roce 2007 se stala laureátkou Ceny Jindřicha Chalupeckého. V letech 2009 – 2015 pak absolvovala doktorandské studium na Vysoké škole uměleckoprůmyslové v Praze. Disertační práci věnovala tématu přenášení tvorby outsiderů do světa umění.\n\nŽije a pracuje v Praze.\n\n\n\n"}
{"id": "1398422", "url": "https://cs.wikipedia.org/wiki?curid=1398422", "title": "Michal (příjmení)", "text": "Michal (příjmení)\n\nPříjmení Michal nese více různých osobností:\n\n"}
{"id": "1398423", "url": "https://cs.wikipedia.org/wiki?curid=1398423", "title": "Serra do Mar", "text": "Serra do Mar\n\nSerra do Mar je horské pásmo, které se táhne v délce 2 600 km při pobřeží Atlantského oceánu v jihovýchodní části Brazílie ve státě São Paulo. Jeden z nejvyšších bodů tohoto pohoří je hora Pico da Caledônia, která se vypíná do výšky 2 219 m nad mořem.\n\nGeologicky patří pohoří Serra do Mar k masivnímu krystalickému skalnímu podloží, které tvoří východní část Jižní Ameriky a tektonicky je velmi stabilní. Většina vyvýšenin Serra do Mar vznikla před 60 miliony lety.\n"}
{"id": "1398424", "url": "https://cs.wikipedia.org/wiki?curid=1398424", "title": "MTVA", "text": "MTVA\n\nMédiaszolgáltatás-támogató és Vagyonkezelő Alap (MTVA) je maďarská státní mediální skupina, zřízená 1. ledna 2011. Spadají pod ní čtyři veřejnoprávní média: \"Magyar Rádió\" (rozhlas), \"Magyar Televízió\" (televize), \"Duna Televízió\" (televize Duna) a \"Magyar Távirati Iroda\" (tisková agentura).\n\nMT provozuje 5 celoplošných televizních stanic:\n\nDuna TV provozuje 2 televizní stanice:\n\nMR provozuje 7 rozhlasových stanic:\n\nMaďarská státní informační a tisková agentura, vznikla již roku 1881.\n\n\nMTVA bývá často kritizována. Objevují se názory, že MTVA slouží k propagandě maďarského předsedy vlády Viktora Orbána a jeho vládní strany Fidesz. Cílem kritiky často bývá především zpravodajství, které má silně nahrávat právě Fideszu.\n\nV roce 2014 se například objevil případ údajné cenzury, kdy bylo podle redaktora MTVA na poslední chvíli změněno znění zpráv zpravodajské relace.\n"}
{"id": "1398433", "url": "https://cs.wikipedia.org/wiki?curid=1398433", "title": "Kajmánek trpasličí", "text": "Kajmánek trpasličí\n\nKajmánek trpasličí (\"Paleosuchus palpebrosus\", česky také kajman hladkočelý, kajman malý, kajman oboční, kajman trpasličí) je jeden z nejmenších druhů krokodýlů. V ČR jej chová Zoo Brno.\n\nDélka těla dosahuje 130–170 cm u samců a 120–140 cm u samic, váží přibližně 6-10 kg. Dožívá se až 40 let. Mláďata loví vodní měkkýše a hmyz, dospělci loví plazy, ptáky a savce; hlavním zdrojem potravy ale zůstávají ryby.\n\nVyskytuje se ve většině států Jižní Ameriky (Bolívie, Brazílie, Ekvádor, Francouzská Guyana, Guyana, Kolumbie, Paraguay, Peru, Surinam, Venezuela). Žije v říčních lesích, zaplavených lesích u jezer a poblíž rychlých toků řek a potoků. Pro svou malou velikost a výskyt (žijí na velkém a poměrně nepřístupném areálu) nejsou kajmánci trpasličí v porovnání s jinými příbuznými druhy natolik ohrožení lovem. Ve volné přírodě žije přes 10 milionů exemplářů.\n"}
{"id": "1398434", "url": "https://cs.wikipedia.org/wiki?curid=1398434", "title": "Římskokatolická farnost Vranovice u Prostějova", "text": "Římskokatolická farnost Vranovice u Prostějova\n\nŘímskokatolická farnost Vranovice u Prostějova je územní společenství římských katolíků s farním kostelem svaté Kunhuty v prostějovském děkanátu.\n\nPrvní písemná zmínka o obci Vranovice je z roku 1278. Farnost se připomíná roku 1399, v době předbělohorské byla nekatolická, kolem roku 1630 zanikla a patřila k Prostějovu. Roku 1849 byla ve Vranovicích zřízena expozitura. Farnost byla obnovena roku 1908.\n\nOd července 2018 je administrátorem excurrndo P. Mgr. Adam Kazimierz Cynarski SDS.\n\n"}
{"id": "1398436", "url": "https://cs.wikipedia.org/wiki?curid=1398436", "title": "George John Spencer, 2. hrabě Spencer", "text": "George John Spencer, 2. hrabě Spencer\n\nGeorge John Spencer, 2. hrabě Spencer (\"George John Spencer, 2nd Earl Spencer, 2nd Viscount Spencer of Althorp, 2nd Baron Spencer\") (1. září 1758, Londýn – 10. listopadu 1834, Althorp, Anglie) byl britský státník ze starobylého rodu Spencerů. Politicky náležel k whigům a zastával několik funkcí v britské vládě (lord strážce tajné pečeti, první lord admirality, ministr vnitra). Proslul též jako mecenáš umění a získal Podvazkový řád. V přímé linii byl předkem princezny Diany.\n\nNarodil se v Londýně jako nejstarší syn 1. hraběte Spencera, jeho kmotrem byl král Jiří II. Studoval v Harrow a na univerzitě v Cambridge. V letech 1780–1783 byl členem Dolní sněmovny, poté po otci zdědil rodové tituly a vstoupil do Sněmovny lordů (do té doby užíval jméno \"vikomt Althorp\"). V politice patřil k whigům, později se dostal do vlády Williama Pitta mladšího, v roce 1794 byl jmenován lordem strážcem tajné pečeti, zároveň se stal členem Tajné rady, v armádě dosáhl hodnosti plukovníka a druhou polovinu roku 1794 strávil na mimořádné diplomatické misi ve Vídni.\n\nV letech 1794–1801 byl prvním lordem admirality, tuto funkci převzal po nekompetentním bratrovi premiéra Pitta a musel reorganizovat námořnictvo pro války s revoluční Francií. Do doby jeho úřadování spadají úspěšná tažení konce devadesátých let 18. století (bitvy u St. Vincent, u Camperduinu a na Nilu). V roce 1799 obdržel Podvazkový řád. V letech 1806–1807 byl státním sekretářem vnitra, poté dlouhodobě patřil k opoziční skupině \"Grenvilles\". Mimoto zastával řadu nižších správních funkcí v různých hrabstvích.\n\nKromě svého působení v politice proslul jako vzdělanec a mecenáš, zálibu měl především v literatuře a na svém sídle v Althorpu soustředil bohatou knihovnu, pro kterou získal řadu vzácných starých tisků. Byl členem Královské společnosti (1785) a Královské společnosti starožitností (1785), získal také čestný doktorát v Oxfordu a v letech 1813–1825 byl prezidentem Královského institutu.\n\nV roce 1781 se oženil s Lavinií Bingham (1762–1831), dcerou 1. hraběte z Lucanu. Měli spolu devět dětí, z nichž tři zemřely v dětství. Dědicem titulů byl nejstarší syn John Charles Spencer, 3. hrabě Spencer (1782–1845), který byl taktéž politikem. Po jeho smrti zdědil tituly mladší bratr admirál Frederick Spencer, 4. hrabě Spencer (1798–1857). Z dcer vynikla Sarah (1787–1870), provdaná za 3. barona Lytteltona, která byla vychovatelkou dětí královny Viktorie.\n\n\n\n\n"}
{"id": "1398437", "url": "https://cs.wikipedia.org/wiki?curid=1398437", "title": "John Poyntz Spencer, 5. hrabě Spencer", "text": "John Poyntz Spencer, 5. hrabě Spencer\n\nJohn Poyntz Spencer, 5. hrabě Spencer (\"John Poyntz Spencer, 5th Earl Spencer, 5th Viscount Spencer of Althorp, 5th Baron Spencer\") (27. října 1835, Londýn – 13. srpna 1910, Althorp, Anglie) byl britský státník ze starobylého rodu Spencerů. Třikrát byl místokrálem v Irsku, dvakrát prezidentem Tajné rady a také ministrem námořnictva (prvním lordem admirality). Na přelomu 19. a 20. století patřil k vlivným činitelům Liberální strany, v letech 1894 a 1905 byl kandidátem na funkci premiéra. Byl rytířem Podvazkového řádu a vynikl také jako odborník na problematiku zemědělství.\n\nNarodil se v paláci \"Spencer House\" v Londýně jako syn admirála 4. hraběte Spencera a jeho manželky Elizabeth Poyntz (1799–1851). Studoval v Cambridge, v roce 1857 byl zvolen do Dolní sněmovny, ale ještě téhož roku po otci zdědil rodové tituly a vstoupil do Sněmovny lordů. Patřil k liberálům a přátelům W. Gladstona a brzy se zařadil mezi přední mluvčí Liberální strany v Horní sněmovně, již r. 1859 byl jmenován členem Tajné rady, v letech 1859–1861 byl prvním komorníkem (\"Groom of the Stole\") prince Alberta, po jeho smrti působil ve stejné funkci u prince waleského (1862–1866). V roce 1865 získal Podvazkový řád.\n\nV letech 1868–1875 byl místokrálem v Irsku, do této funkce se pak vrátil ještě v letech 1882–1885 a 1886. Diplomatické schopnosti proti vzrůstajícímu irskému nacionalismu uplatnil především v roce 1882, kdy byl v Dublinu zavražděn irský státní tajemník lord Frederick Cavendish. Mezitím byl dvakrát lordem prezidentem Tajné rady (1880–1882 a 1886). Ve třetí Gladstonově vládě byl prvním lordem admirality (1892–1895), po Gladstonově rezignaci byl jedním z kandidátů na post premiéra (1894). Od roku 1902 byl mluvčím liberálů ve Sněmovně lordů, kromě toho zastával hodnost strážce pečeti prince waleského (1901–1907). Po volebním vítězství liberálů v roce 1905 byl znovu kandidátem na post premiéra, ale téhož roku po záchvatu mrtvice ukončil své veřejné působení.\n\nKromě politiky se od mládí věnoval agronomii a již v letech 1865–1866 byl předsedou vládní komise pro likvidaci dobytčího moru. V letech 1898–1910 byl prezidentem Královské zemědělské společnosti, získal čestné doktoráty v Cambridge, Oxfordu a Dublinu, v letech 1892–1907 byl kancléřem univerzity v Manchesteru. Manchesterské univerzitě v roce 1892 prodal unikátní rodovou knihovnu ze zámku Althorp, která čítala cca 40 000 svazků.\n\nS manželkou Charlotte Seymour (1835–1903) z vedlejší linie rodu markýzů z Hertfordu neměl žádné potomstvo. Hraběcí titul zdědil Johnův mladší bratr Charles Spencer, 6. hrabě Spencer (1857–1922), který patřil též k vlivným liberálním politikům, zastával vysoké funkce u dvora a byl pradědečkem princezny Diany.\n\n\n\nRodokmen Spencerů\n\nJohn Poyntz Spencer, 5. hrabě Spencer\n"}
{"id": "1398442", "url": "https://cs.wikipedia.org/wiki?curid=1398442", "title": "Vladimír Valenta", "text": "Vladimír Valenta\n\nVladimír Valenta může být:\n\n"}
{"id": "1398443", "url": "https://cs.wikipedia.org/wiki?curid=1398443", "title": "Arthur Herbert, 1. hrabě z Torringtonu", "text": "Arthur Herbert, 1. hrabě z Torringtonu\n\nArthur Herbert, 1. hrabě z Torringtonu (\"Arthur Herbert, 1st Earl of Torrington, 1st Baron Herbert of Torbay\") (1648 – 13. dubna 1716), byl anglický admirál, politik a dvořan ze starobylého šlechtického rodu Herbertů. Patřil k významným osobnostem slavné revoluce a poté zastával nejvyšší hodnosti v anglickém námořnictvu. Jako vrchní velitel anglického loďstva v Devítileté válce utrpěl porážku od Francie, byl uvězněn a zbaven velení, zbytek života pak strávil v soukromí.\n\nPocházel ze starobylého šlechtického rodu Herbertů, byl synem právníka Edwarda Herberta (1591–1658), který u exilového dvora Karla II. zastával funkci lorda kancléře (1653–1657). Od roku 1663 sloužil v námořnictvu a již r. 1666 dosáhl hodnosti kapitána, vyznamenal se ve válce proti Nizozemí, později ve Středomoří v bojích proti pirátům přišel o oko. V roce 1684 povýšen na kontradmirála, v letech 1684–1689 byl též lordem admirality. Za vlády Jakuba II. zastával funkce u dvora a byl správcem královského šatníku (1685–1687), byl též členem Dolní sněmovny (1685–1687 a 1689–1690). Jeho vzestup za vlády Jakuba II. souvisel s kariérou jeho mladšího bratra Edwarda Herberta (1648–1698), který byl tehdy lordem nejvyšším sudím (1685–1687).\n\nDůležitou roli sehrál v době slavné revoluce, kdy v přestrojení za prostého námořníka opustil Anglii a doručil Vilémovi Oranžskému výzvu anglických lordů, aby převzal vládu v Anglii. To také předurčilo jeho další vzestup po roce 1688, byl povolán do Tajné rady a stal se prvním lordem admirality a vrchním velitelem anglického loďstva (1689–1690). V roce 1690 se jako velitel spojeného anglicko–holandského loďstva vyznamenal v bojích proti Francii a byl povýšen na hraběte z Torringtonu s členstvím ve Sněmovně lordů (součástí šlechtické titulatury byl také baronát z Torbay odvozený od jména přístavu Torbay, kde se v roce 1688 vylodil Vilém III.) V červenci 1690 v bitvě u Beachy Head v kanálu La Manche ustoupil před Francouzi, načež byl uvězněn v Toweru a postaven před válečný soud. Byl sice zproštěn obvinění, ale do aktivní služby se již nevrátil a dožil v soukromí. V roce 1692 mu bylo zrušeno i členství v Tajné radě. Jeho sídlem byl starobylý zámek \"Oatlands Palace\" v hrabství Surrey, který zdědil po otci.\n\nByl dvakrát ženatý, ale nezanechal žádné potomstvo, takže jeho úmrtím titul hraběte z Torringtonu zanikl, pohřben je ve Westminsterském opatství. Jméno Torrington s titulem vikomta bylo později uděleno rodu Byngů, jehož členové se taktéž v několika generacích uplatnili jako vysocí námořní důstojníci.\n\n\nArthur Herbert, 1. hrabě z Torringtonu\n\nArthur Herbert, 1. hrabě z Torringtonu\n\nRodokmen 1. hraběte z Torringtonu\n"}
{"id": "1398444", "url": "https://cs.wikipedia.org/wiki?curid=1398444", "title": "Thomas Herbert, 8. hrabě z Pembroke", "text": "Thomas Herbert, 8. hrabě z Pembroke\n\nThomas Herbert, 8. hrabě z Pembroke (\"Thomas Herbert, 8th Earl of Pembroke, 5th Earl of Montgomery, 8th Baron Herbert of Cardiff, 5th Baron Herbert of Shurland\") (1656 – 22. ledna 1733) byl anglický a britský státník ze starobylého šlechtického rodu Herbertů. Původně působil ve službách Stuartovců, později podpořil slavnou revoluci a za vlády Viléma III. a královny Anny patřil na přelomu 17. a 18. století k významným osobnostem anglické a britské politiky, řadu let zastával nejvyšší funkce ve státní správě, uplatnil se také v diplomacii a získal Podvazkový řád.\n\nByl nejmladším synem 5. hraběte z Pembroke, studoval v Oxfordu a v letech 1676–1679 podnikl kavalírskou cestu (Francie, Itálie). Ve Francii se setkal s Johnem Lockem a později byl jeho mecenášem. V letech 1678–1681 byl poslancem Dolní sněmovny, mezitím začal zastávat funkce v hrabstvích Wiltshire a Glamorgan, kde měla rodina statky. Po smrti staršího bratra zdědil hraběcí titul a vstoupil do Sněmovny lordů (1683), stal se členem Královské společnosti (1685) a ve službách Jakuba II. se zúčastnil bojů v protikrálovských spiknutích.\n\nV roce 1688 přešel na stranu Viléma Oranžského, stal se členem Tajné rady (1689) a v letech 1689–1690 byl prezidentem Královské společnosti. V roce 1689 byl též vyslancem v Holandsku, od roku 1689 až do smrti zastával funkci lorda–místodržitele v hrabství Wiltshire. Byl prvním lordem admirality (1690–1692) a lordem strážcem tajné pečeti (1692–1699), v roce 1697 zastupoval Anglii na kongresu v Rijswicku. S krátkou přestávkou v roce 1702 zastával post lorda prezidenta Tajné rady (1699–1708). V případě nepřítomnosti Viléma III. v Anglii byl několikrát členem sboru místodržících, v roce 1700 byl jmenován rytířem Podvazkového řádu a v letech 1701–1702 byl znovu zároveň prvním lordem admirality. V souvislosti se začátkem války o španělské dědictví byl v lednu 1702 změněn statut vrchního velitele námořnictva a hrabě z Pembroke byl namísto prvního lorda admirality jmenován \"lordem velkoadmirálem anglicko–irským\". Mezitím na trůn nastoupila královna Anna, která do této funkce jmenovala svého manžela prince Jiřího Dánského a Pembroke se vrátil na pozici prezidenta Tajné rady, kterou zastával již předtím. V roce 1705 byl znovu vyslancem v Nizozemí, v letech 1706–1707 byl též členem komise pro sloučení Anglie a Skotska. V letech 1707–1709 byl místokrálem v Irsku a po smrti prince Jiřího Dánského znovu krátce vykonával funkci lorda velkoadmirála (1708–1709).\n\nV roce 1709 odešel z veřejného života a dožil v soukromí, na rodovém sídle \"Wilton House\" v hrabství Wiltshire soustředil bohaté umělecké sbírky. Poprvé se oženil v roce 1684 s Margaret Sawyer (†1706), jedinou dcerou a dědičkou vlivného právníka Sira Roberta Sawyera. Z jejich manželství se narodilo dvanáct dětí, dědicem titulů byl nejstarší syn Henry Herbert, 9. hrabě z Pembroke (1689–1750), který zastával hodnosti u dvora, další syn Robert Sawyer Herbert (1693–1769) byl dlouholetým poslancem a vládním úředníkem v úřadu pro obchod a kolonie, třetí syn William Herbert (1696-1757) sloužil v armádě a dosáhl hodnosti generála. William byl zakladatelem pozdější linie hrabat z Carnarvonu, která sídlila na zámku \"Highclere Castle\", což bylo věno jeho matky Margaret Sawyer. Další dvě manželství 8. hraběte z Pembroke s Barbarou Slingsby (1668-1721) a Mary Howe (†1749) zůstala bez potomstva.\n\n\n\nThomas Herbert, 8. hrabě z Pembroke\n\nThomas Herbert, 8. hrabě z Pembroke\n\nRodokmen hrabat z Pembroke\n"}
{"id": "1398447", "url": "https://cs.wikipedia.org/wiki?curid=1398447", "title": "Bitva u Carillonu", "text": "Bitva u Carillonu\n\nBitva u Carillonu, vybojovaná 8. července 1758 u jezera Champlain, představuje nejkrvavější bitvu tzv. francouzsko-indiánské války. Asi 3600 Francouzů a jejich indiánských spojenců v ní připravilo drtivou porážku téměř dvacetitisícové britské armádě.\n\nBitva nemohla vzhledem ke zdrcující materiální i početní převaze britské strany na americkém válčišti změnit celkový výsledek války, nicméně ji výrazně prodloužila, když oddálila pád Carillonu i další britské akce a značně zredukovala ochotu indiánů bojovat po boku Britů, kteří před jejich očima takto propadli. Je hodnocena jako největší úspěch francouzské strany a markýze de Montcalm v celé válce, v případě britské strany pak jako názorná ukázka naprosté nekompetentnosti velitele.\n\nMarkýz de Montcalm, který vedl francouzské síly u Carillonu, se rozhodl nečekat na britské síly ve slabé pevnosti předurčené za daného poměru sil k pádu a vysunul své jednotky do zalesněných kopců nacházejících se asi 1 km před pevností, kde se narychlo opevnil. \n\nBritský generál Abercrombie, který očekával, že Francouzi zůstanou v Carillonu, toto postavení hrubě podcenil. Příliš se spolehl na svou obrovskou početní převahu a přesvědčení, že hlavní francouzské síly musí být v Carillonu, a bez řádného průzkumu a dělostřelecké přípravy vrhl své jednotky do frontálního útoku přímo proti hlavním pozicím Francouzů. Po následném hrůzném masakru, během kterého britské ztráty daleko přesáhly dva tisíce mužů, se britské síly stáhly k Lake George a až do nahrazení Abercrombieho nevyvíjely větší aktivitu.\n"}
{"id": "1398452", "url": "https://cs.wikipedia.org/wiki?curid=1398452", "title": "Robby Müller", "text": "Robby Müller\n\nRobby Müller (4. dubna 1940 – 4. července 2018) byl nizozemský kameraman. Narodil se na ostrově Curaçao na tehdejších Nizozemských Antilách a roku 1953 se přestěhoval do Amsterdamu. V letech 1962 až 1964 studoval na Nizozemské filmové akademii. Byl dlouholetým spolupracovníkem režisérů Wima Wenderse (\"Alice ve městech\", \"Chybný pohyb\", \"V běhu času\") a Jima Jarmusche (\"Mimo zákon\", \"Tajuplný vlak\", \"Mrtvý muž\"). Během své kariéry však spolupracoval i s mnoha dalšími režiséry. Zemřel v Amsterdamu ve věku 78 let.\n\n"}
{"id": "1398454", "url": "https://cs.wikipedia.org/wiki?curid=1398454", "title": "Poslední dějství v Palmýře", "text": "Poslední dějství v Palmýře\n\nPoslední dějství v Palmýře (1994, \"Last Act in Palmyra\") je historický detektivní román anglické spisovatelky Lindsey Davisové. Jde o šestý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRoku 72 je Falco pověřen císařem Vespasianema špionážní misí za východní hranicí Římské říše v Nabatejském království, které se má stát budoucí římskou provincií. Protože se opět nedočkal zasloužené odměny za své služby, přijme zároveň úkol od tanečnice s hady a organizátorky zábavy pro boháče Thalie, pokusit se najít hráčku na vodní varhany, která opustila Řím s bohatým syrským obchodníkem. Falco doufá, že mu dvojitý honorář pomůže vymanit se z bídného hmotného a nízkého společenského postavení plebejce, aby mohl legalizovat vztah se svou družkou Helenou Justinou, dcerou senátora Decima Camilla Vera.\n\nSpolečně s Helenou se vydají na cestu a po různých nebezpečných dobrodružstvích dorazí do Petry, kde objeví ve vodní nádrži utopeného muže, dramatika a upravovatele her kočovné divadelní společnosti. Přijme nabídku jejího principála, aby jej nahradil a rozhodne se vypátrat vraha. Společnost cestuje přes městečka v Sýrií a Dekapoli do Damašku a odtud do Palmýry. Zde má premiéru Falconova divadelní hra \"Duch, který promluvil\" (obsahem velmi podobná \"Hamletovi\"), která však není dohrána, neboť během jejího posledního dějství dojde k odhalení vraha a k jeho smrti po uštknutí hadem.\n"}
{"id": "1398455", "url": "https://cs.wikipedia.org/wiki?curid=1398455", "title": "You Are Not I", "text": "You Are Not I\n\nYou Are Not I je americký nezávislý hraný film, který natočila režisérka Sara Driver podle povídky Paula Bowlese. Na filmu se výrazně podílel její přítel Jim Jarmusch, který byl mj. jeho kameramanem. Spolu s režisérem je zároveň autorem scénáře. Asistentem kamery byl Tom DiCillo. Autorem originální hudby k filmu je Phil Kline. Vypráví příběh ženy, která uteče z psychiatrické léčebny ve chvíli, kdy se nedaleko odehraje velká autonehoda. Je považována za oběť autonehody v šoku a je odvezena ke své sestře. Ta se snaží přijít na to, proč byla její sestra z léčebny propuštěna. Nakonec dojde k výměně – psychicky nemocná sestra se začne vydávat za zdravou a místo jí samé do léčebny pošle svou zdravou sestru. Snímek byl natočen během šesti dnů a jeho rozpočet činil 12 000 dolarů. Film byl dlouhodobě považován za ztracený, až byla v roce 2008 jedna jeho kopie nalezena v Bowlesově pozůstalosti.\n\n"}
{"id": "1398456", "url": "https://cs.wikipedia.org/wiki?curid=1398456", "title": "Sara Driver", "text": "Sara Driver\n\nSara Driver (* 15. prosince 1955) je americká nezávislá filmařka. Debutovala v roce 1981 dramatickým snímkem \"You Are Not I\", na němž do značné míry spolupracovala se svým přítelem Jimem Jarmuschem. Později natočila ještě filmy \"Sleepwalk\" (1986) a \"When Pigs Fly\" (1993). Rovněž hrála v Jarmuschových filmech \"Trvalá dovolená\" (1980), \"Podivnější než ráj\" (1984) a \"Tajuplný vlak\" (1989). Na snímku \"Podivnější než ráj\" se zároveň podílela jako producentka. V roce 2017 po čtyřiadvaceti letech představila svůj nový film – dokument \"\".\n\n"}
{"id": "1398459", "url": "https://cs.wikipedia.org/wiki?curid=1398459", "title": "Železniční stanice Ra'anana darom", "text": "Železniční stanice Ra'anana darom\n\nŽelezniční stanice Ra'anana darom ( תחנת הרכבת רעננה דרום, \"Tachanat ha-rakevet Ra'anana darom\", doslova Železniční stanice Ra'anana jih) je železniční stanice na postupně prodlužované železniční trati Tel Aviv–Ra'anana v aglomeraci Tel Avivu v Izraeli.\n\nLeží v centrální části Izraele v Izraelské pobřežní planině, v hustě osídleném regionu Guš Dan, v nadmořské výšce cca 70 metrů. Je situována do nově postaveného dopravního koridoru, který prochází východozápadním směrem mezi městy Kfar Saba, Ra'anana, Hod ha-Šaron a Herzlija a kterým kromě nové železniční trati vede i silniční spojení dálničního typu (silnice 531).\n\nPro veřejnost byla stanice otevřena počátkem července 2018 v rámci zprovoznění několikakilometrového nového železničního úseku z města Hod ha-Šaron do Ra'anany. Trať je zčásti vedena pod zemí (pod úrovní terénu se nachází i samotné nástupiště a kolejový svršek) a její součástí jsou složité inženýrské stavby.\n\n"}
{"id": "1398460", "url": "https://cs.wikipedia.org/wiki?curid=1398460", "title": "Železniční stanice Ra'anana ma'arav", "text": "Železniční stanice Ra'anana ma'arav\n\nŽelezniční stanice Ra'anana ma'arav ( תחנת הרכבת רעננה מערב, \"Tachanat ha-rakevet Ra'anana ma'arav\", doslova Železniční stanice Ra'anana západ) je železniční stanice (k roku 2018 zatím konečná stanice) na postupně prodlužované železniční trati Tel Aviv–Ra'anana v aglomeraci Tel Avivu v Izraeli.\n\nLeží v centrální části Izraele v Izraelské pobřežní planině, v hustě osídleném regionu Guš Dan, v nadmořské výšce cca 50 metrů. Je situována do nově postaveného dopravního koridoru, který prochází východozápadním směrem mezi městy Kfar Saba, Ra'anana, Hod ha-Šaron a Herzlija a kterým kromě nové železniční trati vede i silniční spojení dálničního typu (silnice 531).\n\nPro veřejnost byla stanice otevřena počátkem července 2018 v rámci zprovoznění několikakilometrového nového železničního úseku z města Hod ha-Šaron do Ra'anany. Trať je zčásti vedena pod zemí a její součástí jsou složité inženýrské stavby. Stanice Ra'anana ma'arav je zatím konečnou stanicí, ale v plánu bylo další prodloužení tratě severozápadním směrem, podél severního okraje města Herzlija, čímž by se vytvořilo i napojení na pobřežní železniční trať a dále by se tak zkrátily dojezdové časy do okolních měst aglomerace.\n\n"}
{"id": "1398463", "url": "https://cs.wikipedia.org/wiki?curid=1398463", "title": "Astroneer", "text": "Astroneer\n\nAstroneer je raná verze vesmírné tematické hry vyvinutá společností System Era.\n\nPrvní verze hry byla vydána 16. prosince 2016. Hráč má za úkol kolonizovat planety, vytvářet struktury a těžební zdroje. Astroneer nemá stanovený cíl ani děj. Od data vydání do července roku 2018 vydali vývojáři celkem 12 aktualizací, z niž je sedm s přidaným obsahem a pět udržovacích. Hra stále podléhá aktivnímu vývoji.\n\nRámec hry je umístěn do období 25. století, kde společnost Exo Dynamics vysílá kosmonauty, aby prozkoumali hranice vesmíru a riskovali svoje životy v drsných podmínkách pro šanci na to, že zbohatnou.\n\nVe hře Astroneer se hráč vydává jako kosmonaut prozkoumávat kouzlo procedurálně generovaných planet za pomocí přístroje, který umožní přidávat nebo ubírat hmotu, a tak překonávat překážky a nástrahy mimozemského života. Hra umožňuje prozkoumávat všelijaké jeskyně a nacházet různé suroviny. Při prozkoumávání okolí si hráč musí stále dávat pozor na to, aby měla postava ve skafandru dostatečnou zásobu kyslíku a energie. Pokud jí v obleku schází dýchatelná atmosféra, velmi rychle upadá do kómatu, ze kterého se již s vysokou pravděpodobností neprobere. Velmi důležitou součástí je také stavba základny, ve které hráč stráví většinu času. Po jejím rozšíření bude schopen zkoumat neznámé technologie, stavět dopravní prostředky, vyrábět vzduchové zásobníky a zpracovávat rudy, které nalezne hluboko pod povrchem planety. Po prvním spuštění hra umožňuje spuštění tutoriálu.\n\na další\n\n<graph>{\n}</graph>Dolní lišta značí měsíce v roce 2018, horní počty hráčů hrajících hru Astroneer ve stejný čas.\n\n\n"}
{"id": "1398471", "url": "https://cs.wikipedia.org/wiki?curid=1398471", "title": "Železniční stanice Ofakim", "text": "Železniční stanice Ofakim\n\nŽelezniční stanice Ofakim ( תחנת הרכבת אופקים, \"Tachanat ha-rakevet Ofakim\") je železniční stanice na nově postavené železniční trati Aškelon–Beerševa v jižním Izraeli.\n\nLeží v jižní části Izraele v pobřežní nížině, v nadmořské výšce cca 130 metrů. Je situována na severovýchodní okraj města Ofakim, nedaleko od silnice číslo 25 a vesnic Gilat a Bitcha.\n\nStanice byla slavnostně uvedena do provozu 31. prosince 2015 jako poslední na nově budované trati z Aškelonu směrem na jih do Beerševy. Výstavba stanice i dokončení celé železniční trati čelila značnému zpoždění. Základní kámen k stanici byl položen již v roce 2007 a původní termín dokončení byl stanoven na rok 2009. Představitelé samosprávy města Ofakim i okolních sídel podporovali dokončení železnice, protože měla dopravně přiblížit tento relativně odlehlý region státu Izrael k populačním centrům. Celkové náklady na výstavbu stanice dosáhly 50 milionů šekelů a byl tak výrazně překročen původní rozpočet. Stavba zahrnuje vlastní terminál o ploše 700 metrů čtverečních, podchod spojující nástupiště a veřejné automobilové parkoviště.\n\n"}
{"id": "1398477", "url": "https://cs.wikipedia.org/wiki?curid=1398477", "title": "Valle del Cauca", "text": "Valle del Cauca\n\nValle del Cauca () je západním departementem Kolumbie. Rozprostírá se od Tichého oceánu přes pacifickou nížinu, Západní Kordilleru a údolí řeky Cauca až po Centrální Kordilleru. Součástí departementu je i ostrov Malpelo. Hlavní město je Santiago de Cali.\n\nValle del Cauca hraničí s departementy Risaralda a Quindío na severu, Cauca na jihu, Tolima na východě, a Chocó na západě. Departement je členěný na 42 obcí. Nejvyšší nadmořské výšky dosahuje v Centrální Kordilleře\n\nPacifické pobřeží je členité – záliv Buenaventura (Bahía Buenaventura) se stejnojmenným přístavním městem Buenaventurou a záliv Málaga (Bahía Málaga).\n\nKrátké řeky odvádějí vody ze západních svahů Západní Kordillery do Tichého oceánu. Vody z východních svahů Západní Kordillery a ze západních svahů Centrální Kordillery jsou odváděny řekou Cauca, která se vlévá daleko na severu Kolumbie do Magdaleny.\nNěkteré části území departamentu jsou chráněny v národním parku Farallones de Cali, Uramba Bahía Málaga, Malpelo, Las Hermosas a Tatamá.\n\nObyvatelstvo je soustředěno do údolí řeky Cauca.\n"}
{"id": "1398478", "url": "https://cs.wikipedia.org/wiki?curid=1398478", "title": "Železniční stanice Jokne'am – Kfar Jehošua", "text": "Železniční stanice Jokne'am – Kfar Jehošua\n\nŽelezniční stanice Jokne'am – Kfar Jehošua ( תחנת הרכבת יקנעם-כפר יהושע, \"Tachanat ha-rakevet Jokne'am – Kfar Jehošua\") je železniční stanice na nově postavené, respektive po víc než 60 letech obnovené,\nželezniční trati Haifa–Bejt Še'an v severním Izraeli.\n\nLeží v severní části Izraele v Jizre'elském údolí, v nadmořské výšce cca 30 metrů. Je situována do zemědělské krajiny mezi severním okrajem města Jokne'am a jižním okrajem vesnice Kfar Jehošua. Na silniční síť je napojena prostřednictvím silnice 722, která jižně od stanice ústí do kapacitní silnice číslo 66. Východně od stanice se rozkládá letecká základna Ramat David.\n\nStanice byla uvedena do provozu 16. října 2016 ráno, kdy z Haify do Bejt Še'anu vyjel první vlak v rámci běžného jízdního řádu. Již předtím, koncem srpna 2016, projela po trati první souprava v rámci testovacího provozu. Trať navazuje na původní železniční spojení, které v této oblasti fungovalo v 1. polovině 20. století. Tehdy se zde nacházela železniční stanice Kfar Jehošua.\n\n"}
{"id": "1398480", "url": "https://cs.wikipedia.org/wiki?curid=1398480", "title": "Železniční stanice Migdal ha-Emek – Kfar Baruch", "text": "Železniční stanice Migdal ha-Emek – Kfar Baruch\n\nŽelezniční stanice Migdal ha-Emek – Kfar Baruch ( תחנת הרכבת מגדל העמק – כפר ברוך, \"Tachanat ha-rakevet Migdal ha-Emek – Kfar Baruch\") je železniční stanice na nově postavené, respektive po víc než 60 letech obnovené, železniční trati Haifa–Bejt Še'an v severním Izraeli.\n\nLeží v severní části Izraele, v Jizre'elském údolí, v nadmořské výšce cca 60 metrů. Je situována do zemědělské krajiny jihozápadně od města Migdal ha-Emek, poblíž vesnice Kfar Baruch. Na silniční síť je napojena prostřednictvím místní komunikace, která severovýchodně od stanice ústí do kapacitní silnice číslo 73. Severozápadně od stanice se rozkládá letecká základna Ramat David.\n\nStanice byla uvedena do provozu 16. října 2016 ráno, kdy z Haify do Bejt Še'anu vyjel první vlak v rámci běžného jízdního řádu. Již předtím, koncem srpna 2016, projela po trati první souprava v rámci testovacího provozu. Trať navazuje na původní železniční spojení, které v této oblasti fungovalo v 1. polovině 20. století. Tehdy se zde nacházela železniční stanice Kfar Baruch.\n\n"}
{"id": "1398481", "url": "https://cs.wikipedia.org/wiki?curid=1398481", "title": "Chama Cha Mapinduzi", "text": "Chama Cha Mapinduzi\n\nChama Cha Mapinduzi (zkratka CCM), což znamená ve svahilštině „Revoluční strana“, je politická strana v Tanzanii. Má více než osm milionů členů a jejím předsedou je prezident země John Magufuli. Barvami strany jsou zelená a žlutá a stranickým emblémem je zkřížená motyka a kladivo. Od roku 2013 je členem Socialistické interancionály, je také zastoupena v Panafrickém parlamentu.\n\nStrana vznikla 5. února 1977 spojením Tanganického afrického národního svazu (Tanganyika African National Union, TANU, předseda Julius Nyerere) a Afro-širázské strany (Afro-Shirazi Party, ASP, předseda Abeid Karume). Vytvoření celostátní strany mělo napomoci větší integraci Tanganiky a Zanzibaru. Program strany vycházel z Nyerereho koncepce ujamaa, která byla africkou variantou socialismu přizpůsobenou místní mentalitě a ekonomickým podmínkám. Po zhroucení sovětského bloku přešla CCM k tržnímu hospodářství se sociálními prvky a otevřela zemi zahraničním investorům.\n\nOd svého založení byla jedinou povolenou stranou v Tanzanii až do roku 1990, kdy země přešla na pluralitní systém. CCM vyhrála od té doby všechny parlamentní i prezidentské volby a je nejdéle nepřetržitě vládnoucí politickou stranou v Africe. Její volební výsledky se však postupně zhoršují, v parlamentních volbách roku 2015 dosáhla historicky nejnižšího zisku 55,04 % hlasů.\n"}
{"id": "1398489", "url": "https://cs.wikipedia.org/wiki?curid=1398489", "title": "Železniční stanice Afula", "text": "Železniční stanice Afula\n\nŽelezniční stanice Afula ( תחנת הרכבת עפולה‎, \"Tachanat ha-rakevet Afula\", oficiálně (תחנת הרכבת עפולה (ר' איתן, \"Tachanat ha-rakevet Afula (Rafi Ejtan)\", podle politika Rafiho Ejtana) je železniční stanice na nově postavené, respektive po víc než 60 letech obnovené, železniční trati Haifa–Bejt Še'an v severním Izraeli. Leží v severní části Izraele, v Jizre'elském údolí, v nadmořské výšce cca 70 metrů. Je situována do zemědělské krajiny na severním okraji města Afula, poblíž vesnice Balfourija. Na silniční síť je napojena prostřednictvím kapacitních komunikací v prostoru města Afula (silnice číslo 60, silnice číslo 65 a silnice číslo 71).\n\nStanice byla uvedena do provozu 16. října 2016 ráno, kdy z Haify do Bejt Še'anu vyjel první vlak v rámci běžného jízdního řádu. Již předtím, koncem srpna 2016, projela po trati první souprava v rámci testovacího provozu. Podle plánů prezentovaných v roce 2016 by ze stanice Afula mohla v budoucnosti odbočovat také trať do města Tiberias.\n\nTrať navazuje na původní železniční spojení, které v této oblasti fungovalo v 1. polovině 20. století. Už tehdy se zde nacházela železniční stanice Afula, jejíž historická budova se dochovala, ovšem není již využita pro železniční provoz.\n\n\n"}
{"id": "1398492", "url": "https://cs.wikipedia.org/wiki?curid=1398492", "title": "Peter Barlow", "text": "Peter Barlow\n\nPeter Barlow (13. října 1776 Norwich, Norfolk, Anglie – 1. března 1862 Kent, Anglie) byl anglický matematik a fyzik.\n\nBarlow byl v zásadě samouk. V roce 1801 byl jmenován profesorem matematiky a zástupcem vedoucího matematické katedry na Královské vojenské akademii (\"Royal Military Academy\") ve Woolwichi, a tento post si udržel až do roku 1847. Svými články o matematice přispíval do časopisu pro ženy \"The Ladies' Diary\".\n\nJeho nejdůležitější díla jsou:\n\n\nTyto tabulky se staly známé jako \"Barlowovy tabulky\". Podávají hodnoty pro čtverce, kostky, čtvercové kořeny, krychle kořenů a reciproční údaje pro všechna čísla od 1 do 10 000. Byly opakovaně přetiskovány až do roku 1965. Barlow byl autorem článků o algebře, analýze, geometrii a pevnosti materiálů v \"Rees's Cyclopædia\". Mnohokrát také přispěl do \"Encyclopædia Metropolitana\".\n\nVe spolupráci s optikem Georgem Dollondem, která trvala od roku 1827 do roku 1832, vytvořil Barlow achromatickou čočku, která využívala tekutý disulfid uhličitý. Achromatické čočky byly důležitými optickými prvky zdokonalených dalekohledů. V roce 1833 postavil Barlow achromatický dvojitý objektiv ze spojeného optického a korunového skla. Obměna tohoto vynálezu, nazvaný Barlowova čočka, je široce používána v moderní astronomii a fotografii jako optický prvek pro zlepšení achromatismu a zvětšení obrazu.\n\nOd roku 1823 byl členem Královské společnosti (\"Fellow of the Royal Society\", FRS). O dva roky později obdržel Copleyovu medaili za svou práci na nápravě odchylek lodních kompasů, způsobených přítomností železa v trupu lodí. Některé jeho magnetické výzkumy byly provedeny ve spolupráci se Samuelem Hunterem Christiem. Prováděl časné experimentální a pozorovací studie o původu zemského magnetismu. Je mu přičítán vynález tzv. Barlowova kola, což byl časný homopolární elektromotor, a tzv. Barlowův zákon (nesprávný vzorec elektrické vodivosti).\n\nBarlow se velmi zajímal o parní pohon lokomotiv. Byl členem anglických komisí pro rozvoj železnic Barlow v letech 1836, 1839, 1842 a 1845. Na počátku čtyřicátých let 19. století provedl několik průzkumů pro nově vzniklý Železniční inspektorát.\n\nBarlow několikrát přispěl k teorii pevnosti materiálů, včetně jeho „Eseje o síle a namáhání dřeva“ (1817), který obsahuje experimentální údaje shromážděné u Woolwiche. Šesté vydání této práce z roku 1867 připravili dva Barlowovi synové po jeho smrti a obsahuje životopis jejich otce. Barlow také využil svých znalostí materiálů pro projekty mostů. Jeho synové Peter W. Barlow a William Henry Barlow se stali významnými stavebními inženýry 19. století. Roku 1832 byl Barlow zvolen zahraničním čestným členem Americké akademie umění a věd (\"American Academy of Arts and Sciences\").\n\nZemřel ve svém domě v londýnské čtvrti Charlton v roce 1862 a byl pohřben na tamějším hřbitově, kde má náhrobek.\n"}
{"id": "1398515", "url": "https://cs.wikipedia.org/wiki?curid=1398515", "title": "Válka o pemikan", "text": "Válka o pemikan\n\nVálka o pemikan byla válka mezi Společností Hudsonova zálivu a Severozápadní společností, která vypukla po založení kolonie na Červené řece (\"Red River Colony\") v roce 1811, přičemž její prvotní příčinou byly (vedle rivality mezi dvěma zapřísáhlými obchodními konkurenty) spory o kontrolu nad výrobou, distribucí a prodejem klíčové zásobovací komodity - pemikanu. Původně obchodní válka přerostla v nelítostné střetnutí, v němž si obě strany vykrádaly, rabovaly a vypalovaly základny a sváděly regulérní ozbrojené boje.\n\nRostoucí násilí se stávalo pro britskou vládu v Severní Americe neúnosným a po krvavé bitvě u Sedmi dubů, v níž agenti SZS spolu se spřátelenými Métisi pobili 22 mužů sloužících HBC, včetně guvernéra teritorií HBC Roberta Sempleho, jí definitivně došla trpělivost. V roce 1821 ukončilo celý konflikt vládou vynucené sloučení obou společností.\n"}
{"id": "1398527", "url": "https://cs.wikipedia.org/wiki?curid=1398527", "title": "Andrés Manuel López Obrador", "text": "Andrés Manuel López Obrador\n\nAndrés Manuel López Obrador (zkráceně Amlo; * 13. listopadu 1953 Tepetitán, Tabasco, Mexiko) je mexický politik, od 1. prosince 2018 úřadující prezident Mexika. Zvolen byl v červenci 2018, kdy v prvním kole voleb obdržel přes 53 % hlasů. Je 58. mexickým prezidentem.\n\nV roce 2000 byl zvolen starostou metropole Mexiko. V roce 2014 založil levicově orientované Hnutí národní obnovy, za které kandidoval v prezidentských volbách.\n\n"}
{"id": "1398538", "url": "https://cs.wikipedia.org/wiki?curid=1398538", "title": "Železniční stanice Bejt Še'an", "text": "Železniční stanice Bejt Še'an\n\nŽelezniční stanice Bejt Še'an ( תחנת הרכבת בית שאן, \"Tachanat ha-rakevet Bejt Še'an\") je železniční stanice na nově postavené, respektive po víc než 60 letech obnovené, železniční trati Haifa–Bejt Še'an v severním Izraeli. Leží v severní části Izraele, v Jizre'elském údolí, respektive v na něj navazujícím Charodském údolí v nadmořské výšce cca -120 metrů. Je situována do zemědělské krajiny na severním okraji města Bejt Še'an, poblíž vesnice Sde Nachum. Na silniční síť je napojena prostřednictvím kapacitní komunikace (silnice číslo 71).\nStanice byla uvedena do provozu 16. října 2016 ráno, kdy z Haify do Bejt Še'anu vyjel první vlak v rámci běžného jízdního řádu. Již předtím, koncem srpna 2016, projela po trati první souprava v rámci testovacího provozu. Trať navazuje na původní železniční spojení, které v této oblasti fungovalo v 1. polovině 20. století. Už tehdy se zde nacházela železniční stanice Bejt Še'an (o několik set metrů východně od současného vlakového terminálu), jejíž historická budova se dochovala, ovšem není již využita pro železniční provoz.\n\n\n"}
{"id": "1398552", "url": "https://cs.wikipedia.org/wiki?curid=1398552", "title": "Barlowova čočka", "text": "Barlowova čočka\n\nBarlowova čočka je achromatická čočka vynalezená anglickým matematikem a fyzikem 19. století Peterem Barlowem, která se používá v astronomii. Vkládá se do ní okulár. Znásobuje ohniskovou vzdálenost dalekohledu.\n\n\nTento druh achromatické čočky vyrábí téměř každý výrobce teleskopů. Např. velmi kvalitní Barlowovy čočky vyrábí společnost Sky-Watcher, Omegon, Celestron, Binorum, atd.\n\n"}
{"id": "1398553", "url": "https://cs.wikipedia.org/wiki?curid=1398553", "title": "Quad City Storm", "text": "Quad City Storm\n\nQuad City Storm je profesionální americký klub ledního hokeje, který sídlí v Moline ve státě Illinois. Založen byl v roce 2018. Do profesionální SPHL vstoupil v ročníku 2018/19. Své domácí zápasy odehrává v hale TaxSlayer Center s kapacitou 9 200 diváků. Klubové barvy jsou světle modrá, černá a šedá.\n\nZdroj: \n\n\n"}
{"id": "1398556", "url": "https://cs.wikipedia.org/wiki?curid=1398556", "title": "Franz Schmidberger", "text": "Franz Schmidberger\n\nP. Franz Schmidberger FSSPX (* 19. října 1946 v Riedlingenu, Bádensku-Württembersku) je německý katolický kněz, zakladatel a od roku 2013 ředitel a regent Mezinárodního kněžského semináře Srdce Ježíšova v Zaitzkofenu. Byl druhým generálním představeným Kněžského bratrstva sv. Pia X. (1982–1994).\n"}
{"id": "1398576", "url": "https://cs.wikipedia.org/wiki?curid=1398576", "title": "Třída Teluk Bintuni", "text": "Třída Teluk Bintuni\n\nTřída Teluk Bintuni je třída tankových výsadkových lodí indonéského námořnictva. První byla do služby přijata roku 2015. Celkem bylo do roku 2019 objednáno devět plavidel této třídy.\n\nPrvní čtyři plavidla této třídy staví indonéská loděnice PT Daya Radar Utama (PT DRU). Později byly objednány další tři a v dubnu 2019 ještě osmá a devátá jednotka. Poslední dvě byly objednány u loděnice PT Bandar Abadi.\n\nJednotky třídy \"Teluk Bintuni\":\nPlavidlo unese 2300 tun nákladu. Kromě 300 vojáků může přepravovat ještě 10 tanků Leopard 2A4, mostní vozidlo a obrněný transportér, anebo 15 bojových vozidel pěchoty BMP-3F. Je vyzbrojeno jedním 40mm kanónem Bofors L70, jedním 20mm kanónem a dvěma těžkými kulomety. Může z něj operovat jeden střední vrtulník. Pohonný systém tvoří dva diesely STX MAN 9L27/38, každý o výkonu 3285 kW. Nejvyšší rychlost dosahuje 16 uzlů.\n"}
{"id": "1398589", "url": "https://cs.wikipedia.org/wiki?curid=1398589", "title": "Leguán madagaskarský", "text": "Leguán madagaskarský\n\nLeguán madagaskarský (\"Oplurus cuvieri\") je druh leguána, největší druh vyskytující se na Madagaskaru. V ČR jej chovají ZOO Plzeň a Zoo Brno.\n\nDruh dosahuje 25-30 cm (maximálně 40 cm) a váží 2 kg. Živí se převážně hmyzem, zřídka pak plody a listy rostlin. Páření probíhá 3 týdny po zimním období. Samice klade 3 vejce, která zahrabává do lehce vlhkého substrátu; při inkubační teplotě 29 stupňů se mláďata líhnou za 70–75 dnů.\n\nVyskytuje se na západní části Madagaskaru a od centra ostrova až na hranici východního deštného pralesa. Obývá suché lesy, kde šplhá na větší větve stromů či hledá úkryt v dutinách kmenů; lze ho zastihnout také v otevřené krajině na skalách či na zemi.\n"}
{"id": "1398593", "url": "https://cs.wikipedia.org/wiki?curid=1398593", "title": "Isak Elbogen", "text": "Isak Elbogen\n\nIsak Elbogen, hebrejským jménem יצחק בן יוסף \"Jicchak ben Josef\" (23. listopadu 1812 Smíchov – 29. srpna 1883 Vídeň), byl český rabín, který působil v synagoze na Smíchově a vetší část života (37 let, téměř celou svou profesní kariéru) jako krajský rabín mladoboleslavské židovské obce, tehdy jedné z nejvýznamnějších v Čechách.\n\nNarodil se do rodiny rabína Josefa Elbogena, dle příjmení rodina pocházela ze západočeského Lokte (německy \"Elbogen\"), byla již však s jistotou několik generací usedlá v Praze. Studoval nejdříve na gymnáziu, poté mezi lety 1834 až 1836 absolvoval tříleté studium filozofie na Karlo-Ferdinandově Univerzitě v Praze. Promoval roku 1841 a získal titul doktor filosofie. Někdy v této době získal také smichu (rabínskou ordinaci) u pražského bejt dinu vedeného rabínem Samuelem Löbem Kauderem. \nNejprve působil v rodném Smíchově (do r. 1922 samostatné město s vlastní žiodovskou obcí), poté roku 1843 odešel zastávat funkci krajského rabína do Mladé Boleslavi, kde působil třicet sedm let, tedy až do roku 1880, kdy odešel do penze. Zemřel o tři roky později ve Vídni, pochován je na vídeňském Ústředním hřbitově.\n\nRabín Elbogen byl znám jako vynikající znalec Talmudu a Mišny, roku 1865 mu v Praze vyšla publikace nazvaná שעשועום בחדרי המשנה מענה הדות ששה סדרי משנה \"Šauším behadrej hamišná meanná hidot šišá sidrej mišná\". V mladoboleslavské obci se údajně těšil velké oblibě \"\"jak u mladých, tak u starých\"\". Sepsal také selichu upomínající na velký požár mladoboleslavské židovské čtvrti a synagogy o Šabatu 24. ijáru 5618 (28. května 1859), nazvanou סליחות לזכרון האש אשר יצאה ביער יונגבונצלויא בים שבת קודש ליום עשרים וארבעה לחדש אייר שנת תרי״ט ל פ״ק \"Selichot lezikaron haeš ašer joce bair Jungbunzla bejom šabat kodeš lejom esrim vearba lechodeš ijár tarit lepek\" \"Kajícná modlitba na pamět strašlivého požáru, jenž zachvátil město Mladou Boleslav na svatý Šabat dne čtyřiadvacátého ijáru roku šestistéhoosmnáctého malého letopočtu\", která se až do holocaustu každoročně předčítala v mladoboleslavské synagoze. \n"}
{"id": "1398599", "url": "https://cs.wikipedia.org/wiki?curid=1398599", "title": "Aimee Garcia", "text": "Aimee Garcia\n\nAimee Garcia (* 28. listopadu 1978 Chicago, Illinois) je americká herečka.\n\nJejí matka pochází z Mexika, otec z Portorika. V dětství účinkovala v divadelních hrách, hrála také v televizních reklamách. V roce 1996 debutovala ve filmu \"The Homecoming\", pravidelně se na plátně a především v televizi objevuje od roku 1999. Představila se například ve snímcích \"Hodná holka\" (2002), \"Španglicky snadno a rychle\" (2004, jako vypravěčka), \"Universal Signs\" (2008), \"Filmová hvězda\" (2008) či \"Robocop\" (2014). Hlavní role ztvárnila v seriálech \"Greetings from Tucson\" (2002–2003), \"All About the Andersons\" (2003–2004), \"George Lopez\" (2006–2007), \"Záchranka San Francisco\" (2009–2010), \"Dexter\" (2011–2013), \"Křižovatka smrti\" (2016) a \"Lucifer\" (od 2016), významné vedlejší role hrála v seriálech \"American Family\", \"Off the Map\" a \"Vegas\" a hostovala v mnoha dalších seriálech (\"Pohotovost\", \"Angel\", \"Kriminálka Las Vegas\", \"Hawaii 5-0\" a jiné).\n\n"}
{"id": "1398601", "url": "https://cs.wikipedia.org/wiki?curid=1398601", "title": "Romeo Neri", "text": "Romeo Neri\n\nRomeo Neri (26. března 1903 Rimini – 23. září 1961 tamtéž) byl italský reprezentant ve sportovní gymnastice, trojnásobný olympijský vítěz. Připravoval se v klubu SG Libertas Rimini. \n\nOd mládí provozoval závodně různé sporty, jako plavání, vzpírání a atletiku, na gymnastiku se zaměřil po ukončení vojenské služby a jeho trenérem se stal Alberto Braglia. Stal se čtyřnásobným mistrem Itálie ve víceboji (1928, 1929, 1930 a 1933). Na olympijských hrách 1928 získal stříbrnou medaili ve cvičení na hrazdě a byl čtvrtý ve víceboji. Na olympijských hrách v roce 1932 vyhrál víceboj jednotlivců, bradla a byl členem vítězného týmu, se třemi zlatými medailemi byl spolu s americkou plavkyní Helene Madisonovou nejúspěšnějším účastníkem losangeleské olympiády. Na mistrovství světa ve sportovní gymnastice v roce 1934 obsadil druhé místo ve víceboji a třetí v přeskoku. Na OH 1936 musel pro zranění bicepsu předčasně odstoupit ze soutěže. \n\nPo druhé světové válce trénoval italskou gymnastickou reprezentaci, v níž byl i jeho syn Romano Neri. V jeho rodném Rimini je po něm pojmenován sportovní stadion Stadio Romeo Neri, má také svoji hvězdu na Chodníku slávy italského sportu v Římě. \n\n"}
{"id": "1398603", "url": "https://cs.wikipedia.org/wiki?curid=1398603", "title": "Daniel Orálek", "text": "Daniel Orálek\n\nDaniel Orálek (* 29. března 1970, Hrušovany u Brna) je český ultramaratonec a fotograf. Pracuje jako programátor. \n\nK jeho největším úspěchům patří 5. místo na Spartathlonu v roce 2011 nebo 10. místo na Badwater Ultramarathon v roce 2010 - tento závod dlouhý 217 km, který se běží za extrémně vysokých teplot v americkém Údolí smrti, běžel a dokončil jako první Čech. Získal 2. místo na Copper Canyon Ultramarathon v roce 2012, dosáhl také série vítězství v závodě na 100 km v nizozemském Winschotenu (v letech 2008, 2010, 2012, 2014). \n\nDo února 2018 absolvoval 164 maratonů a 121 ultramaratonů. Byl juniorským rekordmanem Československa na 10 000 m (30:13,03).\n\n"}
{"id": "1398606", "url": "https://cs.wikipedia.org/wiki?curid=1398606", "title": "Miloš Suchomel", "text": "Miloš Suchomel\n\nMiloš Suchomel (* 5. ledna 1930, Libochovice - 12. ledna 2014, Praha) byl historik umění se zaměřením na barokní sochařství, teoretik památkové péče a restaurátorství, restaurátor. Byl prvním ředitelem Středočeské galerie v roce 1964.\nStudium na reálném gymnáziu v Praze na Strossmayerově náměstí (1941-1946) po válce dokončil na reálném gymnáziu v Křemencově ulici (1946-1949). Jeho přihláška ke studiu umění na FF UK byla roku 1949 zamítnuta. O rok později se přihlásil na dějiny umění na FF UP v Olomouci, ale komise ho přeřadila na tamní Pedagogickou fakultu a Suchomel studium odmítl. V letech 1950-1954 pracoval jako pomocná technická síla Stavební správy ČSD v Praze a v letech 1952-1954 absolvoval povinnou vojenskou službu. Roku 1954 byl přijat ke studiu dějin umění na Filozofické fakultě UK v Praze a roku 1959 obhájil diplomovou práci a získal titul Mgr.\n\nPo ukončení studia pracoval jeden rok v KDO Prahy 5 a od roku 1960 byl odborným pracovníkem Střediska státní památkové péče a ochrany přírody Středočeského kraje (SSPPOPSK). Zároveň připravil založení Středočeské galerie a spolu se svými spolupracovníky realizoval řadu výstavních projektů v kulturních domech. Na jeho popud Středočeský kraj vyčlenil Středočeskou galerii z SSPPOPSK jako samostatnou instituci a Suchomel byl v lednu 1964 jmenován jejím ředitelem. Kvůli připravované výstavě Roberta Piesena, jehož obrazy se zdály tiskovému dozoru a poté schvalujícímu orgánu (Odbor školství a kultury SKNV) \"příliš abstraktní a nesrozumitelné\", byl v červenci téhož roku po sedmi měsících působení ve funkci odvolán a výstava zakázána. \n\nSuchomel nadále působil v Středisku státní památkové péče a ochrany přírody Středočeského kraje (SSPPOPSK) jako samostatný odborný pracovník, v letech 1973-1974 jako vedoucí odboru památkové péče, v letech 1983-1988 jako vedoucí oddělení architektury a uměleckých děl. Roku 1966 připravil otevření středočeského lapidária v Mnichově Hradišti, kde jsou soustředěny barokní sochy Josefa Jiřího Jelínka a jeho rodinné dílny. Během působení v SSPPOPSK a později SÚPP v Praze absolvoval dvě resortní odborné atestace a roku 1989 mu byl přiznán 1. vědeckotechnický kvalifikační stupeň.\n\nOd roku 1988 působil jako samostatný výzkumný pracovník, od roku 1999 jako člen vědecké rady Státního ústavu památkové péče, od roku 2003 v ústředním pracovišti Národního památkového ústavu v Praze.\nMiloš Suchomel na počátku 60. let vytvořil koncepci budoucí Středočeské galerie. V době, kdy se v oficiálním hodnocení výtvarného umění stále uplatňovaly direktivní teze z 50. let, bylo obtížné obhájit nákup nejen moderního nefigurativního umění, ale i české předválečné moderny. Suchomel se svou kolegyní Olgou Preisnerovou navštěvoval ateliéry neoficiálních a pro komunistický režim nežádoucích umělců (Piesen, Boštík, Istler, Janošek, Balcar, Fremund, Valenta, Veselý, Koblasa, aj.) a za pomoci Miroslava Lamače, který byl v letech 1961-1962 předsedou nákupní komise, prosadil nákupy některých děl. Zároveň se mu podařilo ze soukromých sbírek zakoupit díla Emila Filly, Josefa Čapka, V. Špály, R. Kremličky, F. Muziky, P. Kotíka, F. Grosse, aj.). \n\nPo založení Středočeské galerie se stal od ledna jejím prvním ředitelem a v březnu 1964 sem bylo převedeno 2825 děl ze Střediska státní památkové péče a ochrany přírody Středočeského kraje (SSPPOPSK). V předchozím roce byl příkazem MK vyčleněn soubor děl z Národní galerie, vesměs autorů, které komunistický režim považoval z různých důvodů za politicky či jinak nevyhovující, ze kterých se podařilo pro Středočeskou galerii získat řadu kvalitních děl.\n\nPo odvolání z funkce ředitele se Miloš Suchomel ve Středisku státní památkové péče a ochrany přírody Středočeského kraje (SSPPOPSK) věnoval teoretickým studiím z oboru restaurování. Podrobně se zabýval barokním sochařstvím a rodinnou dílnou Jelínků z Kosmonos nebo sochařským dílům Matyáše Bernarda Brauna v Kuksu. Podílel se na výzkumnému projektu Morové sloupy v českých zemích (1995 – 2010), jehož hlavním řešitelem byl PhDr. Vratislav Nejedlý, Csc. Publikoval desítky odborných statí v časopisech Památková péče, Umění, Památky a příroda, Zprávy památkové péče, Ateliér, Kámen, Průzkumy památek a ve sbornících z konferencí. Byl autorem některých hesel v Nové encyklopedii českého výtvarného umění. \n\n\n"}
{"id": "1398608", "url": "https://cs.wikipedia.org/wiki?curid=1398608", "title": "Nademlejnská", "text": "Nademlejnská\n\nNademlejnská je ulice v Hloubětíně na Praze 9, která začíná na Poděbradské a má slepé zakončení. Ústí do ní ulice K Náhonu. Její půdorys připomíná osově převrácené písmeno \"L\".\n\nNazvána je podle své polohy nad Rokytkou nedaleko Kejřova mlýna. Ulice vznikla a byla pojmenována v roce 1925. Původní úřední název byl však Nademlýnská. V době nacistické okupace v letech 1940–1945 se německy nazývala \"Obermühlstraße\".\n\nZápadní a severní stranu tvoří bývalé průmyslové areály, mezi nimi je původně funkcionalistický objekt čp. 600/1, kde bývala továrna na elektroniku \"Always\". Na východ a na jih jsou developerské projekty z prvních dvou desetiletí 21. století. Tramvajová zastávka \"Nademlejnská\" se nachází nedaleko na Poděbradské.\n\n"}
{"id": "1398610", "url": "https://cs.wikipedia.org/wiki?curid=1398610", "title": "Ferdinand Pelikán", "text": "Ferdinand Pelikán\n\nFerdinand Pelikán (5. červen 1885, Praha – 5. září 1952, Praha) byl český filozof a univerzitní profesor.\n\nFerdinand Pelikán napsal:\n\n"}
{"id": "1398613", "url": "https://cs.wikipedia.org/wiki?curid=1398613", "title": "Gottland (kniha)", "text": "Gottland (kniha)\n\nGottland (2006) je knižní vydání reportáží polského spisovatele Mariusze Szczygieła zaměřených na českou historii 20. století. V češtině knihu v roce 2007 vydalo nakladatelství Dokořán v překladu Heleny Stachové, od té doby již v mnoha dotiscích.\n\nNěkteré kapitoly jsou zevrubné popisy událostí, jiné jen krátké několikařádkové glosy.\n\n"}
{"id": "1398614", "url": "https://cs.wikipedia.org/wiki?curid=1398614", "title": "Mijazu", "text": "Mijazu\n\nMijazu (japonsky:宮津市 \"Mijazu-ši\") je japonské město v prefektuře Kjóto. V březnu 2017 mělo okolo 17,5 tisíce obyvatel na rozloze 172,14 km². Město bylo založeno roku 1899 jako přístav pro obchod se západními mocnostmi, především to byli Spojené státy americké a Britské impérium.\n\nMěsto se nachází v severní části prefektury Kjóto. Poblíž města se nechází písečná kosa Amanohašidate, která je nazývána jako <nowiki>\"most do nebe\"</nowiki> (v japon. \"天橋立\"). Mnoho lidí zde tráví volný čas.\n\n\n"}
{"id": "1398618", "url": "https://cs.wikipedia.org/wiki?curid=1398618", "title": "Řecké jméno", "text": "Řecké jméno\n\nKonvence skládání řeckého jména je obdobná jako ve zbytku západního světa, skládá se z rodného jména a příjmení (rodinného jména), na pozici druhého jména v Řecku objevuje též patronymikon, které se v praxi užívá méně.\n\nTradice řeckého systému sahá hluboko do antiky, kde jsou doložena jak mononymická oslovení, tak jména doplněná jmény rodičů (patronyma), míst původu či zaměstnání. Velký vliv zanechala též byzantská doba, kdy velkou oblibu získala jména křesťanská (biblická) a také započala tradice dědičných rodinných jmen. Vlivy zanechala také muslimsko-osmanská nadvláda.\n\nSystém jmen je doposud znatelně ovlivněn kathareusou (normou z 19. století, kdy došlo ke kodifikaci jmen). Systém též zná přechylování, ženy užívají genitivní podobu mužského příjmení. Ženy mohou a nemusí změnit jméno při svatbě. Např. Aliki Diplarakou (Αλίκη Διπλαράκου), má příjmení odvozené od nominativu Diplarakos (Διπλαράκοσ).\n\nU příjmení končících v nominativu na -os („-ος“) končí -u („-ου“, uplatňuje se etymologičtější přepis -ou), dále v nominativu končící na -is („-ης“), -as („-ας“) se genitiv tvoří koncovkou -i, -e, -a (tedy odtržením písmena s „ς“). U některých jmen zakončených na -is se podle kathareusy skloňují -u.\n"}
{"id": "1398621", "url": "https://cs.wikipedia.org/wiki?curid=1398621", "title": "Český pavilon na Světové výstavě 2020", "text": "Český pavilon na Světové výstavě 2020\n\nČeský pavilon na světové výstavě Expo 2020 bude reprezentovat Česko v této události konající se v Dubaji mezi říjnem 2020 do dubna 2021. Bude se nacházet v sektoru „sustainability\" neboli udržitelnost, z čehož se bude odvíjet také jeho obsah. Tomu se podřídí i koncepce výstavy – České jaro, v jejímž jádru bude unikátní systém S.A.W.E.R., který za pomoci solární energie vyrábí vodu ze vzdušné vlhkosti. Historicky první výstava na Blízkém východě předpokládá na 25 milionů návštěvníku. Český pavilon povede Jiří František Potužník, který byl jmenovaný generálním komisařem podruhé.\n\nArchitektonický návrh budovy bude pocházet od ateliéru Ateliér Formosa AA, který vyhrál v soutěži. Uvnitř bude prezentován český systém S.A.W.E.R., kultivující poušť díky získávání vody ze vzduchu. Pavilon obsáhne i českou restauraci a dvě dočasné expozice, jejichž téma se bude obměňovat. Firma Lasvit, která se prezentovala už na Expu v Miláně instalacemi Maxima Velčovského, v pavilonu představí české sklo.\n\nPřístroj Solar Air Water Earth Resource pracuje na principu adsorpce molekul vody ze vzduchu. Vzduch, který sytém nasaje, se zahřívá na vysokou teplotu, aby pojal více vody, která následně kondenzuje na chladičích. Zařízení pak vytváří dva vedlejší produkty: studený vzduch a teplou vodu. Oba se dají zužitkovat, studený vzduch například pro klimatizaci, horká voda jako užitková. Zároveň čerpá elektrickou energii z fotovoltaických článků a dokáže vyprodukovat až litr vody denně z jednoho čtverečního metru kolektorů, což je dvacetkrát více, než dokážou běžné chladiče.\n\nDruhou funkcí tohoto systému je kultivace pouštní půdy. Část destilované vody proudí do fotobioreaktoru, kde ji řasy obohacují o živiny a minerály, a poté asi dvacet centimetrů pod povrch země, aby se zamezilo zbytečnému odpařování výživového roztoku. Technologická část systému S.A.W.E.R. bude k vidění v interiéru pavilonu, který bude částečně chlazen studenou vodou vyrobenou ze vzduchu, botanická část pak před pavilonem ukáže, jak lze vyprahlou pouštní krajinu postupně měnit v úrodnou půdu.\n\nOd léta 2019 je již první kontejner na poušti a úspěšně produkuje vodu.\n"}
{"id": "1398622", "url": "https://cs.wikipedia.org/wiki?curid=1398622", "title": "Alex Strangelove", "text": "Alex Strangelove\n\nAlex Strangelove je americký hraný film společnosti Netflix z roku 2018, který režíroval Craig Johnson podle vlastního scénáře. Film popisuje nesnáze dospívajícího středoškoláka v lásce. Snímek měl světovou premiéru na Mezinárodním filmovém festivalu v San Franciscu 14. dubna 2018.\n\nAlex Truelove je středoškolák, který už od prváku kamarádí s Claire. Po dlouhém čase se jejich vztah změní, když Alex Claire políbí. Začnou spolu chodit, ale ani po osmi měsících spolu nemají sex. Alex proto objedná pokoj v hotelu. Mezitím Alex na jedné párty potká Elliotta a skamarádí se. Elliott se netají s tím, že je gay a Alex si začne klást otázky ohledně své vlastní sexuality. Jeho vztah s Claire se dostane do krize a pokus o první sex v hotelu dopadne katastrofálně. Alex se následně opije a sdělí jí, že je gay. Claire je zpočátku v šoku, ale přesto se rozhodne, že půjde na maturitní ples s Alexem. Tajně tam také pozve Elliotta, který je do Alexe zamilovaný.\n"}
{"id": "1398626", "url": "https://cs.wikipedia.org/wiki?curid=1398626", "title": "Leguán nosorohý", "text": "Leguán nosorohý\n\nLeguán nosorohý (\"Cyclura cornuta\") je ohrožený druh plaza.\nVyskytuje se především na karibském ostrově Hispaniola, ve státech Haiti a Dominikánská republika.\nDosahuje délky až 120 cm, většina dospělých váží od 4,56 kilogramu do 9 kilogramů. Dožívá se 30-50 let. Barva pokožky se pohybuje od ocelově šedé až k tmavě zelené a dokonce hnědé.\nŽiví se listy, květy, plody (i kaktusů), příležitostně žere i živočišnou potravu např. housenky a kukly lišajů.\nŽije na kamenitém pobřeží i ve vnitrozemí. Přežívá posledních několik tisíc jedinců.\nSamice klade do vyhrabané nory 5 - 19 vajec, inkubace trvá 70 - 80 dnů při teplotě 30 – 31° C. Na rozdíl od ostatních členů rodu \"Cyclura\" dosahuje samec leguána sexuální zralosti ve věku od čtyř do pěti let. Samice se stanou pohlavně zralé ve věku od dvou do tří let. Tento druh, stejně jako ostatní druhy rodu \"Cyclura\", je pohlavně dimorfní, samci jsou větší než samice a mají výraznější hřbetní hřebeny a „rohy“. Samci leguánů jsou teritoriální a nejagresivnější z nich bude mít největší rozsah území. Párování se koná na začátku nebo těsně před první deštivou sezonou roku (květen až červen) a trvá dva až tři týdny.\nJe chován pouze v ZOO Brno\nSamice si hlídají hnízda několik dní poté, co nakladly svá vejce, a inkubace trvá přibližně 85 dní. Bylo zjištěno, že jejich vejce patří mezi největší vejce leguánů na světě.\n"}
{"id": "1398628", "url": "https://cs.wikipedia.org/wiki?curid=1398628", "title": "Podkostelní (Praha)", "text": "Podkostelní (Praha)\n\nPodkostelní je zaniklá ulice ve Starém Hloubětíně na Praze 14, která vedla z Poděbradské jihojihovýchodním směrem. Bývala to první odbočka od tramvajové smyčky \"Starý Hloubětín\" (původně jen \"Hloubětín\") ve směru od centra Prahy vpravo.\n\nUlice vznikla před rokem 1906 na místě zasypaného příkopu, podle kterého také byla nazvána \"Pod Příkopem\". V roce 1925 byla pojmenována podle své polohy pod vrchem, kde stojí kostel svatého Jiří. V době nacistické okupace v letech 1940–1945 se německy nazývala \"Kirchenplatzgasse\". Ulice zanikla v roce 1984, kdy se upravovala a rozšiřovala ulice Průmyslová jako součást Průmyslového polookruhu. Na některých mapách je však chybně označena jako \"Pod Svatým Jiřím\".\n\n"}
{"id": "1398632", "url": "https://cs.wikipedia.org/wiki?curid=1398632", "title": "Seznam dílů seriálu Poslední polda", "text": "Seznam dílů seriálu Poslední polda\n\nToto je seznam dílů seriálu \"Poslední polda\".\n\n<onlyinclude>\n</onlyinclude>\n\n"}
{"id": "1398639", "url": "https://cs.wikipedia.org/wiki?curid=1398639", "title": "Čas odejít", "text": "Čas odejít\n\nČas odejít (1995, \"Time to Depart\") je historický detektivní román anglické spisovatelky Lindsey Davisové. Jde o sedmý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nNa podzim roku 72, po návratu ze zemí na východní hranici Římské říše, se Falco okamžitě zaplete do vyšetřování zločinů, kterými pouliční gangy v Římě terorizují celé město. Císař Vespasianus drží sice moc pevně v rukou, ale ve městě dochází k podvodům, únosům a vraždám. Falconův přítel Petronius, velitel aventinské hlídky vigilů (vlastně římské policie), konečně chytí jednoho z předních zločinců v Římě Balbina Pia, Ten je je následně odsouzen k smrti, ale podle římského práva může každý římský občan odsouzený k smrti odejít do exilu s tím, že se už nikdy nesmí do Říma vrátit (tato možnost vycházela z myšlenky, že pro římského občana je vyhnanství mimo hranice Říše horší než samotná smrt). Po odchodu Balbina však V Římě loupeže, vraždy a únosy pokračují a zdá se, že Balbinovo místo zaujal jiný vůdce. Vespasianus pověří Falcona, aby věc vyřešil, díky čemuž se octne ve smrtelném nebezpečí. \n\nKromě toho se Falco dozví od své přítelkyně Heleny Justiny, dcery senátora Decima Camilla Vera, že bude brzy otcem.\n\n"}
{"id": "1398640", "url": "https://cs.wikipedia.org/wiki?curid=1398640", "title": "Římskokatolická farnost Tištín", "text": "Římskokatolická farnost Tištín\n\nŘímskokatolická farnost Tištín je územním společenstvím římských katolíků v rámci prostějovského děkanátu Olomoucké arcidiecéze s farním kostelem svatého Petra a Pavla.\nPrvní písemnou zmínku o farnosti Tištín je z roku 1360. V té době farnost tvořil Tištín, Koválovice a Mořice. Od roku 1670 dosazovali kněze na faru v Tištíně pauláni z Mořic. V roce 1784 byl řád Paulánů zrušen. O rok později byly Mořice přifařeny k nezamyslické farnosti. Z tištínské farnosti byla zřízena \"lokálie\". Od roku 1857 se stala opět samostatnou farností.\n\nPrvním známým farářem v Tištíně byl roku 1588 Matěj Albín, který tohoto roku přišel do farnosti na žádost majitele panství. V letech 1641 až 1670 působil na tištínské faře nezamyslický farář. \n\nNejvýznamnější osobou tištínské farnosti byl v letech 1702-1738 farář Matěj Josef Božek, rodák z Příbora. Hospodářsky upevnil farnost, postavil nynější farní chrám zasvěcený ze svého vlastního jmění, z příspěvků dárců a kostelní hotovosti. \n\nČtyři desetiletí působil ve farnosti poslední tištínský farář P. Josef Řihák. Po jeho smrti v roce 1987 je farnost spravována z Nezamyslic. Od července 2009 byl administrátorem excurrendo R. D. Mgr. Mgr. Marek Franciszek Jarosz. Toho v červenci 2017 vystřídal jako administrátor excurrendo R. D. Mgr. Marek František Glac.\n\nVe farnosti se pravidelně koná tříkrálová sbírka. V roce 2018 se při ní v Tištíně vybralo více než čtrnáct tisíc korun.\n"}
{"id": "1398642", "url": "https://cs.wikipedia.org/wiki?curid=1398642", "title": "Třída Jugurtha", "text": "Třída Jugurtha\n\nTřída Jugurtha je třída oceánských hlídkových lodí tuniského námořnictva. Jedná se o plavidla typu MOPV 1400 (\"Multi Service Offshore Patrol Vessel\") nizozemské loděnice Damen Group. Celkem byly objednány čtyři jednotky této třídy.\n\nStavba čtyř oceánských hlídkových lodí této třídy byla Tuniskem objednána roku 2016 u nizozemské loděnice Damen Group. Stavbu zajišťuje pobočka loděnice Damen v rumunském Galați. Slavnostní první řezání oceli na první pár lodí proběhlo v prosinci 2016.\n\nJednotky třídy \"Jugurtha\":\nPlavidla mají příď typu Axe Bow, zlepšující nautické vlastnosti menších plavidel na rozbouřeném moři. Plavidla jsou vybavena moduálrním prostorem pro specializované vybavení (\"Multi-Mission Bay\"), jehož součástí je 9metrový člun RHIB. Na zádi se nachází přistávací plocha s hangárem pro vrtulník, nebo bezpilotní prostředek. Pohonný systém tvoří dva diesely Caterpillar o celkovém výkonu 7060 kW. Nejvyšší rychlost dosahuje 20 uzlů.\n\nTřetí jednotka \"Hannon\" se od svých předchůdců liší absencí přistávací plochy pro vrtulník.\n"}
{"id": "1398644", "url": "https://cs.wikipedia.org/wiki?curid=1398644", "title": "Olga Preisnerová", "text": "Olga Preisnerová\n\nOlga Preisnerová (Jelínková), roz. Wittová, Olga K. Preisner (* 15. února 1927, Praha) je historička umění, pracovnice památkové péče a galerijní kurátorka, emeritní docentka dějin umění na Pennsylvania State University. Manželka Rio Preisnera, od roku 1968 žijící v exilu v USA.\nZa války navštěvovala gymnázium ve Zvolenu na Slovensku a roku 1945 zde maturovala. Ve Zvolenu se provdala za Rio Preisnera, kterého komunistický režim dva měsíce po svatbě povolal k vojenské službě u PTP. V letech 1948–1953 studovala dějiny umění na Filozofické fakultě UK v Praze (prof. Jan Květ, Jaroslav Pešina) a roku 1953 obhájila rigorózní práci \"Anton Haffenecker, jeho doba a dílo\".\n\nV letech 1953–1968 byla odbornou pracovnicí Státní památkové správy, Středočeské galerie a Národního muzea v Praze. Po srpnové okupaci roku 1968 emigrovala spolu s rodinou přes Jugoslávii do USA. Působila jako kurátorka Palmer Museum of Art a v letech 1989–1992 byla docentkou dějin umění na Pennsylvania State University. Její muž Rio Preisner zde působil jako profesor germanistiky.\n\nJako pracovnice Střediska státní památkové péče a ochrany přírody Středočeského kraje (SSPPOPSK) připravovala roku 1964 soubornou výstavu Roberta Piesena, ale výstava byla zakázána, sazba katalogu rozmetána. a Olga Preisnerová byla propuštěna ze Středočeské galerie spolu s ředitelem Milošem Suchomelem. Text vyšel až po pádu komunistického režimu v publikaci Český informel, 1991.\n\nPo emigraci do USA se jako kurátorka výstav věnovala evropskému umění, užitému umění a numismatice.\n\n"}
{"id": "1398646", "url": "https://cs.wikipedia.org/wiki?curid=1398646", "title": "Lvíček zlatohlavý", "text": "Lvíček zlatohlavý\n\nLvíček zlatohlavý (\"Leontopithecus chrysomelas\") je endemický druh vyskytující se ostrůvkovitě v tropických pralesích brazilských států Bahia a Minas Gerais.\n\nDélka těla je 24–29 cm, délka ocasu přibližně 35 cm. Váží přibližně 500–550 g.\n\nMá velmi širokou stravu. Konzumuje rostliny, ovoce, květiny, nektar a malé živočichy, například larvy hmyzu, pavouky, slimáky, žáby, ještěrky, ptáky a malé hady.\n\nSamice pohlavně dospívají v 2 letech, samci v 18 měsících. Březost trvá asi 130 dní, mláďata se rodí od září do března. Samice přivede na svět 1-2 mláďata, odstavena jsou v 3-5 měsících. \n\nMladí jedinci zůstávají s rodiči do odstavu a pomáhají s péčí o nejmladší. Ve volné přírodě se dožívají asi 15 let, v lidské péči až 28 let.\n\nLvíček zlatohlavý je zařazen do CITES I. V důsledku kácení lesů je jeho areál nesouvislý a izolované populace natolik malé, že jim hrozí vyhubení. Ve volné přírodě žije asi 6000 až 15 000 jedinců (údaj z roku 2008).\n\nV Evropě chová tento druh přibližně 30 evropských zoo. V Česku lvíčka zlatohlavého chová v rámci Unie českých a slovenských zoologických zahrad Zoo Brno a Zoo Plzeň. V letech 1995–2012 byl chován taktéž v Zoo Praha, kde se v roce 2005 podařil prvoodchov mezi českými zoo.\n"}
{"id": "1398653", "url": "https://cs.wikipedia.org/wiki?curid=1398653", "title": "Jaromír Ostrý", "text": "Jaromír Ostrý\n\nJaromír Ostrý (* 14. května 1954 Nové Město na Moravě) je český novinář a bývalý ředitel stanic Českého rozhlasu Brno a Českého rozhlasu Zlín.\n\nVystudoval dramatický obor na Státní konzervatoři Brno a poté rozhlasovou žurnalistiku na Filozofické fakultě Univerzity Jana Amose Komenského v Bratislavě. \n\nV Českém rozhlasu pracuje od roku 1973. Působil jako šéfredaktor Českého rozhlasu Brno, poté byl v letech 2010-2013 programový ředitel Českého rozhlasu a šéfredaktor Českého rozhlasu 2 - Praha. V roce 2013 se vrátil do Brna jako ředitel Českého rozhlasu Brno a v této funkci zůstal do září 2018.\n\nZískal cenu programového ředitele ČRo za významné zvýšení poslechovosti regionálního vysílání ČRo Brno s přihlédnutím k tvůrčímu podílu na úspěšných cyklech Toulky českou minulostí (režie, výběr hudby), Trefa (autor a moderátor), Otázky a odpovědi (autor a moderátor), Stříbrný vítr (autor a moderátor) a Kontakt (autor a moderátor).\n\nVe volbách do Senátu PČR v roce 2018 kandidoval jako nestraník za hnutí ANO 2011 v obvodu č. 59 – Brno-město. Podle odborníků byla kandidatura Jaromíra Ostrého, který v té době končil na postu ředitele brněnského rozhlasu, střetem zájmů. Se ziskem 18,70 % hlasů skončil v prvním kole voleb na 2. místě a ve druhém kole se utkal se společným kandidátem hnutí STAN, ODS, TOP 09 a Zelených Mikulášem Bekem. V něm prohrál poměrem hlasů 27,59 % : 72,40 %.\n"}
{"id": "1398660", "url": "https://cs.wikipedia.org/wiki?curid=1398660", "title": "Jiří Švub", "text": "Jiří Švub\n\nJiří Švub (12. září 1958, Jeseník - 19. srpna 2013, Banská Bystrica) byl český lyžař, běžec na lyžích. Jeho manželkou byla lyžařka Dagmar Švubová.\n\nNa XIII. ZOH v Lake Placid 1980 skončil v běhu na lyžích na 15 km na 23. místě, na 30 km na 28. místě, na 50 km na 30. místě a ve štafetě na 4x10 km na 9. místě. \n\nV celkovém hodnocení Světového poháru v běhu na lyžích skončil v roce 1982 na 18. místě, v roce 1983 na 56. místě, v roce 1984 na 49. místě. V roce 1982 startoval na Mistrovství světa v klasickém lyžování v Oslo.\n\nZískal 13 titulů mistra republiky.\n\n"}
{"id": "1398661", "url": "https://cs.wikipedia.org/wiki?curid=1398661", "title": "Železniční nehoda ve Kbelích", "text": "Železniční nehoda ve Kbelích\n\nŽelezniční nehoda ve Kbelích se stala 20. prosince 1943 na jednokolejné trati mezi zastávkou Praha-Kbely a nádražím Praha-Satalice u přejezdu ulice Hornopočernická.\n\nPřed šestou hodinou ranní se na 14,9 kilometru u železničního přejezdu silnice ze Kbel do Satalic stala tragická železniční nehoda. Čelně se zde srazily dva osobní vlaky č. 1111 a 1160, které svážely pracující do vysočanských, letňanských a čakovických továren. Při srážce zemřelo na místě 23 osob a 110 jich bylo zraněno, dalších 19 osob zemřelo později v nemocnicích na následky zranění.\n\nPříčinou srážky bylo nedorozumění na výhybně, která byla ten den nově otevřena společně se zastávkou Praha-Kbely. Vina byla na straně výpravčího Antonína Pospíšila ze železniční stanice Kbely.\n\nTragická nehoda se stala v době protektorátu a mezi lidmi ve vlaku byli i totálně nasazení, kteří pracovali v pražských továrnách. Vlaky byly v této ranní hodině plně obsazeny a proto počet zemřelých a zraněných je vysoký. Pohřbu obětí, který se konal ve Vinoři, se zúčastnili i tehdejší protektorátní ministři Bienert a Moravec a nad rakvemi směl promluvit pouze římskokatolický kněz.\n\nKvůli stavbě nové kbelské stanice roku 1943 byla zbourána 21. kaple poutní cesty do Staré Boleslavi. Někteří lidé pak viděli v tragédii trest za tento čin.\n\n\n\n"}
{"id": "1398664", "url": "https://cs.wikipedia.org/wiki?curid=1398664", "title": "Dalibor Povolný", "text": "Dalibor Povolný\n\nDalibor Povolný (13. listopadu 1924, Třebíč – 6. listopadu 2004, Brno) byl český zoolog a entomolog.\n\nDalibor Povolný se narodil v roce 1924 v Třebíči, později v Brně vystudoval Hudební konzervatoř a Agronomickou fakultu Vysoké školy zemědělské (později \"Mendelovy univerzity\"). Zabýval se aplikovanou a systematickou entomologií a působil při tom na Mendelově zemědělské a lesnické univerzitě. Popsal a objevil více než 250 druhů hmyzu, zabýval se primárně výzkumem makadlovek a masařek. Napsal více než 350 vědeckých prací. V roce 1991 byla založena \"Nadace profesora Povolného pro výzkumnou činnost v oblasti ekologie\", která má umožnit nadějným postgraduáůním studentům entomologie a ekologie studovat a pracovat, Dalibor Povolný věnoval finanční prostředky na ocenění vybraných studentů. V roce 2002 získal Cenu ministra životního prostředí za celoživotní odborné a popularizační dílo v oblasti přírodních věd, v 90. letech získal Cenu města Brna za celoživotní dílo. V říjnu roku 2004 obdržel čestný doktorát od Mendelovy univerzity. Obdržel také Rytířskou medaili města Palerma\n\n"}
{"id": "1398666", "url": "https://cs.wikipedia.org/wiki?curid=1398666", "title": "Beránci a vlci", "text": "Beránci a vlci\n\nBeránci a vlci jsou osobní vizi moravské world music Mariana Friedla, který je autorem, producentem i režisérem projektu. Jde o šedesáti minutovou attaca suitu vycházející z lidové hudby východní Moravy. Suita obsahuje původní lidové písně v osobitém aranžmá i Friedlovy skladby a tématicky se zabývá průzkumem hranic mezi protiklady. Za album Beránci a vlci byla udělena cena České hudební akademie Anděl 2017 v kategorii folk.\n\nNa realizaci alba Beránci a vlci se podílelo 25 muzikantů z širokého žánrového spektra. Účinkuje zde trio Jitky Šuranské, Ženský sbor z Kudlovic, Sdružení nezávislých jazzmenů (v němž figuruje mj. i slovenská houslová hvězda Stano Palúch) a dále frenštátská kapela RukyNaDudy zaměřená na archaické styly hry a hudební nástroje z Beskyd.\n\nBeránci a vlci jsou zinscenováni také v podobě stejnojmenného filmu tvůrčího tandemu Mariana Friedla a Ivo Bystřičana určený jako vizuální doprovod živého provedení hudební suity.\n\nPrůzkumu hranic je podřízena celková koncepce projektu v mnoha rovinách:\n\n\nJitka Šuranská Trio se věnuje interpretaci lidových písní z Moravy v žánru world music. Zakladatelka tria Jitka Šuranská je od narození v kontaktu s živou písňovou tradicí rodného slováckého regionu. Jako houslistka si osvojila styl lokálních lidových hráčů, který obohatila studiem klasické hudby. Mandolinista Martin Krajíček dokazuje všestrannost svého nástroje i svých dovedností v žánrech jako bluegrass, jazz, funk, klasická hudba, world music aj. Marian Friedl působí jako kontrabasista v řadě různorodých projektů a patří mezi přední znalce a interprety tradiční hudby Beskyd a Javorníků.\n\nŽenský sbor z Kudlovic zastupuje tradici sborového zpívání na východní Moravě. Funguje od roku 2004, v současné době má deset členek. Zpívá zejména písně z domovského uherskohradišťského Dolňácka a dalších oblastí Slovácka; podílí se na udržování a zachování lidových tradic v obci a blízkém okolí. Od roku 2014 spolupracuje s Jitkou Šuranskou.\n\nMuzikanti z kapely RukyNaDudy z Frenštátu pod Radhoštěm jsou v kontaktu s tradiční hudbou Beskyd od dětství. Dohromady je po roce 2000 svedl zájem o uchování či obnovení archaických stylů hry a zapomenutých hudebních nástrojů jako koncovka, fujarka, pastýřská píšťala, ochlebky, gajdy, malý cimbál, salašovka, hrkavica ad.\n\nSdružení nezávislých jazzmenů je zastřešující název pro volné uskupení jazzových muzikantů. Kytarista Rostislav Hus, absolvent Hudební akademie Karola Szymanowského v Katovicích, spolupracuje s řadou interpretů severomoravské a slezské jazzové scény (např. Marian Friedl, Lukáš Mužík, Zbigniew Kaleta, Jedrzej Laciak, Robert Rasz) a je pedagogem ZUŠ Frenštát p/R. Bubeník Michał Wierzgoń, saxofonista Štěpán Flagar a kontrabasista Martin Kocián, absolventi Anton Bruckner Privatuniversität v Linci, jsou dnes etablováni na rakouské jazzové scéně. Společně hrají mj. v projektu Ostrich Quartet či Purple Is The Color; Martin Kocián a Michał Wierzgoń jsou dále doprovodnými hráči rakouské saxofonové legendy Haryho Sokala.\n\nhttp://www.beranciavlci.cz\n\nwww.marianfriedl.cz\n\nwww.jitkasuranska.cz\n\nwww.rukynadudy.cz\n\nhttp://www.indies.eu\n\nhttps://hudba.proglas.cz/noklasik/world-music/beranci-a-vlci-recenze-cd/\n\nhttp://www.fullmoonzine.cz/clanky/beranci-a-vlci-noc-a-den-nebo-skryta-identita\n\nhttp://www.echoes-zine.cz/recenze/beranci-a-vlci-beranci-a-vlci\n\nhttp://www.hudebniknihovna.cz/beranci-a-vlci-dokazuji-ze-folklor-neni-zadna-konzerva.html\n\nhttp://jazzport.cz/2017/06/15/kdyz-beranci-vlci-hudbe-jedno-jsou/\n"}
{"id": "1398673", "url": "https://cs.wikipedia.org/wiki?curid=1398673", "title": "Dejan Drenovac", "text": "Dejan Drenovac\n\nDejan Drenovac (* 26. září 1971) je bývalý chorvatský fotbalista, záložník.\n\nV české lize hrál za FC Viktoria Plzeň a FK Jablonec. Nastoupil ve 32 ligových utkáních a dal 3 góly. Dále hrál i za NK Segesta Sisak, NK Maribor, HNK Suhopolje, FC Tigres Juarez a Hapoel Ranana.\n\n\n"}
{"id": "1398675", "url": "https://cs.wikipedia.org/wiki?curid=1398675", "title": "Grigorij Gorin", "text": "Grigorij Gorin\n\nGrigorij Gorin, vlastním jménem Grigorij Izrailjevič Ofštejn (12. března 1940 Moskva – 15. června 2000 tamtéž) byl ruský humorista.\n\nJeho otec byl důstojník Rudé armády a matka lékařka (od jejího dívčího jména Gorinská odvodil svůj pseudonym). Vystudoval Sečenovův institut v Moskvě a pracoval jako lékař u záchranné služby. Od studentských let publikoval fejetony, skeče a aforismy v časopisech \"Junosť\" a \"Litěraturnaja gazeta\", v roce 1966 se podílel na knize \"Čtyři v jedné obálce\", do které přispěli také Eduard Uspenskij, Arkadij Arkanov a Felix Kandel. Vynikl především jako autor drobných satirických povídek, v nichž dováděl \"ad absurdum\" charakteristické společenské jevy období stagnace jako přebujelou byrokracii, nedostatek zboží v obchodech a s tím související černý trh, korupci a udavačství. V roce 1981 vyšel v češtině knižní výbor Gorinových humoresek pod názvem \"Skrytou kamerou\". Psal také divadelní hry (s úspěchem se hrály i na československých scénách), v nichž aktualizoval historická témata: \"Ten, který nikdy nezalhal\" (na motivy Barona Prášila), \"Zapomeňte na Hérostrata!\", \"Thyl Ulenspiegel\", \"Poslední smrt Jonathana Swifta\", \"Komedie o šlechetném husarovi a sličné herečce\". Kromě toho byl moderátorem humoristického televizního pořadu KVN, autorem písňových textů a filmových scénářů (spolu s Markem Zacharovem vytvořili adaptaci hry Jevgenije Švarce \"Zabít draka\"). Posmrtně mu byla udělena Státní cena Ruské federace.\n\n\n"}
{"id": "1398678", "url": "https://cs.wikipedia.org/wiki?curid=1398678", "title": "Zagvozd", "text": "Zagvozd\n\nZagvozd je obec v Chorvatsku, součást stejnojmenné občiny ve Splitsko-dalmatské župě v jižní části Imotske krajiny. V roce 2011 žilo v obci Zagvozd 763 obyvatel v 272 domácnostech, což je pokles oproti roku 2001, kdy zde žilo 965 obyvatel. Zagvozd je známý díky turisty hojně využívanému sjezdu z dálnice A1 a tunelu Sveti Ilija, který spojuje dalmatské vnitrozemí za pohořím Biokovo s Makarskou riviérou. Zagvozd se nachází asi 12 km od Bašky Vody a 18 km od Makarske.\n\nPřes Zagvozd vedou kromě dálnice i dvě státní silnice: D62 (Šestanovac - Zagvozd - Vrgorac - Kula Norinska - Metković) a D76 (Baško Polje - Zagvozd - Grubine - Imotski - hraniční přechod Vinjani Gornji).\n\nOsady, které jsou součástí obce Zagvozd, a počet obyvatel v nich v roce 2016: Svaguše 23, Pićolci 3, Šušići 9, Stapići 10, Piplice 7, Tomičići 84, Kurtovići 25, Mlikote 54, Gaće 35, Gornji Buljubašići 5, Prodani 14, Pruže 4, Gornji Čaglji 56, Drlje 15, Pirići 4, Brzice 3, Donji Buljubašići 20, Bunje 92, Katušići - Brnasi 18, Bartulovići 30, Mucići 15, Milići 4, Radići 5, Sudišće 3, Alagići 6, Mušure 37, Rako 28, Butiga (centrum Zagvozdu) 189\n\nZagvozd se nachází v hornaté části Dalmatského Záhoří za pohořím Biokovo. Obec Zagvozd sousedí s obcemi Krstatice, Župa, Veliko Brdo, Bast, Grabovac a Medovdolac. Rozloha obce Zagvozd je 46,7 km, z toho 20 km v Přírodním parku Biokovo. Nejvýše položeným bodem je vrch Sveti Jure 1763 m nad mořem a nejnižším bodem údolí Liskovec 325 m nad mořem.\n\nNejbližší letiště je vzdáleno 96 km (letiště Split) a do splitského přístavu je to 69 km. Ve Splitu se nalézá i nejbližší vlakové nádraží.\n\nV občině Zagvozd převládá submediteránské a kontinentání podnebí. Na severní straně pohoří Biokovo padá první sníh už začátkem listopadu, někdy i dříve, a jeho zbytky se mnohdy mohou vidět až do konce května. Pro Zagvozd jsou charakteristická dlouhá, horká a suchá léta a ostré a studené zimy. Oblast Zagvozdu nezřídka postihují velká sucha a mráz. Často zde fouká vítr zvaný bóra.\n\nOd roku 2004 do roku 2014 byla podle záznamů nejbližší meteorologické stanice, která se nalézá v Imotskem, průměrná roční teplota v této oblasti 14,3 °C. Nejchladnějším měsícem byl únor s průměrnou teplotou 5,4 °C a nejteplejší srpen s průměrnou teplotou 24,4 °C. V analyzovaném období byla naměřena nejvyšší teplota 39,8 °C v srpnu roku 2013 a nejnižší naměřená teplota byla -10 °C v prosinci 2009. Roční úhrn srážek se pohyboval od 790,6 mm do 1968,7 mm. Největší denní úhrn srážek byl naměřen v květnu 2009, 163 mm. Nejvíc deštivých dnů bylo v roce 2014 (163) a nejméně v roce 2012 (94) . Nejvíc dnů se sněhem bylo v roce 2012 (19), zatímco v roce 2013 nebyl den se sněhem ani jeden.\n\nChorvatský název Zagvozd (Sagosde) poprvé nalézáme v psaném dokumentu z roku 1412 - ve smlouvě splitského notáře Jakova de Penna. Název Zagvozd vznikl z předložky \"za\" a starého chorvatského slova \"gvozd\" (hora, pohoří, les), takže byl pojmenován podle své polohy za pohořím Biokovo.\n\nV Zagvozdu se nacházejí pozůstatky několika mohyl z období eneolitu, doby bronzové a železné. Ve starověku byl Zagvozd obýván ilyrským kmenem Delmatů, kteří se zabývali především zemědělstvím a chovem dobytka. V Rastovci byly před druhou světovou válkou nalezeny dvě přilby řecko-ilyrského typu, ojedinělé nejsou nálezy zbytků keramiky a lidských kostí. Na počátku našeho letopočtu území ovládali Římané.\n\nV 10. století patřila oblast Zagvozdu pod starochorvatskou farnost Imota a až do začátku 12. století byla součástí samostatného Chorvatského království (to pak bylo od roku 1102 připojeno k Zemím koruny svatoštěpánské a vznikla tak unie Uherska a Chorvatského království).\n\nKoncem 14. století se oblast Zagvozdu stává součástí bosenského království (z tohoto období pocházejí stećky - středověké náhrobní kameny rozeseté na mnoha místech po celém Zagvozdu a jeho okolí). Během 15. století však moc bosenského království oslabovala a kolem roku 1500 již bylo celé okolí Zagvozdu pod nadvládou Osmanské říše. V historických spisech z roku 1715 je Zagvozd popisován jako jediné místo v Osmanské říši, které má tři kostely.\n\nTeprve během 8. benátsko-turecké války se v roce 1717 Benátčanům podařilo získat Imotskou krajinu, a tak se i Zagvozd dostal pod správu Benátské republiky.\nV květnu 1797 však Benátská republika zanikla, když Benátky obsadil Napoleon Bonaparte. Mír v Campo Formio poté předal většinu dosavadního benátského území pod svrchovanost rakouských Habsburků, mezi tato území patřil i Zagvozd.\n\nPo bitvě u Slavkova v roce 1805 a uzavření Prešpurského míru se Rakousko muselo vzdát některých svých území, mezi nimiž byla i Dalmácie, a tak se i Zagvozd stal součástí Napoleonova nového Italského království. Nevýznamnější památkou na území Zagvozdu z této doby je Napoleonova cesta, kterou začali Francouzi stavět v roce 1807. Stavbu vedli francouzští a italští inženýři, cestu však nebudovali francouzští dělníci a vojáci, nýbrž místní lid za vodu a chleba. Na Biokovu tehdy bylo pokáceno na 80 000 stromů, které byly využity při výstavbě cesty a objektů kolem ní. V dnešní době se Napoleonova cesta z velké části překrývá se státní silnicí D62. Na skále u cesty mezi Zagvozdem a Župou (lokalita Turija) je vytesaný nápis na počest Napoleona a stavitelů cesty.\n\nNa Vídeňském kongresu v roce 1814 je Dalmácie připojena zpět k Rakousku. Rakušané zlepšili úroveň školství, poštu i infrastukturu, ale život byl ve zdejších krajích i nadále velmi těžký. Hlavním zdrojem obživy bylo zemědělství a dobytek. V roce 1817 byla oblast zasažena velkým hladomorem, další hladomor následoval v roce 1847. Kolem roku 1825 se v Zagvozdu začaly pěstovat brambory a v roce 1884 ministerstvo ve Vídni povoluje i pěstování tabáku. Od poloviny 19. století je v Zagvozdu škola.\n\nV roce 1875 navštívil Zagvozd císař František Josef I. při své oficiální cestě po Dalmácii. Císař do Zagvozdu přijel z Imotskeho ráno 26. dubna 1875 a téhož dne jeho cesta pokračovala do Vrgorce. V Zagvozdu pro něj bylo připraveno slavnostní uvítání. Jménem obyvatelstva ho pozdravili farář Mate Aljinović a glavar (hlava obce) Toma Čagalj. V letech 1887, 1890 a 1899 byl Zagvozd postihnut silnými zemětřeseními. V druhé polovině 19. století Rakušané začali obnovovat silniční síť. Obnovili starou římskou cestu a postavili novou silnici Zagvozd - Grubine. V roce 1873 byl otevřen poštovní úřad.\n\nKoncem 19. století a začátkem 20. století proběhla vlna emigrace - několik desítek obyvatel Zagvozdu mířilo do Argentiny a menší část do severní Ameriky. V roce 1967byla vyasfaltována Napoleonova cesta.\n\n\nSeverní strana pohoří Biokovo oplývá přírodními bohatstvími a pro návstěvníky jsou k dispozici značené turistické a naučné stezky. Ze Zagvozdu je možné osobním autem dojet po polní cestě do lokality Kaoci, která se nachází ve výšce 1000 metrů nad mořem.\n\n\n\n"}
{"id": "1398681", "url": "https://cs.wikipedia.org/wiki?curid=1398681", "title": "Lejla Achmerova", "text": "Lejla Achmerova\n\nLejla Begnjazova Achmerova (; * 1. května 1957 Andižon, Uzbecká SSR) je bývalá sovětská hráčka pozemního hokeje, členka týmu, který na letních olympijských hrách 1980 v Moskvě vybojoval bronzové medaile. V turnaji nastoupila pouze v zápase s Indií, který sovětské reprezentantky vyhrály 3:1.\n\n"}
{"id": "1398690", "url": "https://cs.wikipedia.org/wiki?curid=1398690", "title": "Dušan Urban", "text": "Dušan Urban\n\nDušan Urban (* 17. dubna 1972 Brno) je český herec a režisér. Vystudoval JAMU pod vedením pedagogů Josefa Kovalčuka a Arnošta Goldflama. Hned po studiu nastoupil do Moravského divadla Olomouc. Od roku 2009 hraje v Divadle Petra Bezruče v Ostravě.\n\nV roce 2017 se pustil do divadelní režie, kdy v ostravském divadle Mír zrežíroval hru „Bůh Masakru“. Ve filmu a v televizi se objevuje v menších rolích. Větší prostor dostal v roce 2005 ve filmu \"Sametoví vrazi\" a minisérii \"Spravedlnost\".\n\nHrál například \"D´Artagnana\" ve stejnojmenné hře, Demetria ve \"Snu noci svatojánské\", zhostil se i dvojrole Viktora Emanuela Champsboisyho a opilce Boutona ve hře \"Brouk v hlavě\", Chlestakova v \"Revizorovi\" nebo Levina v \"Anně Karenině\".\n\n\n"}
{"id": "1398694", "url": "https://cs.wikipedia.org/wiki?curid=1398694", "title": "Belmont Stakes", "text": "Belmont Stakes\n\nBelmont Stakes je rovinový dostih tříletých anglických plnokrevníků, který se koná každoročně začátkem června ve městě Elmont v americkém státě New York. Bývá nazýván také „The Run for the Carnations“, protože vítězný kůň je v cíli ověnčen stovkami bílých karafiátů. Poprvé se jel v roce 1867 (do roku 1905 se konal v Bronxu) a od roku 1950 je závěrečným závodem tzv. Trojkoruny nejvýznamnějších amerických dostihů, kterou tvoří spolu s Kentucky Derby a Prakness Stakes. Závodiště Belmont Park má z nich nejdelší dráhu (měří 2400 metrů a má písčitý povrch). Traťový rekord vytvořil v roce 1973 Secretariat časem 2:24 minuty. Belmont Stakes patří k nejatraktivnějším pravidelným sportovním akcím v USA: sleduje ho okolo 100 000 diváků na místě a zhruba 15 milionů v televizi. Na výhrách se rozdělí okolo 1,5 milionu amerických dolarů.\n\n"}
{"id": "1398699", "url": "https://cs.wikipedia.org/wiki?curid=1398699", "title": "Salto (Uruguay)", "text": "Salto (Uruguay)\n\nSalto je město v západní části Uruguaye. Je to hlavní město stejnojmenného departementu. Leží na březích řeky Uruguay, která tvoří hranici s Argentinou naproti města Concordia. Nachází se 496 kilometrů severozápadně od Montevidea, hlavního města země. Podle sčítání z roku 2011, je Salto 2. největší město v Uruguayi, když v něm žije 104 028 obyvatel.\n\nPrvní budovy v místě byly postaveny v roce 1756 na konci války Guerra Guaranítica pro vojenskou posádku. Status \"Villa\" získalo město po získání nezávislosti Uruguaye v roce 1835. 8. června 1863, bylo povýšeno na \"Ciudad\" (velkoměsto).\n\n\n"}
{"id": "1398704", "url": "https://cs.wikipedia.org/wiki?curid=1398704", "title": "Měsíční filtr", "text": "Měsíční filtr\n\nMěsíční filtr je filtr využívaný v astronomii.\n\nFiltr snižuje jas Měsíce nebo jiného pozorovaného objektu jako např. planet. Filtr obvykle nemění barvu pozorovaného objektu. Snížení jasu slouží k tomu, že si lze prohlédnout i malé detaily na povrchu pozorovaného objektu. Velký jas objektů nedovoluje si prohlédnout detaily, ale měsíční filtr sníží jas natolik, aby byly detaily vidět.\n\nFiltr se upevňuje na spodní části okuláru nebo Barlowovy čočky. Poté stačí vložit okulár nebo Barlowovu čočku a upevnit je do okulárového výtahu.\n\n"}
{"id": "1398723", "url": "https://cs.wikipedia.org/wiki?curid=1398723", "title": "Zatmění Měsíce 27. července 2018", "text": "Zatmění Měsíce 27. července 2018\n\nDne 27. července 2018 nastalo úplné zatmění Měsíce. Zatmění bylo neobvyklé tím, že při něm Měsíc prošel přímo středem zemského stínu, což se stalo naposledy při zatmění 15. června 2011. S tím souvisí i největší možná délka fáze úplného zatmění, šlo o nejdelší takový úkaz v 21. století, delší bude až zatmění 9. června 2123. Během zatmění byl Měsíc současně od Země nejdále (v tzv. odzemí ve vzdálenosti asi 406 228 kilometrů).\n\nČástečné zatmění začalo ve 20:24 SELČ, v Česku však Měsíc vyšel až později (v Praze ve 20:47), a skončilo v 0:19 následujícího dne, tj. 28. července 2018. Samotné úplné zatmění trvalo od 21:30 do 23:13, maximum nastalo ve 22:21.\n\nPrávě na datum úkazu pak připadla i velká opozice Marsu se Sluncem. Mars byl v období zatmění na obloze poblíž Měsíce, asi 6° jižním směrem.\n"}
{"id": "1398724", "url": "https://cs.wikipedia.org/wiki?curid=1398724", "title": "Znak zemí Koruny české", "text": "Znak zemí Koruny české\n\nZnak zemí Koruny české je historický státní znak Koruny české používaný na území českých zemí v letech 1348-1918, tzn. od doby panování Karla IV. do konce vlády císaře Karla I.\n\nZnak zemí Koruny české je tvořen štítem děleným do šesti polí: v modrém poli červeno-stříbrně šachovaná moravská orlice, vedle ní, ve zlatém poli, černá slezská orlice. V dolní části zlatá trojzubá zeď v modrém poli symbolizující Horní Lužici, zlatá orlice v modrém poli Horní Slezsko, rudý vůl stojící na zelené zemi ve stříbrném poli Dolní Lužici, v červeném středovém štítu je umístěn stříbrný český dvouocasý lev. Nad znakem lemovaným zlatým lipovým věncem se vznáší svatováclavská koruna.\n"}
{"id": "1398727", "url": "https://cs.wikipedia.org/wiki?curid=1398727", "title": "Robert Dundas, 2. vikomt Melville", "text": "Robert Dundas, 2. vikomt Melville\n\nRobert Dundas, 2. vikomt Melville (\"Robert Saunders Dundas, 2nd Viscount Melville, 2nd Baron Duniry\") (14. března 1771, Edinburgh – 10. června 1851, Melville Castle, Skotsko) byl britský státník ze starobylého skotského rodu Dundasů. Patřil k toryům a významným politikům přelomu 18. a 19. století, v několika funkcích byl členem britských vlád. Byl historicky nejdéle úřadujícím ministrem námořnictva (prvním lordem admirality) (celkem 17 let) a díky tomu jeho jméno nese řada lokalit objevených v té době. Celý život se také věnoval záležitostem v rodném Skotsku, kde zastával řadu čestných funkcí.\n\nPocházel ze starobylého skotského rodu, narodil se v Edinburghu, jeho otcem byl významný politik Henry Dundas, 1. vikomt Melville. Studoval v Edinburghu a v Cambridge, v roce 1792 podnikl kavalírskou cestu po Evropě, během níž krátce studoval na univerzitě v Göttingen. Politickou kariéru zahájil v roce 1794 jako soukromý tajemník svého otce, v témže roce byl zvolen do Dolní sněmovny a poslancem byl až do roku 1811. V letech 1807–1812 byl prezidentem kontrolního úřadu Východoindické společnosti a v této funkci se zasloužil o rozvoj obchodu s Dálným východem. To mělo význam v době kontinentální blokády, jíž francouzský císař Napoleon zakázal téměř všem evropským zemím obchodovat s Británií.\n\nV roce 1809 na krátkou dobu převzal post státního sekretáře pro Irsko a stal se členem irské Tajné rady, dostal také nabídku na funkci ministra války, ale vrátil se do svého předchozího úřadu prezidenta kontrolního úřadu Východoindické společnosti. V roce 1811 po otci zdědil titul vikomta a vstoupil do Sněmovny lordů.\n\nDíky dlouhodobé vládě toryů pod vedením hraběte z Liverpoolu se stal nejdéle úřadujícím ministrem námořnictva v britské historii – prvním lordem admirality byl v letech 1812–1827 a 1828–1830. Po skončení napoleonských válek se v této funkci věnoval rozvoji válečného námořnictva a také podporoval objevitelské výpravy. Proto také jeho jméno nese několik nově objevených lokalit, převážně v Arktidě (Melvillův ostrov, Melvillův poloostrov, Melvillův záliv) a Melvillův ostrov u břehů Austrálie. Je po něm pojmenována také Melville Street v Edinburghu, kde má sochu v nadživotní velikosti.\n\nPo roce 1830 žil převážně ve Skotsku, kde zastával několik čestných funkcí (guvernér Bank of Scotland 1812–1851, kancléř univerzity v St. Andrews 1814–1851), skotským záležitostem se věnoval i ze své pozice člena Horní sněmovny. V roce 1821 získal Bodlákový řád.\n\nV roce 1794 se oženil s Anne Saunders (1775–1841), dcerou admirála Charlese Saunderse, její jméno také téhož roku přijal (\"Saunders-Dundas\"). Měli spolu čtyři syny, nejstarší Henry Dundas (1801–1876) sloužil v armádě a dosáhl hodnosti generála, po otci zdědil v roce 1851 titul vikomta s členstvím ve Sněmovně lordů. Z dalších synů vynikl Sir Richard Dundas (1802–1861), který byl admirálem a za krymské války vrchním velitelem v Baltském moři (1855).\n\nHlavním rodovým sídlem byl starobylý zámek \"Melville Castle\" ve Skotsku, který Dundasové zdědili po rodu Melville v 18. století.\n\n\n"}
{"id": "1398728", "url": "https://cs.wikipedia.org/wiki?curid=1398728", "title": "John Montagu, 4. hrabě ze Sandwiche", "text": "John Montagu, 4. hrabě ze Sandwiche\n\nJohn Montagu, 4. hrabě ze Sandwiche (\"John Montagu, 4th Earl of Sandwich, 4th Viscount Hinchinbroke\") (13. listopadu 1718 –30. dubna 1792) byl britský státník ze starobylého šlechtického rodu Montagu. V mládí se uplatnil jako diplomat, souběžně sloužil v armádě a nakonec dosáhl hodnosti generála. Řadu let zastával funkce v britských vládách, byl mimo jiné ministrem zahraničí a generálním poštmistrem. Nejdéle působil jako ministr námořnictva (první lord admirality) a jeho chráněnec James Cook po něm pojmenoval několik nově objevených lokalit (Havajské ostrovy dříve nesly jméno Sandwichovy). Nejslavnějším odkazem na jméno 4. hraběte ze Sandwiche je výraz sendvič, který obohatil mezinárodní gastronomickou terminologii.\n\nPocházel ze starobylého šlechtického rodu Montagu, který v několika větvích získal vysoké šlechtické tituly (vévodové z Manchesteru, vévodové z Montagu, hrabata z Halifaxu). Narodil se jako nejstarší syn předčasně zemřelého Edwarda Montagu (1692–1722) a jeho manželky Elizabeth Popham (1693–1761), která se po ovdovění znovu provdala a se svými dětmi měla minimální kontakt. George po dědu Edwardovi zdědil v roce 1729 titul hraběte ze Sandwiche a později po dosažení plnoletosti vstoupil do Sněmovny lordů.\n\nStudoval v Etonu a na univerzitě v Cambridge, poté absolvoval kavalírskou cestu, během níž navštívil mimo kromě tradičních destinací v západní a střední Evropě také Řecko, Turecko a Egypt. V roce 1739 se stal členem Královské společnosti, mezitím sloužil také v armádě a dosáhl hodnosti plukovníka. S podporou 4. vévody z Bedfordu se brzy začal uplatňovat ve státních úřadech a v letech 1744–1748 byl lordem admirality. R. 1746 byl vyslancem na kongresu v Bredě, poté byl britským zástupcem při uzavření Cášského míru (1748). V letech 1748–1751 byl prvním lordem admirality a v roce 1749 byl jmenován členem Tajné rady. Ve spolupráci s admirálem G. Ansonem prosadil v námořnictvu reformy, jejichž význam se projevil později za sedmileté války. V letech 1755–1763 byl vicepokladníkem pro Irsko, v této době ale žil spíše v ústraní na venkově. I když byl již mimo aktivní vojenskou službu, postupoval v armádních hodnostech (generálmajor 1755, generálporučík 1759).\n\nPo skončení sedmileté války byl krátce mimořádným vyslancem v Madridu (1763) a krátce znovu prvním lordem admirality (1763), poté státním sekretářem zahraničí (1763–1765) a generálním poštmistrem (1768–1770). Od prosince 1770 do ledna 1771 byl znovu státním sekretářem zahraničí, nakonec se ve vládě lorda Northa stal na dlouhou dobu opět prvním lordem admirality (1771–1782). V roce 1772 dosáhl hodnosti generála. Dlouholetá správa námořnictva pod jeho vedením se vyznačovala obrovskou korupcí a také pochybnou personální politikou v obsazování velitelských postů, což vůči jeho osobě vyvolalo značné antipatie. Jeho prestiží otřásl také dlouholetý nemanželský vztah se zpěvačkou Marthou Ray, která byla v roce 1779 za nevyjasněných okolností zavražděna. Po odstoupení z funkce v roce 1782 žil v ústraní a proslul mimo jiné jako mecenáš hudby.\n\nJako dlouholetý ministr námořnictva podporoval objevitelské výpravy, byl mimo jiné příznivcem Jamese Cooka. Cook na jeho počest pojmenoval Sandwichovy ostrovy, které dnes nesou jméno Havajské. Jméno 4. hraběte ze Sandwiche dodnes nesou Jižní Sandwichovy ostrovy v jižním Atlantiku, Sandwichův mys v Austrálii, dále několik lokalit u břehů Aljašky (ostrov Montagu, průliv Montague a mys Hinchinbroke).\n\nOd roku 1740 byla jeho manželkou Dorothy Fane (1717–1797), dcera irského lorda kancléře vikomta Charlese Fane. Měli spolu čtyři děti, dědicem rodových titulů byl syn John Montagu, 5. hrabě ze Sandwiche (1743–1814), který zastával vysoké hodnosti u dvora. Z nemanželského potomstva se zpěvačkou Marthou Ray vynikl Basil Montagu (1770-1851) jako právník a spisovatel.\n\n\n\n"}
{"id": "1398729", "url": "https://cs.wikipedia.org/wiki?curid=1398729", "title": "První lord admirality", "text": "První lord admirality\n\nPrvní lord admirality (\"First Lord of the Admiralty\") je historické označení funkce ministra námořnictva v Anglii a Velké Británii v 17.–20. století. \n\nAnglie, potažmo Velká Británie jako ostrovní stát vždy kladla důraz na správu námořnictva a marina byla vždy upřednostňována před pozemní armádou. Vrchním velitelem námořnictva byl zhruba od roku 1400 admirál Anglie (\"Admiral of England\"), respektive lord admirál (\"Lord Admiral\"), později lord nejvyšší admirál (\"Lord High Admiral\"). Za Jindřicha VIII. byl v roce 1539 zřízen námořní úřad (\"Navy Board\"), stejně tak jako post námořního pokladníka (resp. prezidenta úřadu námořního pokladu – \"Navy Treasurer\"). \nOd 17. století probíhala správa námořnictva pod dohledem admirality (\"Admiralty\"), v jejímž čele stál první lord (First Lord of The Admiralty). Prvním nositelem této funkce byl 1. hrabě z Portlandu, který správu námořnictva převzal po zavražděném 1. vévodovi z Buckinghamu. Admiralita měla ve svých kompetencích především válečné námořnictvo, zatímco obchodní a civilní loďstvo spadalo pod zmíněný námořní úřad. Pokud stál v čele admirality člen panovnického rodu, neměl titul prvního lorda, ale lorda nejvyššího admirála (\"Lord High Admiral\"). Jedinou ženou zastávající tento post byla královna Anna, která funkci \"Lord High Admiral\" převzala nakrátko v roce 1708 po smrti svého manžela. Kromě prvního lorda bylo členy admirální rady pět až sedm lordů admirality. V 17. a 18. století byli lordové admirality převážně civilisté (post lorda admirality byl často odrazovým můstkem pro začínající politiky z řad aristokracie i vlivných úřednických rodin), nezřídka se stalo, že v admirální radě nezasedal žádný námořník. Zkušení námořní vojevůdci přebírali správu námořnictva zpravidla v době válek. Převaha civilistů v úřadu admirality pak vedla k tomu, že v roce 1794 (po zahájení války s revoluční Francií) byl zřízen post prvního námořního lorda (\"First Sea Lord\"), který byl poradcem admirality pro odborné otázky. \n\nK další změně ve správě námořnictva došlo ve 20. a 30. letech 19. století. V roce 1829 byla upravena organizace admirality v tom smyslu, že místo lordů admirality byli jmenováni druhý až pátý námořní lord, což byli námořní důstojníci s přesně rozdělenými kompetencemi. Dále pak admiralita měla dva vysoké civilní úředníky, civilního lorda admirality (\"Civil Lord of the Admirality\") a prvního tajemníka (\"First Secretary of the Admiralty\"). V roce 1831 byl zrušen námořní úřad a jeho působnost přesla na úřad admirality (\"Board of the Admiralty\"). V roce 1836 byl zrušen post prezidenta úřadu námořního pokladu a novým správcem námořních financí byl nadále první tajemník admirality. Proto také jeho funkce od té doby nese název finanční tajemník admirality (\"Financial Secretary of the Admiralty\"). Finanční tajemník byl zároveň často mluvčím admirality v Dolní sněmovně (tj. \"Financial and Parliamentary Secretary of the Admiralty\"). \n\nÚřad prvního lorda admirality byl zrušen v roce 1964 a správa námořnictva přešla pod ministerstvo obrany (\"Ministry of Defence\"). \n\nNejdéle úřadujícím prvním lordem admirality byl 2. vikomt Melville, který funkci zastával ve dvou funkčních obdobích celkem 17 let (1812–1827, 1828–1830). Nejznámějším prvním lordem admirality byl Winston Churchill, který funkci vykonával dvakrát před první a druhou světovou válkou (1911–1915, 1939–1940).\n\n1628–1635 Richard Weston, 1. hrabě z Portlandu (1577–1635)\n\n1635–1636 Robert Bertie, 1. hrabě z Lindsey (1582–1642)\n\n1636–1638 William Juxon (1582–1663)\n\n1642–1643 Algernon Percy, 10. hrabě z Northumberlandu (1602–1668)\n\n1643–1646 Francis Cottington, 1. baron Cottington (1579–1652)\n\n29.1.1661–9.7.1673 Vévoda z Yorku (1633–1701) (\"Lord High Admiral\")\n\n9.7.1673–14.5.1679 princ Ruprecht Falcký (1619–1682) (\"Lord High Admiral\")\n\n14.5.1679–19.2.1681 Sir Henry Capell (1638–1686)\n\n19.2.1681–19.5.1684 Daniel Finch, 2. hrabě z Nottinghamu (1647–1730)\n\n19.5.1684–6.2.1685 Karel II., král anglický (1630–1685) (\"Lord High Admiral\")\n\n6.2.1685–11.12.1688 Jakub II., král anglický (1633–1701) (\"Lord High Admiral\")\n\n1688–1689 Vilém III. Oranžský, král anglický (1650–1702) (\"Lord High Admiral\")\n\n8.3.1689–20.1.1690 admirál Arthur Herbert, 1. hrabě z Torringtonu (1647–1716)\n\n20.1.1690–10.3.1692 Thomas Herbert, 8. hrabě z Pembroke (1656–1733)\n\n10.3.1692–15.4.1693 Charles Cornwallis, 3. baron Cornwallis z Eye (1655–1698)\n\n15.4.1693–2.5.1694 Anthony Cary, 5. vikomt Falkland (1656–1694)\n\n2.5.1694–31.5.1699 admirál Edward Russel, 1. hrabě z Orfordu (1653–1727)\n\n31.5.1699–19.3.1701 John Egerton, 3. hrabě z Bridgewateru (1646–1701)\n\n4.4.1701–20.5.1702 Thomas Herbert, 8. hrabě z Pembroke (1656–1733)\n\n20.5.1702–28.10.1708 princ Jiří Dánský (1653-1708) (\"Lord High Admiral\")\n\n28.10.1708–29.11.1708 Anna Stuartovna, královna Velké Británie (1665–1714) (\"Lord High Admiral\")\n\n29.11.1708–8.11.1709 Thomas Herbert, 8. hrabě z Pembroke (1656–1733)\n\n8.11.1709–4.10.1710 admirál Edward Russel, 1. hrabě z Orfordu (1653–1727)\n\n4.10.1710–30.9.1712 admirál Sir John Leake (1656–1720)\n\n30.9.1712–14.10.1714 Thomas Wentworth, 1. hrabě ze Straffordu (1672–1739)\n\n14.10.1714–16.4.1717 admirál Edward Russel, 1. hrabě z Orfordu (1653–1727)\n\n16.4.1717–29.7.1727 admirál James Berkeley, 3. hrabě z Berkeley (1681–1736)\n\n29.7.1727–17.1.1733 admirál George Byng, 1. vikomt Torrington (1663–1733)\n\n25.1.1733–19.3.1742 admirál Sir Charles Wager (1666–1743)\n\n19.3.1742–27.12.1744 Daniel Finch, 8. hrabě z Winchilsey, 3. hrabě z Nottinghamu (1689–1769)\n\n27.12.1744–20.2.1748 John Russell, 4. vévoda z Bedfordu (1710–1771)\n\n20.2.1748–22.6.1751 John Montagu, 4. hrabě ze Sandwiche (1718–1792)\n\n22.6.1751–19.11.1756 admirál George Anson, 1. baron Anson ze Sobertonu (1697–1762)\n\n19.11.1756–6.4.1757 Richard Grenville, 2. hrabě Temple (1711–1779)\n\n6.4.1757–2.7.1757 Daniel Finch, 8. hrabě z Winchilsey, 3. hrabě z Nottinghamu (1689–1769)\n\n2.7.1757–6.6.1762 admirál George Anson, 1. baron Anson ze Sobertonu (1697–1762)\n\n19.6.1762–1.1.1763 George Montagu-Dunk, 2. hrabě z Halifaxu (1716–1771)\n\n1.1.1763–23.4.1763 George Grenville (1712–1770)\n\n23.4.1763–10.9.1763 John Montagu, 4. hrabě ze Sandwiche (1718–1792)\n\n10.9.1763–10.9.1766 John Perceval, 2. hrabě z Egmontu (1711–1770)\n\n10.9.1766–10.12.1766 admirál Sir Charles Saunders (1715–1775)\n\n10.12.1766–12.1.1771 admirál Sir Edward Hawke (1710–1781)\n\n12.1.1771–30.3.1782 John Montagu, 4. hrabě ze Sandwiche (1718–1792)\n\n30.3.1782–28.1.1783 admirál Augustus Keppel, 1. vikomt Keppel (1725–1786)\n\n28.1.1783–8.4.1783 admirál Richard Howe, 1. vikomt Howe (1725–1799)\n\n8.4.1783–30.12.1783 admirál Augustus Keppel, 1. vikomt Keppel (1725-1786)\n\n30.12.1783–12.7.1788 admirál Richard Howe, 1. vikomt Howe (1725–1799)\n\n12.7.1788–20.12.1794 John Pitt, 2. hrabě z Chathamu (1756–1835)\n\n20.12.1794–19.2.1801 George John Spencer, 2. hrabě Spencer (1758–1834)\n\n19.2.1801–15.5.1804 admirál John Jervis, 1. hrabě ze St. Vincent (1735–1823)\n\n15.5.1804–30.4.1805 Henry Dundas, 1. vikomt Melville (1742–1811)\n\n30.4.1805–11.2.1806 admirál Charles Middleton, 1. baron Barham (1726–1813)\n\n11.2.1806–29.9.1806 Charles Grey, vikomt Howick (1764–1845)\n\n29.9.1806–4.4.1807 Thomas Grenville (1755–1846)\n\n4.4.1807–1.5.1810 Henry Phipps, 3. baron Mulgrave (1755–1831)\n\n1.5.1810–24.3.1812 Charles Philip Yorke (1764–1834)\n\n24.3.1812–17.4.1827 Robert Dundas, 2. vikomt Melville (1771–1851)\n\n17.4.1827–17.9.1828 princ William Hannover, vévoda z Clarence (1765–1837) (\"Lord High Admiral\")\n\n17.9.1828–25.11.1830 Robert Dundas, 2. vikomt Melville (1771–1851)\n\n25.11.1830–7.6.1834 Sir James Robert George Graham (1792–1861)\n\n7.6.1834 –22.12.1834 George Eden, 2. baron z Aucklandu (1784–1849)\n\n22.12.1834–23.4.1835 Thomas de Grey, 2. hrabě de Grey (1781–1859)\n\n23.4.1835–15.9.1835 George Eden, 2. baron z Aucklandu (1784–1849)\n\n15.9.1835–6.9.1841 Gilbert Elliot, 2. hrabě z Minto (1782–1859)\n\n6.9.1841–8.1.1846 Thomas Hamilton, 9. hrabě z Haddingtonu (1780–1858)\n\n8.1.1846–7.7.1846 Edward Law, 1. hrabě z Ellenboroughu (1790–1871)\n\n7.7.1846–1.1.1849 George Eden, 1. hrabě z Aucklandu (1784–1849)\n\n15.1.1849–28.2.1852 Sir Francis Baring (1796–1866)\n\n28.2.1852–30.12.1852 Algernon Percy, 4. vévoda z Northumberlandu (1792–1865)\n\n30.12.1852–13.3.1855 Sir James Robert George Graham (1792–1861)\n\n13.3.1855–8.3.1858 Sir Charles Wood (1800–1885)\n\n8.3.1858–27.6.1859 Sir John Somerset Pakington (1799–1880)\n\n27.6.1859–12.7.1866 Edward Adolphus Seymour, 12. vévoda ze Somersetu (1804–1885)\n\n12.7.1866–8.3.1867 Sir John Somerset Pakington (1799–1880)\n\n8.3.1867–21.12.1868 Henry Thomas Lowry-Corry (1803–1873)\n\n21.12.1868–9.3.1871 Hugh Culling Eardley Childers (1827–1896)\n\n9.3.1871–4.3.1874 George Joachim Goschen (1831–1907)\n\n4.3.1874–14.8.1877 George Ward Hunt (1825–1877)\n\n14.8.1877–28.4.1880 William Henry Smith (1825–1891)\n\n28.4.1880–1.7.1885 Thomas George Baring, 2. baron Northbrook (1826–1904)\n\n1.7.1885–15.2.1886 lord George Francis Hamilton (1845–1927)\n\n15.2.1886–9.8.1886 George Robinson, 1. markýz z Riponu (1827–1909)\n\n9.8.1886–25.8.1892 lord George Francis Hamilton (1845–1927)\n\n25.8.1892–6.7.1895 John Poyntz Spencer, 5. hrabě Spencer (1835–1910)\n\n6.7.1895–12.10.1900 George Joachim Goschen (1831–1907)\n\n12.10.1900–5.3.1905 William Waldegrave Palmer, 2. hrabě ze Selborne (1859–1942)\n\n5.3.1905–3.12.1905 Frederick Campbell, 3. hrabě z Cawdoru (1847–1911)\n\n10.12.1905–12.4.1908 Edward Marjoribanks, 2. baron Tweedmouth (1849–1909)\n\n12.4.1908–24.10.1911 Reginald MacKenna (1863–1943)\n\n24.10.1911–27.5.1915 Winston Spencer Churchill (1874–1965)\n\n27.5.1915–11.12.1916 Arthur Balfour (1848–1930)\n\n11.12.1916–20.7.1917 Edward Carson (1854–1935)\n\n20.7.1917–10.1.1919 Sir Eric Campbell Geddes (1875–1937)\n\n10.1.1919–13.2.1921 Walter Hume Long (1854–1924)\n\n13.2.1921–24.11.1922 Arthur Hamilton Lee, 1. baron Lee z Farehamu (1868–1947)\n\n24.11.1922–22.1.1924 Leo Amery (1873–1955)\n\n22.1.1924–6.11.1924 Frederick Thesiger, 1. vikomt Chelmsford (1868–1933) \n\n6.11.1924–8.6.1929 William Clive Bridgeman (1864–1935)\n\n8.6.1929–26.8.1931 Albert Victor Alexander (1885–1965)\n\n26.8.1931–5.11.1931 Sir Austen Chamberlain (1863–1937)\n\n5.11.1931–5.6.1936 Bolton Eyres-Monsell, 1. vikomt Eyres-Monsell (1881–1969)\n\n5.6.1936–28.5.1937 Sir Samuel John Gurney Hoare (1880–1959)\n\n28.5.1937–27.10.1938 Alfred Duff Cooper (1890–1954)\n\n27.10.1938–3.9.1939 James Stanhope, 7. hrabě Stanhope (1880–1967) \n\n3.9.1939–11.5.1940 Sir Winston Spencer Churchill (1874–1965)\n\n11.5.1940–25.5.1945 Albert Victor Alexander (1885–1965)\n\n25.5.1945–26.7.1945 Brendan Bracken (1901–1958)\n\n3.8.1945–4.10.1946 Albert Victor Alexander (1885–1965)\n\n4.1.1946–24.5.1951 George Hall, 1. vikomt Hall (1881–1965)\n\n24.5.1951–13.10.1951 Frank Pakenham, 7. hrabě z Longfordu (1905–2001)\n\n31.10.1951–2.9.1956 James Thomas, 1. vikomt Cilcennin (1903–1960)\n\n19.10.1956–14.1.1957 Quintin Hogg, 2. vikomt Hailsham (1907–2001)\n\n14.1.1957–14.10.1959 George Douglas-Hamilton, 10. hrabě ze Selkirku (1906–1994)\n\n14.10.1959–20.10.1963 Peter Carrington, 6. baron Carrington (1919–2018)\n\n22.10.1963–1.4.1964 George Jellicoe, 2. hrabě Jellicoe (1918–2007)\n\n\n"}
{"id": "1398743", "url": "https://cs.wikipedia.org/wiki?curid=1398743", "title": "K Náhonu (Praha)", "text": "K Náhonu (Praha)\n\nK Náhonu je ulice v Hloubětíně na Praze 9, která začíná v ulici Nademlejnská a má slepé zakončení. Nazvána je podle své polohy nad Rokytkou u náhonu, tedy otevřeného umělého kanálu, který přiváděl vodu do Kejřova mlýna. Ulice vznikla a byla pojmenována v roce 1975.. Název patří do stejné skupiny jako Nademlejnská. Ulice je přemostěna malým můstkem, po kterém vede cyklistická stezka A26, která se stáčí dolů na ulici K Náhonu. Podél části ulice vede také naučná stezka \"Městská část Praha 9 – jihovýchodní stezka\" a je na ní umístěno její 10. zastavení \"Kejřův mlýn\".\n\n"}
{"id": "1398749", "url": "https://cs.wikipedia.org/wiki?curid=1398749", "title": "Good to Go", "text": "Good to Go\n\nGood to Go je druhé sólové studiové album anglického hudebníka Glena Matlocka. Vydáno bylo 24. srpna roku 2018. Na nahrávce se podíleli například Slim Jim Phantom a Earl Slick. O písni „Speak Too Soon“ Matlock prohlásil, že ji napsal pro rozveselení zpěvačky Patti Palladin.\n\n\n"}
{"id": "1398751", "url": "https://cs.wikipedia.org/wiki?curid=1398751", "title": "Mistrovství Československa silničních motocyklů 1964", "text": "Mistrovství Československa silničních motocyklů 1964\n\nMistrovství Československa silničních motocyklů 1964 se konalo v objemových třídách do 125, 175, 250 a 350 cm³. \n\n\n\n\n\n"}
{"id": "1398753", "url": "https://cs.wikipedia.org/wiki?curid=1398753", "title": "Železniční nehoda v Běchovicích", "text": "Železniční nehoda v Běchovicích\n\nŽelezniční nehoda v Běchovicích se stala 15. října 1965 ve stanici Praha-Běchovice na jejím pražském zhlaví.\n\nVe stanici se v mlze srazil osobní vlak s elektrickou posunovací lokomotivou – vinou zaměstnanců drah vjel na obsazenou kolej. Při nehodě zemřeli dva členové vlakových čet a další osoby byly zraněny. Vůz EM 475.1003 byl po havárii zrušen.\n\nNehoda se stala necelý měsíc pro tragické nehodě v Hloubětíně na téže trati. V souvislosti s oběma nehodami se konalo 27. října 1965 mimořádné jednání kolegia ministerstva dopravy a náčelníků drah a provozních oddílů.\n\n\n"}
{"id": "1398766", "url": "https://cs.wikipedia.org/wiki?curid=1398766", "title": "Mercedes (Uruguay)", "text": "Mercedes (Uruguay)\n\nMercedes je město v západní části Uruguaye. Je to hlavní město departementu Soriano. Leží na březích Río Negro, která je přítokem řeky Uruguay. Podle sčítání z roku 2011, je Mercedes 10. největší město v Uruguayi, když v něm žije 41 974 obyvatel.\n\nMěsto vzniklo v roce 1788. 6. července 1857, bylo povýšeno na \"Ciudad\" (velkoměsto) a stalo se hlavním městem departementu Soriano, když nahradilo Villa Soriano.\n"}
{"id": "1398773", "url": "https://cs.wikipedia.org/wiki?curid=1398773", "title": "Náš malovaný prezident", "text": "Náš malovaný prezident\n\nNáš malovaný prezident (v anglickém originále Our Cartoon President) je americký animovaný seriál, který měl premiéru 11. února 2018 na americké televizi Showtime. Jeho tvůrci jsou Stephen Colbert, Chris Licht, Matt Lapin, Tim Luecke a R.J. Fried a je založen na skečích z Colbertovy late night talk show \"The Late Show with Stephen Colbert\".\n\n22. ledna 2019 bylo oznámeno objednání druhé řady, která měla premiéru 12. května 2019. 2. srpna 2019 byl seriál prodloužen o třetí řadu, která bude mít premiéru v roce 2020.\n\nV Česku měl seriál premiéru 4. května 2018 na stanici HBO 3.\n\nSatirický seriál sleduje téměř pravdivé patálie amerického prezidenta Donalda Trumpa, jeho veselé skupiny poradců a rodinných příslušníků. Vstupte za dveře Bílého domu a naskytne se vám zcela otevřený pohled na typický den v Trumpově světě.\n\nSeriál je spin-offem \"The Late Show with Stephen Colbert, která od roku 2016 představovala sérii skečů, představující animovanou karikaturu Donalda Trumpa, kterou navrhl\" Tim Luecke a nadaboval Brian Stack. Skeče využívali Adobe Character Animator, aby umožnili Colbertovi komunikovat s postavou v reálném čase. Postava byla taktéž představena v animovaném kraťasu během Colbertovém nočním volebním speciálu na stanici Showtime.\n\nPo online úspěchu skečů, showrunner \"Late Show\" Chris Licht navrhl Timu Lueckemovi a Mattu Lappinovi, aby vytvořili koncept pro ich vlastní televizní seriál. V jejich návrhu pro stanici Showtime, Luecke a Lappin opsali potenciální seriál jako pohled \"za zákulisí v Bílém domě\" a že by se jejich práce \"vyráběla tak rychle, jak bychom mohli, abychom mohli začít držet krok se zpravodajským cyklem\".\n\n27. července 2017 stanice Showtime oznámila, že dala zelenou pro animovaný seriál založený na skečech s výkonnými producenty Stephenem Colbertem, Mattem Lapinem a Chrisem Lichtem. 18. prosince 2017 bylo oznámeno, že by seriál měl mít premiéru 11. února 2018. 8. března 2018 stanice Showtime oznámila, že objednali dalších sedm dílů první řady, které se budou vysílat během léta 2018. Tak má první řada z původních 10 dílů celkově 17. 30. května 2018 bylo oznámeno, že dalších sedm dílů první řady se začnou vysílat 15. července 2018. 22. srpna 2018 bylo oznámeno, že stanice Showtime natočí volební speciál pod názvem \"Our Cartoon President: Election Special 2018\". Premiéra byla stanovena na 4. listopadu 2018 a ve speciálu se objevili Vladimir Putin, Rudy Giuliani, Bill Clinton, Hillary Clintonová a Barack Obama. \n\nDne 22. ledna 2019 bylo oznámeno, že seriál získal druhou řadu, která se skladá z deseti dílů. Druhá řada měla premiéru 12. května 2019. Dne 2. srpna 2019 byl seriál prodloužen o třetí řadu, která bude mít premiéru v roce 2020.\n\n18. prosince 2017 stanice Showtime zveřejnila první teaser trailer pro seriál. 30. května 2018 byl vydán trailer pro dalších sedm dílů první řady seriálu. 31. října 2018 byl zveřejněn trailer pro televizní speciál \"Our Cartoon President: Election Special 2018\".\n\n28. dubna 2018 bylo speciální tříminutové video, vytvořené herci a štábem seriálu, vysíláno během \"Večeře korespondentů v Bílém domě\" 2018.\n\n18. prosince 2018 bylo společnostmi CBS Home Entertainment a Paramount Home Media Distribution vydáno na DVD všech sedmnáct dílů první řady a volební speciál. DVD také obsahuje mnoho bonusů, jako hlasový komentář epizód, featurette při pohledu na proces animace, záběry ze čtení scenáře jedenácté epizody a klipy z \"The Late Show with Stephen Colbert\", Stephen Colbert's 2016 Election Special a The White House Correspondent's Dinner.\n\n"}
{"id": "1398776", "url": "https://cs.wikipedia.org/wiki?curid=1398776", "title": "Perkwunos", "text": "Perkwunos\n\nPerkwunos, či přesněji *Perkunos, je rekonstruované hypotetické praindoevropské božstvo hromu.\n\nV některých indoevropských mytologiích přijalo hromovládnou funkci nebeské božstvo jehož jméno je rekonstruováno jako *D(i)jéus, příkladem je řecký Zeus a římský Jupiter, ve většině tradic však hromovládce figuroval jako samostatné božstvo.\n\nZ jména \"*perkunos\", vykládaného především z \"*perku\" „dub“ doplněného o sufix \"-no-\" „pán (něčeho)“ vychází jména následujících božstev:\n\n\nZ podobného kořene \"*perō(u)nos\" často spíše než s dubem spojovaného s úderem či horou, vychází následující jména:\n\n\nMezi další etymologicky příbuzné postavy můžou patřit:\n\n\n\nZ indoevropského kořene \"*trHon\" „hrom“ můžou vycházet následující jména hromovládců:\n\n\nOdlišná je etymologie u následujícího hromovládce:\n\n\nJméno \"*perkunos\" lze vykládat z praindoevropského \"*perku\" „dub“ doplněného o sufix \"-no-\" „pán (něčeho)“, takto je vykládán především Perkūnas a Fjörgynn. Příkladem slov odvozených od tohoto indoevropského výrazu je latinské \"quercus\" „dub“, keltské \"herkos\" „dubina“ nebo védské \"parkātī\" „posvátný strom“. Přeneseně pak toto slovo také označuje horu pokrytou lesem, což ozývá v místních názvech jako Hercynský les nebo thrácké Perke hora „země dubů, Thrákie“, stejného původu je snad i staroruské \"prěgynja\" „těžko průchodná krajina, chlum“.\n\nDub je častým cílem úderů blesku a tento strom je často s indoevropskými hromovládcy spojován, máme doloženo řadu posvátných dubů jim zasvěcených.\n\nPrimárním kořenem jména hromovládce může být také výraz pro úder, rekonstruovaný jako *per, *perkw, či *perg. Z něj by měly vycházet výrazy jako védské \"prtanā\" „bitka“ a avestánské \"pešanā\" téhož významu, latinské \"premō\" „tlačit“ nebo litevské \"pert\" „udeřit“. Například slovanské Perun je tradičně vykládáno jako „ten který silně bije“. *perkwu „dub“ by v případně takové etymologie mohlo původně znamenat „strom do kterého bije (hrom), strom zasvěcený bijícímu“.\n\nEtymologicky jsou se jménem hromovládce spojeny také některé výrazy pro skálu. Jedná se o chetitské \"perunaš\" „skála“ a védské \"parvata\" „hora, horní oblak“ a z něj vycházející Párvata, což je titul Indry. Tyto výrazy vedou k rekonstrukci kořene \"*perūnV\" „hora“.\n\nSkála, hora nebo kámen se také objevuje v mytologii hromovládce. Perkunas obývá vysokou nepřístupnou horu a zbraní Peruna jsou kamenné střely. O úderu blesku se věřilo že oplodňuje kameny jako pazourek či jaspis „ohnivou podstatou“.\n"}
{"id": "1398782", "url": "https://cs.wikipedia.org/wiki?curid=1398782", "title": "Palivová nádrž", "text": "Palivová nádrž\n\nPalivové nádrže se používají k uskladnění pohonných hmot v dopravních prostředcích.\n\nNádrže pro kosmické rakety na kapalná paliva jsou tlakovými nádobami. U těchto speciálních nádrží je obzvláště důležité, aby odolaly extrémním tlakům, teplotám a přitom měly minimální možnou hmotnost.\nJako materiál pro výrobu se nejčastěji používají slitiny hliníku, korozivzdorná ocel, titan, další ocelové slitiny a nově se také testují kompozitní kryogenické nádrže.\n"}
{"id": "1398783", "url": "https://cs.wikipedia.org/wiki?curid=1398783", "title": "Montero", "text": "Montero\n\nMontero je příjmení, které se vyvinulo z titulu královského lovčího (ze španělského výrazu „monte“, který znamená hora):\n\n"}
{"id": "1398788", "url": "https://cs.wikipedia.org/wiki?curid=1398788", "title": "Helena Kadečková", "text": "Helena Kadečková\n\nHelena Kadečková (14. srpna 1932 – 30. června 2018) byla nordistka, vysokoškolská pedagožka, překladatelka z islandštiny, staroislandštiny, norštiny a dánštiny, editorka a autorka beletrie, odborných i popularizačních prací o severských autorech, literatuře, kultuře a dějinách. Zvláštní pozornost věnovala mytologii a skandinávskému středověku.\n\nPo maturitě (1951) na gymnáziu v Kubelíkově ulici v Praze pracovala jako referentka v oddělení mezinárodních styků Československého rozhlasu. V letech 1952–1957 studovala na Filozofické fakultě Univerzity Karlovy. V průběhu let 1957–1965 absolvovala tři roční studijní pobyty na univerzitě v Reykjavíku. Od roku 1958 do roku 2011 působila jako vysokoškolská pedagožka na tehdejší katedře germanistiky a nordistiky (později Ústav germánských studií) Filozofické fakulty Univerzity Karlovy. Na Univerzitě Karlově získala v roce 1969 tituly PhDr. a CSc. Roku 1991 se stala docentkou.\n\nPřednášela a publikovala odborné studie o severských literaturách, např. Dějiny severských literatur, středověk (1989) či Moderní skandinávské literatury 1870–2000, část Islandská literatura (2006 a 2014). Z nejstaršího severského písemnictví přeložila Ságu o Ynglinzích, Eddu Snorriho Sturlusona (1988) a Příběh Amleta, prince jutského z dánské kroniky Saxona Grammatika (1966). Napsala také několik beletristických titulů inspirovaných severskými zeměmi, např. Óli, tvůj kamarád z Islandu (1971), Soumrak bohů, staroseverské mýty a báje (1998). V roce 2002 vydala v Nakladatelství LN knihu Dějiny Islandu.\n\nHelena Kadečková je držitelkou medaile Karla Čapka udělované Mezinárodní federací překladatelů FIT, islandského Sokolího řádu, norské královské medaile Sv. Olava a norského královského Řádu sv. Olava.\n\n\n"}
{"id": "1398792", "url": "https://cs.wikipedia.org/wiki?curid=1398792", "title": "Satinet", "text": "Satinet\n\nSatinet je plošná textilie definovaná jako\n\nSatén, Rašlové pleteniny\n"}
{"id": "1398799", "url": "https://cs.wikipedia.org/wiki?curid=1398799", "title": "Jošida", "text": "Jošida\n\nJošida (japonským písmem 吉田, Hepburnovým přepisem \"Yoshida\"), doslova „šťastné rýžoviště“ (* zápis 吉田 ovšem v japonštině má více různých možných čtení: Jošida, Jošita, Kitta, Kičida, Kicuden, Kičiden), je dvanácté nejčastější japonské příjmení, také název sídla nebo planetky. Mezi nositele příjmení patří:\n\n\nMezi názvy sídel (nebo jejich částí) patří:<br>\nSoučasné:\n\nBývalé\n\nPlanetka\n"}
{"id": "1398823", "url": "https://cs.wikipedia.org/wiki?curid=1398823", "title": "Okál (rozcestník)", "text": "Okál (rozcestník)\n\nOkál je výraz, který může znamenat:\n\n"}
{"id": "1398838", "url": "https://cs.wikipedia.org/wiki?curid=1398838", "title": "Takin indický", "text": "Takin indický\n\nTakin indický (\"Budorcas taxicolor taxicolor\") je poddruh takina (\"Budorcas taxicolor\").\n\nTakini indičtí se vyskytují v Číně, Indii a Myanmaru v nadmořské výšce 2500-4500 metrů. Žijí v menších smíšených stádech o 10-30 kusech. Živí se trávou, listy a výhonky bambusu a různých dřevin. Výška v kohoutku 100-130 cm, délka těla 170-220 cm, délka ocasu 15-20 cm. A váží 150-350 kg. Dožívá se 12-15 let, v lidské péči až 20 let.\n\nDélka březosti trvá asi 200-220 dnů. Žije ve stádech o 10-30 kusech.\n\nPotravou je tráva, listy či výhonky bambusu a různých dřevin, hlavně pěnišníků.\n\nTakinové indičtí nebývají chováni příliš často, momentálně (2018) je chová v rámci Evropy 33 zoo. V Česku se jedná o čtyři zařízení:\n\n\nV roce 2017 se podařilo odchovat mláďata hned ve třech ze čtyř zmíněných zoo (Brno, Chomutov, Praha).\n\nNa Slovensku mají takiny indické v Zoo Košice.\n\nPrvní zvířata tohoto poddruhu přišla do Zoo Praha z německého Tierparku Berlin v roce 1998. Jednalo se o první takiny v Česku. První úspěšný odchov se podařil o tři roky později. Jednalo se o vůbec první odchov takina v českých zoo, ale zároveň o pohrobka. Samice Jiřinka se totiž narodila až po úmrtí svého otce v roce 2000. Od té doby do roku 2009 se narodilo již dalších šest mláďat. Roku 2014 přišlo na svět první mládě páru Bashari (samice z Chomutova) a Micha (samec z Tierparku Berlin). Předkové Michy pocházejí z volné přírody, a tak jsou jeho potomci geneticky cenní. V roce 2017 přišlo na svět mládě 28. února (rodiči opět Bashari a Micha). V lednu 2019 dorazil ze Zoo Brno samec Simon. 5. dubna 2019 se narodila samice. \n\nKůže takinů produkuje olej, který efektivně impregnuje jejich srst a chrání tak zvířata proti dešti a mlhám. Rohy mají na hlavě obě pohlaví, u samců dosahují délky až 60 cm.\n"}
{"id": "1398849", "url": "https://cs.wikipedia.org/wiki?curid=1398849", "title": "Soumrak v Cordubě", "text": "Soumrak v Cordubě\n\nSoumrak v Cordubě (1996, \"A Dying Light in Corduba\") je historický detektivní román anglické spisovatelky Lindsey Davisové. Jde o osmý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRomán se odehrává na jaře roku 73. V Římě pořádá senátor Quinctius Attractus slavnostní večeři pro společnost výrobců olivového oleje z provincie Hispania Baetica na jihu Hispánie. Po slavnosti je přepaden vrchní císařský špeh Anacrites, který skončí v bezvědomí s rozbitou hlavou, a jeden z jeho agentů je dokonce zabit. Vyšetřováním je pověřen Falco a kromě vypátrání vraha, je pověřen zjistit, jaké má Anacrites vazby na trh s olejem. Falco je nucen odjet do Corduby v Baetice. Jeho družka Helena Justina, dcera senátora Decima Camilla Vera, se rozhodne odjet a ním, ačkoliv má za dva měsíce porodit jejich první dítě.\n\nPři vyšetření se Falco dostane do světa bohatých velkovýrobců oleje, obchodníků a vývozců, mezi kterými panuje nelítostná konkurence. Odhalí jejich snahu založit kartel, aby mohli diktovat cenu svého zboží. Zároveň se mu podaří zjistit, že za vraždami stojí kvestor Baetiky Quadratus, syn Attractuse. Helena porodí dceru Julii.\n\n"}
{"id": "1398858", "url": "https://cs.wikipedia.org/wiki?curid=1398858", "title": "Ludvík Kysela", "text": "Ludvík Kysela\n\nLudvík Kysela (25. dubna 1883 v Kouřimi – 10. února 1960 v Praze) byl český architekt. Jeho první stavba byla v kubistickém stylu. Pozdější stavby jsou ve funkcionalistickém stylu.\n\nNarodil se v rodině úředníka (později vrchní c. k. kancelista vrchního zemského soudu v Praze) Františka Kysely (1849–??) a jeho manželky Anny, rozené Machkové (1856–??). Narodil se v Kouřimi, od roku 1891 byla rodina policejně hlášena v Praze. Pocházel z početné rodiny sedmi dětí.\n\nVystudoval v letech 1902-08 architekturu na české technice v Praze. V první světové válce byl zajat na italské frontě; po návratu pracoval na pražském stavebním úřadu a v Státní regulační komisi. Neměl vlastní architektonický ateliér, přesto navrhl několik významných pražských budov. Účastnil se řady architektonických soutěží. Vystavoval na výstavách v Československu (Praha, Brno) i v zahraničí (Varšava, Bělehrad, Bukurešť, Stockholm, Paříž, Milán, Brusel). Na přelomu dvacátých a třicátých přestal Kysela projektovat. Po druhé světové válce pracoval ve Státním ústavu pro projektování výstavby hl. m. Prahy a poté v projekci Kovotechny.\n\nV roce 1904 se jméno studenta české techniky Ludvíka Kysely (s chybně uvedeným věkem) objevilo v českém tisku. V té době probíhaly v Praze protičeské buršácké provokace a Kysela byl policií zadržen „pro shlukování“. Hromadné zatčení Čechů vedlo české poslance k interpelaci na ministra vnitra.\n\n\n"}
{"id": "1398859", "url": "https://cs.wikipedia.org/wiki?curid=1398859", "title": "Klidový membránový potenciál", "text": "Klidový membránový potenciál\n\nKlidový membránový potenciál je relativně stálý membránový potenciál  (elektrické napětí) buňky v klidovém stavu Je opakem  specifického dynamického elektrochemického jevu akčního potenciálu a zvýšeného membránového potenciálu.\n\nNa rozdíl od posledních dvou případů, které se vyskytují u excitovaných buněk (neuronů, svalů, některých sekrečních buněk), membránové napětí ve většině neexcitovaných buněk se může také měnit v reakci na životní prostředí nebo intracelulární podněty. Principiálně z biofyzikálního hlediska neexistuje žádný rozdíl mezi klidovým membránovým potenciálem a dynamickou změny napětí ve formě akčního potenciálu. Všechny tyto jevy jsou způsobeny změnou v propustnost buněčné membrány pro draslík, sodík, vápník, chloridové ionty, které jsou změn funkční aktivity různých iontových kanálů, transportérů a výměníků. Konvenčně, klidový membránový potenciál lze definovat jako relativně stabilní, nízkou hodnotu transmembránového napětí v živočišných nebo rostlinných buňkách.\n\nNapětí je rozdíl v elektrickém potenciálu mezi dvěma body, například pozitivní a negativní elektrické náboje na opačných stranách odporové bariéry. Typický klidový membránový potenciál buňky vzniká  oddělením draselných iontů od intracelulárních relativně nepohyblivých  aniontů skrze membránu buňky. Protože permeabilita membrány pro draslík je mnohem vyšší než u jiných iontů (bez ohledu na napěťově řízené kanály), a kvůli silnému chemickému gradientu pro draslík, ionty draslíku proudí z cytosolu do extracelulárního prostoru a nesou kladný náboj, dokud jejich pohyb není vyrovnán nahromaděním záporného náboje na vnitřní straně membrány. A kvůli vysoké relativní propustnosti pro draslík, výsledný membránový potenciál je téměř vždy blízko k reverznímu potenciálu pro draslík. Samotný koncentrační gradient iontů draslíku musí být nejprve stanoven pomocí iontových pumpy/transportérů a/nebo výměníky a obecně je poháněn ATP.\n\nV případě klidového membránového potenciálu v plazmatické membráně, draslík (a sodík) gradienty jsou založeny Na/K-ATPázách (sodno-draselná pumpa), které transportují dva ionty draslíku dovnitř a tři ionty sodíku ven za cenu využití jedné molekuly ATP. V jiných případech membránový potenciál může být založen okyselením uvnitř buňky jako např. u protonových pump, které vytváří membránový potenciál přes synaptické vezikulární membrány).\n"}
{"id": "1398860", "url": "https://cs.wikipedia.org/wiki?curid=1398860", "title": "Reverzní potenciál", "text": "Reverzní potenciál\n\nReverzní potenciál (Nernstův potenciál) iontu je membránový potenciál, při kterém nedochází k přesunu konkrétního iontu z jedné strany membrány na druhou. V případě postsynaptických neuronů je reverzní potenciál takový membránový potenciál, při kterém daný neurotransmiter nezpůsobuje, žádný proud iontů přesto že neurotransmiterový receptor je iontovým kanálem.\n\nV případě systému s jedním iontem je reverzní \"potenciál\" synonymem pro rovnovážný potenciál a jejich numerické hodnoty jsou shodné. Dva termíny odkazují na různé aspekty rozdílu membránového potenciálu. \"Rovnováha\" se týká skutečnosti, že je čistý iontový tok při určitém napětí nulový. To znamená, že vnější a vnitřní hodnoty iontového pohybu jsou stejné, a tedy i iontový tok je v rovnováze. \"Reverzní\" odkazuje na skutečnost, že změna membránového potenciálu na obou stranách obrátí celkový směr iontového proudu.\n"}
{"id": "1398863", "url": "https://cs.wikipedia.org/wiki?curid=1398863", "title": "Square Émile-Chautemps", "text": "Square Émile-Chautemps\n\nSquare Émile-Chautemps je square v Paříži ve 3. obvodu. Jeho rozloha činí 4069 m.\n\nSquare je umístěno mezi ulicemi \"Boulevard de Sébastopol\", \"Rue Salomon-de-Caus\", \"Rue Papin\" a \"Rue Saint-Martin\" naproti Conservatoire national des arts et métiers.\n\nSquare bylo založeno v roce 1858 během přestavby Paříže a bylo nejprve pojmenováno podle místní čtvrti jako \"Square des Arts-et-Métiers\". Své současné jméno nese na počest lékaře a politika Émila Chautempse (1850-1918).\n\n\n"}
{"id": "1398870", "url": "https://cs.wikipedia.org/wiki?curid=1398870", "title": "Jakub Horák", "text": "Jakub Horák\n\nJakub Horák (* 9. června 1972 Praha) je český spisovatel, producent a satirik.\n\nJako autor strategie se podílel na úspěšné kampani České pirátské strany v parlamentních volbách v roce 2017, je zakladatelem recesistického Hnutí Nevím. V letech 1998–2016 byl českým partnerem sítě TBWA Worlwide, největšího mezinárodního reklamního holdingu Omnicom Group. Je zakladatelem a generálním sekretářem Eccentric Club Prague. Jeho bestseller \"Kočky jsou vrženy\" obsadil třetí místo v Kosmas ceně čtenářů v soutěži Magnesia Litera.\n\nV letech 1986-89 studoval gymnázium Jana Keplera, odkud byl vyloučen. Maturoval v roce 1991 na gymnáziu Nad Alejí. V letech 1991-93 studoval na Fakultě sociálních věd Univerzity Karlovy.\n\nPrvotinu \"Ostrov\" vydalo v roce 1992 nakladatelství Radost z iniciativy Pavla Nádvorníka a Petra Lukáše (POST). Překlad části novely vydal americký magazín YAZZYK s ilustracemi Obadiah J. Watkinsona. Román vyšel v digitální reedici v roce 2012 péčí Viktora Stoilova (nakladatelství Torst).\n\nV roce 1996 vyšel svazek \"Zlatá rána\" (nakladatelství Generace), soubor povídek ovlivněných autorovými psychedelickými zkušenostmi z devadesátých let.\n\nKniha \"Je to všechno pakárna\" (Česká televize, 2006) obsahuje scénáře k animovanému seriálu \"Pakárna\"; autorem názvu je Petr Čtvrtníček. Kniha popisuje příhody gymnazistů bojujících proti novému americkému řediteli, který je vyslán Nadací pro podporu primitivních národů ve střední Evropě.\n\nHorák napsal i řadu povídek, zatím nevydaných v žádné sbírce, z nichž největšího ohlasu dosáhla \"Zpráva o tom, že tu žil briard jménem Sid\" (Reflex, 2013).\n\nV roce 2017 vyšla v nakladatelství jakubhorak.com politická satira \"Kočky jsou vrženy\". Román vyvolal zájem ještě před svým vydáním, na crowdfundingovém serveru Hithit.com se vybralo tři čtvrtě milionu korun. Fiktivní příběh, v němž vystupují reální tuzemští politici včetně prezidenta Miloše Zemana, satiricky popisuje volby, kterých se zúčastní tajemný kocour. Autor v knize popisuje porušování koaličních dohod, spor o kvalitu potravin, sbírání kompromitujících materiálů, účelové uzavírání spojenectví a následné zrady, mediální manipulaci s voliči a další témata provázející současné politické dění. Náklad 3000 výtisků byl okamžitě po vydání rozebrán, stejně jako následných 10000 dotisku. V roli komických postav v knize kromě prezidenta Zemana vystupuje i český premiér Andrej Babiš, předseda poslaneckého klubu ANO Faltýnek i Horákův bývalý spolužák z FSV UK a nyní šéfredaktor MF DNES Jaroslav Plesl. Kniha vychází v novém vydání s ilustracemi Štěpána Mareše, kreslíře komiksu Zelený Raul a udržela se několik měsíců v žebříčků bestsellerů knižní distribuce kosmas.cz.\n\nRomán obsadil třetí místo v Kosmas ceně čtenářů v soutěži Magnesia Litera.\nServer Neovlivní.cz ho označil za jednu z klíčových postav českého politického marketingu.\n\nOd roku 1992 pracoval jako copywriter a Deputy Creative Director v síti BBDO, potom založil vlastní kreativní shop Men on the Moon a v letech 1996–2016 byl Creative Directorem a později i partnerem sítě TBWA. Pracoval pro klienty BMW, Nivea, Henkel, Apple, ČMSS, Adidas, Amnesty International, Budějovický Budvar, Pickwick, Douwe Egberts, Energizer, Pepsi, Česká spořitelna. Je držitelem EFFIE AWARDS za kampaně pro Douwe Egberts a Budějovický Budvar. V roce 2004 jako autor vytvořil kampaň Ministerstva zahraničí ČR k referendu o vstupu České republiky do EU, v letech 2008–09 se jako autor sloganu Pomáhat a chránit podílel na náborové kampani Policie České republiky. V oblasti politického marketingu se podílel na kampaních ODÚ, ODA, ODS, ČSSD, TOP09 a na dvou úspěšných kampaních senátora Jana Horníka (Starostové). Byl stratégem úspěšné volební kampaně Pirátů do parlamentu v roce 2017. Ke konci roku 2017 se podílel na neúspěšné kampani Mirka Topolánka, kandidáta na prezidenta ČR.\n\nJe certifikovaným hodnotitelem Asociace komunikačních agentur.\n\nHorák aktuálně publikuje svoje novinové sloupky a eseje v magazínu Vogue, v Hospodářských novinách, Marketing&Media, kulturní revue Živel i lifestylovém magazínu Muži v Česku. Jeho články vycházely i v Lidových novinách, Reflexu a dalších společenských magazínech. Sérii článků Horák napsal i pro magazín Žena a život.\n\nHorák procestoval více jak 60 zemí a publikuje cestopisy ze svých cest po Číně a Nepálu, z návštěvy Afghánistánu s Danielem Landou nebo z cesty na motorce po jižní Indii se zpěvákem skupiny \"Wohnout\" Matějem Homolou.\n\nV roce 2017 aktuální Horákovy názory na českou společnost zachytil autor bestselleru \"Konec prokrastinace\" Petr Ludwig ve svém podcastu Deep Talks a Jaroslav Denemark v rozhovoru pro E15.\n\nHorák je považován za jednoho z nejvlivnějších lidí českých sociálních sítí.\n\nNa podzim roku 2018 plánuje kandidovat v komunálních volbách do zastupitelstva Magistrátu hlavního města na kandidátce Spojené síly pro Prahu.\n\nV roce 2015 Horák oznámil vznik \"Hnutí Nevím\" – satirické politické strany karikující počínání stávajících subjektů. Hnutí, které údajně vede jeho kocour, si na své webové stránce získalo desítky tisíc příznivců i pozornost předních českých médií. V roce 2017 Horák oznámil, že chce Hnutí Nevím zaregistrovat jako církev, aby se vyhnul povinnosti spojené s administrací činnosti politických stran. Údajný předseda hnutí kocour Klapuška se mezitím stal hlavním hrdinou Horákova bestselleru \"Kočky jsou vrženy\".\n\nV roce 2017 Jakub Horák založil na protest proti zákonu, zakazujícímu kouření v barech, Eccentric Club. Sídlo klubu se nachází v areálu barrandovských filmových atelierů a umožňuje návštěvníkům kouřit cigarety a doutníky na základě právní definice prostoru jako divadelního jeviště. Eccentric Club má v současné chvíli více jak 600 členů a vstup do něj je možný pouze po osobní dohodě.\n\nHorák je pravnukem českého legionáře Františka Horáka a synem Jiřího Rumla a novinářky Jindřišky Horákové. Je ženatý s Věrou Horákovou, zdravotní sestrou z Mariánských lázní. V únoru roku 2018 se jim narodila dcera Sofie.\n\n"}
{"id": "1398882", "url": "https://cs.wikipedia.org/wiki?curid=1398882", "title": "Pic Sans Nom", "text": "Pic Sans Nom\n\nPic Sans Nom (3913 m n. m.) je hora v Dauphinéských Alpách ve Francii. Nachází se ve skupně Massif des Écrins na území obce Vallouise-Pelvoux (departement Hautes-Alpes). Leží v hřebeni orientovaném ve směru jihozápad-severovýchod mezi masívy Mont Pelvoux (3946 m) a L’Ailefroide (3954 m). Mont Pelvoux je oddělen dvojicí sedel Cols du Pelvoux (3573 a 3609 m) s mezilehlým vrcholkem Aiguille du Pelvoux (3684 m). L’Ailefroide je oddělena dvojicí sedel Coup de Sabre (3494 m) a Col du Glacier Noir (3478 m) s mezilehlým vrcholkem Pic du Coup de Sabre (3699 m). Jihovýchodním směrem vybíhá z hory krátká rozsocha se sedlem Brèche Supérieure de Sialouze (3578 m), vrcholem Aiguille de Sialouze (3576 m) a sedlem Brèche de Sialouze (3319 m). Pod severozápadními svahy hory se rozkládá ledovec Glacier Noir, pod jižními Glacier du Coup de Sabre a pod jihovýchodními Glacier de Sialouze. První doložený výstup na vrchol hory podnikli 10. července 1877 J.-B. Colgrove, Richard Pendlebury a Gabriel a Josef Spectenhauser.\n\n"}
{"id": "1398886", "url": "https://cs.wikipedia.org/wiki?curid=1398886", "title": "SC Olympia Radotín", "text": "SC Olympia Radotín\n\nSC Olympia Radotín je fotbalový klub z Prahy - Radotína, od sezóny 2018/19 účastník ČFL, jenž byl založen roku 1922.\n\nV Radotíně se počátky fotbalu datují již k době 1. světové války. Současný klub byl však založen až roku 1922 jako Radotínský SK. Z počátku klub hrál pouze přátelská utkání, od roku 1930 se však stal součástí Středočeské župy, ve které se ve 30. letech dostal až do I.A třídy (1938). Ve válečných letech 1940-1945, kdy se klub pohyboval na úrovni I.B-I.A třídy. Poválečné době plné divokých reorganizací a přejmenovávání klubu se klub dostal dokonce do krajského přeboru, tehdy druhé nejvyšší soutěže (roky 1951-1953). Historický úspěch přišel v sezóně 1957/58, kdy se klubu podařilo postoupit do 2.ligy, v ní se však udržel pouze 1 sezónu. Další postup do druhé ligy se urodil v sezóně 1961/62 a toto působění už bylo úspěšnější a klub ve druhé lize působil 5 let. V roce 1967 tak přišel sestup do krajského přeboru, ve kterém působil do roku 1972, kdy klub postupuje do divize, ve které však působil pouze tři roky následoval pád zpět do přeboru. Návrat do divize se koná až roce 1988, jenže divizní působení je opět pouze tříleté. Od tohoto sestupu klub působil pouze v pražských soutěžích a to až do roku 2018, kdy se klub díky sloučení s FK Olympia Praha dostává do ČFL. V sezóně 2018/19 klub obsadil v ČFL 4. místo. V soutěži však nepokračuje a pro sezónu 2019/20 přihlásil pouze Pražský přebor.\n\nMezi známá jména, které vychoval zdejší klub patří: Josef Rada, M. Rada, Šnajberk, Pavlát, Stanislav Vanžura, Jareš, Jiří Šusta, Řezníček, Kapsa, Martin Jiránek\n\n\n"}
{"id": "1398887", "url": "https://cs.wikipedia.org/wiki?curid=1398887", "title": "1. armáda (mobilizace 1938)", "text": "1. armáda (mobilizace 1938)\n\n1. armáda byla polní armáda, která v době mobilizace v roce 1938 měla za úkol bránit území Čech od toku Vltavy v jižních Čechách po tvrz Bouda na rozhraní Orlických hor a Jeseníků. Celková délka hlavního obranného postavení činila 631 km.\n\nVelitelství 1. armády vzniklo 27. září 1938 ve 12:00 z dosavadního Zemského vojenského velitelství Praha.\n\nVelitelem 1. armády byl armádní generál Sergej Vojcechovský, který disponoval ekvivalentem celkem 11 divizí a jednou vyšší jednotkou v síle brigády (Skupina 4).\n\nStanoviště velitele se nacházelo v Kutné Hoře.\n\nÚkolem jednotek 1. armády byla obrana hlavního obranného postavení (HOP) proti útoku německé armády. V oblasti západních a severozápadních Čech (I. sbor a Hraniční pásmo XI) se předpokládal v případě průlomu prvního HOP ústup na záložní obranné postavení (např. v podkrušnohoří na čáru Blšanka–Ohře), případně až k linii toku Vltavy, Berounky a linii opevnění západně od Prahy (tzv. Pražská čára), která u Mělníka navazovala na tzv. Liběchovskou příčku. Naproti tomu jednotky bránící území východních Čech na linii Jizerské Hory – Krkonoše – Orlické Hory měly držet HOP za každou cenu, protože průlom v této oblasti by znamenal průnik nepřítele do týlu celé 1. armády. Teprve v případě průlomu linie na toku Vltavy přicházel v úvahu ústup s ostatními jednotkami 1. armády na další obranné postavení na Českomoravské vrchovině.\n\nV prostoru 1. armády se také nacházely některé jednotky ze zálohy Hlavního velitelství, které mohly být podle uvážení hlavního velitele, armádního generála Ludvíka Krejčího, použity k podpoře obrany na klíčových směrech. Jednalo se například o 4. divizi, soustředěnou v oblasti Hradce Králové, 13. divizi v oblasti Pelhřimov–Humpolec a 1. rychlou divizi soustředěnou u Pacova. U dvou naposled jmenovaných však bylo možné, že jako prioritnější by bylo vyhodnoceno jejich nasazení k podpoře obrany jižních Čech.\n\n\n\nVelitelství I. armády podléhaly i jednotky letectva, v jejichž čele stál brigádní generál Karel Janoušek.\n\n\n\n\n\n\n"}
{"id": "1398888", "url": "https://cs.wikipedia.org/wiki?curid=1398888", "title": "Brumofův dům (Česká Lípa)", "text": "Brumofův dům (Česká Lípa)\n\nBrumofův dům je řadový jednopatrový klasicistní dům v České Lípě čp. 707, situovaný ve středu Jiráskovy ulice, při vyústění ulice Nerudovy. Dům si pro potřeby místní židovské obce nechal postavit v letech 1820–1824 zdejší bohatý židovský obchodník Josef Brumof. Dům byl postaven na místě několika starších objektů po katastrofálním požáru města v roce 1820. Je chráněn jako kulturní památka ČR.\n\nDům je postaven v kasicistním slohu, s fasádou, jejíž střední rizalit je završen trojúhelníkovým tympanonem, s mutuly pod římsou, s kanelovanými pilastry a iónskými hlavicemi, s pásovou nepravou bosáží v přízemí. Pozůstatky staršího pohořelého domu byly do novostavby nenápadně včleněny. Stavba byla dokončena patrně roku 1824. Jedná se o jeden z nejlépe dochovaných objektů bývalého židovského ghetta v České Lípě.\n\n"}
{"id": "1398889", "url": "https://cs.wikipedia.org/wiki?curid=1398889", "title": "Česká fotbalová liga 2018/19", "text": "Česká fotbalová liga 2018/19\n\nSezóna 2018/19 byla 28. ročníkem České fotbalové ligy, která spolu s Moravskoslezskou fotbalovou ligou tvoří 3. úroveň v systému fotbalových soutěží. Je řízena Fotbalovou asociací České republiky. Sezóna začala v pátek 10. srpna 2018 a skončila v sobotu 15. června 2019.\n\nČeskou fotbalovou ligu hraje 18 týmů každý s každým systémem doma–venku, celkem 34 kol a 306 zápasů. Po podzimní části odstoupil tým SK Viktorie Jirny ze soutěže a jeho výsledky byly anulovány. Zbylé týmy tedy odehrály pouze 32 kol.\n\n\n\n\n\n"}
{"id": "1398894", "url": "https://cs.wikipedia.org/wiki?curid=1398894", "title": "Ouahigouya", "text": "Ouahigouya\n\nOuahigouya je město v severní části Burkiny Faso, v zóně sahelu. Má přes 120 000 obyvatel a je hlavním městem provincie Yatenga.\n\nMěsto založil v roce 1757 mosijský panovník Naaba Kango a bylo metropolí domorodého státu Yatenga. Jeho název znamená doslova „přijďte se poklonit“. V roce 1896 je ovládli Francouzi a vybudovali zde pevnost. Hospodářství města stojí na potravinářském a kožedělném průmyslu, nedaleko se nachází zlatý důl Karma. Ouahigouya má přehradu a dětskou nemocnici, je sídlem diecéze a nachází se zde katolická katedrála. Historickou památkou je hrob krále Naabo Kangy.\n\nVznikl zde fotbalový klub US Yatenga, účastník nejvyšší soutěže. Amadou Hampaté Ba sem zasadil část děje svého historického románu \"Wangrinův podivuhodný osud\". Za války o Agacher v roce 1985 se Ouahigouya stala terčem malijského bombardování.\n\n\n"}
{"id": "1398899", "url": "https://cs.wikipedia.org/wiki?curid=1398899", "title": "Edward Russel, 1. hrabě z Orfordu", "text": "Edward Russel, 1. hrabě z Orfordu\n\nEdward Russell, 1. hrabě z Orfordu (\"Edward Russell, 1st Earl of Orford, 1st Viscount Barfleur, 1st Baron Russell of Shinghay\") (1653, Londýn – 26. listopadu 1727, Londýn) byl anglický a britský admirál a státník ze starobylého rodu Russellů. Po slavné revoluci se prosadil jako úspěšný námořní vojevůdce a celkem třikrát zastával funkci ministra námořnictva (první lord admirality). Mimoto patřil k vlivným politikům strany whigů a v roce 1697 získal titul hraběte z Orfordu.\n\nPocházel ze starobylé šlechtické rodiny Russellů, byl vnukem 1. vévody z Bedfordu. Po předčasné smrti svého otce Edwarda Russella (†1665) vstoupil do námořnictva (1666), již v roce 1672 dosáhl hodnosti kapitána, zúčastnil se anglicko-holandské války, později ve Středomoří bojoval proti pirátům. Mimo jiné byl komořím vévody z Yorku, pozdějšího Jakuba II. Po popravě svého strýce lorda Williama Russella (1639–1683) obviněného z protikrálovského spiknutí musel s dalšími členy rodiny opustit státní služby. V roce 1688 byl jedním ze signatářů dopisu, který vyzýval Viléma Oranžského, aby se ujal vlády v Anglii. Díky podpoře slavné revoluce vytěžil Edward Russell i další členové jeho rodu vysoké postavení a vliv. V roce 1689 byl povýšen na kontradmirála, stal se členem Tajné rady a v letech 1689–1699 byl prezidentem úřadu námořního pokladu (\"Navy Treasurer\"). V letech 1689-1697 byl též členem Dolní sněmovny za stranu whigů, byl mimo jiné poslancem za přístav Portsmouth, což byl tradiční volební obvod pro námořní důstojníky.\n\nV roce 1690 byl vrchním velitelem loďstva v kanálu La Manche proti Francii, ale svou malou aktivitou dočasně ztratil přízeň Viléma III. Proslavil se znovu v bitvě u La Hogue (1692), která ukončila sérii anglických neúspěchů a zabránila plánované francouzské invazi na britské ostrovy (Devítiletá válka). Psychologický dopad bitvy u La Hogue byl o to silnější, že porážce francouzského loďstva byl osobně přítomen Ludvík XIV. a bývalý anglický král Jakub II. V roce 1693 byl Russell jmenován velkoadmirálem, poté byl vrchním velitelem ve Středomoří (1694–1695) a v kanálu La Manche (1695–1696). V letech 1694–1699 byl prvním lordem admirality. V případě nepřítomnosti Viléma III. v Anglii byl také dvakrát členem sboru lordů místodržících (1697, 1698). V roce 1699 čelil obvinění ze zpronevěry ve svých úřadech, načež rezignoval na funkce prvního lorda admirality a prezidenta úřadu námořního pokladu a dočasně opustil veřejné dění.\n\nKromě nejvyšších postů v námořnictvu zastával i hodnosti u dvora a v letech 1694-1702 byl pokladníkem v úřadu nejvyššího komořího. R. 1697 povýšen na hraběte z Orfordu a povolán do Sněmovny lordů. Po ukončení aktivní služby v námořnictvu se věnoval politice, a i když po nástupu královny Anny ztratil některé úřady, patřil k předním činitelům strany whigů a byl mistrem zákulisních politických jednání, mimo jiné byl mentorem pozdějšího premiéra Roberta Walpola. V roce 1706 byl účastníkem jednání o unii mezi Anglií a Skotskem. V letech 1709–1710 byl znovu prvním lordem admirality, zároveň mu bylo obnoveno členství v Tajné radě. Potřetí byl prvním lordem admirality v letech 1714–1717 po nástupu Jiřího I.. Od roku 1714 byl zároveň lordem–místodržitele v hrabství Cambridgeshire.\n\nV roce 1691 se oženil se svou sestřenicí Margaret Russell (1656–1702), dcerou 1. vévody z Bedfordu. Jejich manželství zůstalo bez potomstva a hraběcí titul z Orfordu zanikl Edwardovým úmrtím v roce 1727. Dědicem hraběcího titulu se měl stát synovec Edward Cheeke, který však zemřel ještě předtím. Později si titul hraběte z Orfordu vyžádal premiér Robert Walpole po ukončení aktivní politické kariéry (1742). Sídlem 1. hraběte z Orfordu byl zámek Chippenham Park v hrabství Cambridgeshire, který patřil Russellům od počátku 17. století a po roce 1689 byl přestavěn. Počátkem 18. století si pak ještě nechal postavit zámek Orford House v hrabství Essex.\n\n\n\nRodokmen Edwarda Russella\n\nEdward Russell, 1. hrabě z Orfordu\n\nEdward Russell, 1. hrabě z Orfordu\n"}
{"id": "1398900", "url": "https://cs.wikipedia.org/wiki?curid=1398900", "title": "John Russell, 4. vévoda z Bedfordu", "text": "John Russell, 4. vévoda z Bedfordu\n\nJohn Russell, 4. vévoda z Bedfordu (\"John Russell, 4th Duke of Bedford, 4th Marquess of Tavistock, 8th Earl of Bedford, 8th Baron Russell, 4th Baron Howland and Streatham\") (30. září 1710 – 5. ledna 1771) byl britský státník z významného šlechtického rodu Russellů. Jako vlivný zástupce whigů ve Sněmovně lordů patřil k výrazným osobnostem britské politiky 18. století, během své kariéry byl ministrem vnitra, námořnictva, místokrálem v Irsku a prezidentem Tajné rady. Uplatnil se také jako diplomat a získal i vysoké hodnosti v armádě, byl rytířem Podvazkového řádu.\n\nNarodil se jako čtvrtý syn 2. vévody z Bedfordu a jeho manželky Elizabeth Howland (1682–1724). Po předčasné smrti starších bratrů zdědil v roce 1732 titul vévody z Bedfordu a vstoupil do Sněmovny lordů, kde se připojil k vnitrostranické whigistické opozici proti premiéru Walpolovi, později kritizoval i jeho nástupce 2. hraběte Granville. Po Granvillově odchodu se stal členem vlády jako první lord admirality (1744–1748), zároveň byl v roce 1744 jmenován členem Tajné rady. Za války o rakouské dědictví krátce sloužil v armádě a dosáhl hodnosti plukovníka (1745) Třikrát byl též úřadujícím lordem kancléřem (1745, 1748, 1750), v létě 1745 za nepřítomnosti Jiřího II. byl členem sboru lordů místodržících a v roce 1749 obdržel Podvazkový řád. Zatímco v úřadu prvního lorda admirality byl úspěšný, později jako státní sekretář vnitra (1748–1751) se již tak neosvědčil a z vlády odešel po sporech s bratry Pelhamovými (1. vévoda z Newcastle a Henry Pelham). Poté se stal předním mluvčím whigistické opozice \"Bedford Whigs\". Tato skupina se uplatňovala především na půdě Sněmovny lordů, ale její sympatizanti jako bohatí velkostatkáři ovlivňovali i volby do Dolní sněmovny na svých panstvích (lord Sandwich, lord Gower, vévoda z Marlborough).\n\nDo nejvyšších úřadů se vrátil jako místokrál v Irsku (1757–1761), v této funkci získal popularitu snížením sankcí proti katolíkům. Do Londýna byl povolán zpět po nástupu Jiřího III., při jehož korunovaci zastával čestnou funkci \"Lord High Constable\". V letech 1761–1763 byl lordem strážcem tajné pečeti a v letech 1763–1765 lordem prezidentem Tajné rady. Mezitím v letech 1762–1763 vedl diplomatické poselství do Francie, kde měl vyjednat podmínky ukončení sedmileté války. Při této příležitosti dostal darem od Ludvíka XV. jídelní servis z porcelánky v Sèvres, který dnes patří k hodnotému mobiliáři rodového sídla Woburn Abbey. Nakonec ztratil přízeň Jiřího III. a v červenci 1765 musel rezignovat, i nadále ale zůstal vlivným zástupcem whigů ve Sněmovně lordů. Do smrti zastával i funkce v hrabstvích Devon a Bedford, v letech 1765–1771 byl také kancléřem univerzity v Dublinu. Mezitím postupoval i v armádních hodnostech, i když ve vojsku již aktivně nesloužil (generálmajor 1755, generálporučík 1759). Vystupoval jako povýšený a domýšlivý velmož se sklony k arogantnímu chování, zároveň ale dokázal uplatnit aristokratickou grácii, aby získal přízeň těch, kteří mohli být prospěšní jeho kariéře. V roce 1770 ochrnul a zemřel krátce poté na rodovém sídle Woburn Abbey.\nJeho první manželkou byla Diana Spencer (1710–1735), sestra 3. vévody z Marlborough, podruhé se oženil s Grace Leveson-Gower (1714–1794), dcerou 1. hraběte z Goweru. Z druhého manželství pocházel jediný syn Frederick Russell, markýz z Tavistocku (1739–1767), který sloužil v armádě a byl členem Dolní sněmovny (1759–1767), ale zemřel ještě před otcem následkem pádu z koně. Titul vévody a rodový majetek pak postupně zdědili jeho synové Francis Russell, 5. vévoda z Bedfordu (1765–1802), a John Russell, 6. vévoda z Bedfordu]] (1766–1839).\n\n\n\nRodokmen vévodů z Bedfordu\n\nJohn Russell, 4. vévoda z Bedfordu\n"}
{"id": "1398915", "url": "https://cs.wikipedia.org/wiki?curid=1398915", "title": "UP21", "text": "UP21\n\nUP21 s.r.o. je seed investment fond a startupový inkubátor založený v roce 2016 pod původním názvem GISTin UP, činnost začal 21. 4. 2016. Po roce investoval 41 milionů, inkuboval 9 startupů a přejmenoval se na současný název UP21. Zakladateli společnosti jsou matematik, vizionář a zakladatel H21 a Prezident 21 Karel Janeček, a Vitek Šubert (zároveň ve funkci CEO), bývalý vrcholový manažer společnosti O2. \n\nMezi historicky zainvestované projekty patří:\n\n\n"}
{"id": "1398934", "url": "https://cs.wikipedia.org/wiki?curid=1398934", "title": "Gorodok", "text": "Gorodok\n\nGorodok je \n\n\n"}
{"id": "1398939", "url": "https://cs.wikipedia.org/wiki?curid=1398939", "title": "Brett Kavanaugh", "text": "Brett Kavanaugh\n\nBrett Michael Kavanaugh (* 12. února 1965 Washington, D.C.) je právník a soudce ve Spojených státech amerických. Od roku 2006 působil na federálním odvolacím soudě ve Washingtonu. V červenci 2018 byl prezidentem Donaldem Trumpem nominován a v říjnu 2018 schválen Senátem Spojených států do funkce soudce Nejvyššího soudu Spojených států.\n\nKavanaugh se narodil do katolické právnické rodiny, z obou stran irského původu. Jeho matka Martha Gamble Kavanaugh roz. Murphy byla federální soudkyně, otec Everett Edward Kavanaugh Jr. byl advokát a lobbista pro svaz kosmetického průmyslu. Syn Brett vyrůstal v Bethesdě ve státě Maryland, což je tzv. Census-designated place na předměstí Washingtonu, D.C. Navštěvoval jezuitskou střední školu \"Georgetown Preparatory School\" v blízkém sídlišti North Bethesda. Poté vystudoval právo na prestižní Yaleově univerzitě v New Havenu ve státě Connecticut, která patří do tzv. Ivy League. Složil zkoušky jako bakalář v roce 1987 a doktor práv v roce 1990.\n\nJeho žena Ashley Estes Kavanaugh byla osobní referentkou prezidenta George W. Bushe v Bílém domě. Manželství uzavřeli v roce 2004 a mají spolu dvě dcery. Rodina žije v malé obci Chevy Chase Section Five ve státě Maryland. V této obci v Montgomery County, která měla v roce 2016 podle odhadu 711 obyvatel, je Ashley Kavanaugh od roku 2016 administrativní správkyní s platem 66 000 dolarů ročně.\n\nBrett Kavanaugh se jako běžec zúčastnil Bostonského maratonu v letech 2010 a 2015. Často běhal i na kratší vzdálenosti od 5 do 16 km. Jako federální soudce zatím vydělával 220 600 dolarů ročně. Kromě toho učí na prestižní Harvard Law School, za což mu v roce 2017 náleželo 27 000 dolarů honoráře. Podle časopisu \"Time\" má rodina dům v hodnotě jednoho milionu dolarů, avšak jen malé úspory.\n\nPo dokončení právnického studia pracoval Kavanaugh nejprve jako asistent soudce pro dva federální soudce odvolacích soudů, Waltera Kinga Stapletona a Alexe Kozinského. Pak byl na roční stáži u Kennetha „Kena“ Starra, tehdy nejvyššího státního zástupce USA. Potom pomáhal soudci Nejvyššího soudu Anthonymu Kennedymu, jehož nástupcem na tomto soudě se stal v roce 2018.\n\nNásledně pomáhal Kavanaugh opět Kenu Starrovi, tentokrát v jeho roli tzv. nezávislého vyšetřovatele. Byl hlavním autorem Starrovy zprávy, což byla zpráva pro Kongres Spojených států amerických, pojednávající o výsledcích vyšetřování tehdejšího prezidenta USA Billa Clintona v otázce jeho aféry s Monikou Lewinskou. Později pracoval Kavanaugh v právní firmě Kirkland & Ellis.\n\nPo zvolení George W. Bushe prezidentem USA v roce 2001 se Kavanaugh stal součástí jeho podpůrných týmů; od roku 2003 jako sekretář ve štábu Bílého domu (\"White House Staff Secretary\"). Od roku 2006 – až do svého zvolení jako soudce Nejvyššího soudu – byl federálním soudcem na odvolacím soudě (\"United States court of appeals\") ve Washington, D.C.. Do této funkce jej prezident George W. Bush nominoval ještě v roce 2003, ale Kavanaughova kandidatura vyvolala značný odpor demokratických senátorů, v důsledku čehož jej Senát USA v této funkci definitivně potvrdil až po třech letech, v květnu 2016.\n\nV červenci 2018 jej americký prezident Donald Trump nominoval na místo soudce Nejvyššího soudu Spojených států. Schvalování Kavanaughovy kandidatury začalo začátkem září 2018.\n\nKrátce po Kavanaughově nominaci obdržela demokratická senátorka a členka justičního výboru Senátu USA Dianne Feinsteinová z Kalifornie dopis od profesorky psychologie Christine Blasey Fordové, v němž tato žena tvrdila, že Kavanaugh se ji ještě jako středoškolák v roce 1982, tedy před 36 lety, pokusil znásilnit na studentském večírku. Přála si však, aby její sdělení nebylo uveřejněno. Toto její přání ale nebylo splněno. Německý deník \"Frankfurter Allgemeine Zeitung\" napsal, že když senátoři Demokratické strany neměli úspěch se svými pokusy nastražit Kavanaughovi při jeho slyšení nějakou past, bylo jméno Fordové a její údajné znásilnění vyjeveny na veřejnost a celá záležitost se stala kauzou při procesu Kavanaughova schvalování Senátem.\n\nSám kandidát Kavanaugh toto nařčení rozhodně odmítl, a pro tvrzení Fordové nebyly předloženy žádné právně použitelné důkazy. V důsledku obvinění bylo nicméně hlasování o jeho schválení odloženo. Sama Fordová koncem září popsala okolnosti údajného skutku v emotivním slyšení před právním výborem Senátu, přičemž tvrdila, že si je stoprocentně jista, že útočníkem měl být právě Kavanaugh.\n\nV této fázi schvalovacího jednání vystoupil před právním výborem Senátu velmi emotivně také „obviněný“ Brett Kavanaugh. Opět odmítl veškerá „obvinění“ ze sexuálního ohrožování a vyjádřil se ve velkém vzrušení, že celá záležitost je „politickým hitem levicových aktivistů“. Dále prohlásil, že čelí „pomstě na objednávku Clintonových“ za své autorství tzv. Starrovy zprávy o sexuální aféře prezidenta Billa Clintona, která by mohla vést ke „zničení jeho rodiny a jeho jména“. Jako odezvu tohoto Kavanaughova svědectví podepsalo více než 2 400 profesorů práv otevřený dopis, ve kterém žádali, aby Senát USA nepotvrdil Kavanaugha jako soudce Nejvyššího soudu, protože „nepředvedl nestrannost a soudcovský temperament potřebný na to, aby zasedl na nejvyšším soudě naší země“.\n\nPřesto právní výbor Senátu následně podpořil Kavanaughovu kandidatoru nejtěsnějším poměrem hlasů; všech 11 republikánských členů výboru hlasovalo pro ni, všech 10 demokratů bylo proti ní. Poté však na naléhání republikánského senátora Jeffa Flakea z Arizony požádal právní výbor prezidenta Trumpa, aby povolil dodatečné prošetření případu Federálním úřadem pro vyšetřování (FBI). Trump tomuto požadavku vyhověl. Přibližně po týdnu obdržel hotovou vyšetřovací zprávu úřad prezidenta i senátní právní výbor.\n\nV pátek 5. října 2018 rozhodl Senát poměrem hlasů 51 : 49, že rozprava o Kavanaughově kandidatuře je ukončena. Již tento poměr hlasů naznačoval, že kandidát bude Senátem potvrzen. Proti němu však byly organizovány velké demonstrace jeho odpůrců na mnoha místech USA, zvláště však před Kapitolem. V sobotu 6. října 2018 bylo provedeno závěrečné jmenovité hlasování v plénu Senátu, přičemž Kavanaugh obdržel 50 hlasů senátorů (slovem \"Yea\"), proti němu (slovem \"Nay\") hlasovalo 48 senátorů. V ten den nebyl ve Washingtonu přítomen republikánský senátor Steven Daines, který ve svém domovském státě Montana vdával dceru. Republikánská senátorka Lisa Murkowski ze státu Aljaška se hlasu zdržela. Demokratický senátor Joe Manchin ze státu West Virginia hlasoval pro Kavanaugha. Prezident Trump podepsal jeho jmenovací dekret na palubě letadla Air Force One na cestě do Kansasu na shromáždění svých stoupenců. Krátce poté složil Kavanaugh přísahu do rukou předsedy Nejvyššího soudu Johna G. Robertse a stal se jeho novým členem jako v historickém pořadí 114. soudce.\n\nPodle názoru pozorovatelů by se Kavanaugh vzhledem ke svým značně konzervativním názorům – je mj. odpůrcem potratů i stejnopohlavních sňatků – a doposud vyrovnanému počtu konzervativních a liberálních soudců mohl stát „rozhodujícím hlasem“ v rámci Nejvyššího soudu USA. Tuto úlohu v instituci doposud plnil jeho předchůdce Anthony Kennedy.\n"}
{"id": "1399004", "url": "https://cs.wikipedia.org/wiki?curid=1399004", "title": "Kostel svatého Jakuba Většího (Poniklá)", "text": "Kostel svatého Jakuba Většího (Poniklá)\n\nKostel svatého Jakuba Většího je římskokatolický, orientovaný farní kostel v Poniklé. Je chráněn jako kulturní památka. Patří k nejstarším kostelům západních Krkonoš.\nPůvodní dřevěný kostel zasvěcený svatému Mikuláši je zmiňován jako farní roku 1384. Kostel sv. Jakuba byl vystavěn na jeho místě roku 1682. Původně neměl věž a zvony byly umístěn v opodál stojící roubené zvonici. Věž byla k západnímu průčelí přistavěna roku 1804. Do roku 1907 byl kostel obklopen hřbitovem.\n\nJednolodní raně barokní stavba obdélníkového tvaru. Věž v západním průčelí je hranolová. Presbytář je pětiboký, obdélná sakristie je na severní straně. Loď, presbytář i sakristie jsou sklenuty valenou klenbou s výsečemi na pásech, které vybíhající z polopilířů.\n\nZařízení je převážně neoklasicistní z 19. století, interiér vymaloval roku 1894 malíř Ludvík Nejedlý z Nového Bydžova.\n\nVe věži se v současnosti nachází tři zvony.\n\nZvon Maria, važí 490 kg. a byl odlit v roce 1986 rodinou Manouškovou\n\nZvon z roku 1555, váží 380 kg. a byl odlit Mistrem Petrem\n\nZvon Jakub, váží 150 kg. a byl odlit v roce 1982 rodinou Manouškovou\n\nPravidelné bohoslužby se konají v neděli v 10.30 a ve středu v 18.00.\n\n"}
{"id": "1399080", "url": "https://cs.wikipedia.org/wiki?curid=1399080", "title": "Ingentia", "text": "Ingentia\n\nIngentia byl rod starobylého sauropodního dinosaura z čeledi Lessemsauridae. Žil v období pozdního triasu (věk pozdní nor až rét, asi před 210 až 205 miliony let) na území dnešní Argentiny (provincie San Juan).\n\nŠlo o prvního známého velkého dinosaura, jeho délka je odhadována asi na 8 až 10 metrů a hmotnost až na 10 tun. Byl tak zhruba dvojnásobně těžší než dosud největší známí sauropodomorfové z triasu. \"Ingentia\" tak ukazuje, že evoluční trend směrem k obřím rozměrům byl nastoupen již o desítky milionů let dříve, než se dosud předpokládalo.\n\nTento vývojově primitivní sauropod byl zařazen do čeledi Lessemsauridae a jeho nejbližšími příbuznými jsou tak rody \"Lessemsaurus\" a \"Antetonitrus\".\n\n\n"}
{"id": "1399114", "url": "https://cs.wikipedia.org/wiki?curid=1399114", "title": "Loris Karius", "text": "Loris Karius\n\nLoris Sven Karius (* 22. června 1993) je německý fotbalový brankář hrající v tureckém Beşiktaşi, kde je na hostování z anglického Liverpoolu.\n\nKarius hrál za lokální týmy SG Mettenberg a SSV Ulm 1846. Poté přestoupil do VfB Stuttgart a jeho výkony ho vynesly do reprezentace do 16 let.\n\nManchester City FC pozval Kariuse a jeho rodinu do Anglie poté, co viděli Kariuse v utkání proti Ázerbájdžánu a 1. července 2009 s ním podepsal smlouvu. Karius hrál za juniorské týmy, ale do prvního týmu se neprobojoval.\n\nManchester City poslal Kariuse v srpnu 2011 na hostování do 1. FSV Mainz 05, kde hrál v rezervním týmu hrajícím 4. ligu. V lednu 2012 Karius podepsal dvouletou smlouvu s možností opce.\n\nV první lize debutoval 1. prosince 2012 proti Hannoveru, když nahradil Shawna Parkera poté, co byl brankář Christian Wetklo vyloučen. Karius se stal nejmladším brankářem historie Bundesligy (19 let, 5 měsíců a 9 dnů). V sezoně 2012/13 si už nezachytal, ale v následující sezoně se stal brankářskou jedničkou a 12. ledna 2015 podepsal novou tříletou smlouvu.\n\nV sezoně 2015/16 vychytal 9 čistých kont, chytil 2 penalty a byl zvolen druhým nejlepším brankářem sezony hned po Manuelu Neuerovi.\n\nDne 24. května 2016 Karius podepsal smlouvu na pět let za 4,75 milionu liber a dostal číslo dresu 1.\n\nDebutoval 20. září 2016 v Ligovém poháru proti Derby County. V Premier League debutoval o čtyři dny později proti Hull City AFC. První ligové čisté konto udržel 17. října proti Manchesteru United. Dne 24. října 2016 trenér Jürgen Klopp potvrdil, že Karius je jedničkou Liverpoolu před Simonem Mignoletem. Po dvou špatných výkonech na začátku prosince Karius vypadl ze základní sestavy. Klopp prohlásil, že Karius je \"pryč z přední linie\", a že \"Karius je mladý brankář. On se odrazí zpátky\".\n\nKarius hrál za Liverpool ve finále Ligy mistrů 2017/18 proti Realu Madrid, které Liverpool prohrál 1:3. Karius byl obviňován z velkého podílu na dvou brankách Realu, když před prvním gólem hodil míč přímo před Karima Benzemu, od kterého se míč odrazil do brány a ze třetího gólu, když propustil střelu Garetha Balea z téměř čtyřicetimetrové vzdálenosti. Po zápase se Karius v slzách omlouval fanouškům Liverpoolu, kteří zůstali na tribuně. Také prohlásil, že jeho chyby \"prohrály týmu finále\". Po zápase obdržel Karius výhružky smrtí (zejména na Twitteru) směřující k němu a jeho dětem a případ si převzala Merseyside Police. O pět dní později šel na vyšetření do Massachusettské nemocnice, které prokázalo, že pár minut před první minelou měl otřes mozku po úderu loktem do hlavy od Sergia Ramose. V červenci Klopp prohlásil, že Karius byl \"100% ovlivněn otřesením\", což vedlo k jeho chybám a \"Nepoužíváme to jako výmluvu, používáme to jako vysvětlení.\"\n\nNa konci srpna 2018 byl Karius poslán na dvouleté hostování do tureckého Beşiktaşe.\n"}
{"id": "1399140", "url": "https://cs.wikipedia.org/wiki?curid=1399140", "title": "Széchényiho národní knihovna", "text": "Széchényiho národní knihovna\n\nSzéchényiho národní knihovna ( \"Országos Széchényi Könyvtár\", OSZK) je knihovna v Budapešti, jednou ze dvou národních knihoven v Maďarsku, druhá knihovna Debrecínské univerzity sídlí v Debrecíně.\n\nKnihovnu založil v roce 1802 uherský vlastenec hrabě Ferenc Széchényi. Széchényi cestoval po celém světě a skupoval maďarský knihy, které uspořádal do sbírky a později je věnoval národu. V následujícím roce byla v Pešti knihovna otevřena pro veřejnost. Széchényiho příklad způsobil resulted in a celonárodní hnutí, při němž lidé knihovně darovali množství knih.\n\nV roce 1808 založil Maďarský parlament při svém zasedání Maďarské národní muzeum , jehož cílem bylo shromažďovat historické, archeologické a přírodní památky z Uherska. Muzeum bylo sloučeno s knihovnou a tento stav, kdy byla instituce národním depozitářem psaných, tištěných a dalších předmětů z maďarských dějin, trval po 200 let.\n\nV roce 1846 se Maďarské národní muzeum přestěhovalo do nové budovy, ale knihovna se stala samostatnou entitou se svým současným názvem teprve roku 1949. V roce 1985 se knihovna přestěhovala do svého nového sídla na Budínském hradě.\n\n\n"}
{"id": "1399149", "url": "https://cs.wikipedia.org/wiki?curid=1399149", "title": "Psychoneuroimunologie", "text": "Psychoneuroimunologie\n\nPsychoneuroimunologie (PNI), také uváděná  jako psychoendoneuroimunologie (PENI) nebo psychoneuroendokrinoimunologie (PNEI), je studium interakce mezi psychickými procesy a nervovým a imunitním systémem lidského těla. PNI má interdisciplinární přístup, zahrnující psychologii, neurologii, imunologii, fyziologii, genetiku, farmakologii, molekulární biologii, psychiatrii, behaviorální medicínu, infekční onemocnění, endokrinologii a revmakologii.\n\nHlavní oblastí zájmu PNI jsou interakce mezi nervovým a imunitním systémem a vztahy mezi duševními procesy a zdravím. PNI studuje, mimo jiné, fyziologické fungování neuroimunitního systému ve zdraví a nemoci; poruchy neuroimunitního systému (autoimunitní onemocnění; přecitlivělosti na potraviny; imunodeficience); a fyzikální, chemické a fyziologické vlastnosti komponenty neuroimunitního systému in vitro, in situ a in vivo.\n\nV roce 1975 Robert Ader a Nicholas Cohen na Rochesterská univerzitě zavedli PNI tím, že demonstrovali klasický Pavlovův reflex u imunitních funkcí a následně vytvořili termín \"psychoneuroimunologie\".  Ader zkoumal, jak dlouho mohou podmíněné reflexy (ve smyslu Pavlovova reflexu psů slintat, když slyší zvonění zvonku) trvat u laboratorních potkanů. Pro ovlivnění potkanů použil kombinaci sacharinové vody (podmíněný podnět) a léku Cytoxan, který bezpodmínečně vyvolává nevolnost a nechutenství a potlačuje imunitní funkce. Ader byl překvapen, když zjistil, že po vytvoření reflexu, pouhé krmení potkanů vodou, obohacenou o sacharin, stačilo k smrti některých zvířat a navrhl, že samotným vytvořením podmíněného reflexu byla potkanům potlačena imunita. Ader (psycholog) a Cohen (imunolog) přímo testovali tuto hypotézu záměrnou imunizací ovlivněných a neovlivněných zvířat; vystavovali různé kontrolní skupiny potkanů podmíněnému stimulaci chuti a následnému měření množství produkovaných protilátek. Vysoko reprodukovatelné výsledky ukázaly, že ovlivněné krysy, vystavené podmíněnému reflexu, skutečně potlačily svůj imunitní systém. Jinými slovy, signál nervového systému (chuť) ovlivňoval imunitní funkci. Jednalo se o jeden z prvních vědeckých experimentů, které ukázaly, že nervový systém může ovlivnit imunitní systém.\n\nV sedmdesátých letech Hugo Besedovskij, Adriana del Rey a Ernst Sorkin ve Švýcarsku hlásili mnohostranné imunní neuroendokrinní interakce ukazující, že nejen mozkový systém může ovlivnit imunitní procesy, ale také imunitní odpověď sama o sobě může ovlivnit mozek a neuroendokrinní mechanismy. Zjistili, že imunitní reakce na neškodné antigeny vyvolávají zvýšení aktivity hypotalamických neuronů a hormonální a autonomní nervové odpovědi, které přímo souvidí s regulací imunity a jsou integrovány na úrovni mozku. Na těchto základech navrhli, aby imunitní systém byl přijat jako senzorický receptorový orgán, který kromě jeho periferních účinků může svůj stav komunikovat s mozkem a s ním spojenými neuroendokrinními strukturami. Tito výzkumníci také identifikovali produkty imunitních buněk, později charakterizované jako cytokiny, které tuto komunikaci mezi mozkem a imunitním systémem zprostředkovávají.\n\nV roce 1981 objevil David L. Felten, který pracoval na Lékařské fakultě Indiana University, síť nervů vedoucích k cévám a buňkám imunitního systému. Výzkumný pracovník spolu se svým týmem také našli nervy v brzlíku a slezině, které končí u shluků lymfocytů, makrofágů a žírných buněk, které všechny pomáhají kontrolovat imunitní funkci. Tento objev poskytl jednu z prvních indikací, jak vzniká neuroimunitní interakce.\n\nAder, Cohen a Felten pokračovali v přípravě průkopnické knihy \"Psychoneuroimmunology\" v roce 1981, v níž předložili základní premisu, že mozek a imunitní systém představují jediný integrovaný systém obrany.\n\nV roce 1985 ukázal výzkum neurofarmakoložky Candace Pertové z National Institutes of Health na Georgetown University, že se specifické neuropeptidové receptory vyskytují na buněčných stěnách jak mozku, tak imunitního systému.  Pertová objevila, že neuropeptidy a neurotransmitery působí přímo na imunitní systém, což ukazuje na jeho úzkou souvislost s emocemi. Objevila dále mechanismy, jež hluboce propojují emoce, limbický systém a imunitní systém. Poznání, že imunitní a endokrinní systém je ovlivňován nejen mozkem, ale také samotným centrálním nervovým systémem, zásadně rozvíjí pochopení podstaty emocí i nemocí.\n\nSoučasný pokrok v psychiatrii, imunologii, neurologii a dalších integrovaných oborech medicíny podporují obrovský nárůst PNI. Pochopení mechanismů, které způsobují jak změnu imunitního systému na základě změny chování, tak také změnu chování na základě změny imunitního systému, pravděpodobně budou mít nedozírné klinické a terapeutické důsledky. Dokud nebude známo více o rozsahu těchto vzájemných vztahů v normálních a patofyziologických stavech, nebudou plně doceněny.\n\n"}
{"id": "1399179", "url": "https://cs.wikipedia.org/wiki?curid=1399179", "title": "Marek Kopecký (fotbalista)", "text": "Marek Kopecký (fotbalista)\n\nMarek Kopecký (* 19. února 1977) je bývalý český fotbalista, záložník. Byl také reprezentantem ve futsalu a v roce 2012 startoval na futsalovém mistrovství světa. Po skončení aktivní kariéry působil jako trenér futsalového reprezentačního výběru do 21 let.\n\nV české lize hrál za SK Dynamo České Budějovice. Nastoupil v 39 ligových utkáních. Gól v lize nedal. V nižších soutěžích hrál i za SK Pardubice, FK Mogul Kolín a FK Náchod-Deštné.\n\n\n"}
{"id": "1399188", "url": "https://cs.wikipedia.org/wiki?curid=1399188", "title": "Dick Taylor", "text": "Dick Taylor\n\nDick Taylor (* 28. ledna 1943) je anglický hudebník, nejlépe známý jako kytarista a zakladatel skupiny The Pretty Things.\n\nTaylor byl původním baskytaristou skupiny The Rolling Stones ze které brzy odešel, aby se stal studentem na vysoké umělecké škole Sidcup Art College kde právě spolu se zpěvákem Philem Mayem založili skupinu The Pretty Things. Pozice baskytaristy u The Rolling Stones se tak ujal Bill Wyman. \n\nTaylor se narodil v nemocnici Livingstone v Dartfordu ve hrabství Kent ve Velké Británii. Později navštěvoval Dartfordské gymnázium kde se mimo jiné seznámil s Mickem Jaggerem s pozdějším zpěvákem The Rolling Stones. V červenci 1962 zatímco on navštěvoval Sidcup Art College, The Rolling Stones už pomalu začali vznikat. Mick Jagger se potkal na vlakovém nádraží s Keithem Richardsem (kamarádi a spolužáci z dětství) který si všiml že Mick drží v podpaží desky Chucka Berryho a Muddyho Waterse a protože oba měli zájem o hudbu rozhodli se že založí skupinu. Oba Dicka znali a tak mu nabídli místo ve skupině. Po seznámení s (dalším členem The Rolling Stones) Brianem Jonesem však musel obsadit roli baskytaristy protože Brian a Keith už na kytary hráli. Hra na baskytaru mu však nevyhovovala a tak se s skupinou v dobrém rozešel. The Rolling Stones tak zůstali v tomto složení: Mick Jagger (zpěv), Keith Richards (kytara, doprovodný zpěv), Brian Jones (kytara), Bill Wyman (baskytara), Ian Stewart (piáno), Charlie Watts (bicí). \n\nV roce 1963 založil se zpěvákem Philem Mayem skupinu The Pretty Things. Původní složení skupiny tvořili: Phil May (zpěv, perkuse, harmonika), Dick Taylor (sólová kytara, příležitostně vokály), Brian Pendleton (doprovodná kytara, zpěv, doprovodné vokály), John Stax (baskytara, doprovodné vokály), Pete Kitley (bicí). Kvůli jeho členství u The Rolling Stones si The Pretty Things získali přezdívku „oškliví bratranci The Rolling Stones“. V roce 1969 po vydání konceptuálního alba SF Sorrow ze skupiny odešel. Poté se jeho kariéra projevovala spíše v produkci alb např. debutové album skupiny Hawking či skupiny Chosie. V roce 1978 se do skupiny vrátil a hraje v ní dodnes.\n"}
{"id": "1399192", "url": "https://cs.wikipedia.org/wiki?curid=1399192", "title": "John Perceval, 2. hrabě z Egmontu", "text": "John Perceval, 2. hrabě z Egmontu\n\nJohn Perceval, 2. hrabě z Egmontu (\"John Perceval, 2nd Earl of Egmont, 2nd Viscount Perceval, 2nd Baron Lovell and Holland\") (25. února 1711, Londýn – 4. prosince 1770, Londýn) byl britský a irský státník a dvořan, v politice patřil k toryům a v šedesátých letech 18. století byl generálním poštmistrem a prvním lordem admirality. Jeho synem byl britský premiér Spencer Perceval.\n\nPocházel ze starobylého anglického rodu, který od 17. století vlastnil v Irsku 40 000 hektarů půdy, byl synem vlivného irského politika 1. hrabě z Egmontu a jeho manželky Catherine Parker (1690–1749). Ve dvaceti letech se začal uplatňovat jako autor politických pamfletů a v letech 1731–1748 byl poslancem irského parlamentu. Za prestižní volební obvod Westminster byl v roce 1741 zvolen do anglické Dolní sněmovny a jejím poslancem byl do roku 1762. V letech 1748-1751 byl komořím prince waleského a patřil k předním mluvčím opozice. Po otci zdědil v roce 1748 rodové tituly a stal se irským peerem. V roce 1755 byl jmenován členem Tajné rady a s podporou W. Pitta staršího se nakonec stal i členem vlády. V letech 1762–1763 byl generálním poštmistrem a v letech 1763–1766 prvním lordem admirality. V roce 1762 získal britský titul barona Lovella a stal se členem Sněmovny lordů. Na protest proti Pittově politice odstoupil z funkce v září 1766 a rezignoval na další veřejné aktivity.\n\nZ doby jeho úřadování ve funkci prvního lorda admirality pochází pojmenování sopky Mount Egmont a Egmontova mysu na Novém Zélandu, což byly lokality objevené Jamesem Cookem. V roce 1764 se stal členem Královské společnosti.\n\nByl dvakrát ženatý, jeho první manželkou byla Catherine Cecil (1719–1752), dcera 5. hraběte ze Salisbury, jeho druhou manželkou byla Catherine Compton (1731–1784), dcera 8. hraběte z Northamptonu. Z obou manželství se narodilo celkem šestnáct dětí, z nichž šest zemřelo v dětství. Dědicem rodových titulů byl nejstarší syn z prvního manželství John Perceval, 3. hrabě z Egmontu (1738–1822), z druhého manželství pocházel syn Charles Perceval (1756–1840), který dlouhodobě zastával nižší vládní funkce a v roce 1802 se s titulem barona Ardena stal členem Sněmovny lordů. Nejvýznamnějším z potomstva 2. hraběte z Egmontu byl Spencer Perceval (1762-1812), který byl v letech 1809–1812 britským premiérem.\n\nVlastnil bohaté statky v Irsku, ale protože od mládí jako politik pobýval převážně v Anglii, koupil panství v hrabství Somerset a v letech 1751–1757 nechal postavit zámek Enmore Castle, který se stal jeho hlavním sídlem (jeho potomci prodali zámek v roce 1833 kvůli dluhům).\n\n"}
{"id": "1399193", "url": "https://cs.wikipedia.org/wiki?curid=1399193", "title": "Fuat Oktay", "text": "Fuat Oktay\n\nFuat Oktay (* 1964 Çekerek, Yozgat) je turecký akademik, úředník a politik. Od 9. července 2018 je tureckým viceprezidentem. Bývalý vicepremiér (18. června 2016 až 9. července 2018. Je také bývalým viceprezidentem Turkish Technic tj. (Centra údržby tureckých aerolinií) kde pracoval od března 2008 do prosince 2011.\n"}
{"id": "1399195", "url": "https://cs.wikipedia.org/wiki?curid=1399195", "title": "Milan Chalupník", "text": "Milan Chalupník\n\nMilan Chalupník (18. prosince 1935 – 1. srpna 2018) byl český silniční motocyklový závodník. \n\nV místrovství Československa startoval v letech 1960–1972. Nejlépe skončil na 3. místě do 250 cm³ i do 350 cm³ v roce 1964.\n\n\n\n"}
{"id": "1399196", "url": "https://cs.wikipedia.org/wiki?curid=1399196", "title": "Charles Kingsford Smith", "text": "Charles Kingsford Smith\n\nSir Charles Edward Kingsford Smith (9. února 1897 Brisbane – 8. listopadu 1935 Andamanské moře) byl australský průkopník letectví.\n\nNarodil se Brisbane, kde byl jeho dědeček městským radním, v dětství pobýval s rodiči v Kanadě. Po návratu do Austrálie vystudoval Sydney Technical High School a pracoval jako technik v cukrovaru. Za první světové války sloužil u First Australian Imperial Force a později Royal Flying Corps, byl raněn a obdržel Military Cross. Po válce provozoval v USA letecké exhibice a od roku 1921 byl pilotem u dopravní společnosti West Australian Airways.\n\nV roce 1928 přeletěl na stroji Fokker F.VII pojmenovaném \"Southern Cross\" se čtyřčlennou posádkou jako první v historii Tichý oceán: odstartoval 30. května z Oaklandu a přistál 9. června nedaleko Brisbane. V září téhož roku uskutečnil let z Austrálie na Nový Zéland. Také přeletěl Atlantik a podnikl let z Austrálie do Anglie a zpět, při němž vytvořil rekordní čas deset a půl dne. V listopadu 1935 zmizel beze stopy v bouři nad Andamanským mořem, když se spolu s Johnem Thompsonem Pettybridgem pokoušeli překonat rychlostní rekord na trati mezi Iláhábádem a Singapurem. Po troskách letadla se dosud pátrá, leč bezvýsledně. Posmrtně po něm bylo pojmenováno Letiště Sydney a byl vyobrazen na dvacetidolarové bankovce, jmenuje se podle něj také jeden z měsíců Saturnu.\n\n"}
{"id": "1399228", "url": "https://cs.wikipedia.org/wiki?curid=1399228", "title": "Galerie Gočár", "text": "Galerie Gočár\n\nGalerie Gočár, popřípadě Galerie Gočárův dům či Galerie Gočárovy domy, je název výstavního prostoru v jednom ze dvou zrekonstruovaných tzv. Gočárových domků umístěných na západním okraji Zoo Praha.\n\nSvému současnému účelu slouží od otevření v roce 2011.\n\nKaždoročně se v připravené prostoře konají zpravidla tři (popř. čtyři) krátkodobé výstavy. Zpočátku se jednalo zejména o témata z historie zoo či se zoo spjaté výstavy obrazů a fotografií, od roku 2017 se jako velmi návštěvníky ceněný ukázal koncept výstav kolekcí bezobratlých živočichů (pavouci, štíři, plži) či menších druhů obratlovců (žáby) ze soukromých sbírek.\n\n\n\n\n\n\n\n\n\n\n\n\n\n\n"}
{"id": "1399231", "url": "https://cs.wikipedia.org/wiki?curid=1399231", "title": "Výjimečný stav v Polsku (1981)", "text": "Výjimečný stav v Polsku (1981)\n\nVýjimečný či též válečný stav v Polsku ( \"Stan wojenny w Polsce\") je označení politických událostí v Polské lidové republice v období od 13. prosince 1981 do 22. července 1983. \n\nAutoritářská komunistická vláda v Polsku omezila svobody, v zemi vyhlásila výjimečný stav a zavedla stanné právo ve snaze zlikvidovat politickou opozici, etablovanou při protestech proti růstu cen, zaviněných velkým zahraničním dluhem, nedostatkem potravin a zastaralou průmyslovou základnou, kdy za ropné krize v roce 1973 začala polská ekonomika, za vedení Edwarda Gierka, stagnovat. Při nepokojích bylo zabito 91 osob a tisíce opozičních aktivistů byly komunistickou mocí uvězněny bez řádného soudu. Ačkoli stanné práva bylo v roce 1983 odvoláno, množství politických vězňů bylo propuštěno teprve po všeobecné amnestii v roce 1986.\n"}
{"id": "1399238", "url": "https://cs.wikipedia.org/wiki?curid=1399238", "title": "Paula Garcésová", "text": "Paula Garcésová\n\nPaula Garcésová (* 20. března 1974 Medellín) je kolumbijská herečka, žijící od sedmi let ve Spojených státech. Věnovala se kickboxu a hrála v reklamách, ve filmu debutovala v roce 1991, výrazné role ztvárnila ve filmech \"Nebezpečné myšlenky\", \"Zloději času\" a v akční komedii \"Pán domu\". Hrála také v televizních seriálech \"Rodina Sopránů\", \"Kriminálka Miami\", \"\", \"All My Children\" a \"Devious Maids\". Objevila se ve videoklipu k písní portorického dua Wisin & Yandel „Imagínate“, je autorkou komiksu o superhrdince jménem Aluna, zaměřeného na hispánské publikum, a spolumajitelkou newyorské restaurace From Earth to You Cafe.\n\nZ předmanželského vztahu má dceru Skye Mahoney (* 1992). Od roku 2002 je provdána za producenta Antonia Hernendeze, s nímž má syna Antonia (* 2013). \n\n\n"}
{"id": "1399246", "url": "https://cs.wikipedia.org/wiki?curid=1399246", "title": "Georg von Zedlitz-Neukirch", "text": "Georg von Zedlitz-Neukirch\n\nGeorg von Zedlitz-Neukirch (1444 – 20. července 1552, Łomnica) byl slezský šlechtic a přívrženec náboženské reformace. Patřil k prvním stoupencům Martina Luthera ve Slezsku.\n\nByl pohřben v Neukirchu, kde byl i jeho epitaf.\n"}
{"id": "1399291", "url": "https://cs.wikipedia.org/wiki?curid=1399291", "title": "Spesmilo", "text": "Spesmilo\n\nSpesmilo byla mezinárodní měna, používaná hnutím esperantistů. Vytvořil ji roku 1907 René de Saussure a používala ji pro své finanční operace londýnská banka Ĉekbanko Esperantista. Hodnota jednoho spesmila byla stanovena na 0,733 gramů ryzího zlata, což v té době odpovídalo asi polovině amerického dolaru. Mince v hodnotě jedno a dvě spesmila vyrobila švýcarská mincovna Holy Frères. Název znamenal v esperantu „tisíc speso“; \"speso\" (z latinského expendere=platit) byla základní jednotka, která se však pro nízkou hodnotu v praxi nepoužívala. Po smrti majitele esperantské banky Herberta Hövelera v roce 1918 se spesmilo přestalo používat, ve čtyřicátých letech zavedli esperantisté obdobnou měnu zvanou \"stelo\".\n\n"}
{"id": "1399302", "url": "https://cs.wikipedia.org/wiki?curid=1399302", "title": "Stara trta", "text": "Stara trta\n\nStara trta je nejstarší stále plodící keř vinné révy na světě. Roste na jižním průčelí domu v Mariboru, ve Vojašniški ulici číslo 8, po němž se pne ve dvou 15 metrů dlouhých ramenech. Průměr kmene je 25 cm. V roce 2004 vědci určili stáří keře na 440 let a díky tomu byla zapsána i do Guinnessovy knihy rekordů. Během let se stala jedním ze symbolů města. Z plodů tohoto keře se ročně vyrobí asi 25 litrů odrůdového červeného vína, které poté slouží jako protokolární dar pro významné návštěvy. Stara trta plodí červenou odrůdu vinné révy známou pod názvem Žametovka. Jedná se o jednu z nejstarších odrůd vinné révy ve Slovinsku.\n\n"}
{"id": "1399304", "url": "https://cs.wikipedia.org/wiki?curid=1399304", "title": "Veronica Lake", "text": "Veronica Lake\n\nVeronica Lake, rozená Constance Frances Marie Ockelman (14. listopadu 1922, Brooklyn, New York – 7. července 1973, Burlington, Vermont), byla americká televizní, filmová a divadelní herečka. Jako \"femme fatale\" se na scéně začala objevovat ve 40. létech 20. století, ke konci tohoto období ale začala její oblíbenost klesat, částečně kvůli tomu, že byla alkoholička. Svoji kariéru se pokusila oživit v roce 1966 nízkorozpočtovým filmem \"Footsteps in the Snow\", to se jí ale nepodařilo.\n\nV roce 1970 vydala svoji autobiografii \"Veronica: The Autobiography of Veronica Lake\" a vydělané peníze použila na financování dalšího nízkorozpočtového filmu: hororu \"Flesh Feast\". Zemřela tři roky poté, jako padesátiletá, na hepatitidu a akutní renální selhání.\n\nVeronica Lake se narodila jako Constance Frances Marie Ockelman 14. listopadu 1922 v newyorském Brooklynu. Její otec Harry Eugene Ockelman byl německo-irského původu a zemřel v roce 1932 při výbuchu v továrně ve Philadelphii. Matka Constance Frances Charlotta, rozená Trimble, se po smrti manžela vdala za novinového ilustrátora irského původu Anthonyho Keana. Roku 1933 začala Lakeová používat jeho příjmení.\n\nRodina žila v městečku Saranac Lake ve státě New York, kde Veronica krátce navštěvovala St. Bernard's School. Později studovala na soukromé katolické škole Villa Maria v Montréalu v Kanadě, odkud ale byla vyloučena. Prohlásila, že rok navštěvovala McGillovu univerzitu, taktéž v Montréalu, aby se stala lékařkou; později toto tvrzení popřela s tím, že jde o výmysl. Omluvila se i celé univerzitě s tím, že rada dramatizuje svůj vlastní život.\n\nKeanovi se přestěhovali do Miami a Veronica zde začala studovat na Miami High School, kde byla populární díky své kráse. Měla bouřlivé dospívání a byla jí diagnostikována schizofrenie.\n\nV roce 1938 se přestěhovala do Beverly Hills, kde navštěvovala hereckou školu Bliss-Hayden School (dnes Beverly Hills Playhouse). Spřátelila se se začínající herečkou Gwen Horn a doprovázela ji na konkurz do RKO Pictures. Sama se pak objevila v několika snímcích této společnosti, z velké části z nich ale nakonec byla vystřižena. V roce 1939 se pro RKO objevila v malé roli ve filmu \"Sorority House\", načež následovalo ještě několik podobných vedlejších rolí, například v \"All Women Have Secrets\", kde byla kreditována jako Constance Keane.\n\nNakonec zaujala asistenta režie Freda Wilcoxe, který s ní natočil pár scén a ukázal je agentovi. Ten je předal producentovi Arthurovi Hornblowovi, který zrovna hledat dívku pro roli zpěvačky v nočním klubu ve filmu \"I Wanted Wings\". Ačkoliv jí bylo teprve osmnáct let, Hornblow se ji rozhodl obsadit a rozjel tak její kariéru. Také změnil její jméno na „Veronica Lake“. Lakeová se stala populární i díky svému typickému účesu: dlouhým blond vlasům, které jí spadaly přes pravé oko (anglicky \"peek-a-boo\").\n\nV roce 1940 se vdala za režiséra Johna S. Detlieho. Když ji roku 1941 Paramount Pictures obsadili ve filmu \"Sullivanovy cesty\", byla již šest měsíců těhotná: narodila se jí dcera Elaine. Přestože byla v herecké branži označována za objev roku, neplánovala dlouho zůstávat herečkou, místo toho se chtěla vrátit na školu. Nakonec u herectví zůstala a roku 1942 byla obsazena do thrilleru \"Revolver na prodej\", kde byl jejím hereckým partnerem Alan Ladd. Dvojice se stala velmi oblíbenou a společně je proto obsadili i do dalších tří filmů. Oba také byli obsazeni do cameo rolí ve \"Star Spangled Rhythm\" (1942). Ještě toho roku ji francouzský režisér René Clair obsadil do snímku \"Krásná čarodějka\", kde měla vystupovat po boku Joela McCrea, který s ní již hrál v \"Sullivanových cestách\". McCrea ale další roli s Lakeovou odmítl s tím, že „život je pro dva filmy s Veronicou Lake příliš krátký“. Clair o ní později řekl, že jako herečka byla velice nadaná, i když tomu sama nevěřila.\n\nV roce 1943 čekala s manželem druhé dítě: Anthony Detlie se narodil předčasně 8. července po tom, co při natáčení zakopla o kabel a upadla. O sedm dní později syn zemřel. Již v srpnu toho roku se od sebe manželé odloučili a v prosinci byli rozvedeni.\n\nRoku 1943, na vrcholu své slávy, vydělávala až 4500 dolarů týdně. Bylo ale obecně známo, že není snadné s ní pracovat.\n\nV roce 1944 si vzala maďarsko-amerického režiséra Andreho DeTotha. Později spolu měli dvě děti: syna Andre Anthonyho Michaela III. (známý jako Michael DeToth) a dceru Dianu.\n\nBěhem druhé světové války po vyzvání americkou vládou změnila svůj účes na praktičtější, aby tak podpořila ženy pracující ve fabrikách na výrobu vojenských předmětů. Přestože se snížil počet nehod souvisejících s vlasy uvízlými ve strojích, mohlo to též mít negativní vliv na kariéru Lakeové. V té době se také stala populární pin-up girl.\n\nRoku 1944 také ztvárnila postavu nesympatické nacistické špionky Dory Bruckmanové ve filmu \"The Hour Before the Dawn\". Lakeová si nevysloužila příliš dobré hodnocení, například kvůli špatně zahranému německému přízvuku. V tomto období se začala utápět v alkoholu a stále více společností s ní odmítalo spolupracovat. I přesto v roce 1946 natočila hned dva filmy: \"Out of This World\" a \"Hold That Blonde\". Pro Paramout hrála ještě v několika dalších snímcích a poté v roce 1949 20th Century Fox, kde ji obsadili do \"Slattery's Hurricane\". V roce 1951 objevila ve \"Stronghold\", tvůrce pak zažalovala za nevyplacení mzdy a nakonec s manželem museli ohlásit bankrot. Jejich dům byl zabaven kvůli neplaceným dluhům a tak Lakeová opustila manžela a sama odletěla do New Yorku. O rok později se pár rozvedl.\n\nChvilkově působila v Hollywoodu, pak se ale rozhodla znovu nastartovat kariéru a se svými třemi dětmi se vrátila do New Yorku. Působila především v divadelních představeních a to i v Anglii. V říjnu 1955 zkolabovala přímo při představení v Detroitu. Téhož roku se potřetí vdala, jejím manželem se stal textař Joseph Allan McCarthy. O čtyři roky později se rozvedli a Lakeová poté trávila život v levných hotelech. Několikrát byla zatčena za opilství. V roce 1962 noviny \"New York Post\" vypátraly, že se pod jménem Connie DeToth živí jako servírka v jednom newyorském hotelu a uveřejnily to. Jako důvod pro tuto práci uvedla, že ráda mluví s lidmi. Po uveřejnění těchto článků začala dostávat peníze od fanoušků, které ale vrátila. Zajistily jí ale několik rolí v divadlech, například na Broadwayi.\n\nPo natočení jejího předposledního filmu, \"Foosteps in the Snow\", kterému se nedostalo příliš velké pozornosti, se přesunula za přáteli do Freeportu na Bahamách.\n\nV roce 1969 ve Velké Británii vyšla její kniha \"Veronica: The Autobiography of Veronica Lake\"; životopis, který nadiktovala americkému spisovateli Donaldu Bainovi. Ve Spojených státech vyšla o rok později. Mluvila tam o své kariéře, vztazích s Howardem Hughesem nebo Aristotelem Onassisem, a o vině, kterou cítila proto, že se málo vídala s dětmi. Díky penězům z prodeje knihy uskutečnila i svůj poslední film: horor \"Flesh Feast\".\n\nV červnu 1973 se vrátila z Baham do Spojených států a ve Vermontu navštívila lékaře kvůli častým bolestem žaludku. Ten jí diagnostikoval jaterní cirhózu způsobenou jejím alkoholismem. Zemřela 7. července 1973 na hepatitidu a akutní renální selhání. 11. července se konalo poslední rozloučení. Následně byla zpopelněna a její prach rozsypán na pobřeží Panenských ostrovů.\n\nZa své působení ve filmovém průmyslu má hvězdu na Hollywoodském chodníku slávy.\n\n"}
{"id": "1399305", "url": "https://cs.wikipedia.org/wiki?curid=1399305", "title": "Blac Chyna", "text": "Blac Chyna\n\nAngela Renée White (* 11. května 1988), známá jako Blac Chyna, je americká modelka. V roce 2014 založila svojí kosmetickou značku \"Lashed by Blac Chyna\" a svůj kosmetický salón Encino v Los Angeles.\n\nV patnácti letech pracovala v McDonaldu v Charles County v Marylandu. Poté začala pracoval jako servírka v restauraci Hooters. Zatímco navštěvovala univerzitu Johnson & Wales University v Miami, vydělávala si na její zaplacení striptýzem, který ji fyzicky vyčerpával a tak se školou skončila a soustředila se na striptýz a modeling. Zatímco pracovala v populárním Miamském klubu se stala oblíbenkyní, kvůli jejímu exotickému vzhledu. V roce 2010 se její jméno objevilo ve skladbě zpěváka a rapera Drakea „Miss Me“. Její sláva začala stoupat poté, co se objevila na obálkách magazínů \"Dimepiece\", \"Straight Stuntin\" a \"Black Men's Magazine\". Později v roce 2010 byla obsazena jako dvojnice Nicki Minaj v písničce „Monster“ od Kanye Westa.\n\nV roce 2013 navštěvovala školu pro profesionální maskéry JLS Professional Make Up Artist School. V prosinci roku 2013 otevřela svůj online butik nazvaný \"88fin\", ve kterém prodávala nové oblečení a produkty z její stejnojmenné kolekce. Ten samý měsíc založila vlastní kosmetickou značku \"LASHED by Blac Chyna\". V únoru 2014 zakoupila kosmetický salón Encino v Los Angeles.\n\nChyna se nechala slyšet, že rapper Tyga ji nabídl, aby s ním jela na turné v roce 2011, ale ona odmítla. Následující rok se objevila v jeho videoklipu k písničce „Rack City“ a začali spolu chodit. Dne 16. října 2012 se jim narodil syn King Cairo Stevenson. Dvojice se rozešla v roce 2014, kdy se objevili informace, že začal chodit s modelkou Kylie Jenner. V roce 2016 začala chodit s jejím bratrem Robem Kardashianem. Dvojici se narodila dcera dne 10. listopadu 2016 Drem Renée Kardashian. V prosinci 2016 se na krátkou dobu rozešli. V únoru 2017 se dali znovu dohromady. V červenci 2017 Rob umístil na svá sociální média její lechtivé fotografie a dvojice se začala soudit. \n"}
{"id": "1399308", "url": "https://cs.wikipedia.org/wiki?curid=1399308", "title": "Kompozitní kryogenická nádrž", "text": "Kompozitní kryogenická nádrž\n\nKompozitní kryogenická nádrž je nádrž vyrobená z vláknových kompozitů, která se používá především v kosmonautice pro skladování podchlazeného paliva (například vodík) nebo okysličovadla (kyslík). Výhodou je vysoká pevnost a nižší hmotnost, než mají kovové materiály. \n\nAgentura NASA a firma Boeing otestovaly v letech 2012 - 2014 demonstrační nádrže vyrobené z jednoho kusu. Průměry nádrží jsou 2,4m a 5,5m. Výroba probíhala nanášením předimpregnovaného uhlíkového vlákna (prepregu) na jádro formy robotickým ramenem. Formu vyrobila společnost Janicki Industries z částí, rozebiratelnou. Po vyrobení nádrže se forma vyjmula po částech ven oválným otvorem v hotové nádrži. Tím vznikla celokompozitová nádrž z jednoho velkého kusu bez vnitřní kovové vložky (což je jiný způsob výroby nádrže vcelku). Výrobci uvádějí, že taková nádrž může být až o 30% lehčí, než srovnatelná nádrž z nejlepší dostupné hliníkové slitiny. \n\nFirma Janicki industries vyrobila pro SpaceX dosud největší udávanou kompozitovou nádrž, která má průměr 12 metrů. Podle fotografií a vyjádření odborníků je vyrobena ze dvou polovin spojených dohromady. Příští verze nádrže mají být součástí chystaného meziplanetárního dopravního systému. \n\n"}
{"id": "1399335", "url": "https://cs.wikipedia.org/wiki?curid=1399335", "title": "Seznam dílů seriálu Šestej smysl", "text": "Seznam dílů seriálu Šestej smysl\n\nToto je seznam dílů seriálu \"Šestej smysl\".\n\n<onlyinclude>\n</onlyinclude>\n\n"}
{"id": "1399343", "url": "https://cs.wikipedia.org/wiki?curid=1399343", "title": "Carcross Desert", "text": "Carcross Desert\n\nCarcross Desert je místo, ležící nedaleko obce Carcross v kanadském teritoriu Yukon, která je často označováno za nejmenší poušť světa. Ve skutečnosti však jde jen o sérii písečných dun – klima oblasti je totiž příliš vlhké, takže ji nelze za skutečnou poušť považovat. Písek vznikl během poslední doby ledové, kdy se ve velkých ledovcových jezerech usadil písek. Když jezera vyschla, písek na jejich místě zůstal. Oblast má rozlohu přibližně jedné čtvereční míle. Je využívána pro rekreační sandboarding a v zimě pro běh na lyžích a snowboarding.\n"}
{"id": "1399347", "url": "https://cs.wikipedia.org/wiki?curid=1399347", "title": "Jan Kněžínek", "text": "Jan Kněžínek\n\nJan Kněžínek (* 8. května 1979 Jihlava) je český právník a politik, od července 2018 do dubna 2019 ministr spravedlnosti ČR a předseda Legislativní rady vlády ve druhé Babišově vládě. V letech 2012 až 2013 a krátce v červnu 2015 byl náměstkem ministrů bez portfeje ČR. Jako politik byl nestraník za hnutí ANO 2011.\n\nV letech 1997 až 2002 vystudoval na Právnické fakultě Univerzity Karlovy v Praze magisterský obor Právo a právní věda (získal titul Mgr.). V roce 2004 složil na téže fakultě státní rigorózní zkoušku v oboru Ústavní právo (získal titul JUDr.). V letech 2002 až 2009 absolvoval postgraduální studium v oboru Veřejné právo – ústavní a trestní právo (získal titul Ph.D.). Od roku 2017 také vyučuje na Právnické fakultě Univerzity Karlovy v Praze předmět \"Ústavní právo a státověda\".\n\nOd ledna 2003 do června 2007 pracoval na Ministerstvu dopravy ČR, od července 2007 působil na Úřadu vlády ČR. Nejprve v letech 2007 až 2009 vytvářel z pozice vládního rady návrhy právních předpisů a připravoval podklady pro projednání těchto návrhů vládou ČR. Následující čtyři roky působil jako tajemník rozkladové komise Úřadu vlády ČR. Od března 2009 do července 2010 pracoval jako zástupce ředitele odboru vládní legislativy, od srpna 2010 do prosince 2012 pak tento odbor řídil.\n\nOd prosince 2012 do července 2013 byl náměstkem ministra a předsedy Legislativní rady vlády Petra Mlsny, zároveň pracoval jako vrchní ředitel Sekce Legislativní rady vlády. Od srpna 2013 se vrátil na pozici ředitele odboru vládní legislativy, aby se v červnu 2015 stal krátce náměstkem ministra pro lidská práva, rovné příležitosti a legislativu Jiřího Dienstbiera ml. Od července 2015 pak zastával funkci náměstka Legislativní rady vlády, v níž se po tříletém působení stal jmenováním za člena vlády jejím předsedou. \n\nV srpnu 2015 jmenovala Sobotkova vláda Kněžínka prošetřovatelem, který měl vyšetřovat podezření na protiprávní jednání členů vlády a vysoce postavených představitelů. Jako prošetřovatel se zabýval podezřením na to, že náměstek ministra financí Tomáš Vyhnánek v lednu 2016 nařídíl úřednici tohoto ministerstva, aby zjistila informace o probíhajícím vyšetřování kauzy Čapí hnízdo od Evropského úřadu proti podvodům. Ministrem financí a nadřízeným Vyhnánka byl Andrej Babiš, později obviněný v kauze Čapí hnízdo. Jan Kněžínek rozhodl, že Andrej Babiš ani Tomáš Vyhnánek žádný zákon neporušili.\n\nDne 10. července 2018 jej prezident republiky Miloš Zeman jmenoval ministrem spravedlnosti ČR, když nominaci premiéra Babiše obdržel den předtím. V úřadu vystřídal Taťánu Malou, která odstoupila po 13 dnech ve funkci v důsledku veřejného tlaku na plagiátorství v jejích diplomových pracích.\n\nDne 18. dubna 2019 oznámil svou demisi na post ministra spravedlnosti ČR s koncem svého působení k 30. dubnu téhož roku. Reagoval tak na mediální spekulace o jeho odchodu a o tom, že by jej měla nahradit Marie Benešová. Podle vlastního vyjádření se pak hodlal vrátit do úřednické pozice odborného náměstka pro řízení Sekce Legislativní rady vlády na Úřadu vlády ČR a člena Legislativní rady vlády. Premiér Babiš následně skutečně oznámil záměr učinit ministryní Marii Benešovou, která již předtím tento resort vedla v úřednické vládě Jiřího Rusnoka. Prezident Miloš Zeman ji do funkce jmenoval 30. dubna 2019 a tím zároveň skončil ve funkci Kněžínek.\n\n"}
{"id": "1399351", "url": "https://cs.wikipedia.org/wiki?curid=1399351", "title": "Carcross", "text": "Carcross\n\nCarcross, původně Caribou Crossing, je sídlo v kanadském teritoriu Yukon, ležící u jezer Bennett Lake a Nares Lake. Podle sčítání lidu v roce 2016 zde žilo 301 obyvatel. Leží 74 kilometrů jihojihovýchodně od města Whitehorse po silnici Alaska Highway (Klondike Highway). Carcross rovněž leží na železniční trati White Pass and Yukon Route. Nedaleko vesnice se nachází série písečných dun Carcross Desert, často chybně označovaná za nejmenší poušť světa. V oblasti byly nalezeny předměty lidí staré několik tisíc let. Moderní podoba vesnice vznikla během zlaté horečky v roce 1896. Svůj název Caribou Crossing sídlo dostalo podle velkého množství migrujících karibu přes přírodní most mezi jezery Bennett a Nares.\n"}
{"id": "1399363", "url": "https://cs.wikipedia.org/wiki?curid=1399363", "title": "Tagish Highland", "text": "Tagish Highland\n\nTagish Highland je horská oblast na vnitrozemské straně nejsevernější části pohoří Boundary Ranges v Pobřežních horách. Nachází se na severozápadě Britské Kolumbie od jezera Atlin do oblasti průsmysku u vesnice Champagne mezi řekami Alsek River a Yukon v Yukonu. Podle některých klasifikačních zdrojů, stejně jako v lokální terminologii, je Tagish Highland považován za součást Boundary Ranges, stejně jako na jihu sousedící Tahltan Highland. Podle Kanadské horské encyklopedie je však součástí systému neoficiálně označovaného jako Interior Mountains. Tagish Highland není vysoká ani ledovcová oblast jako některé sousedící v Boundary Ranges, ale krajina je velmi drsná a panují zde extrémní obměny počasí.\n"}
{"id": "1399364", "url": "https://cs.wikipedia.org/wiki?curid=1399364", "title": "Seznam dílů seriálu Ztracená archa", "text": "Seznam dílů seriálu Ztracená archa\n\nToto je seznam dílů seriálu \"Ztracená archa\".\n\n<onlyinclude>\n</onlyinclude>\n\n"}
{"id": "1399366", "url": "https://cs.wikipedia.org/wiki?curid=1399366", "title": "Pavel Petr (novinář)", "text": "Pavel Petr (novinář)\n\nPavel Petr (* 27. května 1967, Mladá Boleslav) je český sportovní novinář, komentátor, autor pohádek pro děti a organizátor charitativních akcí. \n\nVyučil se železničářem. Pracoval na pražském Hlavním nádraží i na vlečce v mladoboleslavské Škodovce jako dozorce výhybek, výpravčí i průvodčí. První novinářskou zkušenost získal v Záři Mladoboleslavska a připravoval pro hokejisty program na zápasy. První práci v tištěném médiu dostal v týdeníku Boleslavské noviny. Pak zamířil do Škoda Mobilu, čtrnáctideníku mladoboleslavské automobilky. Působil rovněž jako tiskový mluvčí fotbalového FK Mladá Boleslav a hokejového BK Mladá Boleslav. V roce 2005 se zúčastnil konkurzu na redaktora do Rádia Region střední Čechy Českého rozhlasu a uspěl. Postupně spolupracoval na komentování sportovních hokejových i fotbalových utkání v pořadu S mikrofonem za sportem na Radiožurnálu, kde se stal kmenovým redaktorem. Komentoval několik Mistrovství světa v ledním hokeji, Zimní olympiádu i paralympiádu v Soči, Letní paralympiádu v Rio de Janeiro, dlouhodobě se věnuje sportu handicapovaných. V současnosti působí jako externí sportovní redaktor Českého rozhlasu Liberec, s Radiožurnálem dál spolupracuje na komentování hokejových a fotbalových přenosů.\n\nKaždý rok na přelomu května a června pořádá charitativní florbalový turnaj v Benátkách nad Jizerou, za účasti hereckých, ale hlavně sportovních osobností napříč všemi disciplínami. Výtěžek je věnován vždy jednomu handicapovanému člověku, kterému peníze pomohou financovat zdravotní péči, kterou nehradí zdravotní pojišťovna nebo na nákup doplňujících kompenzačních pomůcek.\n\nJe autorem 2 knížek pohádek \"\"Pohádky z nádraží\"\" a \"\"Pohádky z kolejí\"\" a příběhu mladého nadějného hokejisty Dominika o návratu do života po těžké autonehodě \"\"Nejtěžší zápas Dominika Skořepy\"\".\n\nJe ženatý, jeho druhá žena Jana Petrová (roz. Lejpová) je zprávařkou na Radiožurnálu, mají spolu syna Matyáše (*2010)\n\n"}
{"id": "1399370", "url": "https://cs.wikipedia.org/wiki?curid=1399370", "title": "Jarmila Kšírová", "text": "Jarmila Kšírová\n\nJarmila Kšírová, provdaná Havlíková, podruhé provdaná Dabernig (29. prosince 1910 Praha – 27. listopadu 1983 Východní Berlín) byla česká operní a operetní zpěvačka a filmová herečka.\n\nJarmila Kšírová se narodila v Praze na Žižkově (sv. Prokopa), brzy se s rodiči přestěhovala do Bratislavy. Vystudovala gymnázium, obchodní akademii a pracovala jako úřednice na berním úřadě. V té době rovněž studovala soukromě zpěv u Josefa Egema na \"Hudební a dramatické akademii\" v Bratislavě. Její řádnou studentkou se stala až ve 4. ročníku. Absolvovala ji v roce 1931.\n\nDo roku 1933 vystupovala ve Slovenském národním divadle, kam ji před svým odchodem z Bratislavy angažoval tehdejší ředitel Oskar Nedbal. Mezi jiným zde dostala titulní roli v operetě Rose Marie Rudolfa Frimla. Roku 1933 přešla do Velké operety v Praze, z počátku vystupovala jako host. Pohostinsky zpívala v letech 1930–1943 v operetě Slovenského národního divadla. Koncem třicátých let 20. století vystupovala s úspěchem v zahraničí – např. v Berlíně, Káhiře, Vídni a Curychu. Na repertoáru měla i klasickou českou hudbu (Smetana, Dvořák, Foerster), se kterou vystupovala koncertně. Účinkovala též v českých filmech.\n\nV období Protektorátu hostovala často v Německu a Rakousku, český tisk ji charakterizoval slovy „...na říšských scénách zdomácnělá česká pěvkyně...“. V českém protektorátním tisku její jméno objevuje téměř výhradně v souvislosti s filmy uváděnými v kinech.\n\nPo válce čelila spolu s dalším 94 filmovými pracovníky obvinění z kolaborace, vznesenému \"Disciplinární komisí Svazu filomových pracovníků\". Provinění spočívalo v účasti na německých filmech, byla však omilostněna. Usídlila se v Německé demokratické republice (ve Východním Berlíně), kde od roku 1950 pokračovala v umělecké dráze v Komické opeře. V Německu též hrála v několika filmech.\n\nDatum a místo úmrtí uváděla po dlouhou dobu literatura jako neznámé.\n\nVe třicátých letech 20. století žila Jarmila Kšírová v pražské Velehradské ulici, v roce 1940 je její bydliště uváděno Praha II., Na rybníčku 14. Byla dvakrát vdaná. Poprvé 19. listopadu 1942 v Bratislavě, za dr. Alfonse Havlíka, a v roce 1943 se jí narodila dcera Jarmila. (Data sňatků nezjištěna, 23. 10. 1940 uvedla \"Kinorevue\", že není provdána.) Po druhé svatbě, s německým občanem, se jmenovala Kšírová–Dabernig.\n\nZpěvačka ve \"Slovenském národním divadle\" Bratislava, \"Velké operetě\" Praha a v zahraničí.\n\nČeské filmy:\n\nNěmecké filmy:\n\n"}
{"id": "1399372", "url": "https://cs.wikipedia.org/wiki?curid=1399372", "title": "Churchill Square", "text": "Churchill Square\n\nChurchill Square je kancelářský a bytový komplex ve výstavbě, na Praze 2 poblíž Hlavního nádraží. Bude zahrnovat tři budovy, dvě kancelářské a jednu s luxusními byty. Investorem je společnost Penta Investments, stavbu realizuje ve spolupráci s firmou Sudop. Výstavba začala v říjnu 2017, k dokončení dojde v roce 2019. Staví se na místě bývalých opuštěných skladů Českých drah, mezi kolejištěm nádraží a ulicí Italská, u které jsou budovy Vysoké školy ekonomické. Celková investice je přibližně 1,5 miliardy korun.\n\n"}
{"id": "1399374", "url": "https://cs.wikipedia.org/wiki?curid=1399374", "title": "Halle Secrétan", "text": "Halle Secrétan\n\nHalle Secrétan je krytá tržnice v Paříži. Nachází se v 19. obvodu mezi ulicemi \"Rue de Meaux\", \"Rue Bouret\", \"Rue Baste\" a \"Avenue Secrétan\", kde je hlavní vstup, a po které dostala hala své jméno. Stavba je od roku 1982 chráněná jako historická památka.\n\nHalu postavil architekt Victor Baltard v letech 1867–1868 jako stavbu s kovovou konstrukcí na místě šibenice Montfaucon. Tržnice byla otevřena 4. února 1868. V roce 1982 byla zapsána mezi historické památky. V roce 2009 byla hala prodána soukromé společnosti SAS Secrétan, která získala stavební povolení. Tržnice byla uzavřena v roce 2013 a proběhla rozsáhlá přestavba – vyhloubení suterénu pro komerční využití, rekonstrukce přízemí (také pro komerční využití) a výstavba částečného prvního patra. Mezi zářím 2015 a únorem 2016 zahájily v hale provoz posilovna, obchod s oděvy, supermarket, restaurace a pivnice. Během rekonstrukce byly některé zdi haly nahrazeny skleněnými bloky a byla přestavěna střecha.\n\n"}
{"id": "1399375", "url": "https://cs.wikipedia.org/wiki?curid=1399375", "title": "Théâtre de la Gaîté-Montparnasse", "text": "Théâtre de la Gaîté-Montparnasse\n\nThéâtre de la Gaîté-Montparnasse je soukromé divadlo v Paříži. Sídlí na \"Rue de la Gaîté\" ve čtvrti Montparnasse ve 14. obvodu. Jeho kapacita je 401 míst. Budova je od roku 1984 chráněná jako historická památka. .\n\nDivadlo založil podnikatel François Jamin s využitím materiálu z demolice divadla pro světovou výstavu 1867. Hudební divadlo bylo otevřeno v září 1868. V divadle vystupovaly například Yvette Guilbertová, následně Colette nebo Maurice Chevalier.\n\nAle ve 30. letech vyšla hudební divadla z módy. V roce 1933 divadlo převzal umělec Georgius, přejmenoval ho na \"Studio d’Art Comique\", ale o dva roky později zkrachoval. Během druhé světové války se hudební revue vracejí do módy. V letech 1945–1949 divadlo vedla umělkyně Agnès Capri, která jej přeměnila na avantgardní divadlo \"Théâtre Agnès Capri\". V letech 1955–1958 bylo divadlo uzavřeno. Pak ho koupil režisér Michel Fagadau.\n\nDivadlo bylo 3. dubna 1984 vyhlášeno za historickou památku.\n\nV roce 2010 se divadlo stalo zakládajícím členem asociace soukromých pařížských divadel \"Théâtres parisiens associés\".\n\n"}
{"id": "1399382", "url": "https://cs.wikipedia.org/wiki?curid=1399382", "title": "Gaîté-Lyrique", "text": "Gaîté-Lyrique\n\nGaîté-Lyrique, původně Théâtre de la Gaîté je divadlo v Paříži. Sídlí ve 3. obvodu na \"Rue Papin\". Původní divadlo bylo otevřeno v roce 1759 na \"Boulevardu du Temple\". V \"Rue Papin\" existuje (s přestávkou v letech 1978–2011) od roku 1862. Budova divadla je od roku 1984 chráněna jako historická památka.\n\nV roce 1759 herec Jean-Baptiste Nicolet (1728–1796) otevřel na \"Boulevardu du Temple\" divadlo v tradici jarmarečního divadla, které přitahovalo stále větší zájem publika navzdory stížnostem Comédie-Italienne, chráněné privilegiem. V roce 1772 získala Nicoletova společnost název \"Théâtre des Grands Danseurs du Roi\", 1789 byla přejmenována na \"Théâtre de la Gaîté et Grands Danseurs\" a od roku 1792 na \"Théâtre de la Gaîté\".\n\nV roce 1795 divadlo převzal Louis-François Ribié, který vytvořil \"Théâtre d'Émulation\", ale o čtyři roky později skončil. Divadlo se vrátilo k názvu \"Gaîté\" a věnovalo se melodramatu. Budovu přestavěl v roce 1808 architekt Antoine Peyre a mělo kapacitu 1800 míst. Divadlo v roce 1835 zničil požár a následně bylo přestavěno podle plánů Alexandra Bourlata. Divadlo navštěvovala vyšší společnost včetně Napoleona III. a jeho manželky. To mu vyneslo proslulost, takže po vyvlastnění v roce 1862 při výstavbě \"Place de la République\", bylo záhy přeneseno do nové budovy na \"Square des Arts-et-Métiers\".\n\nV roce 1873 převzal vedení divadla Jacques Offenbach. Divadlo se posléze přejmenovalo \"Théâtre-Lyrique-National\". V roce 1908 se přejmenovalo na \"Théâtre municipal de la Gaîté-Lyrique\". V roce 1921 zde vystoupil Sergej Ďagilev se svým Ruským baletem.\n\nPo druhé světové válce převzal divadlo Henri Montjoye a jeho manželka, zpěvačka Germaine Roger. Divadlo bylo uzavřeno z finančních důvodů v roce 1963 a využívalo se jen občasně. V roce 1974 se sem na čtyři roky nastěhovala cirkusová škola. Kvůli bezpečnostním předpisům již nebylo možno budovu plně využívat jako divadlo. \n\nPařížský starosta Jacques Chirac uvolnil prostředky na rekonstrukci v roce 1977, ale neuskutečnila se. V roce 1984 bylo divadlo zařazeno na seznam historických památek. \n\nV roce 1989 bylo divadlo přeměněno v zábavní park s názvem Magická planeta (Planète magique). Proběhla renovace fasády, foyer císařovny Eugenie a vstupní haly. Nový projekt však neuspěl a v roce 1991 bylo divadlo opět uzavřeno.\n\nV roce 2001 rozhodl starosta Bertrand Delanoë vytvořit z divadla kulturní centrum věnované digitálnímu umění a současné hudbě. Práce začaly v srpnu 2007 a skončily v lednu 2011. Zařízení bylo otevřeno 1. března 2011.\n\n"}
{"id": "1399387", "url": "https://cs.wikipedia.org/wiki?curid=1399387", "title": "Tour de France 2018", "text": "Tour de France 2018\n\nTour de France 2018 je 105. ročníkem nejslavnějšího cyklistického závodu světa – Tour de France. Takzvaný Grand Départ neboli velký start začal rovinatou etapou 7. července v Noirmoutier-en-l'Île a skončil 29. července 2018 na Champs-Élysées v Paříži. Do závodu nastoupilo celkem 176 jezdců z 22 týmů. Oproti ročníku 2017 byl počet účastníků v každém týmu o jednoho závodníka snížen.\n\nZávod poprvé v historii závodu vyhrál velšský cyklista Geraint Thomas, když původně nebyl počítán stájí Team Sky na lídra týmu do závodu. Vyhrál 2 těžké po sobě jdoucí horské alpské etapy. V prvním nervózním rovinatém týdnu ostoupili pro zranění z pádů někteří favorité jako Rigoberto Uran, Richie Porte, či z důvodu nemoci Michael Matthews. V prvních alpských etapách nesplnili časový limit sprinteři Fernando Gaviria – vítěz 2 etap, André Greipel, Dylan Groenewegen – vítěz 2 etap, Mark Cavendish. Ve výjezdu na Alpe d'Huez odstoupil po pádu další favorit Vincenzo Nibali. Za úder soupeři do tváře byl vyloučen ze závodu Gianni Moscon. Bodovací soutěž vyhrál s vysokým náskokem Peter Sagan, vrchařskou soutěž domácí závodník Julian Alaphilippe, soutěž pro mladé jezdce Pierre Latour, týmy\nMovistar.\n\nCyklisté Tom Dumoulin na 2 místě a Chris Froome na třetím místě v celkovém pořadí absolvovali již v květnu 2018 Giro d'Italia 2018.\n\n\n\n\n\n\n\n\n\n\n\n\n\n\n\n\n\n\n\n\n\n\n\nHlavními favority na vítězství před zahájením Tour byli pasováni Chris Froome, Nairo Quintana, Tom Dumoulin, Vincenzo Nibali, Richie Porte a Romain Bardet. Do širšího okruhu byli před startem pasováni na celkové vítězství také Primož Roglič, Adam Yates, Alejandro Valverde a Rigoberto Uran. .\nV itineráři závodu je 8 rovinatých , 5 kopcovitých a 6 horských etap. Jedna týmová a jedna individuální časovka. Nejdelší etapa měří 231 km. Nejkratší etapa je 65 km dlouhá se třemi intenzivními stoupáními. Nejvyšším bodem závodu je 2215 m vysoký vrchol Col du Portet (16 km se stoupáním 8,7̤) s cenou Henriho Desgrange (5000€). Dalšími tradičními vrcholy jsou Col du Tourmalet (2115 m), Col de La Madeleine (2000 m), Alpe-d'Huez (1850 m). 9. etapa částečně kopírovala tradiční jarní závod Paříž – Roubaix, kde etapa probíhala v 15 sektorech v celkové délce 22 km na dlažebních kostkách s cílem nedaleko velodromu v Roubaix.\n\n"}
{"id": "1399390", "url": "https://cs.wikipedia.org/wiki?curid=1399390", "title": "Zalakomár", "text": "Zalakomár\n\nZalakomár je městys v Maďarsku, nacházející se v župě Zala, spadající pod okres Nagykanizsa. V roce 2015 zde žilo 2960 obyvatel. Zalakomár se nachází asi 18 km severovýchodně od Nagykanizsy a asi 29 km od Balatonu. Prochází jím maďarská dálnice M7. Přestože byla obec dlouho obývána už předtím, oficiálně byla založena v roce 1969 sjednocením Zalakomáru s Komárvárosem.\n"}
{"id": "1399397", "url": "https://cs.wikipedia.org/wiki?curid=1399397", "title": "Kaple Taitbout", "text": "Kaple Taitbout\n\nKaple Taitbout (fr. \"Chapelle Taitbout\") je protestantská kaple v Paříži v 9. obvodu v ulici Rue de Provence. Kapli také využívá Armáda spásy a evangelická baptistická korejská církev v Paříži.\n\nV 19. století proběhla obnova francouzského protestantismu. V říjnu 1830 byla na \"Rue Taitbout\" (odtud její název) v rámci tohoto obrození otevřena kaple. Umístění kaple se několikrát měnilo, přičemž byl zachován název původního umístění. V roce 1831 se kaple přesunula na \"Boulevard des Italiens\", v roce 1833 se vrátila do \"Rue Taitbout\" do čísla 9, kde dříve sídlili vyznavači saint-simonismu.\n\nV roce 1839 bylo rozhodnuto o přesunu na novou adresu, protože kaple už byla příliš malá. Nová kaple byla postavena nedaleko na adrese 44, \"Rue de Provence\", ale ponechala si jméno kaple Taitbout. Byla otevřena 3. května 1840. V roce 1850 se kaple stala členem \"Union des Églises évangéliques de France\".\n"}
{"id": "1399399", "url": "https://cs.wikipedia.org/wiki?curid=1399399", "title": "Kolegiátní kostel Saint-Honoré", "text": "Kolegiátní kostel Saint-Honoré\n\nKolegiátní kostel Saint-Honoré ( ) byl kolegiátní kostel v Paříži v 1. obvodu v \"Rue Saint-Honoré\" zasvěcený svatému Honoriovi z Amiens. Kostel byl zbořen v 19. století.\n\nKolem roku 1204 daroval jistý Renold Chéreins a jeho manželka devět jiter půdy, které vlastnili za městskými hradbami, jako obročí pro malou kapli, kterou chtěli vybudovat. Převor kláštera Saint-Martin-des-Champs jim daroval pozemek, na kterém byla v letech 1204–1209 vystavěna kaple. Tento pozemek se nacházel v blízkosti Porte Saint-Honoré, poněkud stranou od cesty, která vedla do Saint-Ouen, Argenteuil a Neuilly (dnešní \"Rue Saint-Honoré\"). Kaple patřila do farnosti kostela Saint-Germain-l'Auxerrois. Od roku 1204 zde působila kapitula. V roce 1257 zde bylo 12 kanovníků jmenovaných společně pařížským biskupem a kapitulou Saint-Germain l'Auxerrois, ale od roku 1450 klesl jejich počet na čtyři.\n\nVe druhé polovině 14. století nechal Karel V. rozšířit městské hradby a kostel byl začleněn do Paříže. Byl rozšířen a v roce 1579 přestavěn. V roce 1605 byl ve vlastnictví univerzitní koleje Bons Enfants a byl v něm umístěn seminář. Po vzniku farnosti u sv. Rocha v roce 1633 se stal kostel její součástí. V roce 1723 byl v kostele pohřben kardinál Dubois. V roce 1790 byla kapitula rozpuštěna a kostel byl znárodněn. Revoluční sekce Halle aux Blés ve zrušeném kostele konala svá shromáždění. V roce 1796 byl kostel prodán za podmínky vybudovat zde novou ulici \"Rue des Bons Enfants\". Kostel byl zčásti zbořen na počátku 19. století. Poslední jeho pozůstatky byly zbořeny v roce 1854. V letech 1919 a 1945 na jeho místě byly postaveny nové budovy, které dnes využívá ministerstvo kultury.\n"}
{"id": "1399407", "url": "https://cs.wikipedia.org/wiki?curid=1399407", "title": "Maison de l'Art nouveau", "text": "Maison de l'Art nouveau\n\nMaison de l'Art nouveau [\"mézo delár nuvó\"] (tj. \"Dům secese\") byl dům v Paříži, v ulici \"Rue de Provence\" v 9. obvodu. Byl otevřen v říjnu 1895 pro výstavní účely.\n\nPůvodně otevřel obchodník s uměním Siegfried Bing v roce 1884 v bývalém paláci z 18. století v \"Rue Chauchat\" prodejní výstavu japonského umění. Po jejím rozšíření byl vchod na adrese 22, \"Rue de Provence\". V roce 1894 dal Bing svou galerii přestavět. Slavnostní otevření se konalo 26. prosince 1895 (nicméně první výstava se konala v říjnu). Přestavbou byl pověřen architekt Louis Bonnier. Fasádu a vlysy provedli Victor Horta a Frank Brangwyn. Camille Lefèvre vytvořil vstupní dveře. \"Hôtel Bing\" změnil své jméno na \"Maison de l'Art nouveau\", tj. Dům nového umění (tedy secesi). Interiéry vyzdobili malíři Albert Besnard, Édouard Vuillard, Paul Ranson a Henry van de Velde (jídelna), Maurice Denis (ložnice) a Charles Conder (budoár).\n\nV roce 1903 se Siegfried Bing dostal do finančních potíží. Jeho japonské sbírky koupil galerista Paul Durand-Ruel a nábytek Bingův přítel Louis Majorelle. \"Hôtel Bing\", alias \"Maison de l'Art nouveau\" byl zbořen roku 1922.\n"}
{"id": "1399408", "url": "https://cs.wikipedia.org/wiki?curid=1399408", "title": "Eubúlidés z Milétu", "text": "Eubúlidés z Milétu\n\nEubúlidés z Milétu (řec. Εὑβουλίδης; 4. století př. n. l.) byl starořecký filozof, stoupenec megarské filozofické školy. Je mu tradičně připisována formulace sedmi proslulých logických paradoxů.\nO jeho životě není takřka nic známo. Pocházel z Milétu, což byla řecká kolonie na pobřeží nynějšího Turecka. Žil ve 4. století př. n. l. Byl patrně žákem Eukleida z Megary a dle starověké tradice patřil k předním členům megarské filozofické školy. Jeho žáky byli Eufantos z Olynthu, Apollónios Kronos a k jeho posluchačům prý patřil i slavný řečník Démosthenés. Za Eubúlidova následovníka bývá považován Alexinos z Élidy, jenž byl pro svou zálibu ve sporech zván Elenxinos (usvědčovatel).\nEubúlidés patrně náležel k oněm megarikům, u nichž převládaly logické zájmy. Napsal polemický spis proti Aristotelovi, který se týkal zásadních logických otázek; mimo jiné v něm kritizoval pravidla konverze, která formuloval Aristotelés v 2. kapitole 1. knihy spisu \"První analytiky\" (25a1–26). Zmiňován je i jeho spis o Diogenovi ze Sinópy. Někdy bývá uváděn též jako autor dramatu \"Hodovníci\" (řec. Κωμασται; Kómastai), ale byl spíše postavou v této komedii vystupující.\n\nNejvíce proslul jako původce sedmi proslulých logických paradoxů: \"Lhář\", \"Skrytý\", \"Élektra\", \"Zahalený\", \"Hromada\", \"Holohlavý\" a \"Rohatý\". Není však jisté, že je zformuloval všechny, některé jsou připisovány i jiným autorům. Eubulidovy spisy se nedochovaly a tyto paradoxy známe jen z děl jiných starověkých myslitelů. \nLhář (řec. ψευδόμενος; Pseudómenos; lat. Mentiens): \"Když lžu a říkám, že lžu, lžu, nebo mluvím pravdu?\"\n\nJestliže někdo dozná, že lže, lže v tomto případě či nelže? Řekneme-li, že lhář říká pravdu, odporuje to obsahu toho co říká – vždyť lhář přece doznává, že lže. Řekneme-li, že lže, opět to neodpovídá skutečnosti, lze proti tomu namítnout, že jeho přiznání je přece pravdivé. Tedy lže a v jiném smyslu opět nelže.\n\nNěkdy se o paradoxu \"Lhář\" mluví jako o \"Epimenidově paradoxu\" podle novozákonního dopisu sv. Pavla Titovi (List Titovi, I, 12–13.), kde Kréťan prohlašuje, že všichni Kréťané jsou lháři. Tento výrok je připsán mudrci Epimenidovi z 6. století př. n. l., který ho však jako paradox nemyslel. Formulace \"Lháře\" jako paradoxu patří až Eubúlidovi.\n\nVe starověku se tímto paradoxem zabýval Aristotelés v 25. kapitole spisu \"O sofistických důkazech.\" Obšírně o něm pojednával i stoik Chrýsippos v několika spisech: \"O uvedení do Lháře\" (1 kniha), \"O Lháři\" (6 knih), \"Proti těm, kteří soudí, že Lhář je i nepravdivý i pravdivý\" (1 kniha), \"O řešení Lháře\" (3 knihy), \"Proti těm, kdo tvrdí, že má Lhář nesprávné návěstí\" (1 kniha); tyto Chrýsippovy spisy se však nedochovaly.\n\nProblematika paradoxu \"Lhář\" je diskutována i v moderní logice (Bertrand Russell a další).\n\nObsah všech těchto paradoxů je obdobný, často se liší jen použitými výrazy (zahalený, skrytý za oponou). Megarikové se jimi patrně snažili znevěrohodnit naivní smyslový názor, nalézt v něm rozpory a protiklady. Kromě Eubúlida byl ve starověku označován za autora paradoxu \"Skrytý\" i Diodóros Kronos, který také patřil mezi stoupence megarské školy. Stoik Chrýsippos napsal spisy \"O zahaleném\" (2 knihy) a \"O skrytém\" (1 kniha) (nedochovaly se). Hegel považoval paradoxy identity za zajímavé a hodné bližšího zkoumání. \n\nV antice byly probírány četné varianty uvedených paradoxů. Hegel je oceňoval jako doklad přeměny kvantitativních změn ve změnu kvality. Problematika těchto tzv. „sorites paradoxů\" je stále předmětem zájmu filozofů a logiků. \nRohatý (řec. κερατίνης; Keratines; lat. Ceratinus, Cornutus): \"Neztratil-li jsi něco, máš to; rohy jsi neztratil, máš tedy rohy.\"\n\nTento paradox, jenž je založen na nepravdivé presupozici, že oslovený člověk měl kdysi rohy, se často cituje a je jedním z prototypů sofistické argumentace. Eubúlidovo autorství není zcela jisté, ve starověku byl jako autor \"Rohatého\" označován i megarik Diodóros Kronos. \n"}
{"id": "1399421", "url": "https://cs.wikipedia.org/wiki?curid=1399421", "title": "Mužla", "text": "Mužla\n\nMužla ( ) je obec na Slovensku v okrese Nové Zámky. V roce 2017 zde žilo 1 884 obyvatel. První písemná zmínka o obci pochází z roku 1156.\n\nV obci se nachází římskokatolický kostel Narození Panny Marie z roku 1731.\n\nMalá Mužla, Čenkov, Jurský Chlm\n\nChráněná území na území katastru obce:\n\n\n"}
{"id": "1399424", "url": "https://cs.wikipedia.org/wiki?curid=1399424", "title": "Přírodní rezervace Rozewský mys", "text": "Přírodní rezervace Rozewský mys\n\nPřírodní rezervace Rozevský mys (polsky: \"Rezerwat przyrody Przylądek Rozewski\") se nachází na území mysu v Rozewie vybíhajícího do Baltského moře v Polsku okres Pucki Pomořanskké vojvodství.\n\nReservace se rozkládá v blízkosti majáku Rozewie na území 12,15 ha a pod její ochranou jsou zbytky přímořských útesových bučin. Stromy jsou staré více než dvěstě let a dosahují v obvodu do tří metrů. V rezervaci se nachází na 169 druhů cévnatých rostlin z nichž některým hrozí zánik nebo jsou na pokraji zániku (\"Dactylorhiza fuchsii, Neottia nidus-avis, Sorbus intermedia, Bromus ramosus, Actaea spicata, Salix myrsinifolia atd.).\"\n\nV roce 1959 byla zřízena reservace s názvem Mys Rozewski.\n\nV roce 2000 byl schválen plán ochrany reservace. Cílem ochrany je zachovat zbytky útesových příbřežních smíšených lesů s podílem buku lesního \"Fagus sylvatica a ochrana jeřábu postředního Sorbus intermedia.\"\n\nV reservaci se nalézají stopy neolitického osídlení, areál majáků Rosewie I a II.\n"}
{"id": "1399425", "url": "https://cs.wikipedia.org/wiki?curid=1399425", "title": "Rozewie (maják)", "text": "Rozewie (maják)\n\nMaják Rozewie (polsky: \"Latarnia Morska Rozewie\", \"Maják Stefana Żeromského\", anglicky: \"Rozewie Lighthouse\") stojí v Polsku na pevninském výběžku do Baltského moře v obci Rozewie okres Pucki Pomořanské vojvodství.\n\nNachází se mezi majáky Stilo a Jastarnia na pevninském výběžku. Maják je kulturní památkou zapsanou v seznamu kulturních památek Pomořanského vojvodství pod číslem A-574 z 13. listopadu 2014.\n\nV Rozewie se nacházejí dva majáky. Činný maják Rozewie I (také \"Starý maják\", anglicky: \"East Tower\") a nečinný Rozewie II (také \"Nový maják\", ang.: \"West Tower\").\n\nMaják Rozewie I byl postaven v letech 1821–1822, zděná stavba vysoká 21,3 m byla zprovozněna 15. listopadu 1822 rozsvícením 15 lamp systému Arganda na řepkový olej. V roce 1866 byla instalována Fresnelova optická soustava, v roce 1877 byly lampy na řepkový olej nahrazeny naftovou lampou. Dosvit majáku byl 21,7 námořních mil.\n\nZvýšením lodního provozu v polovině 19. století docházelo v blízkosti majáku ke kolizím lodí, které zaměnily majáky v Gdaňsku s majákem v Rozewie a najížděly na pobřežní mělčiny. V roce 1875 byl uveden do provozu druhý maják Rozewie II aby byl větší rozdíl od sousedních majáku (mimo jiné v Czołpinu a na Helu).\n\nV roce 1910 byl maják Rozewie I modernizován a zvýšen o pět metrů. V roce 1978 byl zvýšen o osm metrů namontováním ocelového válce a modernizován. Důvodem zvýšení byly vzrostlé stromy, které clonily světlo majáku. Protože maják se nachází v přírodní rezervaci bukového lesa, nebylo možné stromy vykácet. Na maják byl instalován dvoustranný panel na otáčecím stole s 20 halogenovými reflektory na každé straně panelu. Po modernizaci je dosvit majáků 26 námořních mil. Původní zařízení je umístěno v Muzeu majáků v Rozewie.\n\nV roce 1994 byl na maják nainstalováno zřízení GPS, které lodím umožňovalo určit polohu s přesností na 5–10 m.\n\nV roce 1877 bylo v blízkosti majáku namontované zvukové zařízení (nautofon), které při mlze vysílalo zvukový signál. Od roku 1991 toto zařízení je mimo provoz. Pneumatické zařízení se nachází v blízkosti majáku.\n\nMaják je ve správě Námořního úřadu (\"Urząd Morski\") v Gdyni. Maják je přístupný veřejnosti v letních měsících.\n\nNa majáku je pamětní deska věnována lampáři majáku Leonu Wzorkovi, který byl popraven v roce 1939 a polskému spisovateli Stefanu Żeromskému podle kterého nese jméno Maják Stefana Żeromského. \n\nMaják je kulturní památkou od roku 1972. V roce 2014 byl seznam kulturních památek rozšířen o celý komplex budov a zařízení majáků Rozewie I a II, strojovny (1910), obytných budov (1875), pekárny s udírnou (1863) a dalších objektů.\n\nV areálu majáků se nachází Muzeum majáků Rozewie, ve kterém jsou modely majáků a původní optické zařízení majáku Rozewie I.\n\nZděný komolý kužel s ochozem v horní části, na něm vztyčena dvoudílná ocelová věž. Spodní část ocelové věže je komolý kužel přecházející ve válcovou část. Věž má dva ochozy a je ukončena lucernou. V roce 2011 byla provedena modernizace majáku, ve světelném panelu bylo umístěno osm reflektorů o průměru 17 cm a každý o výkonu 200 W. Nátěr majáku ve spodní části je bílý, horní část je červená.\n\n\noznačení:\n\n\n"}
{"id": "1399429", "url": "https://cs.wikipedia.org/wiki?curid=1399429", "title": "Hanriot HD.2", "text": "Hanriot HD.2\n\nHanriot HD.2 byl dvouplošný plovákový stíhací letoun vyráběný ve Francii v době první světové války. V poválečném období pokračoval ve službě při zkouškách provozu letounů z palub válečných lodí.\n\nKonstrukce vycházela z typu HD.1, ale jednalo se o letoun od počátku vyvíjený jako plovákový. Měl větší ocasní plochy a křídla s menším rozpětím, ale větší plochou. Se svým předchůdcem sdílel konvenční koncepci dvouplošníku s jednokomorovým systémem mezikřídelních vzpěr s mírně stupněnými křídly o nestejném rozpětí. Prototyp měl dva hlavní plováky doplněny třetím menším pod koncem trupu, ale ten byl u sériových strojů opuštěn.\n\nHD.2 byl původně vyvinut jako záchytný stíhač pro obranu základen létajících člunů francouzské \"Aéronautique maritime\", ale brzy po zavedení do služby začal být nasazován jako doprovodný při jejich průzkumných operacích.\n\nDvacet šest kusů zakoupilo také Námořnictvo Spojených států amerických, které s nimi operovalo z Dunkerku. Po skončení bojů si ponechalo jen deset kusů (výrobní čísla A 520-A 5629) s kolovým podvozkem a do srpna 1919 je užívalo k pokusům v rámci \"Second Ship Plane Unit\" (~ Druhé jednotky lodních letounů) a později z pozemních letišť k výcviku.\n\nFrancouzské i americké námořnictvo část exemplářů na sklonku války přestavěly do provedení s kolovým podvozkem a použily je k pokusům s provozem stíhacích letounů z palub válečných lodí. Šlo zejména o starty z plošin postavených na dělových věžích bitevních lodí, ve Francii \"Paris\" a v USA USS \"Mississippi\".\n\nFrancouzské námořnictvo po válce některé ze svých HD.2 použilo je ke zkouškám na palubě letadlové lodi \"Béarn\". Další sloužily až do roku 1925 u pozemní stíhací \"escadrille\" AC.1, a zbývající francouzské exempláře byly až do roku 1928 užívány k výcviku.\n\nPoslední experiment s pokusem o start letounu z rodiny HD.2 z paluby lodi proběhl ve Francii v roce 1924 s dvěma nově postavenými exempláři, označenými HD.29, které byly použity ke zkouškám nezvyklého vzletového systému na palubě bitevní lodi \"Lorraine\". Letouny měly na koncích křídel a špičce svislé ocasní plochy připevněna kolečka s vodící drážkou, pomocí kterých byly zavěšeny na kolejnice na vodorovném rameni připevněnému k lodnímu stěžni.\nPokus o vzlet neskončil podle předpokladů, a došlo k pádu letounu na vodní hladinu. Další zkoušky byly zastaveny.\n\nÚdaje platí pro plovákovou variantu HD.2 s motorem Clerget 9B\n\n\n\n"}
{"id": "1399451", "url": "https://cs.wikipedia.org/wiki?curid=1399451", "title": "Šalvěj bílá", "text": "Šalvěj bílá\n\nŠalvěj bílá (\"Salvia apiana\") je vytrvalý stálezelený polokeř z čeledi hluchavkovitých, pocházející z jihozápadu Spojených států amerických a severozápadního Mexika.\n\nŠalvěj bílá je polokeř dosahující výšky 1,3 až 1,5 metru a zhruba stejné šířky. Listy jsou kopinaté, 4-8 cm dlouhé, porostlé měkkými stříbřitě šedými chlupy a obsahují množství silic, díky čemuž jsou velmi silně aromatické. Bílé až světle fialové květy s kopinatými listeny jsou uspořádány ve složitých hroznovitých květenstvích a silně přitahují opylovače z řad blanokřídlého hmyzu a motýlů, o čemž svědčí i druhový přívlastek \"apiana\" (\"včelí\"). Plody jsou lesklé, světle hnědé, ve vlhku sliznatějící tvrdky.\n\nVyžaduje dobře odvodněné, suché, propustné půdy a plné oslunění. Vyskytuje se nejčastěji na vysušených slunných svazích v jižní Kalifornii, v biotopech zvaných chaparral nebo v prosluněných hájích borovice těžké, zhruba do nadmořské výšky 1500 m. Roste též v křovinách na okrajích Mohavské a Sonorské pouště.\n\nZ etnobotanických důvodů je pěstována i mimo svůj původní areál. Rozmnožovat ji lze řízky či semeny. Na živiny není náročná, snese i extrémní sucho, nepřečká ale teploty pod bodem mrazu.\n\nŠalvěj bílá je hojně využívána domorodými indiánskými kmeny jižní pacifické oblasti. Její jedlá semena tvoří důležitou součást tradičního pokrmu piňole, což je ochucená směs drcených semen využitelná jako základ pro různé kaše, těsta atp. Listy a výhonky byly pojídány, z kořenů se připravoval posilňující odvar pro ženy po porodu. Listy a semena byly využívány pro čištění očí, žvýkání dezinfikuje ústní dutinu. Čaj má antiseptické a antiperspirační účinky, působí jako žaludeční tonikum a snižuje laktaci.\n\nPálení sušených aromatických listů a vykuřování bílou šalvějí mělo zvláštní význam ve spirituálních tradicích původních kmenů, kde sloužilo především k rituální očistě lidí a míst. Značné oblibě se těší též v novodobých duchovních směrech Západu, navazujících na tradice přírodních národů.\n"}
{"id": "1399453", "url": "https://cs.wikipedia.org/wiki?curid=1399453", "title": "Miškovići", "text": "Miškovići\n\nMiškovići je malá přímořská vesnička v Chorvatsku, v Zadarské župě na ostrově Pag. Připadá do občiny Pag. Podle sčítání lidu z roku 2011 zde trvale žije 59 obyvatel.\n\nMiškovići se nachází na ostrově Pag, po silnici asi 18 km od Pagu a 31 km od Zadaru. Miškovići leží na silnici D106.\n\nOblast Miškovići i Pagu bývá zasahována bórami, které zde bývají velice intenzivní. Bývá zde velice čisté moře, a tak je Miškovići často vyhledáváno turisty.\n\nMiškovići bylo založeno počátkem 19. století rodinou Stupičićů (Miškovićů) z blízké vesnice Dinjiška. Do vzniku Jugoslávie se vesnice jmenovala Zdrijac. Jméno Miškovići je odvozeno od příjmení Stupičić a je přezdívkou tohoto příjmení. Dnes se mnoho obyvatel Miškovići jmenuje Mišković.\n"}
{"id": "1399479", "url": "https://cs.wikipedia.org/wiki?curid=1399479", "title": "Tolima (departement)", "text": "Tolima (departement)\n\nTolima () je centrálním departementem Kolumbie. Hlavní město je Ibagué.\n\nTolima hraničí s departementy Valle del Cauca, Quindío a Risaralda na západě, Caldas na severu, Cundinamarca na východě a Huila na jihu. Nejvyšší nadmořské výšky dosahuje v Centrální Kordilleře (Cordillera Central).\n\nÚzemí je od jihu k severu protékáno řekou Magdalenou, hornatá jihozápadní část území je odvodňována řekou Saldaña. Na západě departementu se rozprostírá Centrální Kordillera se sopkami Nevado del Ruiz a Nevado del Tolima na severozápadě a Nevado del Huila na jihu. Na východě leží Východní Kordillera (Cordillera Oriental).\n\nNěkteré části území departamentu jsou chráněny v národním parku Nevado del Huila, Hermosas a Los Nevados.\n\nObyvatelstvo je soustředěno do údolí řeky Magdaleny.\n"}
{"id": "1399480", "url": "https://cs.wikipedia.org/wiki?curid=1399480", "title": "Vysokorychlostní železniční trať Tel Aviv – Jeruzalém", "text": "Vysokorychlostní železniční trať Tel Aviv – Jeruzalém\n\nVysokorychlostní železniční trať Tel Aviv – Jeruzalém, ( , \"kav ha-rakevet ha-mehir li-Jrušalajim\", oficiálně též , \"mesilat David ha-melech\", doslova \"trať krále Davida\") je nová trať v Izraeli, uvedená částečně do provozu v září 2018, která vytváří druhé železniční spojení mezi Tel Avivem a Jeruzalémem.\n\nV roce 1892 byla postavena železniční trať z Jaffy do Jeruzaléma. Šlo o první železnici v tehdejší osmanské Palestině. V 2. polovině 20. století toto spojení postupně ztrácelo atraktivitu v konkurenci s rychlejší autobusovou či individuální automobilovou dopravou. Na přelomu 20. a 21. století prošla celkovou rekonstrukcí, ale zároveň započala příprava výstavby zcela nové železniční trati, která měla na rozdíl od té historické vést v přímější severní trase a umožnit vysokorychlostní spojení dvou největších izraelských měst a mezinárodního letiště.\n\nNejprve došlo k zbudování nového kapacitního vlakového koridoru (Ajalonská železniční trať) podél takzvané \"Ajalonské dálnice\" (dálnice číslo 20) v Tel Avivu. Potom započalo roku 2001 etapovitě budování moderního železničního tahu ve směru na Jeruzalém. Roku 2003 byla otevřena železniční stanice Ben Gurionovo letiště vedená po samostatném tělese a začleněná do komplexu nového terminálu tohoto mezinárodního leteckého přístavu. Zároveň pokračovalo posilování kapacity v samotném Tel Avivu, kde byla roku 2006 na Ajalonské železnici přidána třetí kolej. Následovalo železniční spojení do prudce rostoucího města Modi'in, kde se roku 2007 otevřela železniční stanice Pa'atej Modi'in a roku 2008 i železniční stanice Modi'in merkaz.\n\nTrať do Modi'inu ale ve finální podobě je jen vedlejší větví, která odbočuje na Modi'in v prostoru křižovatky Anava (dálnice 1 a silnice 431), zatímco hlavní tah vede k Latrunu a pak soutěskou Ša'ar ha-Gaj, okolo města Mevaseret Cijon do západního centra Jeruzaléma, kde se poblíž kongresového komplexu Binjanej ha-uma ve čtvrti Kirjat ha-Memšala nachází koncová stanice. Roku 2010 již byl hotov úsek k Latrunu (byť zatím nebyl nevyužíván pro dopravu) a zbývalo dokončit ještě inženýrsky nejsložitější úsek o délce 22 kilometrů mezi soutěskou Ša'ar ha-Gaj a Jeruzalémem.\n\nVýstavbu provázely četné kontroverze. Některé se týkaly ekologických dopadů a překonání přírodních překážek jako třeba údolí vádí Nachal Jitla. Kromě inženýrských a environmentálních obtíží a s tím spojených průtahů čelila stavba i politickým námitkám. Vede totiž krátkým úsekem přes Latrunský výběžek, který je součástí Západního břehu Jordánu a je považován většinou mezinárodního společenství za okupované území. Z tohoto důvodu se ze spolupráce na výstavbě tohoto úseku v květnu 2011 stáhla německá státní firma Deutsche Bahn. Další soubor kontroverzí se týkal ekonomických a manažerských otázek, zejména opakovaných průtahů a posouvání termínu dokončení. Počátkem roku 2010 se odhadovalo dokončení stavby na rok 2016 nebo 2015. Později se očekávalo otevření na jaře 2018, ale krátce předtím bylo oznámeno, že termín se odsouvá na podzim 2018. Důvodem měly být chybějící atesty pro technologie související s bezpečností provozu, které měly trvat řádově měsíce. Státní kontrolor Státu Izrael ovšem uvedl, že zpoždění může být daleko delší, až do prosince roku 2019. Příčinou měly být problémy při zavádění elektrické trakce, což byla v podmínkách izraelských železnic s dominantním využíváním dieselových lokomotiv, technická novinka. Izraelský tisk upozorňoval, že problematické bylo už to, že zakázku na elektrifikaci trati vysoutěžila španělská firma Sociedad Española De Montajes Industriales, která zvítězila jen díky nízké ceně, nikoliv referencemi a navíc postrádala předchozí zkušenost s prováděním prací v Izraeli. Krátce po přidělení zakázky byl tendr soudně napaden a došlo k prvním průtahům. Počátkem roku 2018 nicméně na trati aspoň probíhaly testovací jízdy.\n\nPro veřejnost byl provoz na trati otevřen 25. září 2018. Jde ovšem o omezený provoz, pouze v úseku mezi letištěm a Jeruzalémem, protože na úseku od letiště do Tel Avivu nebyla zatím dokončena instalace elektrické trakce.\n\nNové železniční spojení má zásadní dopravní i ekonomický dopad na izraelskou dopravní infrastrukturu. Dvoupatrové vlakové soupravy s kapacitou až 1000 pasažérů mají urazit trať o délce 56 km za 28 minut, zatímco automobilem trvá tento úsek průměrně 75 minut. Maximální rychlost vlakových souprav je 160 km/hod a v dopravní špičce se plánuje vypravit až šest spojů každým směrem za hodinu. Nové železniční spojení má ulevit přetížené silniční tepně a posílit turistický ruch i mobilitu pracovních sil mezi oběma velkoměsty. Náklady na výstavbu dosáhly okolo 7 miliard šekelů.\n\nNovou trať charakterizuje mimořádná technická náročnost. Překonává na relativně krátkém úseku značný výškový rozdíl, když musí z pobřežní planiny vystoupat do Judských hor (mezinárodní letiště leží cca 40 m n. m., zatímco vjezd do Jeruzaléma je již v nadmořské výšce 700 metrů a koncová stanice je ještě o něco výše). Prochází navíc hustě osídleným regionem s vysokou krajinnou hodnotou. Součástí trasy je proto celkem pět tunelů, včetně tunelu 3 mezi Latrunem a Mevaseret Cijon, který je s délkou 11,5 km nejdelším tunelem v Izraeli. Na jeho západním předpolí se navíc nachází most přes Ajalonské údolí, který je s délkou 1,2 km nejdelší mostní stavbou v Izraeli, a na východním konci tunelové trasy zase most přes údolí ha-Arazim drží celostátní výškový rekord, když překonává hluboké údolí ve výšce téměř 100 metrů. Koncová (a zatím jediná) stanice v Jeruzalémě je pak situována v tunelu 80 metrů pod úrovní terénu.\n\nNa celém úseku mezi mezinárodním letištěm a Jeruzalémem je jen jedna stanice, koncová železniční stanice Jerušalajim Jicchak Navon (dříve ha-Uma). V roce 2017 ministr dopravy Jisra'el Kac oznámil záměr v další etapě prodloužit železniční trať dál do centra Jeruzaléma, pomocí tříkilometrového tunelového úseku. Mají tu být dvě nové podzemní stanice (obě přes 50 metrů pod úrovní terénu, i kvůli ochraně archeologických sídelních vrstev), jedna poblíž křížení Ulice Krále Jiřího a Jaffské ulice, druhá přímo pod Židovskou čtvrtí Starého Města, nedaleko Zdi nářků (tato stanice měla být na počest amerického prezidenta pojmenována po Donaldu Trumpovi).\n\nO zřízení jedné mezistanice usilovalo taky vedení města Mevaseret Cijon a dalších obcí v Jeruzalémském koridoru, pod kterými ale trať prochází v hlubokých tunelech a v stálém stoupání, takže nebylo přikročeno k výstavbě stanice.\n\nNa vysokorychlostní železniční trati Tel Aviv-Jeruzalém mají být následující stanice:\nodbočuje železniční trať Tel Aviv-Modi'in\n\n\n"}
{"id": "1399492", "url": "https://cs.wikipedia.org/wiki?curid=1399492", "title": "Železniční stanice Jerušalajim Jicchak Navon", "text": "Železniční stanice Jerušalajim Jicchak Navon\n\nJerušalajim Jicchak Navon () je podzemní železniční stanice v Jeruzalémě postavená jako konečná stanice vysokorychlostní železniční tratě do Tel Avivu. Nachází se na prostranství mezi ústředním autobusovým nádražím a mezinárodním kongresovým centrem Binjanej ha-uma. Pro veřejnost byl provoz na trati otevřen 25. září 2018. V blízkosti nádraží je zastávka tramvaje, která zajišťuje navazující dopravu do centra města.\n\nZákladní kámen stavby byl položen <time datetime=\"2006-09-12\">12. září 2006</time>. Ceremonie se zúčastnil ministr dopravy Ša'ul Mofaz, starosta Jeruzaléma Uri Lupolianski a generální ředitel Izraelských drah Ofer Linčevski.\n\nPřed zahájením prací bylo nutno odstranit pomník obráncům Jeruzaléma, který stál na prostranství před Binjanej ha-uma předchozích 37 let a jehož zásluhou prostranství získalo neoficiální název „kikar \"Nizkor\"“, podle hebrejského nápisu \"„Vzpomínáme“\" na pomníku. Pomník byl přemístěn na prostranství před Nejvyšším soudem\n"}
{"id": "1399494", "url": "https://cs.wikipedia.org/wiki?curid=1399494", "title": "Pásovec kulovitý", "text": "Pásovec kulovitý\n\nPásovec kulovitý (\"Tolypeutes matacus\") je druh pásovce z podčeleďi Tolypeutinae.\n\nDélka těla je asi 20–27 cm, délka ocasu 6,5 cm. Váží asi 1,4–1,6 kg, samci jsou těžší než samice.\n\nVyskytuje se v Jižní Americe a to na severu Argentiny, jihu Brazílie, v Bolívii a v Paraguayi.\n\nJeho potravou je hmyz, zejména mravenci a termiti. V zajetí pásovci konzumují i jídlo, jako je ovoce a zelenina.\n\nBřezost trvá asi 120 dní, poté rodí 1 mládě.\n\nŽijí převážně samotářsky, jsou aktivní převážně v noci, přes den odpočívají v doupěti. Pokud se pásovec cítí ohrožen, schoulí se do klubíčka.\n\nPásovec kulovitý je chován ve více než 65 evropských zoo. Odchovy jsou však spíše výjimečnou událostí. Pásovce kulovité v Česku chovají čtyři zoo z institucí sdružených v Unii českých a slovenských zoologických zahrad. Jedná se o Zoo Brno, Zoo Jihlava, Zoo Plzeň a Zoo Praha (stav ke konci roku 2017). První narození v rámci českých zoo bylo zaznamenáno v roce 2009 v Zoo Praha. Český prvoodchov následoval tamtéž o rok později.\n\nDatace příchodu tohoto druhu do Zoo Praha není přesně známá. Jednalo se však o samici, která uhynula v roce 1964. Po pauze byl pásovec kulovitý na seznamu chovaných druhů ještě v letech 1971−1979. Současný chov se datuje od roku 2006, kdy z německé Zoo Halle dorazil samec Antonio. V roce 2007 putoval ze zázemí do expozice v pavilonu goril. První mládě se narodilo v roce 2009, uhynulo však ještě téhož roku. První úspěšně odchované ale následovalo o rok později. Mládě narozené v roce 2017 bylo velkým úspěchem, neboť se odchov podařilo zopakovat po pěti letech. Další mládě se pak narodilo 18. března 2018.\n\nPásovci jsou k vidění v doplňkové expozici pavilonu goril v dolní části areálu zoo. \n"}
{"id": "1399501", "url": "https://cs.wikipedia.org/wiki?curid=1399501", "title": "Arcidiecéze nazaretská", "text": "Arcidiecéze nazaretská\n\nArcidiecéze nazaretská (latinsky \"Archidioecesis Nazarena\") byla římskokatolická diecéze, která pokrývala území Galileje.\nV roce 1099, během první křížové výpravy dobyl Tankred z Hauteville území Galileje, kde založil Galilejské knížectví a v jeho rámci také nazaretskou arcidiecézi, která vznikla přesunutím již neexistující arcidiecéze Scythopolis. V roce 1115 vzniklo panství nazaretské, které ovládal nazaretský arcibiskup. V roce 1187, po bitvě u Hattínu se Nazaret dostal zpět pod muslimské panství a arcibiskupové utekli do Akkonu, pak se po šesté křížové výpravě nakrátko do Nazareta vrátili, ale v roce 1291 arcibiskupové utekli do Evropy a již se nevrátili. Papežové nadále jmenovali nazaretské arcibiskupy, mezi jejichž prebendami byla i Barletta (spadající pod pravomoc arcibiskupa v Trani). Právě v Barlettě začali nazaretští arcibiskupové rezidovat, a to možná již ve 14. století. Arcidiecéze byla postupně sloučena s diecézemi Canne a Monteverde, arcibiskupové byli bezprostředně podřízení Svatému Stolci. Jejich katedrálou byl nejprve kostel Panny Marie Nazaretské za hradbami (\"extra moenia\") Barletty, zničený v roce 1528 a nahrazený v roce 1570 kostelem Panny Marie Větší uvnitř města. \"Arcidiecéze nazaretská v Barlettě\" byla zrušena papežem Piem VII. v roce 1818, diecéze Monteverde byla připojena k diecézi Sant'Angelo dei Lombardi, diecéze Canne a Nazaret se staly součástí arcidiecéze Trani. Papež Lev XII. udělil v roce 1828 arcibiskupům v Trani titul \"arcibiskup nazaretský\", který používají dodnes.\n\n\n"}
{"id": "1399502", "url": "https://cs.wikipedia.org/wiki?curid=1399502", "title": "Porte Saint-Honoré", "text": "Porte Saint-Honoré\n\nPorte Saint-Honoré (tj. \"brána svatého Honoria\") byla brána v Paříži. Nacházela se v západní části města v ulici \"Rue Saint-Honoré\". Během staletí vznikly na této ulici postupně tři brány toho jména a všechny byly zbořeny. \n\nPrvní brána Saint-Honoré se nacházela v prostoru domů č. 148 a 150 na \"Rue Saint-Honoré\", přímo před průčelím dnešní Oratoire du Louvre u křížení s \"Rue de l'Oratoire\". ()\n\nBrána byla postavena za vlády krále Filipa II. Augusta v rámci městských hradeb v letech 1190–1200. Byla zbořena v 16. století (1533 nebo 1545 podle pramenů). Podle ní dostal název kolegiátní kostel Saint-Honoré postavený krátce poté, který zase dal název \"Rue Saint-Honoré\".\n\nBrána byla opatřena dvěma věžemi, byla o průměru osm metrů a výšce 15 metrů zakončená uzavřené dvěma listy ze dřeva a chráněná padací mříží. Stejně jako Louvre tvořila obranný systém proti útoku od severu z Normandie, která byla ve vlastnictví Plantagenetetů, nepřátel francouzských králů.\n\nPřesné umístění druhé brány bylo potvrzeno v roce 1866 při výkopech pařížských stok. Druhá brána Saint-Honoré byla umístěna mezi domy č. 161 a 165 v \"Rue Saint-Honoré\" (dnes \"Place André-Malraux\") poblíž Palais Royal. Měla rozměry 8,34 m na šířku a přibližně 18,50 m na délku. Byla postavena z nařízení Karla V. v roce 1380 o 500 metrů západněji než první brána. Tato brána byla zbořena v roce 1636. ()\n\nTato opevněná brána byla postavena jako pevnost zakončená malými věžemi vystupující před hradby. Průchod pod klenbou brány byl 18 metrů dlouhý. Vstup od předměstí byl chráněn dvojitým padacím mostem (pro jezdce a chodce) přes dva příkopy. První, vodní příkop byl široký 30 metrů, druhý, suchý 15 metrů. Mezi oběma příkopy byla ještě další brána. Celková délka činila 80 metrů až do \"Rue de l'Échelle\", která představuje bývalou cestu kolem příkopů. \n\nV roce 1429 shromáždila Johanka z Arku vojsko, aby dobyla Paříž, která byla v rukou Angličanů. Hlavní útok proběhl 8. září 1429, kdy Johanka nechala umístit na kopci Saint-Roch děla na podporu útoku na bránu Saint-Honore. Útok se však nezdařil a král nařídil ústup.\n\nDne 20. ledna 1591 se vojáci Jindřicha IV. pokusili v převleku za rolníky proniknout branou do Paříže ovládané katolickou ligou. \n\nTřetí brána Saint-Honoré stávala v prostoru domů č. 422 a 281 na \"Rue Saint-Honoré\" u křižovatky s \"Rue Royale\".Byla postavena za vlády Ludvíka XIII. v letech 1632–1634 zhruba o kilometr západněji než druhá brána. ()\n\nDne 21. října 1652 Ludvík XIV. vstoupil touto branou do Paříže po porážce Frondy, povstaleckého městu a pařížského parlamentu.\n\nBrána měla dva boční pavilony. Most přes příkop byl od brány oddělen padacím mostem. V letech 1670–1680 byla brána rozšířena kvůli snazšímu průchodu. V roce 1732 byla zbořena.\n"}
{"id": "1399509", "url": "https://cs.wikipedia.org/wiki?curid=1399509", "title": "Pomerančová válka", "text": "Pomerančová válka\n\nPomerančová válka byl krátký ozbrojený konflikt mezi Španělskem a Portugalskem roku 1801. Šlo o součást války druhé koalice během francouzských revolučních válek. Započal tím, že vojska španělského království, které bylo spojencem Francie, zaútočila s podporou Francouzů na Portugalsko. Díky velké početní přesile zvítězilo Španělsko.\n\nRoku 1789 vypukla ve Francii revoluce a roku 1792 se Francie stala republikou, což vyvolalo nevoli většiny evropských monarchií včetně Španělska a Portugalska. Rozpoutaly proti Francii válku, v níž však Francie brzy získala navrch a Španělsko válku s Francií prohrálo. Uzavřelo s ní mír, postupně se stávalo stále závislejší na Francii a stalo se jejím spojencem. Portugalsko bylo posledním britským spojencem v západní Evropě a s Británií obchodovalo. V roce 1800 předal Napoleon a Godoy Portugalsku ultimátum, aby přestalo podporovat Velkou Británii. Portugalsko však odmítlo.\n\nBrzy ráno 20. května zaútočila španělská armáda na Portugalsko. Prvním terčem útoku byla město Elvas, Campo Maior, Olivenza a Juromenha. Portugalská obrana v druhých dvou jmenovaných městech však byla slabá a čítala jen několik set vojáků, především z místních milic. Města Olivenza a Juromenha brzy padla do rukou Španělů. Na Campo Maior útočily dvě španělské divize a po 17 dnech bojů ho ovládly. Největší část Godoyovy armády útočila na město Elvas, které bránil portugalský generál Francisco de Noronha. Portugalcům se podařilo španělský útok na Elvas zastavit a zahnat španělskou armádu na ústup.\n\nPortugalsko střet prohrálo, avšak většinu území Portugalska válka nepostihla. 6. června 1801 byla ve městě Badajoz podepsána mírová smlouva. Portugalsko souhlasilo s podmínkami. Předalo Španělsku města Olivenza a Almeida, uzavřelo své přístavy pro britské lodě a předalo Francii část Brazílie. V roce 1802 3 500 britských vojáků s tichým souhlasem Portugalska obsadilo portugalský ostrov Madeira. V roce 1805, poté co britské námořnictvo porazilo Francouze a Španěly u Trafalgaru, Portugalsko začalo opět spolupracovat s Británii, v reakci na což v říjnu 1807 Napoleon Portugalsko bez většího odporu obsadil. Portugalská královská rodina uprchla do Brazílie a hlavním městem Portugalska se stalo Rio de Janeiro. Během španělské války za nezávislost Britové Portugalsko osvobodili. Během Vídeňského kongresu nebyla smlouva z Badajoz zrušena, Olivenza je dodnes součástí Španělska a je předmětem diplomatických sporů mezi Španělskem a Portugalskem.\n"}
{"id": "1399511", "url": "https://cs.wikipedia.org/wiki?curid=1399511", "title": "Rozewie II (maják)", "text": "Rozewie II (maják)\n\nMaják Rozewie II (polsky: \"Latarnia Morska Rozewie\", anglicky: \"Rozewie Lighthouse\") stojí v Polsku na pevninském výběžku do Baltského moře v obci Rozewie v okrese Pucki v Pomořanském vojvodství.\n\nNachází se mezi Majáky Stilo a Jasternia na pevninském výběžku a 200 m západně od majáku Rozewie I. Maják je kulturní památkou zapsanou v seznamu kulturních památek Pomořanského vojvodství pod číslem A-574 z 13. listopadu 2014.\n\nV Rozewie se nacházejí dva majáky. Činný maják Rozewie I (také \"Starý maják\", anglicky: \"East Tower\") a nečinný Rozewie II (také \"Nový maják\", ang.: \"West Tower\").\n\nZvýšením lodního provozu v polovině 19. století docházelo v blízkosti majáku ke kolizím lodí, které zaměnily majáky v Gdaňsku s majákem v Rozewie a najížděly na pobřežní mělčiny. V roce 1875 byl uveden do provozu druhý maják Rozewie II aby byl větší rozdíl od sousedních majáku (mimo jiné v Czoplinu a na Helu).\n\nMaják Rozewie II byl zprovozněn v 1. ledna 1875. Zděná stavba vysoká 23,8 m měla v lucerně instalovanou Fresnelovou optickou soustavu s naftovým hořákem. Dosvit majáku byl 21,7 námořních mil.\n\nV roce 1910 byl maják Rozewie I modernizován a zvýšen o pět metrů a nový maják z roku 1875 byl odstaven z provozu. Po ukončení provozu byla lucerna a lampa odstraněna a na jejím místě postavena 1,5 m vysoká plechová stěna. Maják byl v době činné služby přístupný turistům pouze v denní době. Před vstupem na věž musel návštěvník si důkladně očistit obuv, odložit deštníky a vycházkové hole. Do roku 1990 byla pozorovací věží a místem radaru vojenské pohraniční stráže.\n\nV roce 2014 byl seznam kulturních památek rozšířen o celý komplex budov a zařízení majáků Rozewie I a II, strojovny (1910), obytných budov (1875), pekárny s udírnou (1863) a dalších objektů.\n\nMaják je přístupný veřejnosti. Správu objektu vykonává Towarzystwo Przyjaciół Narodowego Muzeum Morskiego (\"Spolek přátel Národního námořního muzea\").\n\nV majáku se nachází Muzeum majáků Rozewie, ve kterém jsou modely majáků a původní optické zařízení majáku Rozewie I.\n\nOd roku 2017 maják nese jméno polského básníka Jana Kasprowicze.\n\nZděný (cihla) osmiboký komolý kužel s ochozem v horní části a šestnáctibokou skleněnou lucernou na níž je vztyčena vysoká komunikační anténa. Věž majáku byla přistavěna mezi dva obytné domy lampářů a jejich rodin o rozměrech 35 x 10 m. V lucerně byl nainstalován Fresnelův optický systém s 185 čočkami a optickými hranoly a hořákem. Minerální olej (nafta) byl spalován v pěti knotovém hořáku a byl zdrojem světla lucerny. Obsluhu tvořili čtyři lampáři a jeden pomocník.\n\nReplika lucerny byla zpátky nainstalována v roce 2014 firmou Amber Lamp. A po nainstalování repliky lampy na jaře 2015 byla zpřístupněna návštěvníkům.\n\n\noznačení:\n\n\n\n"}
{"id": "1399514", "url": "https://cs.wikipedia.org/wiki?curid=1399514", "title": "František Pecháček (gymnasta)", "text": "František Pecháček (gymnasta)\n\nFrantišek Pecháček (15. února 1896 Záhornice – 3. února 1944 koncentrační tábor Mauthausen) byl sokolský cvičitel, autor odborných publikací o tělesné výchově a po německé okupaci Čech, Moravy a Slezska člen odbojového hnutí Obec sokolská v odboji. Po atentátu na říšského protektora Reinharda Heydricha byl uvězněn a odeslán do koncentračního tábora Mauthausen, kde byl 3. února 1944 popraven.\n\nAč se narodil v Záhornici, prožil Pecháček většinu svého mládí v Nové Pace, kde se také stal členem sokolské obce. Po vzniku Československa v roce 1918 se připojil k formující se armádě, kde získal poddůstojnickou hodnost a zastával roli velitele školy pro výcvik tělesné zdatnosti. Ještě během působení v armádě se stal aktivním cvičitelem Sokola, s družstvem Československé obce sokolské dosáhl mezinárodních úspěchů. Po odchodu z armády přijal funkci vedoucího stálých škol obce sokolské v Tyršově domě, vytvářel hromadné skladby pro družstva cvičenců. Jedna z těchto skladeb zvítězila v mezinárodní gymnastické soutěži v Paříži v roce 1937. K jeho hlavním dílům patří také skladba Přísaha republice předvedená 30 000 cvičenci na X. Všesokolském sletu v roce 1938.\n\nPo vypuknutí druhé světová války se Pecháček spolu s mnoha jinými Sokoly připojil k odbojové organizaci Obec sokolská v odboji (a její nástupnické organizaci Jindra). Zde zastával funkci zemského velitele. V rámci ilegální činnosti se v jeho bytě konaly schůzky odbojářů, včetně schůzky se členem výsadku Operace Anthropoid, Janem Kubišem, který zde byl prověřován vedoucím Jindry, Ladislavem Vaňkem. Po atentátu na Heydricha byl Pecháček zatčen spolu se svou ženou Emílií a rodinou svého bratra. Po výsleších ve vyšetřovacím zařízení na Karlově náměstí byli Pecháček se ženou (která byla krátkodobě propuštěna) nezávisle odesláni do koncentračního tábora Mauthausen. Emílie byla 26. ledna 1943 popravena v plynové komoře. František Pecháček byl nejprve vězněn v malé pevnosti v Terezíně, odkud byl později převezen do Mauthausenu. Zde byl 3. února 1944 popraven. Způsob jeho popravy není jednoznačně zdokumentován. Některé zdroje uvádí, že byl zastřelen popravčí četou, jiné tvrdí, že měl být roztrhán psy; třetí verze uvádí, že byl nejprve těžce zraněn dogou velitele tábora Georga Bachmayera a po ošetření v nemocnici zastřelen.\n\nFrantišek Pecháček byl in memoriam dne 7. března 2019 jmenován čestným občanem Prahy 5.\n\nJako předobraz ideálního sportovce stál Pecháček modelem několika umělcům. Emanuel Kodet podle něj vytvořil sochu sokolského borce, Josef Šejnost použil jeho podobu při návrhu přebornické medaile Československé obce sokolské. Pecháčkovu podobu lze nalézt také na jubilejním svatováclavském dukátu Otakara Španiela.\n"}
{"id": "1399515", "url": "https://cs.wikipedia.org/wiki?curid=1399515", "title": "Bedřich Hofman", "text": "Bedřich Hofman\n\nBedřich Hofman (* 5. dubna 1936) je bývalý český fotbalový útočník.\n\nV československé lize hrál za Duklu Praha, vstřelil jednu prvoligovou branku. S pražskou Duklou vyhrál mistrovský titul v sezoně 1957/58. Předtím i poté hrál II. ligu za Tatran Teplice. V sezoně 1964/65 hrál II. ligu za Baník DPG Hrdlovka.\n\n"}
{"id": "1399522", "url": "https://cs.wikipedia.org/wiki?curid=1399522", "title": "Jaroslav Žípek", "text": "Jaroslav Žípek\n\nJaroslav Žípek (* 6. srpna 1931) je bývalý český silniční motocyklový závodník. \n\nV místrovství Československa startoval v letech 1956-1970. V celkové klasifikaci skončil pětkrát na medailových místech ve třídě do 125 cm³. V roce 1965 skončil v kvalifikaci Grand Prix Československa ve třídě do 125 cm³ na třetím místě, ale závod nedokončil po pádu v prvním kole.\n\n\n\n\n"}
{"id": "1399530", "url": "https://cs.wikipedia.org/wiki?curid=1399530", "title": "I. sbor (mobilizace 1938)", "text": "I. sbor (mobilizace 1938)\n\nI. sbor byl vyšší jednotkou působící v době mobilizace v roce 1938 v sestavě 1. armády a jeho úkolem byla obrana západních a části jižních Čech v úseku od toku Vltavy u Zlaté Koruny po Toužim. Celková délka hlavního obranného postavení činila 233 km.\n\nVelitelem I. sboru byl divizní generál Jan Šípek.\n\nStanoviště velitele se nacházelo ve Voticích.\n\nÚkolem I. sboru byla obrana hlavního obranného postavení, na kterém byly rozmístěny jednotky Hraniční oblasti 32 a části 5. divize. Na předpokládaném exponovaném směru v oblasti Plzně byla soustředěna druhosledová 2. divize. V případě, že by se nepodařilo udržet hlavní obranné postavení se předpokládal ústup na opevněnou linii opírající se o tok Vltavy, která byla zajištěna Skupinou 4. Úkolem 5. divize, rozmístěné v oblasti jihozápadních Čech byla nejen obrana hlavního obranného postavení, ale její druhosledové jednotky měly podporovat pravé křídlo 4. armády při případných ústupových bojích.\n\nDo sestavy I. sboru patřila původně také Hraniční oblast 31, bránící území jižních Čech až po zemskou hranici. Rozhodnutím hlavního velitele však byla 25.9.1938 obrana od toku Vltavy na východ převedena do kompetence velitele 4. armády.\n\nVyšší jednotky\n\n\nOstatní jednotky\n\n"}
{"id": "1399532", "url": "https://cs.wikipedia.org/wiki?curid=1399532", "title": "5. divize (mobilizace 1938)", "text": "5. divize (mobilizace 1938)\n\n5. divize byla vyšší jednotkou, působící v rámci I. sboru a jejím úkolem byla obrana hlavního obranného postavení na západ od toku Vltavy u Zlaté Koruny po Stachy. Celková délka hlavního obranného postavení činila 98 km.\n\nVelitelem 5. divize byl brigádní generál Alois Benda\n\nStanoviště velitele se nacházelo ve Prachaticích.\n\nObrana hlavního obranného postavení (pěší pluk 11, I. prapor 1. pěšího pluku). Zajištění druhého obranného postavení v úseku Netolice-Hluboká (pěší pluk 51) respektive Lhenice – Libínské Sedlo (pěší pluk 61). Záloha pro podporu obrany v úseku 5. divize, případně i sousední Hraniční oblasti 31 (pěší pluk 79 a prapor III./61). Úsek 5. divize byl obecně považován za méně ohrožený.\n\n\n"}
{"id": "1399556", "url": "https://cs.wikipedia.org/wiki?curid=1399556", "title": "Mosaiceratops", "text": "Mosaiceratops\n\nMosaiceratops (\"mozaikovitá rohatá tvář\") byl rod menšího bazálního neoceratopsidního marginocefalního dinosaura, žijícího v období svrchní křídy (geologický věk turon až kampán, asi před 94 až 72 miliony let) na území dnešní východní Číny (provincie Che-nan). Formálně byl popsán v roce 2015 trojicí čínských paleontologů.\n\nJednalo se o malého býložravce s relativně velkou hlavou a drobným krčním límcem. Dokázal se zřejmě pohybovat po dvou i po čtyřech a jeho rostrum bylo bezzubé. Objevena byla nekompletní kostra dochovaná i s přední částí lebky. Délka těla činila jen kolem 1 metru a hmotnost asi 10 kg.\n\"Mosaiceratops\" je zřejmě vývojově nejprimitivnějším známým neoceratopsianem, tedy rohatým dinosaurem blíže příbuzným rodu \"Triceratops\" než rodu \"Psittacosaurus\". Jeho blízkými příbuznými jsou například rody \"Aquilops\" nebo \"Liaoceratops\".\n\n\n"}
{"id": "1399558", "url": "https://cs.wikipedia.org/wiki?curid=1399558", "title": "Kéralka indická", "text": "Kéralka indická\n\nKéralka indická (\"Melanobatrachus indicus\") je druh žáby, který náleží do monotypického roku kéralka. Obývá vlhké stálezelené lesy indického pohoří Západní Ghát v nadmořské výšce v nadmořské výšce od 900 do 1500 metrů. Žije mezi kameny a spadaným listím, vajíčka klade do tůní horských potoků. Dosahuje délky 3–3,5 cm. Tělo je leskle černé a pokryté šedobílými hrbolky, na spodní části těla se nacházejí velké šarlatově zbarvené skvrny. Kéralka je ohroženým druhem, který byl znovuobjeven v roce 1997. Její způsob života je málo zmapován, byla nalezena pouze na třech lokalitách v indických státech Tamilnádu a Kérala (podle něhož dostala český název), celková rozloha jejího areálu se odhaduje na necelých 5000 km².\n\n"}
{"id": "1399564", "url": "https://cs.wikipedia.org/wiki?curid=1399564", "title": "Ománská kultura", "text": "Ománská kultura\n\nOmánská kultura vychází z islámské kultury, jejím středobodem je \"ibádíja\", odnož islámu specifická pro Omán.\n\nOmánci mají ve zvyku být pohostinní, přivítání doprovází podání ruky a pozdrav \"Salam alejkum\".\nZdejší život silně kontrastuje se životem na Západě, mísí se tu moderna s tradicemi. V osobním životě se Ománci orientují zejména na rodinu.\nMezi náboženské svátky těšící se popularitě patří \"Eid al-Adha\" neboli Svátek oběti a \"Eid al-Fitr\" neboli Svátek přerušení půstu. Mimo náboženství je tu Státní svátek oslavující nezávislost vyhnáním Evropanů (tj. Portugalců) a svátek na den vládnoucího sultána Kábúse.\nAni kmenové tradice zcela nezmizely, jakkoliv jsou kvůli vlivu Západního světa a díky stěhování do měst na ústupu, v pozadí a ctěny spíše ve vnitrozemí.\n\nKadidlo, jeho pěstování a jeho sklizeň je ve zdejší kultuře hluboce zakořeněno. Al Mankaf je typickým nástrojem pro jeho přípravu na sklizení.\nVe zvyku je pálení kadidla po posledním chodu.\n\nMaskatské slavnosti jsou významnou kulturní a společenskou událostí sultanátu a konají se jednou ročně v hlavním městě Maskat počínaje rokem 1998.\nNáplní slavností jsou tradiční řemesla, zvyky a kuchyně, lidové písně, výstava umění i sport. Mimo cyklistický závod \"Tour of Oman\" se v současnosti pořádají i další sportovní akce zahrnující sporty tradiční, bojové, vodní i taneční. Zahradní parky \"al-Amerat\", \"al-Naseem\" a al-síbské pobřeží al-Hail náleží mezi dějiště slavností.\n\nV zemi stojí více jak 500 pevností a tvrzí včetně pevnosti v Nazvá a pevnosti Bahla, která je od roku 1987 na seznamu UNESCO. Řemeslné výrobky od tkalců a hrnčířů, a nejen od nich, lze koupit na tradičních trzích, kterým se říká \"súky\". Mezi další řemesla se řadí stříbrnictví, zlatnictví, dřevořezba nebo výroba tradičních dýk nazývaných \"chandžar\".\nVčelařství se uchytilo hlavně na severu, kde se jako úlů užívá vyhloubených palmových kmenů, což místní nazvali \"tubl\". Vedle tradičních způsobů včelařství jsou přítomné i moderní metody. Včela květná a včela medonosná jdou druhy zde žijící.\n\nMuži se obvykle odívají do prostého roucha s dlouhými rukávy a sahajícího ke kotníkům nazývané \"dishdasha\". Nejčastější jsou roucha bílé barvy, ale nosí se rovněž černá, hnědá, modrá nebo fialová.\nOzdobný střapec, \"furakha\", je vešívaný do výstřihu roucha a podle zvyklostí bývá navoněný parfumérií. Pod rouchem jsou Ománci navlečení do obyčejného prádla od pasu dolů. Při formálním setkání se roucho \"dishdasha\" zakrývá černým, popřípadně béžovým plášťem pojmenovaným \"bisht\". Pracné zlaté a stříbřité výšivky lemují okraje pláště \"bisht\". Pruh látky \"shal\" může být z podobného materiálu jako turbany \"muzzar\" a užívá se jako držící opasek pro dýky \"chandžar\". Jiný druh opasků – \"sapta\" – se vyrábí z kůže a stříbra.\n\nRůzné pokrývky hlavy zahrnují právě \"muzzar\" – čtvercový kus vlněné či bavlněné tkané látky, který se skládáním zabalí v turban. Ručně vyšívaný čepec \"kummar\" se někdy nosí pod turbanem. Nejvíce rozšířenou obuví jsou sandále. Formální příležitosti umožňují doplnit oděv o hůl \"assa\".\n\nŽeny se zpravidla odívají do různobarevného ošacení (často jde o \"abáju\" či \"burku\"), přičemž styl a barvy se mezi regiony navzájem víceméně odlišují, tím spíše od jiných států Zálivu.\nŽenské ošacení se sestává z šatu kandoura překrývajícího část kalhot sirwal a pokrývky hlavy lihaf.\nPůvodně ženy nosily qurhaf, tedy prostou obuv ze dřeva, ale dnes se obouvají do moderních bot po vzoru Západu anebo sandálů. Především zlato, případně stříbro, tvoří kovy zastoupené ve vyrobených špercích, jenž doplňují vzezření Ománek. Sváteční a jinak zvláštní příležitosti jsou možností pro malování hennou na rukou a nohách.\n\nPříliv světových kosmetických značek zcela nevymýtil onu tradiční ománskou kosmetiku. Zvýrazňování očí po staletí obstarává prášková směs kohl, jejímž základem bývá kadidlo či kořeny rostliny \"arvea jevanica\". Zvýrazňovač očí se nazývá marwat a jedná se o dřevěnou nebo stříbrnou tyčinku podobnou tužce na oční linky. Péče o pleť využívá rostliny indigo nebo směs drcených semen rostliny \"prunus mahled\" a žlutého barviva rostliny \"carthamus tincturius\". Šampony se zde vyrábí z různorodých přírodních produktů – olej extrahovaný ze semínek rostliny \"shoo\" a rostlinné druhy \"sidr\" a \"ipomoea nil\" – patří mezi ně.\n\nMusandam na severu Ománu je místem, kde ženy nosí na ramenou a hrudi průsvitné roucho adliyya přes svou kandouru. Roucho zkrášlují zlaté a stříbrné vzory. Zatímco dnešní adliyya barevně odpovídá oblékané kandouře a šije se ze šifonu, dříve tomu tak nebylo. Musandamské Ománky běžně nosí burku (burqa). Pokrývka hlavy typická pro tuto část sultanátu se jmenuje shayla. Al-Batína je regionem, kde Ománky oblékají thawb, tedy šaty sahající zhruba ke kotníkům. Obdobné šaty s výraznými ornamenty jsou nazývány mussader. Pro místní ženy jsou typické kalhoty al-khayali a al-yadila. Střapcovité čepce pokrývající hlavu se tu nazývají waqaya, ale pokrývky shayla (shawl) jsou zde rozšířeny též. Bavlněná roucha s květinovými a jinými vzory odívaná ženami v Maskatu a přilehlém okolí nesou název dishdasha, thawb či biraan. Stužky dekorující roucha thawb na hrudní, krční části a koncích rukávů se vyrábí ze zlata a stříbra. Používají se také maskatské stužky tilli. Látce přišité k dolnímu lemu roucha a od roucha barvou se odlišující se říká sinjaaf. Úzké kalhoty sirwaal a tiidi dekorují vyšívané vzory hlavně v podkolenní části. Stužky dekorující roucha biraan na hrudní, krční části a koncích rukávů nabírají černé a bílé barvy, ale některé se také vyrábí ze zlata a stříbra. Spodní okraj roucha lemují střapce. Různobarevné látky pokrývající hlavu jsou pojmenovány waqaya, shawl anebo butu.\n\nŽeny regionu ad-Zahíra odívají kandouru dozdobenou výšivkou ve tvaru, směrem dolů se rozbíhajícího, obdélníku. Oděv ve vnitrozemní ad-Dáchílijy se v ženské módě podobá nedalekým oblastem al-Batína a Maskat. Roucho thawb kratšího střihu doplňuje barevně odlišný sinjaf. Roucho ve výstřihu shaqq zdobí spojené spirálovité kroužky siim, jiné ozdoby tvoří korále zapletené s ornamenty ze stříbrných vláken – al-wat. Dáchílijské hlavové pokrývky jsou waqaya, při zvláštních příležitostech pak různobarevné a bavlněné al-laisu a al-ghadfa. Hedvábná ženská roucha thawb regionu aš-Šarkíja se stříbrem zdobenými rukávy sahají délkou přibližně na úroveň kolena. Přes roucho se volně obléká plášť gab'a, obvykle vyrobený z černé bavlny. Zdobné vyšívání obdélníkového tvaru na přední straně pláště se nazývá khidma, naopak vyšívání na zadní straně nese název mansouba. Ve spodní části zúžené a zpravidla černé kalhoty al-basta ozvláštňují stříbrné svislé proužky a taktéž stříbrné spodní lemy. Delší látka z rudého hedvábí se stříbrnými nášivkami shader al-tarh se nosí jako plášť i přes hlavu. Bižuterie všeho druhu je zde obzvláště oblíbená.\n\nDafárský sametový thawb, do nějž se oblékají místní ženy, nese též název abu dhayl. Rozmanité náprsní vyšívání směřující k výstřihu se nazývá fijiyya. Přední část tohoto roucha, al-gadma, sahá přibližně k lýtkům, zatímco část zadní, al-dhayl, ji přesahuje o desítky centimetrů. Spodek kalhot zdobí opět našívané stříbrné vzory. Černá látková pokrývka hlavy doplněná korálky se nazývá shabaka. Zvláštními doplňky oděvu mohou být šperky anebo karneolové kameny. Na rozdíl od jiných dafárských Ománek nosí ženy z horských oblastí a ženy původem z pouště Nadžd obvykle búrku indigové či zlatavé barvy.\n\nNapříč Ománem se připravují různá jídla, některá typická pro jižní Salálu, jiná, rozdílná na severu. Společným znakem ománských regionálních kuchyní a symbolem ománské kuchyně jako celku jsou datle.\nNa rozdíl od mnohých asijských kuchyní není ta ománská obvykle pálivá.\n\nHlavní dobou pro jídlo je poledne, zatímco večerní strava bývá lehčí. Významnou roli v ománské kuchyni zastává rýže s vařeným masem a rozmanité druhy koření. Své místo mají i cibule, česnek a různé bylinky. Díky rybolovu jsou často konzumovány ryby. Maso dále zastupuje drůbeží a skopové. Tenký chléb \"ruchal\" (\"rukhal\") se může objevit u jakéhokoli chodu, ať u snídaně s medem nebo u večeře s kořeněnou směsí.\n\nKaždodenní strava Ománců mnohdy zahrnuje rovněž polévky – zeleninovou polévku, jehněčí, drůbeží nebo luštěninovou – a saláty. Obvykle se jedná o zeleninové saláty, baklažánové, řeřichové, tuňákové nebo o saláty ze sušených ryb. Mezi hlavní jídelní chody patří například \"marak\", což je zeleninová směs, nebo kebab.\n\nNěkteré druhy jídel se připravují jen za svátečních okolností jako například v době Ramadánu. Při zvláštních příležitostech se vaří \"šuva\" (\"shuwa\"). Existuje vícero způsobů vaření a často se na vaření podílí celá ves. Pečení krávy nebo kozy trvá i dva dny. Svéráznou chuť jídlu \"šuva\" dodávají právě bylinky a koření.\n\nOblíbeným nápojem je \"laban\", podmáslí se slanou chutí. K oblíbeným patří i jogurtové nápoje doprovázené kardamomem a pistáciovými ořechy.\n\nMístní káva se nazývá \"kahva\" (\"kahwa\") nebo \"khava\" (\"khawa\"). Je připravována z čerstvě upražených kávových zrn a kardamomské moučky. Ke kávě se běžně pro dochucení a vyvážení hořkosti podávají datle, koření kardamom a sladká želatina \"halva\" (\"halwa\"), která se tvoří z hnědého cukru, koření, medu a vajec. Někde se lze setkat i s oříšky, čokoládou nebo s oleji z růže. Při kávě se podávají také \"lochemat\" (\"lokhemat\") – smažené koule z mouky a droždí kořeněné kardamomem. K nim se připravují limety a sirupy.\n\nOmánská tradiční hudba svými základy náleží k hudbě Arabského světa. Národní hymna, \"Nashid as-Salaam as-Sultani\", byla složena Jamesem Frederickem Millsem roku 1932 s textem od Rašída bin Uzajjiza al-Chusajdího. Hymnou Ománského sultanátu se stala v roce 1970.\n\nTradiční melodické smyčcové nástroje jsou tanbura, rababa a ud. Tanbura, šestistrunný nástroj sumerského původu, se v arabském světě včetně Ománského sultanátu používá po tisíce let. Používá se mimo jiné také v Africe. Tanburové struny se nazývají chijut (\"khiyut\"). Fann at-Tanbura, případně nuban, je hudební žánr odvozený od tohoto instrumentu. V ománské kultuře patří tanbura mezi nejznámější smyčcové nástroje na rozdíl od méně obvyklé rababy. Rababa disponuje jednou, dvěma anebo čtyřmi strunami, ovšem pro Omán typická rababa – rababit ash-shair – disponuje pouze strunou jednou. V minulosti sehrála rababa světově důležitou roli v oblasti smyčcové hudby. Zatímco housle spočívají na hudebníkově rameni, rababa se opírá o stehno hudebníka. Obvykle doprovází poezii. Arabským hudebním nástrojům vůbec vévodí ud, byť ománské tradiční hudbě přímo nepanuje. Zde bývá spjatý s vokální hudbou.\n\nOperní dům je k nalezení v hlavním městě, otevřen byl roku 2011, byť jeho stavební náklady nebyly zveřejněny. Od té doby v něm zazpívala řada hvězd včetně Andrea Bocelliho, Plácida Dominga nebo violoncellisty Yo-Yo Ma.\n\nOjedinělým ománským počinem je film \"al-Boom\" z roku 2006. Natočil jej Chaled Abdul Rahím al-Zadjali (\"Khaled Abdul Raheem al-Zadjali\") – režisér a scenárista tohoto dramatu natočeného v ománském městě Haramyl.\n\nStrategická přímořská poloha Ománu v zemi rozvinula lodnictví a námořní tradici jako celek. Obchodní námořní trasy Omán pojily s Indií, východní Afrikou a Rudým mořem.\nDhau je tradiční ománská arabská plachetnice. Napříč dějinami Ománu se budovaly rozmanité typy těchto lodí, přičemž některé nepřetrvaly do přítomnosti. Ománský dhau při své životnosti zpravidla vydrží téměř jedno století v užívání. Nákladní loď typu baghlah byla největším plavidlem z ománských loděnic a sloužila k zaoceánským plavbám. Dosahovala délky 41 metrů (135 stop) a její nákladní kapacita odpovídala 150 až 400 tunám. Mezi charakteristické znaky patřila detailní zdobná rytina, zvýšená zadní paluba a balkónovitá lodní záď s okny. Podobně mohutnými plavidly byly lodě ghanjail. Arabské lodě sambuuq náleží mezi velmi rozšířené a jsou typické spodním výběžkem ve tvaru šavle na přídi a zvýšeným čtvercovým patrem na zádi.\n"}
{"id": "1399579", "url": "https://cs.wikipedia.org/wiki?curid=1399579", "title": "Planeta X", "text": "Planeta X\n\nPlaneta X je hypotetická velká planeta ve sluneční soustavě za oběžnou drahou Neptuna. Označení X neznamená číslo 10, ale „neznámá“, protože v čase předložení hypotézy (počátek 20. století) bylo známých jen osm planet sluneční soustavy.\n\nJejí existence se předpokládala na základě nesrovnalostí v pohybech plynných obrů, hlavně Uranu a Neptuna. Tyto nesrovnalosti byly z velké části vysvětlené moderními měřeními.\n\nPřestože bylo Pluto objeveno v roce 1930 v důsledku hledání planety X, není považované za planetu X. Nepovažuje se za ni ani Eris. Pluto i ostatní plutoidy jsou totiž příliš malé na to, aby vyvolaly měřitelný pohyb obřích planet, a tak se předpokládá, že na odchylky v měření může mít vliv zatím neobjevená devátá planeta.\n"}
{"id": "1399582", "url": "https://cs.wikipedia.org/wiki?curid=1399582", "title": "Mistrovství Československa silničních motocyklů 1965", "text": "Mistrovství Československa silničních motocyklů 1965\n\nMistrovství Československa silničních motocyklů 1965 se konalo v objemových třídách do 125, 175, 250 a 350 cm³. \n\n\n\n\n\n"}
{"id": "1399604", "url": "https://cs.wikipedia.org/wiki?curid=1399604", "title": "Svatý Marinus", "text": "Svatý Marinus\n\nPodle legendy byl Marinus kameník z Loparu na Rabu, ostrově v Jaderském moři, který byl v té době součástí Římské říše. Žil na přelomu třetího a čtvrtého století našeho letopočtu. Kvůli svému kázání byl z Loparu vyhoštěn a přesunul se na Apeninský poloostrov, kde kolem sebe na hoře Monte Titano vytvořil malou komunitu a založil klášter. Tato komunita stála údajně na počátku státu San Marino, pravděpodobně nejstarší stále existující republiky na světě. Oficiálně se jako den založení udává 3. září roku 301. Marinus byl prohlášen za svatého.\n"}
{"id": "1399613", "url": "https://cs.wikipedia.org/wiki?curid=1399613", "title": "České stavy", "text": "České stavy\n\nČeské stavy, někdy též zastarale \"čeští stavové\", respektive česká stavovská obec byla společenská třída v zemích Koruny české. Existovala od konce 13. století.\nDuchovní stav neexistoval již od doby husitské revoluce.\nSamostatná stavovská obec v zemích Koruny české a následně i stavovský zemský sněm se začaly formovat za panování posledních Přemyslovců na konci 13. století. Nejprve vznikly stavy vyšší šlechty a duchovenstva, v době husitského hnutí přibyla nižší šlechta a královská města, zatímco duchovenstvo dočasně nesmělo zasedat na českých sněmech, čímž bylo fakticky vyřazeno z politického života.\n\nV 16. století v Českých zemích existovaly tři základní stavy, \"panstvo, rytířstvo a města\". Stavy měly politickou moc, scházeli se na zemských sněmech, kde rozhodovali o zásadních politických i ekonomických záležitostech v zemi výši daní, či volili krále. V 15.–16. století měly svůj vlastní stavovský sněm také všechny vedlejší země Koruny české. Jejich složení se lišilo. Na rozdíl od českého království zasedali na těchto sněmech také církevní preláti, ale v Horní Lužici chyběla nižší šlechta, zatímco ve Slezsku tvořila zvláštní stav ještě knížata.\nSvou nejvýznamnější roli české stavy sehrály na počátku 17. století. Zvolily si za svého krále falckého kurfiřta Fridricha bez Ten byl ostatně kandidátem na českého krále již za vlády panovníka Rudolfa II., jenž neměl oficiálního potomka. Jiným kandidátem českých stavů na trůn byl také zástupce z řad domácí šlechty Albrecht Jan Smiřický, ten však zemřel příliš brzy.\n\nFerdinand II. se kvůli způsobu své politiky (prosazoval absolutistický způsob vlády, popíral práva šlechty apod.) se stal brzy nepopulárním. Někteří jeho odpůrci zahájili dne 23. května 1618 pražskou defenestrací české stavovské povstání a 19. srpna 1619 byl Ferdinand generálním sněmem zemí Koruny české prohlášen za sesazeného.\n\nKonec stavovské rebelii po bitvě na Bílé hoře učinilo Obnovené zřízení zemské českého krále a moravského markraběte, císaře Ferdinanda II., nařízení pro země Koruny české, vydané bez souhlasu sněmu, na základě vítězství nad stavy v občanské válce. Nejdůležitějších stavem na českém sněmu se stalo duchovenstvo, podporující habsburského panovníka a následný absolutismus.\nK převaze panovnické moci nad stavovskou spěl vývoj nejenom v českých zemích, ale také v jiných evropských monarchiích, Španělsku a Francii, později také v Anglii. Stavovskou monarchii (\"imperium mixtum\") vystřídala pozvolna absolutní monarchie (\"imperium absolutum\"), která omezila moc stavů na minimum. To znamenalo v mnoha případech omezení nebo úplný konec svolávání stavovských zastupitelstev, jako v Čechách po porážce stavovského vojska dne 8. 11. 1620.\nVětšina účastníků českého stavovského povstání byla potrestána zabavováním majetku a práv, který pak dostali zástupci české katolické církve. 27 vůdců tohoto povstání dne 21. 6. 1621 bylo popraveno.\n"}
{"id": "1399635", "url": "https://cs.wikipedia.org/wiki?curid=1399635", "title": "Margrét Lára Viðarsdóttir", "text": "Margrét Lára Viðarsdóttir\n\nMargrét Lára Viðarsdóttir (* 25. července 1986 Vestmannaeyjar) je islandská fotbalistka hrající v útoku. Začínala v klubu ÍBV, v letech 2005–2006, 2007–2008 a od roku 2016 hraje za Valur. Působila také v zahraničních klubech FCR Duisburg, Linköpings FC, Kristiandstads DFF a 1. FFC Turbine Potsdam, byla draftována Los Angeles Sol, ale odmítla odejít do americké profesionální ligy. S Valurem získala islandský titul v letech 2006, 2007 a 2008, byla pětkrát po sobě nejlepší střelkyní islandské ligy (2004–2008), nejlepší střelkyní Ligy mistryň UEFA 2006, 2008 a 2009 a švédské ligy 2011. Za islandskou reprezentaci odehrála 117 zápasů a vstřelila v nich 77 branek, startovala na Mistrovství Evropy ve fotbale žen 2009 (vyřazení v základní skupině) a Mistrovství Evropy ve fotbale žen 2013 (čtvrtfinále, skórovala v úvodním utkání proti Norsku). V letech 2004, 2006, 2007, 2008 a 2011 byla islandskou fotbalistkou roku, v roce 2007 získala cenu pro islandského sportovce roku. Její mladší sestra Elísa Viðarsdóttir je také islandskou fotbalovou reprezentantkou.\n\n"}
{"id": "1399679", "url": "https://cs.wikipedia.org/wiki?curid=1399679", "title": "Lidská skvrna", "text": "Lidská skvrna\n\nLidská skvrna (v anglickém originále The Human Stain) je americko-francouzsko-německý dramatický film z roku 2003. Režisérem filmu je Robert Benton. Hlavní role ve filmu ztvárnili Anthony Hopkins, Nicole Kidman, Gary Sinise, Ed Harris a Wentworth Miller.\n\n\n"}
{"id": "1399680", "url": "https://cs.wikipedia.org/wiki?curid=1399680", "title": "Seznam dílů seriálu Vraždy mezi muškáty", "text": "Seznam dílů seriálu Vraždy mezi muškáty\n\nToto je seznam dílů seriálu \"Vraždy mezi muškáty\".\n\n<onlyinclude>\n</onlyinclude>\n\n"}
{"id": "1399682", "url": "https://cs.wikipedia.org/wiki?curid=1399682", "title": "Chobotnice pruhovaná", "text": "Chobotnice pruhovaná\n\nChobotnice pruhovaná (\"Hapalochlaena fasciata\", syn. \"Octopus pictus fasciata\") je druhem chobotnice, který společně s chobotnicí kroužkovanou (\"Hapalochlaena lunulata\"), chobotnicí skvrnitou (\"Hapalochlaena maculosa\") a chobotnicí druhu \"Hapalochlaena nierstraszi\" tvoří rod \"Hapalochlaena\" (některé druhy, které by do tohoto rodu patřily, ještě nebyly vědecky popsány). Vyskytuje se ve vodách Tichého oceánu, v oblastech mezi jihem australského spolkového státu Queensland až po jih státu Nový Jižní Wales. Vyskytuje se na mělčinách při pobřeží či na sklanatých březích. Má hnědé zbarvení a při rozrušení se na těle objeví výrazné modré znaky. Chobotnice pruhovaná je drobným druhem a měří 4,5 cm, navzdory tomu je nicméně kvůli silnému jedu společně s ostatními členy rodu jedním z nejnebezpečnějších mořských tvorů. Ve slinných žlázách těchto chobotnic vytvářejí bakterie rodů \"Bacillus\", \"Pseudomonas\" a \"Vibrio\" jed tetrodotoxin, který brání přenosu nervových impulsů do svalů a jež chobotnice vylučuje při kousnutí. Chobotnice jej využívá k lovu své kořisti, jako jsou krabi nebo menší druhy ryb, nicméně toxin je nebezpečný i pro člověka. Otrava se u lidí projevuje nevolností, paralýzou a respiračním selháním, samotné poranění radulou chobotnice ale nemusí být bolestivé. Nebezpečí představuje zejména pro menší děti, které mohou mít nutkání s chobotnicí manipulovat kvůli atraktivnímu zbarvení. Protijed neexistuje, jediná pomoc spočívá v podpoře dýchání a srdeční činnosti až do vypršení účinků jedu. Druh nicméně není agresivní a místo útoku volí raději únik do bezpečí.\n\nPohlavní dospělosti je dosaženo ve čtyřech měsících, později se chobotnice začínají pářit. Samice chobotnice pruhované klade okolo 50 vajec, která několik týdnů stále obklopuje svými rameny, po vylíhnutí v blízkosti matky zůstávají několik dní i mláďata. Ta měří maximálně čtyři milimetry, ale vyvíjejí se rychle. Po vyklubání se z vajíček si s sebou nesou žloutek, který jim několik hodiny poskytuje zásobu živin, ale již za několik dní jsou schopna lovit (nevyhýbají se ani kanibalismu). Brzy po vylíhnutí mláďat samice uhyne; samci zahynou už po spáření.\n\n"}
{"id": "1399685", "url": "https://cs.wikipedia.org/wiki?curid=1399685", "title": "Zrození (film)", "text": "Zrození (film)\n\nZrození (v anglickém originále Birth) je americký dramatický film z roku 2004. Režisérem filmu je Jonathan Glazer. Hlavní role ve filmu ztvárnili Nicole Kidman, Cameron Bright, Danny Huston, Lauren Bacall a Alison Elliott.\n\nNicole Kidman byla za svou roli v tomto filmu nominována na Zlatý globus v kategorii nejlepší herečka v dramatickém filmu. Film získal další 2 ocenění a na 17 byl nominován.\n\n\n"}
{"id": "1399686", "url": "https://cs.wikipedia.org/wiki?curid=1399686", "title": "Marcelo Demoliner", "text": "Marcelo Demoliner\n\nMarcelo Demoliner (* 18. ledna 1989 Caxias do Sul) je brazilský profesionální tenista a deblový specialista. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do července 2018 dva tituly ve dvouhře a dvacet dva ve čtyřhře.\n\nNa žebříčku ATP byl ve dvouhře nejvýše klasifikován v září 2009 na 232. místě a ve čtyřhře pak v listopadu 2017 na 34. místě. Trénují ho Duda Matos a David Sammel.\n\nV brazilském daviscupovém týmu debutoval v roce 2018 základním blokem 1. skupiny Americké zóny proti Dominikánské republice, v němž s Marcelem Melem vyhráli čtyřhru. Brazilci zvítězili 3:2 na zápasy. Do září 2018 v soutěži nastoupil k dvěma mezistátním utkáním s bilancí 0–0 ve dvouhře a 2–0 ve čtyřhře.\n\nNa okruhu ATP World Tour debutoval během únorového Brasil Open 2010 v Costa do Sauípe, když ve čtyhře s krajanem Tiagem Fernandesem vypadli v úvodním kole s Brazilci Thomazem Belluccim\na Marcosem Danielem. Do premiérového finále na okruhu ATP Tour postoupil na únorovém Ecuador Open Quito 2016 v Quitu. V boji o titul ve finále čtyřhry s Thomazem Belluccim nestačili na španělsko-argentinskou dvojici Pablo Carreño Busta a Guillermo Durán.\n\nDebut v hlavní soutěži nejvyšší grandslamové kategorie zaznamenal v mužském deblu Wimbledon 2013. Do londýnského turnaje nastoupil s Andrém Sá. V úvodním kole však nenašeli recept na favorizované americké bratry Boba a Mikea Bryanovi, kteří major vyhráli. Semifinále smíšené čtyřhry si zahrál ve Wimbledonu 2017 a na Australian Open 2018.\n\nPrvní titul na túře ATP vybojoval v mužské čtyřhře Antalya Open 2018, když s Mexičanem Santiagem Gonzálezem ve finále zdolali nizozemské turnajové trojky Sandera Arendse s Matwém Middelkoopem. 29letý Demoliner tak přerušil šňůru šesti finálových porážek.\n\n"}
{"id": "1399688", "url": "https://cs.wikipedia.org/wiki?curid=1399688", "title": "Stepfordské paničky (film, 2004)", "text": "Stepfordské paničky (film, 2004)\n\nStepfordské paničky (v anglickém originále The Stepford Wives) je americká filmová komedie z roku 2004. Režisérem filmu je Frank Oz. Hlavní role ve filmu ztvárnili Nicole Kidman, Matthew Broderick, Bette Midler, Christopher Walken a Glenn Close.\n\n\n"}
{"id": "1399689", "url": "https://cs.wikipedia.org/wiki?curid=1399689", "title": "Both Directions at Once: The Lost Album", "text": "Both Directions at Once: The Lost Album\n\nBoth Directions at Once: The Lost Album je studiové album amerického jazzového saxofonisty Johna Coltrana. Vydáno bylo dne 29. června 2018 společností Impulse! Records, více než padesát let po Coltranově smrti. Obsahuje celkem čtrnáct nahrávek, které saxofonista pořídil za doprovodu svého kvarteta, v němž dále hráli kontrabasista Jimmy Garrison, klavírista McCoy Tyner a bubeník Elvin Jones. Nahrávání probíhalo dne 6. března 1963, pětapadesát let před vydáním desky, ve studiu Van Gelder Studio v newjerseyském městě Englewood Cliffs. O zvuk se při nahrávání staral majitel studia Rudy Van Gelder. Nahrávky byly po dlouhá léta považovány za ztracené – společnost Impulse! Records totiž zničila hlavní nahrávky (\"). Existovala však kopie, kterou Van Gelder vytvořil pro Coltrana a dochovala se v péči rodiny jeho první manželky Juanity Naimy.\n\nAlbum pro vydání sestavili Ken Druker spolu s Coltranovým synem Ravim. Autorem poznámek k albu (tzv. \") je saxofonista Sonny Rollins. Deska v základní verzi obsahuje celkem sedm skladeb, \"deluxe\" edice obsahuje též alternativní verze některých z nich. Album se umístilo na 21. příčce hitparády Billboard 200, což je nejlepší umístění, jakého se v této hitparády Coltranovu album dočkalo.\n\n"}
{"id": "1399691", "url": "https://cs.wikipedia.org/wiki?curid=1399691", "title": "Tlumočnice (film)", "text": "Tlumočnice (film)\n\nTlumočnice (v anglickém originále The Interpreter) je koprodukční filmový thriller z roku 2004. Režisérem filmu je Sydney Pollack. Hlavní role ve filmu ztvárnili Nicole Kidman, Sean Penn, Catherine Keener, Jesper Christensen a Yvan Attal.\n\n\n"}
{"id": "1399696", "url": "https://cs.wikipedia.org/wiki?curid=1399696", "title": "Kamil Panák", "text": "Kamil Panák\n\nKamil Panák (* 28. května 1951) je bývalý slovenský fotbalista a trenér. Žije v Selci (okres Trenčín).\n\nV československé lize hrál za Jednotu Trenčín ve třech utkáních, aniž by skóroval. Debutoval v neděli 1. listopadu 1970 v plzeňském zápase s domácí Škodou (prohra 1:2). Naposled se v I. lize objevil v sobotu 11. října 1975, kdy zasáhl do žilinského utkání s domácím mužstvem ZVL (prohra 0:5). Nastupoval převážně v obraně nebo ve středu pole. Kariéru uzavřel v OŠK Selec.\n\nPo skončení hráčské kariéry se stal trenérem. Na začátku 3. tisíciletí působil v OŠK Selec.\n\n"}
{"id": "1399701", "url": "https://cs.wikipedia.org/wiki?curid=1399701", "title": "Panák (příjmení)", "text": "Panák (příjmení)\n\nPříjmení Panák, přechýleně Panáková, nosí více osobností:\n\n"}
{"id": "1399713", "url": "https://cs.wikipedia.org/wiki?curid=1399713", "title": "Main Offender", "text": "Main Offender\n\nMain Offender je druhé sólové studiové album anglického kytaristy a zpěváka Keitha Richardse. Vydáno bylo v říjnu roku 1992 společností Virgin Records. Jeho základní verze obsahuje deset písní, přičemž na každé z nich se autorsky podílel sám Richards. Japonské vydání dále obsahuje coververzi bluesové písně „Key to the Highway“. Spolu s Richardsem album produkovali Waddy Wachtel a Steve Jordan. V hitparádě Billboard 200 se deska umístila na 99. příčce.\n\n\n"}
{"id": "1399714", "url": "https://cs.wikipedia.org/wiki?curid=1399714", "title": "Frank Vickery", "text": "Frank Vickery\n\nFrank Vickery (26. června 1951 – 19. června 2018) byl velšský dramatik a herec. Narodil se ve vesnici Blaencwm v jižním Walesu. Je autorem přibližně tří desítek her, a to jak pro divadlo, tak i pro rozhlas. Ve svých hrách někdy sám vystupoval. Roku 1977 uvedl jednoaktovou hru \"After I'm Gone\". V roce 2005 byl uveden muzikál \"Amazing Grace\", na němž spolupracoval s Malem Popem.\n"}
{"id": "1399732", "url": "https://cs.wikipedia.org/wiki?curid=1399732", "title": "Zebra Chapmanova", "text": "Zebra Chapmanova\n\nZebra Chapmanova (\"Equus quagga chapmani\") je jedním z 5 žijících poddruhů zebry stepní (\"Equus quagga\"). \n\nAreál výskytu se táhne od severovýchodu Jihoafrické republiky na sever do Zimbabwe, na západ do Botswany, a přes Capriviho pruh v Namibii zasahuje až do jihovýchodní Angoly.\n\nKdyž se mláďata narodí, mají hnědé pruhy a v některých případech se jim nevyvíjí černé zabarvení a udržují si hnědé. Hřebci obvykle váží 270 až 360 kilogramů a je vysoká 120-130 cm kohoutku a délka těla je 210-250 cm. Klisny váží přibližně 230-320 kilogramů a jsou vysoké jako hřebci. Zebra Chapmanova zebra se vyznačuje pruhy podobnými zebře Burchellově, na spodní polovině nohou se rozpadají na mnoho nepravidelných hnědých skvrn.\n\nZebry žerou hlavně trávu a příležitostně keře. V současné době jsou na seznamu ohrožených taxonů v nízkém riziku, ale stejně jako všechna ostatní zvířata jsou ohroženy z důvodu likvidace stanovišť a pytláctví.\n\nZebry Chapmanovy žijí ve stádech až desetitisíců jedinců. Dospívající zebry žijí v harémech s trvalými členy sestávajícími z vůdčího hřebce, 1 až 6 klisen a jejich potomků. Samice zůstávají ve stejném harému po celý svůj život.\n\nZebry Chapmanovy jsou často v zoologických zahradách a přírodních parcích umísťovány do společných výběhů s žirafami, pštrosy a dalšími africkými zvířaty. Bylo zjištěno, že žijí až 38 let v zajetí, oproti 20-30 letům v přírodě.\n\nZebry Champanovy chová Zoo Liberec a Zoo Brno a Safari Park Dvůr Králové nad Labem.\n\n"}
{"id": "1399734", "url": "https://cs.wikipedia.org/wiki?curid=1399734", "title": "Medina Azahara", "text": "Medina Azahara\n\nMedina Azahara (arabsky: مدينة الزهراء, Madīnat az-Zahrā: doslovný význam \"zářící město\") je zřícenina obrovského, opevněného, arabského, muslimského, středověkého, městského komplexu, paláce-města postaveného Abd-ar-Rahmanem III. (912-961) prvním Umajjským chalífou v Córdobě.\nMedina Azahara bylo arabské muslimské středověké město a de facto hlavním městem al-Andalusu, tedy muslimského Španělska, jelikož srdce správy a vlády se nacházelo uvnitř jeho hradeb. Město bylo postaveno v letech 936 až 940. Zahrnovalo slavnostní recepční haly, mešity, administrativní a vládní úřady, zahrady, mincovnu, dílny, kasárny, rezidence a lázně. Voda byla dodávána pomocí akvaduktů. Hlavním důvodem pro jeho stavbu byla politika a ideologie: důstojnost chalífů vyžadovala založení nového města jako symbolu moci zdejšího vládce, který chtěl napodobit jiné východní chalífáty. Především tím emír v Córdobě prokázal svou nadřazenost nad svými velkými soupeři, Fátimovci, což byl chalífát v Ifriqiya v severní Africe, stejně tak jako nad Abbasovci vládnoucí v Bagdádu. Legenda také říká, že Medina Azahara byla postavena jako hold pro oblíbenou chalífovu favoritku.\n\nKomplex byl rozšířen za vlády Al-Hakama II. (961-976), syna Abd ar-Rahmana III., ale brzy po jeho smrti přestalo město být hlavním sídlem chalífů. V roce 1010 byla Medina Azahara v občanské válce vydrancována a poté opuštěna, přičemž mnohé stavební prvky byly znovu použity jinde. Vykopávky jeho ruin byly zahájeny v roce 1910. Pouze asi 10 procent z 112 hektarů (0,43 metru čtverečních) bylo vykopáno a obnoveno, ale tato oblast zahrnuje centrální oblast s \"dvěma chalifovými rezidenčními domy, s přidruženými lázeňskými komplexy, dvěma aristokratickými rezidenčními domy, prostory spojené s ochranou paláce a palácovými službami, velkými administrativními budovami ... mimořádným dvorním komplexem, kterému vévodil recepční sál ... velkolepé zahradní prostory a hned vedle této oblasti také kongregační mešitu.\" Na okraji lokality bylo vybudováno muzeum. Muzeum je nevysoká budova s rozsáhlým prostorem pod zemí. Důvodem je snaha minimalizovat narušení pohledů na krajinu z ruin, které také začínají být ovlivněny v okolí vznikajícími moderními obytnými domy. Dne 1. července 2018 byl místo zařazeno na seznam světového dědictví UNESCO jako \"Caliphate City of Medina Azahara\".\nMedina Azahara se nachází 6,4 km západně od Córdoby na úpatí Sierry Morena. Město je orientováno od severu k jihu na svazích Jabal al-Arus (v angličtině Bride Hill). Směrem k údolí řeky Guadalquivir leží \"Madinat az -Zahra,\" budovaný jako středověké Versailles. Místo bylo vybráno pro svažitou krajinu, takže po vybudování pevnosti bylo možno okolí vizuálně kontrolovat a bránit. Byl zde také kamenolom poskytující vápenec na stavbu, i když na stavbu byly použity i kameny z lomu vzdáleného 50 km. Stavba města vedla ke zlepšení infrastruktury, pozůstatky silnic, akvaduktů a mostů se dochovaly dodnes.\n\nTopografie hrála rozhodující roli při utváření města. Plné využití nerovného terénu rozdělilo palácové město Madinat az-Zahra na tři terasy. Na rozdíl od chaosu a labyrintu typického pro muslimský urbanismus, město má tvar obdélníku a rozkládá se na ploše 112 hektarů. Od východu k západu měří asi 1500 m a asi 750 m od severu k jihu, tvar je jen pokřivený na severní straně potřebou přizpůsobit se obtížné topografii terénu. Jeho umístění na úpatí Sierry Moreny umožnilo navrhnout plán města, ve kterém umístění a fyzické vztahy mezi různými stavbami vystihovaly úlohu každé z nich. Palác se nacházel na nejvyšší terase a jeho stavby se rozkládaly na úbočí hory, zdůrazňujíc svým umístěním vládu nad zemí i lidmi. Níže pak stála islámská mešita Aljama Mosque. Horní terasa byla určena pro chalífovu rezidenci, následuje obytná oblast vezírů, budovy strážních místností, správních úřadů a zahrad. Další terasa byla určena pro řemeslníky, na dvou dolních terasách stála velká mešita. Dolní terasy byly odděleny další stěnou, aby se izoloval horní palácový komplex. Archeologický výzkum odhalil městskou morfologii charakterizovanou existencí rozsáhlých oblastí neupravené půdy, která sloužila jako prostor pro zklidnění celé jižní fronty pevnosti, zajištění soukromí a také k umožnění krásného výhledu do otevřené idylické krajiny. Na nejnižší úrovni byla dvě široká pásma: západní, s ortogonem městského managementu a východní, s méně striktně dodržovaným urbanistickým plánem. Dále byly objeveny dva komplexy mimo město, i když v jeho blízkosti: jedna velká vila v centru patřící k velkému zemědělskému statku. Vila byla později přidělena státnímu pokladníkovi. Druhý komplex, Turruñuelos, byla obrovská obdélníková budova, možná kasárna.\n\nPalác byl postaven v místech, kde probíhal římský akvadukt z 1. století vedoucí od Sierry Moreny až po Córdobu. Vzhledem k tomu, že akvadukt vedl několik metrů pod palácem, byla postavena nová věž, která přiváděla vodu do vyšších úrovní. Část starého římského akvaduktu byla odkloněna a použita jako hlavní kanalizace pro velmi složitý systém malých kanálů, které odváděly déšť a odpadní vody. Archeology zde bylo nalezeno mnoho pozůstatků jídel a keramiky. Počáteční stavba paláce byla velmi rychlá: začala v roce 936 nebo 940, mešita byla dokončena v roce 941 a v roce 945 byl chalíf v rezidenci. Mincovna pracovala od roku 947. Výstavba pokračovala po desetiletí, s mnoha změnami plánu a přebudování předchozích staveb. Recepční sál, postavený Abd-ar-Rahmanem nebo \"Salon Rico\" může být datován mezi roky 953 a 957. Velký dům \"House of Ja'far\" je postaven nad třemi staršími domy a budova známá jako \"Court of the Pillars\" nahradila dva starší domy někdy v polovině roku 950. Zbývající velká hala, takzvaná \"horní bazilika\" (upper basilical hall) nebo \"Dar al-Jund\" ( dům armády, název uvedený v literárních zdrojích), byla také pravděpodobně postavena v letech 950.\n\nVe městě byly nejméně tři zahrady. Malá zahrada, nazývaná \"Princeznina zahrada\" (The Prince's Garden), se nachází na horní terase. Tato zahrada byla určena pro šlechtu, či bohaté a mocné návštěvníky paláce. Na dvou dolních terasách byly rozsáhlé tradiční islámské zahrady jako chladné místo určené k odpočinku a mají být připomínkou ráje. Nejzápadnější z nich byla na úrovni nejnižší terasy města. Nejvýchodnější z těchto dvou spodních zahrad, střední terasa, vedla k přijímací síni známé jako \"Salon Rico\". Tato východní zahrada měla pavilon, obklopený čtyřmi obdélníkovými bazény. Čtyři kvadranty této zahrady byly zásobovány vodou z kanálů podél spojovacích chodníků.\n\nV roce 928 se Abd ar-Rahman III. prohlásil naprosto nezávislým, pravým chalífem – knížetem věřících. Vyhlásil, že je potomkem a dědicem dynastie Umajjovců, která byla v 9. století téměř úplně vyvrácena dynastií Abbásovců. Zavedl sérii politických, ekonomických a ideologických opatření, která upevnila legitimitu jeho postavení. Jedním z ich bylo rozhodnutí o stavbě nového města, které by reprezentoval jeho stav. Stavba vznikla as byla zahájená v roce 936 a trvala čtyřicet let. Mešita zde byla vysvěcena v roce 941 a v roce 947 byla vláda převedena z Córdoby. Město, které stálo asi 5 km od Córdoby. vzkvétalo přibližně 80 let. Největší známé město té doby v západní Evropě popisovali cestující ze severní Evropy a z východu jako ohromující komplex paláců plných pokladů nikdy předtím neviděných. Jedna legenda tvrdí, že chalif zvaný \"az-Zahra\" nebo \"Azahara\" pojmenoval město po své oblíbené konkubíně a že přes vchodem stála socha této ženy. Jiná legenda tvrdí, že město samo bylo postaveno pro její potěšení. Pravda má však pravděpodobně více společného s politikou než láskou. Abd ar-Rahman III. nařídil výstavbu tohoto města v době, kdy upevnil svou politickou moc na Pyrenejském poloostrově a ukončil konflikt s dynastií Fatimidů vládnoucí v severní Africe. \"Zahara\" v arabštině znamená \"zářící nebo kvetoucí\". Jméno tedy ukazuje spíše na aspiraci moci a postavení, nikoli na romantickou lásku. Co je vidět dnes z ruin \"Madinat az-Zahra\" je pouze 10% jeho rozsahu. Město o rozloze 112 hektarů nebylo pouhým zábavním palácem pro chalífovo rozptýlení, ale skutečné hlavní město Al-Andalus, území řízené muslimy na Pyrenejském poloostrově od počátku 8. století do poloviny 11. století. Velkolepé bílé město, postavené ve svahu pohoří Sierry Moreny s palácem v nejvyšším bodě, bylo navrženo tak, aby jeho stavby cizí velvyslanci spatřili už z velké dálky. Abd ar-Rahman III. přesunul celý svůj dvůr do Mediny Azahary v letech 947-948. Okolo roku 1010 byl \"Madinat az-Zahra\" během občanské války vyrabován berberskými vojsky, což vedlo ke konci córdobského chalífátu a město bylo na tisíciletí vymazáno z mapy. Znovu objeveno bylo město v roce 1911. Vykopávky a restaurování pokračují v závislosti na financování ze strany španělské vlády. Nezpracovaná část je však ohrožena nelegální výstavbou. Medina Azahara hrála velkou roli při formování zřetelné andaluské islámské architektury. Mnoho z jeho rysů, jako jsou bazilikové recepční haly (ve srovnání s klenutými ve východní části islámského světa), zde byly použity poprvé. Další prvky, jako je uspořádání apartmá v prostorách kolem centrálního dvora nebo zahrady, se odrážejí v celé západní islámské architektuře, například v Alhambře. Mešita v Medině Azahara se blíží svou podobou Velké mešitě v Córdobě, byla také nazývána její \"malá sestra\".\nV roce 976 ve věku 11 let se stal vládcem Hisham II., syn Al-Hakama. II. Vzhledem k nízkému věku se nemohl uchopit vlády a proto jeho matka Subh požádala prvního ministra Jafara al-Musáfího, aby společně s al-Mansur ibn Abi Aamirem (více známým jako \"Almanzor\") vládli jako regenti za jejího syna do doby jeho plnoletosti. V roce 978 Almanzor dosáhl pozice hadžiba (hajiba), čímž se stal de facto vládcem chalífátu. Al-Mansur Ibn Abi Aamir (nazývaný na západě Almanzor ) pocházel z předměstí Córdoby. Když se stal hadžibem, rozhodl se postavit si město-palác, které bude nejméně tak krásné jako Medina Azahara postavená Abd-ar-Rahmanem III. Základy paláce Al-Zahira byly položeny v letech 98 a 979 u řeky Guadalquivir. Al-Mansurův záměr při stavbě tohoto paláce bylo vyvolat úctu a obdiv a také zapsat své jméno do historie spolu s jménem největšího vládce Al-Andalusie Abd-ar-Rahmana III. Nechal postavit nádherný palác s rozsáhlými zahradami, ve kterém byli ubytováni vysocí úředníci a byla zde také kasárna pro stráže Al-Mansura. V roce 1002 po smrti Al-Mansura nastoupil na trůn jeho nejstarší syn Abd al Malik Al-Muzafer. Nástupcem Abd al Malik Al-Muzafera se po jeho smrti se stal další syn Al-Mansura Abdar Rehaman As-Sanjul nebo Sanchelo či malý Sancho (jeho matka Abda, dcera Sancha, krále Pamplony). V prosinci 1009 bojoval Sanchelo proti Alfonsovi V. Zatímco byl Sanchelo zaneprázdněn válkou, vypukla v Córdobě vzpoura. Nebyl nikdo, kdo by mohl vzpouru potlačit a tak lidé palác postavený Al-Mansurem rabovali po čtyři dny. Nakonec vydrancovaný palác zapálili a to byl konec paláce Al-Zahira.\n"}
{"id": "1399737", "url": "https://cs.wikipedia.org/wiki?curid=1399737", "title": "JihoČesko", "text": "JihoČesko\n\nJihoČesko – aneb z Budějic až na konec Šumavy je česká vědomostní stolní hra pro děti i dospělé. Hra je určena 2 až 4 hráčům a obsahuje celkem 700 otázek na téma Jižní Čechy a 100 kartiček s aktivitou, jenž se váže k tématu Jižních Čech a jeden z hráčů ji musí pantomimicky předvést. Hra je tvořena sedmi okresy (České Budějovice, Jindřichův Hradec, Tábor, Písek, Strakonice, Prachatice a Český Krumlov), z nichž každý obsahuje 14 políček.\n\nStejně jako další hry od vydavatele Albi (Evropa – otázky a odpovědi 2008, Svět – otázky a odpovědi 2010, USA – otázky a odpovědi 2011, Český film – otázky a odpovědi 2010, Světový film – otázky a odpovědi 2011, Zlaté Česko – otázky a odpovědi 2012, Česká hudba -– otázky a odpovědi 2012, ve slovenštině vyšly hry otázky a odpovede ve verzích Slovensko 2007, Slovensko junior 2008, Slovenský a český film 2011, Európa, Svet) má i hra JihoČesko velmi podobná pravidla. Zajímavou novinkou a zpestřením jsou ale políčka označená písmenem „A“. Hrají-li hru více než dva hráči, po šlápnutí na políčko s tímto označením budou pantomimicky ztvárňovat výraz na kartičce. Cena hry JihoČesko se pohybuje mezi 250 až 320 korunami.\n\nCílem hráče ve hře JihoČesko je odpovědět správně na otázky uvedené na jednotlivých kartičkách. Každý okres (z celkového počtu sedmi) je tvořen čtrnácti políčky. Hráči posouvají své figurky po hracím poli na základě hodu kostkou, a jakmile vstoupí na zeleně označené políčko, odpovídají na otázku anebo sehrávají pantomimickou scénku (v případě, kdy hru hrají dva a více hráčů).\n\nOtázku předčítá a správné odpovědi kontroluje hráč po pravici. V případě správné odpovědi je odpovídajícímu hráči zapsán jeden bod. Pokud jsou součástí hry aktivity, bod získává nejen předvádějící, ale také první z hráčů, který výraz uhodl. Všichni hráči začínají a končí na českobudějovickém náměstí a vyhrává ten, kdo má na konci hry nejvíce bodů. V případě shodného počtu vyhrává první, kdo na cílové políčko dorazil.\n\n"}
{"id": "1399740", "url": "https://cs.wikipedia.org/wiki?curid=1399740", "title": "Mar-a-Lago", "text": "Mar-a-Lago\n\nMar-a-Lago (/ˌmɑːrəˈlɑːɡoʊ/) je hotelový a odpočinkový rezort na východním pobřeží americké Floridy. Rezort byl vystaven mezi lety 1924–27 Marjorie Merriweather Postovou, socialisticky smýšlející dědičkou výrobce cereálií. Dům se 126 pokoji o výměře 5804 m² zahrnuje Mar-a-Lago Club, klub jen pro členy s pokoji pro hosty, lázně a další zařízení a služby patřící k hotelu. Nachází se na ostrovu Palm Beach barrier.\n\nArchitektem exteriéru byl Marion Sims Wyeth, vnitřek navrhl Joseph Urban.\n\nPo své smrti v roce 1973 Marjorie Postová odkázala tuto nemovitost státní organizaci National Park Service, doufaje, že by mohla být využívána pro návštěvy představitelů státu či jako „zimní Bílý dům“. \n23. prosince 1980 bylo Mar-a-Lago přidáno do seznamu NRPH a NHL (mezi 'národní historické památky').\nNicméně, náklady na udržování nemovitosti překročily výši jejího pro to vyhrazeného fondu a protože bylo nákladné ji udržovat, v roce 1981 (dle rozhodnutí Kongresu) byla nemovitost vrácena nadaci (Marjorie) Postové.\n\nV roce 1985 Mar-a-Lago koupil Donald Trump. Jeho tehdejší žena, Ivana Trumpová, jím byla pověřena, aby se o nemovitost starala. Trump si Mar-a-Lago ponechal během obou svých rozvodů. Jeho rodina zde má privátní pozemky v uzavřených, nepřístupných oblastech, stejně jako tamní další parcely a přidružené budovy. Trump tento rezort často navštěvuje, zejména od doby, co se stal prezidentem; mluví o něm jako o svém zimním nebo jižním Bílém domě. Jeho časté „odpočinkové výlety“ do Mar-a-Laga však daňové poplatníky stojí značné finanční prostředky, pro zajištění prezidentovy bezpečnosti apod., a narušují lokální obchodní a infrastrukturní síť. Nicméně, rezort využil i pro řadu oficiálních návštěv zahraničních politiků, např. japonského Šinzo Abého či čínskou Xi Jinping.\n\nMar-a-Lago je druhá největší vila (či panské sídlo) na Floridě a 20. největší ve Spojených státech. Jeho adresa je: 1100 S. Ocean Blvd., Palm Beach, Florida, United States\n\n"}
{"id": "1399741", "url": "https://cs.wikipedia.org/wiki?curid=1399741", "title": "Armstrong Siddeley", "text": "Armstrong Siddeley\n\nArmstrong Siddeley byl britský strojírenský podnik působící v první polovině 20. století. Vznikl v roce 1919 a nejvíce se proslavil výrobou luxusních vozidel a leteckých motorů.\n\nSpolečnost byla založena poté, co fima Armstrong Whitworth koupila firmu Siddeley-Deasy, výrobce drahých motorových vozidel, které byly uváděny na trh pro horní část společnost. Po sloučení firem zaměření na kvalitu pokračovalo skrz výrobu automobilů, leteckých motorů, převodovek pro tanky a autobusy, raketové motory a vývoj železničních vozidel. Fúzí s firmami Hawker Aviation a Bristol Aero Motors se pokračovalo ve výrobě automobilů, ale ta byla v srpnu 1960 zastavena.\n\nSpolečnost byla absorbována konglomerátem Rolls-Royce, která se zajímala o letectví a letecké motory. Zbývající součásti a všechny zájmy ohledně motorových vozidel byly nakonec prodány firmě Armstrong Siddeley Owners Club Ltd, která nyní vlastní patenty, návrhy, autorská práva a ochranné známky včetně jména Armstrong Siddeley.\n"}
{"id": "1399742", "url": "https://cs.wikipedia.org/wiki?curid=1399742", "title": "Strážmistr Topinka", "text": "Strážmistr Topinka\n\nStrážmistr Topinka je komediální a kriminální seriál České televize ve spolupráci s RTVS, volné pokračování seriálu \"Doktor Martin\". Vysílán je od ledna 2019. Jedná se o spin-off, věnující se postavě strážmistra Tomáše Topinky (Robert Mikluš) z česko-slovenského seriálu \"Doktor Martin\".\n\n\n\nScénář napsali Tomáš Končinský, Štefan Titka, Tomáš Hodan, Hynek Trojánek, Tomislav Čečka a režie se ujal Petr Zahrádka. Na seriálu se tak podíleli tvůrci seriálů \"Terapie\" či \"Nevinné lži\", a filmů \"Kdopak by se vlka bál\", \"Smradi\", \"Pouta\" a na původním seriálu \"Doktor Martin\". Natáčení probíhá od podzimu 2017 do podzimu 2018.\n\n"}
{"id": "1399743", "url": "https://cs.wikipedia.org/wiki?curid=1399743", "title": "Třída Pohjanmaa", "text": "Třída Pohjanmaa\n\nTřída Pohjanmaa je plánovaná třída víceúčelových korvet finského námořnictva vyvíjená v rámci modernizačního programu \"Laivue 2020\". Plánována je stavba celkem čtyř plavidel. Mezi jejich hlavní úkoly bude patřit boj s válečnými loďmi a ponorkami, nebo provádění minových operací. Ve službě nahradí minonosku \"Pohjanmaa\", dvě minonosky třídy \"Hämeenmaa\" a čtyři raketové čluny třídy \"Rauma\". Zahájení stavby třídy \"Pohjanmaa\" je plánováno na rok 2019. Korvety mají být do služby přijaty do roku 2024.\n\nKontrakt na základní vývoj korvet byl zadán v dubnu 2017 loděnici Rauma Marine Constructions (RMC) ve městě Rauma. Cena celého programu je odhadována na 1,2 miliardy euro. Předání prvního plavidla je plánováno na rok 2021. Objednávku čtyř korvet finská vláda schválila 19. září 2019.\n\nKorvety budou vybaveny bojovým řídícím systémem Saab 9LV a dalšími na něj navázanými senzory. Společnost Patria dodá sonarový komplex Sonac DTS tvořený pasivním sonarem a aktivním sonarem s měnitelnou hloubkou ponoru. Ponesou izraelské protilodní střely Gabriel V (finské označení SSM2020). Protiletadlové řízené střely budou typu RIM-162 ESSM.\n"}
{"id": "1399744", "url": "https://cs.wikipedia.org/wiki?curid=1399744", "title": "Hraniční oblast 32 (mobilizace 1938)", "text": "Hraniční oblast 32 (mobilizace 1938)\n\nHraniční oblast 32 byla vyšší jednotkou československé armády, složením odpovídající přibližně divizi, působící v době mobilizace v roce 1938 v rámci I. sboru a jejím úkolem byla obrana hlavního obranného postavení v úseku Stachy - Toužim. Celková délka hlavního obranného postavení činila 135 km.\n\nVelitelem Hraniční oblasti 32 byl brigádní generál Jan Kloud\n\nStanoviště velitele se nacházelo v Plzni\n\nObrana hlavního obranného postavení v západních Čechách ve spolupráci s 2. divizí, která byla v oblasti umístěna jako manévrovací jednotka.\n\n\n~ 20 000 mužů\n\n\n"}
{"id": "1399748", "url": "https://cs.wikipedia.org/wiki?curid=1399748", "title": "4. armáda (mobilizace 1938)", "text": "4. armáda (mobilizace 1938)\n\n4. armáda byla polní armáda která v době mobilizace v roce 1938 měla za úkol bránit jižní hranici Československa od toku Vltavy u Zlaté Koruny v Jižních Čechách po soutok Moravy a Dunaje u Devína. Celková délka hlavního obranného postavení činila 312 km.\n\nVelitelství 4. armády vzniklo 27. září 1938 v 0:00 hodin z dosavadního Zemského vojenského velitelství Košice. Velitelem 4. armády byl armádní generál Lev Prchala, který disponoval 9 divizemi (4 pěší divize, 1 skupina v síle pěší divize, 2 hraniční oblasti v síle pěší divize, 2 rychlé divize).\n\nStanoviště velitele se nacházelo v Brně.\n\nÚkolem 4. armády byla obrana hlavního obranného postavení. V případě jeho prolomení mělo dojít ke zpomalení útoku za pomoci druhosledových jednotek a k zastavení nepřítele na druhém obranném postavení, které mělo v některých úsecích charakter linie lehkého opevnění (např. v úseku VI. sboru v jižních Čechách) nebo pouze polních obranných postavení (III. sbor). Obecně byly v oblasti 4. armády předpokládány útoky na směrech Kaplice - České Budějovice, Nová Bystřice - Jindřichův Hradec, Znojmo - Brno. Obrana jižní hranice byla ztížena faktem, že až do obsazení Rakouska Německem v březnu 1938 zde neprobíhala intenzivní výstavba lehkého opevnění a proto byl podíl dokončených objektů nižší než v jiných oblastech.\n\n\nVelitelství IV. armády podléhaly i jednotky letectva, v jejichž čele stál plukovník letectva František Sazima.\n\n"}
{"id": "1399749", "url": "https://cs.wikipedia.org/wiki?curid=1399749", "title": "Al-Hakam II.", "text": "Al-Hakam II.\n\nAl-Hakam II (Arabsky: أبو العاص المستنصر بالله الحكم بن عبد الرحمن‎) (13. ledna 915 v córdobské Al-Andalusii - 16. října 976) byl 2. chalífa z dynastie Umajjovců. Jeho otcem byl Abd ar-Rahmán III. a matkou byla Murjan. Vládl od roku 961 do roku 976.\n\nAl-Hakam II. se stal chalífou po smrti svého otce Abd-ar-Rahmana III. Al-Hakam II. využil dočasného míru s královstvím severní Iberie a hospodářské stability k rozvoji zemědělství, budování infrastruktury, rozšiřování trhů a to i za pomoci katolické církve.\n\nAl-Hakam II. byl velmi vzdělaný. Byl zběhlý v mnoha vědních oborech. Vlastnil mnoho knih zakoupených v Damašku, Bagdádu, Konstantinopole, Káhiry, Mekky, Mediny, Kufy, Basry. Jeho postavení učence mu přineslo slávu v celém muslimském světě až do té míry, že mu byly věnovány i knihy napsané v Persii, ve které vládla dynastie Abbasovců. Během své vlády Al-Hakam II. podporoval překladatelské úsilí a nechal mnoho knih přeložit z latiny a řečtiny do arabštiny. Pro tento úkol vytvořil pro společný výbor \"Muladi\" muslimů a \"Mozarab\" katolíků. Jeho osobní knihovna byla impozantní. Některé seznamy hovoří o více než 600 000 knih. Nicméně, někteří historici tvrdí, že jakékoli číslo přesahující 600 je přehnané. Samotný katalog knih byl údajně dlouhý 44 svazků. Může to být také proto, že pojmy \"svazek\" a \"stránka\" nebyly vždy jednoznačné. Zvláštní význam pro Al-Hakama II. měla historie. Sám napsal spis o historii Al-Andalusie. Po jeho smrti měl jeho hadžib (hajib) Almanzor celou knihovnu zničit. Jako soukromá tajemnice Al-Hakama II. pracovala také Lubna z Córdoby, andaluská intelektuálka, básnířka a matematička druhé poloviny 10. století. Řěšila nejsložitější geometrické a algebraické problémy. U jeho dvora působil také věhlasný lékař, chirurg a vědec Abu al-Qasim al-Zahrawi (Abulcasis).\n\nRozšířil córdobskou mešitu (962-966) Mezquitu a dokončil královskou rezidenci Medina Azahara (976), jejíž stavbu začal jeho otec v roce 936.\nZatímco vnitřní administrativa byla stále více ponechána na berberském vezírovi Al-Mushafiovi, generál Ghālib ibn'Abd al-Raḥmān postupně získal vliv jako vůdce armády v severní Africe. Byl hlavně zaneprázdněn posledními normanskými útoky (966, 971) a bojem proti dynastii Zirid a dynastii Fatimid severním Maroku. Fatimidové byli poraženi v Maroku v roce 974, zatímco Al-Hakam II. dokázal udržet nadřazenost chalífátu nad katolickými státy Navarra, Kastilie a Leon.\n\nAl-Hakam II. měl dva syny s baskickou konkubínou Subh z Córdoby. Subh silně ovlivňovala dění u dvora. Říká se, že Al-Hakam II. jí přezdíval mužským jménem Ja'far. První syn Abd al-Rahman zemřel mladý, druhým synem byl Hisham II. Zdá se, že Al- Hakam II. měl homosexuální sklony. Bylo známo, že si otevřeně držel mužský harém. Skutečnost, že neměl vhodného dědice před dosažením věku 46 let, jsou připisovány tomu, že byl více přitahován muži. Toto tvrzení je ovšem založeno pouze na domněnkách založených na jeho spisech o smyslném potěšení. Vysvětlení může být založeno také na výběru oděvu Subh. Oblékala se jako Ghulam (arabské slovo, které znamená služka, chlapec, mládí. Používá se k popisu mladých služebníků v ráji), měla krátký sestřih a nosila kalhoty, Al-Hakam jí prý dával mužské jméno Ja'far. Je ovšem možné, že se takto chovala, aby získala lepší přístup k mužskému královskému dvoru.\nAl-Hakam II. ke konci svého života utrpěl mrtvici, která omezila jeho činnost a může to být vysvětlení, proč nebyl schopen řádně připravit svého syna na převzetí vlády. Moderní učenci na základě historických popisů jeho smrti spekulují, že příčinou daší cerebrovaskulární cévní mozkové příhody bylo chladné počasí, které si v říjnu roku 976 vyžádala jeho život. Jeho následníkem se stal jeho syn Hisam II. al-Mu'ayad, kterému v té době bylo pouhých 11 let. Se souhlasem Subh vládl za něho jako regent hadžib Al-Mansur ibn Abi Aamir, známý jako Almanzor.\n"}
{"id": "1399751", "url": "https://cs.wikipedia.org/wiki?curid=1399751", "title": "Kravarsko", "text": "Kravarsko\n\nKravarsko je vesnice a opčina v Chorvatsku v Záhřebské župě, asi 26 km jižně od Záhřebu. Kravarsko vzniklo v roce 1334. V samotném Kravarsku v roce 2011 žilo 557 obyvatel, v celé občině 1987 obyvatel.\n\nK občině se řadí i vesnice Barbarići Kravarski, Čakanec, Donji Hruševec, Gladovec Kravarski, Gornji Hruševec, Novo Brdo, Podvornica, Pustike a Žitkovica.\n\nObyvatelé Kravarska se živí především vinařstvím, pěstováním ovoce, chovem dobytka a i menším cestovním ruchem.\n"}
{"id": "1399752", "url": "https://cs.wikipedia.org/wiki?curid=1399752", "title": "Diskografie Nightwish", "text": "Diskografie Nightwish\n\nDiskografie Nightwish uvádí seznam doposud vydaných alb finské heavymetalové hudební skupiny Nightwish založené v roce 1996 klávesistou Tuomasem Holopainenem. Ta zatím vydala osm studiových, pět koncertních a sedm kompilačních a šest video alb. Zároveň má na kontě také jeden extended play.\n"}
{"id": "1399753", "url": "https://cs.wikipedia.org/wiki?curid=1399753", "title": "Gorky 17", "text": "Gorky 17\n\nGorky 17 (v Severní Americe vyšlo pod názvem Odium) je počítačová hra, tahové, taktické RPG. Hra vyšla po dvouletém vývoji roku 1999 a byla vyvinuta v Polsku, firmou Metropolis Software. Na platformě Microsoft Windows se o vydání postarala firma Monolith Productions. Hra byla roku 2006 portována (přeprogramována) také na platformu Linux. O tento port se po technické stránce starala firma Hyperion Entertainment a vydání proběhlo pod Linux Game Publishing. Firma Hyperion Entertainment také oznámila vydání na platformu AmigaOS 4. Dlouho o tomto portu nebyla zmínka, až v roce 2015 byla uvolněna finální verze i pro AmigaOS 4.\n\nŠlo o první hru ze série Gorky. Ještě vyšlo: Gorky Zero, Gorky 02 a Gorky 21. Je to první polská videohra, která zaznamenala úspěch na mezinárodní scéně.\n\nIniciátorem hry a projektantem byl Adrian Chmielarz.\n\nHráč ovládá malou skupinu vojáků, kteří musí odhalit tajemství náhlého výskytu hybridních monster v bývalé sovětské vojenské základně u polského města Lubin. Oblast je obsazena jednotkami NATO a všemi světovými médii. První vyslaná skupina zmizela beze stopy. Hlavním hrdinou tohoto příběhu je 40letý kanadský voják Cole Sullivan, člen jednotky s vědeckými znalostmi. Úkolem jeho týmu je zjistit důvod výskytu hybridů a nalézt ztracené členy z první skupiny.\n\n"}
{"id": "1399754", "url": "https://cs.wikipedia.org/wiki?curid=1399754", "title": "Cena Josefa Hlávky", "text": "Cena Josefa Hlávky\n\nCena Josefa Hlávky je cena určena „pro talentované studenty v bakalářském, magisterském a doktorském studiu, kteří prokázali výjimečné schopnosti a tvůrčí myšlení ve svém oboru.“ Cena je omezena věkem 33 let. Uděluje ji Hlávkova nadace (\"Nadání Josefa, Marie a Zdeňky Hlávkových\"). Kandidáty navrhují rektoři pražských vysokých škol. Cena je udílena ve výši 25 000 Kč a její předání laureátům probíhá každoročně při slavnosti na Hlávkově zámku v Lužanech u Přeštic.\n"}
{"id": "1399755", "url": "https://cs.wikipedia.org/wiki?curid=1399755", "title": "Národní archiv (Finsko)", "text": "Národní archiv (Finsko)\n\nNárodní archiv (finsky \"Kansallisarkisto\", švédsky \"Riksarkivet\", v letech 1869–1994 Státní archiv, finsky \"Valtionarkisto\") je národní archiv ve Finsku. Je zřizován jako státní organizace spravována Ministerstvem vzdělávání a kultury. Archiv má sídlo v Helsinkách, kde užívá tři budovy, od roku 2017 je do Národního archivu správně zařazeno sedm původně samostatných provinčních archivů (Hämeenlinna, Joensuu, Jyväskylä, Mikkeli, Oulu, Inari, Turu, Vaasa).\n\nArchiv shromažďuje archiválie centrálních finských původců (a prostřednictvím bývalých provinčních archivů i provinční archiválie), které tvoří finské národní uvědomění. Ve Finsku také funguje jako heraldická autorita a autorita přes udělování vlajek jachtových klubů a armádních jednotek.\n\nArchiv vznikl roku 1816 jako součást finského senátu, od roku 1890 využívá současnou hlavní budovu. Organizačně se osamostatnil roku 1939.\n\n\nOd roku 1880 do roku 1992 náležel řediteli titul státní archivář (\"valtionarkistonhoitajan\"). Od roku 1992 vede archiv generální ředitel (\"pääjohtajan\"), kterému je ovšem titul státní archivář udělován jako čestný. V letech 1949–1992 získával státní archivář též titul profesor.\n\n\n\n"}
{"id": "1399759", "url": "https://cs.wikipedia.org/wiki?curid=1399759", "title": "Lubna z Córdoby", "text": "Lubna z Córdoby\n\nLubna z Córdoby byla andaluskou intelektuálkou a matematičkou druhé poloviny 10. století. Byla proslulá svými znalostmi gramatiky a kvalitou poezie. Lubna byla původně otrokyní španělského původu, později se stala tajemnicí córdobského chalífy Al-Hakama II., který sám byl velkým vzdělancem a podporovatelem vědy a kultury. Lubna pracovala v chalífově knihovně, kde byla zodpovědná za hry, psaní, překlady. Spolu s Hasdai ibn Shaprutem, židovským učencem, lékařem, diplomatem a patronem vědy měla velkou zásluhu na vytvoření slavné knihovny v Medina Azahara, ve které bylo více než 500 000 knih. Podle arabských kronik, v době chalífa Al-Hakama II. žilo na některých předměstích města více než 170 gramotných žen; tyto ženy byly zodpovědné za vytváření kopií cenných rukopisů. To dává představu o kultuře a roli žen během panování chalífů v muslimském Španělsku. \n"}
{"id": "1399766", "url": "https://cs.wikipedia.org/wiki?curid=1399766", "title": "Doktor Martin: Záhada v Beskydech", "text": "Doktor Martin: Záhada v Beskydech\n\nDoktor Martin: Záhada v Beskydech je komediální a kriminální film České televize ve spolupráci s RTVS. Jde o volné pokračování seriálu \"Doktor Martin\".\n\n\n\nScénář napsali Tomáš Končinský, Štefan Titka a režie se ujal Petr Zahrádka. Natáčení probíhalo od června do července 2018. Film šel do kin v ČR a SR 6. prosince 2018, televizní premiéra na ČT1 4. ledna 2019.\n\n\n"}
{"id": "1399771", "url": "https://cs.wikipedia.org/wiki?curid=1399771", "title": "Antonín Hartmann (historik umění)", "text": "Antonín Hartmann (historik umění)\n\nAntonín Hartmann (* 21. září 1925, Opava – 19. března 2007, Praha) byl historik umění, výtvarný kritik, redaktor a kurátor se zaměřením na moderní umění. Manžel historičky umění Ludmily Hartmannové.\nV letech 1936-1939 navštěvoval reálné gymnázium v Opavě, 1939-1940 klasické gymnázium v Hradci Králové a 1940-1944 reálné gymnázium na Starém Brně, kde maturoval. V letech 1944-1945 absolvoval 3. třídu průmyslové školy chemicko-textilní v Brně. V letech 1945-1947 studoval na Vysoké škole obchodní v Praze a poté v letech 1947-1952 na Filozofické fakultě Univerzity Karlovy v Praze zprvu filozofii a literární historii, od roku 1948 dějiny umění (prof. A. Matějček, J. Květ, J. Cibulka, O.J. Blažíček, J. Pešina) a estetiku (prof. J. Mukařovský). Roku 1952 obhájil rigorózní práci \"Sochař Vojta Sapík\".\n\nV letech 1953-1955 externě spolupracoval s Památkovým ústavem. Byl redaktorem (1956-1965) a vedoucím redaktorem (1965-1968) Nakladatelství československých výtvarných umělců. Znal se osobně s řadou umělců a po založení Středočeské galerie byl od roku 1964 poradcem jejího ředitele Jiřího Kohoutka. V 60. letech byl členem komise mladých SČSVU (1965-1969) a členem redakční rady časopisu Tvář(1965), později vedoucím jeho výtvarné rubriky (1968-1969). V letech 1969-1972 byl šéfredaktorem nakladatelství Obelisk. Počátkem normalizace byl propuštěn z politických důvodů. V letech 1973-1988 byl vedoucím výtvarného a propagačního oddělení \"Ústředí uměleckých řemesel\", od roku 1974 členem redakční rady časopisu Umění a řemesla a členem čs. komitétu WCC (World Crafts Council).\n\nPo pádu komunistického režimu byl od počátku 90. let členem Mezinárodní asociace výtvarných kritiků a výboru Asociace teoretiků a kritiků, členem výboru (1991-2004), později předsedou (2000-2004) Výtvarného odboru Umělecké besedy, členem umělecké rady VŠUP (1995-) a FUUD UJEP v Ústí nad Labem, členem grantové komise Nadace ČFU. Jako člen nákupních komisí působil v letech 1965-1969 ve Středočeské galerii, 1981-1989 ve Sbírce moderního umění, 1990-1992 ve Sbírce sochařství, od roku 1993 ve Sbírce kresby a grafiky v Národní galerii v Praze.\n\nByl kurátorem stovek výstav doma i v zahraničí. Odborné články publikoval v 60. letech v časopisech Výtvarná práce, Dějiny a současnost, Tvář, od konce 80. let v časopisech Domov, Umění a řemesla, Glasrevue, La vie tchécoslovaque, Box, Ateliér, Profil, Tvar. \n\n"}
{"id": "1399772", "url": "https://cs.wikipedia.org/wiki?curid=1399772", "title": "Jana Ustohalová", "text": "Jana Ustohalová\n\nJana Ustohalová (* 1977) je česká novinářka, dlouholetá redaktorka \"MF DNES\" a od roku 2018 redaktorka \"Deníku N\".\n\nNarodila se v roce 1977. Studovala na Vyšší odborné škole publicistiky v Praze. Ze studií na rok odjela do Ruska jako zahraniční zpravodajka na volné noze, přičemž spolupracovala například s Hlasem Ameriky a českou redakcí BBC. Dále studovala bakalářský kombinovaný obor Mediální studia a žurnalistika na Fakultě sociálních studií Masarykovy univerzity v Brně, jenž absolvovala v roce 2009 diplomovou prací na téma \"Kolektivizace zemědělství: příběh rodiny Hanzlů\".\n\nPracovala v reportérském oddělení deníku \"Mladá fronta DNES\" a od roku 2002 do roku 2018 působila v jeho brněnské redakci.\n\nV roce 2016 obdržela Novinářskou cenu v kategorii regionální žurnalistika za rozhovor s historikem Davidem Kovaříkem o poválečném odsunu brněnských Němců. Porota ocenila jeho mimořádný společenský přínos.\n\nV květnu 2017 byla mezi 155 novináři \"MF DNES\" a \"iDNES.cz\", kteří podepsali veřejné prohlášení distancující se od bývalého kolegy Marka Přibila a odmítající možnost, že by hnutí ANO, jehož předseda Andrej Babiš byl faktickým vlastníkem vydavatelství, jakkoli skrytě ovlivňovalo či manipulovalo obsah článků těchto médií. Prohlášení reagovalo na zveřejnění tajných nahrávek anonymní skupinou Julius Šuman.\n\nV březnu 2018 např. vystoupila na brněnském pietním pochodu za zavražděného slovenského novináře Jána Kuciaka.\n\nV září 2018 oznámila redakce \"Deník N\", že Jana Ustohalová posílí její řady, se zaměřením na Brno, investigativní kauzy a reportáže.\n\n"}
{"id": "1399774", "url": "https://cs.wikipedia.org/wiki?curid=1399774", "title": "Pouť po Šikoku", "text": "Pouť po Šikoku\n\nPouť po 88 chrámech na japonském ostrově Šikoku každoročně vykoná přes 100 tisíc poutníků, kteří opakují cestu, kterou prošel mnich Kúkai v 9. století. Absolvují ji vyznavači buddhistické sekty Šingon, kterou tento mnich založil. Číslo 88 označuje počet hříchů, kterých se můžeme dopustit. Někteří poutníci začínají a končí pouť výstupem na horu Kója, které je centrem sekty Šingon.\n\nPoutní cesta přes čtyři provincie Šikoku bývá přirovnávána k symbolické cestě k osvícení, kdy chrámy 1–23 představují myšlenku probuzení (発心 \"hosshin\"), chrámy 24–39 sebedisciplínu (修行 \"shugyō\"), chrámy 40–65 dosažení osvícení (菩提 \"bodai\") a chrámy 66–88 vstup do nirvány (涅槃 \"nehan\").\n\nKromě oficiálních 88 chrámů je jich na cestě ještě dalších 20 navíc (bangai).\n\nPoutníci obvykle nosí kónické slaměné klobouky, bílé bavlněné košile, mají hole\n\n"}
{"id": "1399775", "url": "https://cs.wikipedia.org/wiki?curid=1399775", "title": "Matočkin Šar", "text": "Matočkin Šar\n\nPrůliv Matočkin Šar () odděluje Severní a Jižní ostrov Nové země a spojuje Barentsovo moře s Karským. Je dostatečně hluboký (12 m), jsou v něm vhodná kotviště (nejlepší u mysu Baraněvo). Břehy jsou vysoké, místy příkré. Průliv má délku okolo 100 km, v nejužším místě měří asi 600 m, po větší část roku je zamrzlý. Na břehu v létě bývaly dávno neexistující rybářské osady Matočkin Šar a Stolbovoj.\n\nV pomorském dialektu slovo \"шар\" znamená průliv. Jméno dala průlivu řeka Matočka, která sem ústí. Mimo to v témže dialektu nazývají Novou zemi \"Матка\". \n\n Matočkin Šar v Malé encyklopedii Brockhaus-Efron\n"}
{"id": "1399776", "url": "https://cs.wikipedia.org/wiki?curid=1399776", "title": "Vesnický kostel (Oberottendorf)", "text": "Vesnický kostel (Oberottendorf)\n\nVesnický kostel v Oberottendorfu ( či \"Kirche Oberottendorf\"), místní části města Neustadt in Sachsen, je sakrální stavba náležející evangelicko-luterské církevní obci Lauterbach-Oberottendorf. Raně barokní vesnický kostel byl do dochované podoby přestavěn roku 1620.\n\nVsi Oberottendorf a Niederottendorf byly založeny patrně v průběhu 12. nebo 13. století, první písemná zmínka však pochází až z roku 1262. Pravděpodobně již v době založení stál na výšině u hlavní cesty uprostřed hřbitova kostel obklopený lipami a zasvěcený svaté Barboře. Samotný kostel je poprvé zmíněn v listině z roku 1427, která je uložena v budyšínském dómském archivu. Na začátku roku 1559 byla ve vsi zavedena reformace a v té době neobsazený, původně římskokatolický kostel se stal evangelicko-luterským. Výraznou přestavbou prošel kostel kolem roku 1620. Podle dendrochronologického průzkumu byly dochované krovy zhotoveny roku 1751. V průběhu napoleonských válek přišel kostel o část vybavení. Masivní věž pochází z roku 1850. Do roku 1878 spadal kostel do církevního okrsku Bischofswerda, od té doby patří k Pirně. V letech 1910–1911 prošel celkovou rekonstrukcí, během které bylo instalováno nové topení, roku 1916 byl elektrifikován. Další rekonstrukce přišly v letech 1988–1990 a naposledy v letech 2007–2008, kdy byla restaurována barevná a vitrážová okna, vnější fasáda a byla položena nová střešní krytina. Při této rekonstrukci byly na půdě pod podlahou nalezeny dřevěné figury pocházející patrně z předreformačních časů. Interiér se dočkal nového nátěru roku 2011.\n\nKostel je veden jako chráněná kulturní památka s označením 09253871. Bohoslužby se konají zpravidla jednou týdně v neděli podle aktuálního rozpisu.\n\nJednolodní orientovaný halový kostel je postavený v raně barokním slohu. Vnější fasády jsou prosté bez ozdob. Na jihozápadě navazuje masivní věž zakončená lucernou s hodinami a zvonicí. Střecha kostela byla původně šindelová a roku 1858 ji nahradily pálené tašky. Hodiny zhotovil roku 1676 Josef Streudel za cenu 95 tolarů. Korouhvička na střeše nese rok 1596.\n\nU vchodu v jižní stěně se nachází historický klíč s textem a dřevěný kříž, který byl nesen v čele průvodu během pohřbů a konfirmací. Na kostelní loď navazuje odsazený presbytář. Velká okna v severní a jižní stěně zakončuje polokruhový oblouk. Sedmidílné okno v jižní stěně představuje Ježíše Krista nesoucího kříž s okolní krajinou, obdobné okno naproti zobrazuje Krista obklopeného modlícími se matkami s dětmi a vedle něj Krista během Poslední Večeře Páně. Mezi okny se zachovaly zbytky středověkých nástěnných maleb, které patrně odkazují na Řád německých rytířů. Vitráž v západní stěně znázorňuje svatého Petra. Na severu a jihu dvouposchoďovou emporu zdobí obrazy na dřevěných štítech a pestrobarevné věnce symbolizující díkůvzdání, jednopodlažní západní strana empory nese anděla a nápis (v překladu\"Vše, co dýchá, chválí Pána\"). Starší poničené varhany byly obnoveny roku 1875 a v letech 1910–1911 je kompletně restaurovala budyšínská firma Hermann Eule. Kazetový strop zdobí obličeje čtyř andělů ve svatozáři. Ve stěnách lodi jsou umístěny výklenky po dřívějších vchodech. Z jižní stěny vede průchod do malé sakristie.\n\nNa hranici kostelní lodi a presbytáře je na jižní stěně umístěna dřevěná kazatelna a na protější straně křtitelnice. V přední části presbytáře se nachází hroby farářů a vchod do krypty s ostatky držitelů zdejšího rytířského statku rodu von Pflugk a von Kayserlingk, kteří drželi do roku 1945 nad kostelem patronát. První pohřbená byla šlechtična Dorothea von Pflugk, poslední nebožtík v kryptě spočinul roku 1819. Hlavní oltář byl vyroben roku 1630 u příležitosti stého výročí vydání augsburského vyznání. Umělecky zpracovaná dřevěná část je usazena na kamenném soklu. Na oltáři je vyobrazen Mojžíš, Jan Křtitel, Ukřižování a Zmrtvýchvstání Krista. V prostoru oltáře se nachází vitráže, okno za ním vyobrazuje dekorativní slunce s paprsky a doplňuje tak scénu Zmrtvýchvstání Krista. Na oltářním stole stojí dřevěný krucifix.\n\nVe zvonici visí tři bronzové zvony znějící v akordu F moll: malý křticí zvonek, střední modlitební zvon a velký umíráček odlitý roku 1722 Michaelem Weinholdem v Drážďanech. Zvon nese německý nápis (v překladu \"Pomoz Bohu, aby nový zvuk zvonu dosáhl tvé slávy\"), latinský nápis, který v překladu zní \"Slovo Boží zůstává navěky\", stejně jako znak a jméno patrona kostela Alexandera Sigismunda von Pflugk. Střední zvon nese nápis (v překladu \"Jelikož jsem byl slabý a poškozený, má sestra též malá, představuje nám místní farnost oba nové a větší\"). Na malém zvonu je psáno (v překladu \"Zvoň dlouho a zvoň lépe, když ses stal novým a větším\"). Střední a malý zvon odlil přímo v místě Johann Josef Kittel z Mikulášovic, který rovněž zvětšil prostor zvonice.\n\nKolem kostela se rozprostírá používaný hřbitov se třemi branami. Před jižní bránou stojí památník obětem obou světových válek a také dům farní obce, jižně od něj se nachází smírčí kříž.\n\n"}
{"id": "1399777", "url": "https://cs.wikipedia.org/wiki?curid=1399777", "title": "Jihoosetská vlajka", "text": "Jihoosetská vlajka\n\nVlajka Jižní Osetie je vlajkou nezávislého státu, který však není mezinárodně uznán. Území je okupované Ruskem, de jure je součástí Gruzie.\n\nVlajka je tvořena listem o poměru 1:2 se třemi, stejně širokými, vodorovnými pruhy: bílým, červeným a žlutým. Vlajka je (až na poměr stran) stejná jako vlajka Severní Osetie-Alanie, jedné z autonomních republik Ruské federace.\n\n"}
{"id": "1399780", "url": "https://cs.wikipedia.org/wiki?curid=1399780", "title": "Engine Alliance GP7000", "text": "Engine Alliance GP7000\n\nEngine Alliance GP7000 je dvouproudový motor vyráběný společností Engine Alliance – společný podnik firem General Electric a Pratt & Whitney. Spolu s motorem Rolls-Royce Trent 900 se jedná o jednu z možností pohonné jednotky dostupné pro Airbus A380.\n\nPůvodně měl být určený k pohonu nerealizovaného Boeingu 747X, ale nakonec se uplatnil pro Airbus A380. Společnost Pratt & Whitney vyvíjela nízkotlakou část založenou na motoru PW4000 včetně nízkotlakého kompresoru (dmychadla) o průměru 2,96 m vyrobeného z titanu, jehož nápadně zakřivené lopatky jsou viditelné zepředu a dále nízkotlakou turbínu. Firma General Electric na základě motoru GE90 vyvíjela vysokotlakou část – vysokotlaký kompresor, spalovací komoru a vysokotlakou turbínu. Na vývoji se také podílela německá firma MTU Aero Engines z Mnichova, francouzská Snecma a belgická Techspace Aero.\n\n\n\n\n"}
{"id": "1399781", "url": "https://cs.wikipedia.org/wiki?curid=1399781", "title": "Pogrom v České Lípě", "text": "Pogrom v České Lípě\n\nPogrom v České Lípě proti místním Židům vypukl ve městě Česká Lípa dne 9. prosince 1744. Podle dochovaných zpráv došlo k tomu, že během právě probíhající prusko-rakouské války do města dorazily oddíly rakouských pandurů a husarů, které se okamžitě jaly rabovat místní židovskou čtvrť. Při tom se dopouštěly nesčetných brutalit a násilnostní na místních Židech. \n\nHugo Gold k tomu udává: \n\n\n"}
{"id": "1399782", "url": "https://cs.wikipedia.org/wiki?curid=1399782", "title": "Tin Jedvaj", "text": "Tin Jedvaj\n\nTin Jedvaj je chorvatský reprezentační fotbalista, který hraje na postu obránce za německý tým Bayer Leverkusen. Jedvaj je stříbrným medailistou z Mistrovství světa 2018.\n\nJedvaj započal klubovou kariéru v roce 2013 doma v chorvatském velkoklubu Dinamo Záhřeb. Trenér Krunoslav Jurčič jej postavil do 13 zápasů, do stoperské dvojice vedle Josipa Šimuniće, Jedvaj si připsal i jednu branku.\nVe stejném roce jako sedmnáctiletý přestoupil do italského AS Řím za částku 5 milionů €, byť měly o jeho služby zájem také londýnské kluby Tottenham Hotspur FC,\na Arsenal FC a také italské týmy Juventus a AC Milán.\n\nZa AS Řím odehrál v sezóně 2013-2014 celkem 2 utkání a byl na dva roky zapůjčen německému klubu Bayer Leverkusen. V roce 2015 se hostování proměnilo v trvalý přestup za 7 milionů €.\n\nJedvaj podepsal kontrakt do léta roku 2020. První půlku sezóny 2015-2016 měl nucenou pauzu, poté co si poranil stehno.\n\nZačátek ročníku 2017-2018 znovu zameškal, tentokráte kvůli zranění holenní kosti. Od konce října byl už v pořádku, ale přes dohnání tréninkového manka nebyl nominovaný na zápasy Bundesligy. Do konce podzimní části tak ani jednou nezasáhl do soutěžního zápasu, přičemž strávil 2 utkání na lavičce náhradníků. Přes spekulace o návratu do Dinama Záhřeb Jedvaj v Bayeru zůstal a během jara se postupně dostával do základní jedenáctky, ať už na pozici krajního či středního obránce.\n\nJedvaj reprezentoval Chorvatsko už na úrovni mládežnických reprezentací. Na seniorské úrovni se zúčastnil ME 2016 a MS 2018. První zápas odehrál v září 2014 proti Kypru.\n\nJedvaj se v roce 2016 účastnil mistrovství Evropy ve Francii. Los přisoudil Chorvatům do skupiny reprezentace Turecka, Španělska a České republiky. Chorvatsko vyhrálo skupinu bez porážky a Tin Jedvaj si zahrál ve třetím zápase proti Španělsku (2-1), a to plných 90 minut na postu stopera spolu s Vedranem Ćorlukou.\n\nJedvaj se dostal do nominace reprezentace na mistrovství světa 2018 pořádané Ruskem, kde se tým Chorvatska probojoval až do finále s Francií. Jedvaj nepatřil do základní jedenáctky, zasáhl jen do utkání s Islandem ve skupině, kdy už měli Chorvaté postup jistý. Chorvaté přesto utkání vyhráli 2-1 a Jedvaj odehrál celé utkání na pravém kraji obrany, přičemž v závěru dostal žlutou kartu.\n\nSportovní ředitel Leverkusenu a někdejší fotbalista Rudi Völler vyzdvihl jeho univerzálnost, Jedvaj umí zahrát na stoperu, ale též na obou krajích obrany.\nV rozhovoru se vyjádřil, že upřednostňuje post středního obránce.\nMezi jeho přednosti patří rychlost, práce s míčem a čtení hry.\n\n"}
{"id": "1399788", "url": "https://cs.wikipedia.org/wiki?curid=1399788", "title": "Ostré předměty (seriál)", "text": "Ostré předměty (seriál)\n\nOstré předměty (v anglickém originále Sharp Objects) je psychologická thrillerová televizní minisérie založená na stejnojmenném románu od spisovatelky Gillian Flynnové, která měla premiéru 8. července 2018 na americké kabelové televizi HBO. V Česku měl seriál premiéru 9. července 2018 na HBO.\n\nNovinářka Camille Preakerová (Amy Adams), alkoholička, která byla nedávno po letech sebepoškozování propuštěna z psychiatrické léčebny, se vrací do rodného městečka Wind Gap ve státě Missouri, aby vyšetřila vraždy dvou mladých dívek. Zatímco se Camille snaží poskládat střípky traumatické události ze své minulosti, dostane se do konfliktu s panovačnou matkou Adorou (Patricia Clarkson), znovu se uchýlí k řadě nebezpečných sebedestruktivních zlozvyků a až příliš se ztotožní s mladými oběťmi vraždy.\n\n\n\nNa začátku procesu výroby seriálu plánovali Vallée a další producenti adaptovat román Gillian Flynnové jako celovečerní film, ale Noxon přesvědčila HBO a producenty, že její vize pro osmdílny seriál by byla lepší.\n\nDne 8. července 2014 bylo oznámeno, že produkční společnosti Blumhouse Productions a Entertainment One budou vyrábět a produkovat dramu založenú na debutovém románu Gillian Flinnové. Marti Noxon se stala showrunnerem, scenáristkou a výkonnou producentkou, zatímco Jean-Marc Vallée se stal režisérem a výkonným producentem seriálu.\n\nDne 1. dubna 2016, že HBO objednalo osm dílů seriálu. Dne 15. května 2018 bylo oznámeno, že seriál bude mít premiéru 8. července 2018.\n\nDne 19. února 2016 Variety informoval, že Amy Adams se připojila k projektu jako jeho líder. V březnu 2017 bylo oznámeno, že Patricia Clarkson, Eliza Scanlen, Elizabeth Perkins, Madison Davenport, Chris Messina, Matt Craven a Taylor John Smith byli obsazení do hlavních rolí. Bylo také oznámeno, že Will Chase, Jackson Hurst a Jennifer Aspen budou hrát vedlejší role. Dne 22. května 2017 bylo oznámeno, že David Sullivan, Reagan Pasternak, Sydney Sweeney, Hilary Ward a Sophia Lillis byly obsazeni do vedlejších rolí.\n\nNatáčení seriálu bylo zahájeno 6. března 2017.\n\n"}
{"id": "1399790", "url": "https://cs.wikipedia.org/wiki?curid=1399790", "title": "Eric Abraham", "text": "Eric Abraham\n\nEric Anthony Abraham, (* Kapské Město, Jihoafrická republika) je britský televizní, divadelní a filmový producent a vydavatel knih.\n\nNarodil se v jihoafrickém Kapském Městě. Své mládí prožil na tamním předměstí Wynberg. Ve svém rodném městě studoval i na univerzitě. Následně na pozici zpravodaje pracoval pro jihoafrickou zpravodajskou agenturu a svými reportážemi přispíval také do The Guardian či do BBC. Během listopadu roku 1976 ho kvůli jeho novinářské práci zatkli a v lednu 1977 se mu povedlo přes Botswanu uprchnout do Spojeného království. Do Jihoafrické republiky se nesměl vrátit po dobu patnácti let.\n\nV roce 1992 patřil Abraham mezi návštěvníky Mezinárodního filmového festivalu Karlovy Vary, kde byl uváděn jím produkovaný snímek režiséra Jiřího Menzela nazvaný \"Život a neobyčejná dobrodružství vojáka Ivana Čonkina\". Seznámil se tu tehdy s režisérem Janem Svěrákem, s nímž natočil film \"Kolja\". Později vzájemně spolupracovali i na dalších filmech.\nSe svou manželkou Sigrid Rausingovou a s Philipem Gwyn Jonesem založil Abraham roku 2005 vydavatelství „Portobello Books“ a v témže roce zakoupili časopis Granta i s jeho vydavatelstvím Granta Books. V únoru roku 2010 Abraham spoluzaložil v Kapském Městě divadlo Fugard, které je pojmenováno po jihoafrickém dramatikovi Atholu Fugardovi.\n\n"}
{"id": "1399793", "url": "https://cs.wikipedia.org/wiki?curid=1399793", "title": "Centrální provincie (Zambie)", "text": "Centrální provincie (Zambie)\n\nCentrální provincie () je jedna z deseti provincií v Zambii. Hlavním městem provincie je Kabwe. Její rozloha je 94 394 km², což z ní po Západní a Severozápadní provincii činí třetí největší v celé Zambii. Provincie sousedí s osmi dalšími provinciemi a skládá se ze šesti distriktů. Největší část jejího území, 90 955,66 km², zaujímají lesy. Centrální provincii náleží 20,64 % orné půdy v Zambii a podílí se 23,85 % na celkové zemědělské produkci země s pšenicí jako hlavní plodinou. Jsou zde celkem čtyři národní parky, byť dva z nich sem zasahují jen částečně, a tři lovecké oblasti. Jedním z parků je Kafue, který je největším národním parkem Zambie a mimo Centrální provincii se dále rozkládá na území Jižní a Severozápadní provincie. Mezi další významné přírodní oblasti provincie se řadí národní parky Blue Lagoon, Kasanka, Jižní Luangwa, dále mokřady Bangweulu, bažiny Lukanga a údolí řek Lunsemfwa a Lukusashi.\n\nDle údajů z roku 2010 žilo v Centrální provincii 1 307 111 obyvatel, což představovalo 10,05 % populace celé země. Míra gramotnosti byla 70,9 %, přičemž celostátní míra činila 70,2 %. Nejrozšířenějším jazykem v provincii byl bemba, kterým hovořilo 31,8 % obyvatel, a největší etnická skupina byl kmen Lala, k němuž se hlásilo 20,3 % obyvatel.\n\nHlavními kulturními událostmi konanými v Centrální provincii jsou dva festivaly, a sice červencový „Ikubi Lya Loongo“ a srpnový „Ichibwela Mushi“.\n\nÚzemí dnešní Centrální provincie bylo obydleno jistě již ve starší době kamenné. V roce 1921 nalezl švýcarský horník Tom Zwiglaar v dole v Broken Hill lebku člověka rhodéského (\"Homo rhodesiensis\"), která byla datována do období před 300 až 125 tisíc let. Do konce 3. století n. l. obývali území dnešní Zambie Khoisanové, kteří byli postupně vytlačeni vyspělejšími bantuskými kmeny. Od 16. století na území dnešní Centrální provincie existovala domorodá království. Prvními Evropany, kteří vstoupili na území Centrální provincie, byli na začátku 19. století Portugalci. V roce 1851 začal oblast horního toku Zambezi prozkoumávat britský cestovatel David Livingstone. V roce 1889 založil Cecil Rhodes a Alfred Beit britskou Jihoafrickou společnost. Na území Centrální provincie se od roku 1899 rozkládaly britské protektoráty Barotziland-Severozápadní Rhodesie a od roku 1900 Severovýchodní Rhodesie. Tyto celky byly spravovány britskou Jihoafrickou společností a v roce 1911 byly sloučeny do jednoho protektorátu Severní Rhodesie. Od roku 1924 byla Severní Rhodesie spravována přímo britskou vládou. V roce 1953 byla Severní Rhodesie spojena s Jižní Rhodesií a Ňaskem do Federace Rhodesie a Ňaska. Tato federace 31. prosince 1963 zanikla a 24. října 1964 vznikla samostatná Zambie. Centrální provincie je považována za kolébku zambijského národního hnutí. Politická strana United National Independence Party (UNIP) vznikla v roce 1959 v Kabwe Kennethem Kaundou, který byl mezi lety 1964 až 1991 prvním prezidentem nezávislé Zambie. Severozápadně od Kabwe, hlavního města provincie, se nachází Mulungushi Rock of Authority. Na tomto osamoceném skalním suku s plochým vrcholem se roku 1960 poprvé konalo shromáždění strany UNIP mimo dohled koloniální vlády. Na hoře se i nadále pořádají některá politická setkání, ale důležitá shromáždění se konají v konferenčním centru na nedaleké Univerzitě Mulungushi. Po řece Mulungushi je pojmenováno mnoho historicky významných zambijských objektů, míst a organizací. Například deklarace Mulungushi z roku 1968 prohlašovala Zambii za socialistický stát. V sále Mulungushi v Kabwe se konala různá mezinárodní shromáždění. Město Kapiri Mposhi se zase stalo dějištěm boje proti bílé menšině v post-koloniální době.\n\nV roce 2012 se město Ngabwe stalo sídlem vlastního distriktu. Ngabwe bylo předtím součástí distriktu Kapiri Mposhi. Současně s touto změnou padl návrh, aby se Ngabwe stalo novým hlavním městem Zambie. V únoru 2018 prohlásil zambijský ministr plánování a rozvoje, že návrh je stále projednáván a ještě nebylo schváleno konečné stanovisko. V roce 2013 se město Chisamba stejně jako Ngabwe stalo sídlem vlastního distriktu. Dříve bylo součástí distriktu Chibombo. Na základě rozhodnutí prezidenta Zambie Edgara Lunga byl v roce 2018 distrikt Shibuyunji přesunut z provincie Lusaka do Centrální provincie. Přidáním dalších distriktů se tak počet distriktů v Centrální provincii zvýšil na jedenáct.\n\nCentrální provincie se rozkládá na ploše 94 394 km². Provincie hraničí s Demokratickou republikou Kongo a se všemi zambijskými provinciemi kromě Severní provincie. Provincie sestává ze šesti distriktů. Plocha zalesněného území činí 90 955,66 km². Půda je nejvhodnější pro pěstování bavlny a kukuřice. Oblast bažin Lukanga byla Mezinárodním měnovým fondem vyhodnocena jako potenciální místo rybolovu. Tyto bažiny se rozkládají kolem řek Lukanga a Kafue. Nachází se zde mnoho lagun, mezi které se řadí například Chiposhye a Suye. Rozloha bažin Lukanga činí 1 850 km². V distriktu Mkushi byla objevena ložiska drahých kovů, v distriktu Mumbwa bylo nalezeno zlato a v distriktu Kapiri Mposhi byly objeveny zásoby uhlí.\n\nDle sčítání lidu v roce 2010 v Zambii žilo v Centrální provincii 1 307 111 obyvatel, což představovalo 10,05 % celkové populace Zambie, která tehdy měla 13 092 666 obyvatel. Žilo zde 658 646 žen a 648 465 mužů, poměr pohlaví tak činil 1 016 žen na 1 000 mužů ve srovnání s celostátní průměrným poměrem 1 028. Míra gramotnosti v Centrální provincii dosahovala hodnoty 70,9 %, zatímco celostátní míra odpovídala 70,2 %. Přibližně 74,87 % obyvatel provincie žilo na venkově a zbývajících 25,13 % obyvatel žilo ve městech. Rozloha provincie je 94 394 km², takže hustota zalidnění činila 13,8 obyv./km². Nárůst počtu obyvatel oproti roku 2000 představoval 29,1 %. Medián věku uzavření manželství byl 20,6 roku. Průměrný počet členů domácnosti činil 5,5 člena, průměrný počet členů domácnosti vedené ženou představoval 4,8 člena a vedené mužem 5,8 člena. V Centrální provincii mělo 54,30 % obyvatel volební právo. Celková míra plodnosti tvořila 6,3 potomka na jednu ženu a hrubá míra porodnosti byla 36 narozených na 1 000 osob. Podíl dětí mladších pěti let na 1 000 žen ve věku 15 až 49 let let činil 785 dětí, obecná míra plodnosti odpovídala 156, hrubá reprodukční míra představovala 2,5 a čistá reprodukční míra byla 1,8. Ze všech obyvatel 52,2 % pracovalo, takže pracovalo 62,7 % všech mužů a 42,2 % všech žen. Roční přírůstek pracujících odpovídal 2,2 %. Míra nezaměstnanosti činila 12,7 %. Střední délka života činila 52 let oproti 51 letům celostátně. 31,8 % obyvatel hovořilo jazykem bemba a 20,3 % obyvatel příslušelo ke klanu Lala. Počet obyvatel postižených albinismem činil 3 007 lidí.\n\nSpráva provincie je zřízena pouze pro administrativní účely. Provincie je řízena ministrem jmenovaným prezidentem Zambie, každá provincie má své ministerstvo. Administrativním vedoucím provincie je náměstek ministra jmenovaný prezidentem. Dalšími funkcemi jsou zástupce náměstka ministra, vedoucí vládních oddělení a další státní úředníci. Centrální provincie se dělí na jedenáct distriktů: Distrikt Chibombo, Distrikt Chisamba, Distrikt Chitambo, Distrikt Itezhi Tezhi, Distrikt Kabwe, Distrikt Kapiri Mposhi, Distrikt Luano, Distrikt Mkushi, Distrikt Mumbwa Distrikt Ngabwe a Distrikt Serenje. Názvy distriktů jsou odvozeny od sídel distriktů. Samosprávným orgánem každého distriktu je rada, která je vedena voleným reprezentantem, tzv. radním. Radní je volen na tři roky. Další členové rady jsou vybíráni místní vládní komisí, která může i nemusí být z daného distriktu. Kancelář provinční samosprávy je umístěna v hlavním městě distriktu a disponuje místními úředníky a dozorčími. Každá místní rada je zodpovědná za výběr místních daní. Účetnictví je každý rok kontrolováno podle ročního rozpočtu. Volení členové rady nečerpají stálý plat, ale jsou radou placeni příspěvky. Centrální provincie je především rurální oblastí, takže zde neexistují městské rady. Centrální vláda přenechává radám 63 různých funkcí, většina z nich se týká řízení místní infrastruktury a správy. Rady jsou pověřeny udržováním komunitních center, zoologických zahrad, parků, hydrologických zařízení, hřišť, hřbitovů, knihoven, muzeí nebo galerií. Místní rady též spolupracují s některými vládními organizacemi v oblasti zemědělství, ochrany přírody, poštovních služeb, zakládání a udržování nemocnic, škol a některých dalších veřejných institucí. Činnost rad je též zaměřena na podporu komunitní participace.\n\nV roce 2014 získalo v Centrální provincii 6 853 (59,2 %) z 11 576 studentů plný školní certifikát. V roce 2016 činila míra nezaměstnanosti 10 % a míra nezaměstnanosti mládeže 14,2 %. V roce 2015 byla malárie nejčastějším onemocněním a měla na svědomí 14,3 % celkových úmrtí v provincii. Prevalence viru HIV v letech 2013–14 představovala 12,5 %, v ženské populaci prevalence HIV odpovídala 14,8 % a v mužské 9,8 %.\n\nCelková plocha orné půdy v Centrální provincii v roce 2014 činila 3 915,932 3 km², což představovalo 20,64 % celkové kultivované půdy v Zambii. Čistý zisk plodin byl 971 484 tun, což představovalo 23,85 % celkové zemědělské produkce Zambie. Hlavní plodinou byla pšenice s 99 758 tunami, což tvořilo 49,51 % národní produkce. Roční míra inflace činila v srpnu 2017 v Centrální provincii 7,2 % oproti celostátní míře 6,3 %, příspěvek provincie na celostátní inflaci představoval 0,8.\n\nFestival Ikubi Lya Loongo oslavuje kmen Sala každý rok v červenci v distriktu Mumbwa, festival Ichibwela Mushi slaví kmen Bisa/Swaka/Lala během září v distriktu Mkushi, festival Musaka Jikubi je slaven kmenem Kaonde v září v distriktu Mumbwa, festival Kulamba Kubwalo slaví kmen Lenje každý rok v říjnu v distriktu Chibombo a festival Ikubi Lya Malumbe-Munyama je slaven během října kmenem Kaonde Ila v distriktu Mumbwa. Festival Kulamba Kubwalo každý rok přiláká na dvě stě padesát tisíc lidí, kteří se pokloní vůdci kmenu Lenje a oslaví sklizeň.\n\nCentrální provincií prochází několik důležitých silničních tahů. Většina z nich byla postavena v 60. a 70. letech 20. století. Od Lusaky přes Kabwe, Kapiri Mposhi, Mkushi, Serenje až k hranicím s provincií Muchinga probíhá silnice T2, která je nejdelší v zemi a část jejího úseku v Centrální provincii se nazývá Great North Road. V Kapiri Mposhi se od silnice T2 odděluje silnice T3, která směřuje na sever do Ndoly a Kitwe. Jihozápadní částí Centrální provincie prochází silnice M9 zvaná Great West Road směřující z Lusaky přes Mumbwu do Západní provincie. Na území Centrální provincie jsou silnice v lepším stavu než v ostatních provinciích a jsou udržovány.\n\nPřes Centrální provincii vede železniční trať od Lusaky přes Kabwe a Kapiri Mposhi, kde se trať rozdvojuje. Jedna větev směřuje na sever do Copperbeltu a druhá na severovýchod do přístavu Dar es Salaam v Tanzanii. V Kapiri Mposhi jsou provozovány dvě železniční stanice; stanice trati TAZARA, Tanzansko-zambijská železnice, a stanice Zambijských drah. Rozchod koleje v Zambii je 1067 mm, tedy kapský rozchod. Všechny tratě na území Centrální provincie jsou neelektrifikované a jednokolejné. V Centrální provincii, jako v celé Zambii, je železnice vedoucím prostředkem nákladní dopravy.\n\nV Kabwe se nachází letiště Milliken. Nejbližší mezinárodní letiště se nacházejí v Lusace a Ndole.\n\nV Centrální provincii působilo k červnu 2010 celkem 170 fotbalových klubů. V Kabwe na Stadioně Godfreye 'Ucara' Chitala 107 sídlí fotbalový klub Kabwe Warriors FC, který hraje zambijskou nejvyšší soutěž. Z Kabwe dále pocházejí fotbalové týmy Prison Leopards Kabwe, který působí v druhé lize, a Kabwe YSA.\n\nNárodní park Kafue, největší národní park v Zambii o rozloze 22 400 km², se rozkládá nejen na území Centrální provincie, ale též Jižní a Severozápadní provincie. Mezi další hlavní přírodní oblasti se řadí Národní park Blue Lagoon v severní části bažin Kafua, Národní park Kasanka na okraji mokřadů Bangweulu, Národní park Jižní Luangwa, bažiny Lukanga a údolí řek Lunsemfwa a Lukusashi. Kundalila, vodopády v distriktu Serenje, jsou označeny jako národní přírodní dědictví.\n\n\n"}
{"id": "1399794", "url": "https://cs.wikipedia.org/wiki?curid=1399794", "title": "Kapyl", "text": "Kapyl\n\nKapyl (, – \"Kopyl\", , , ) je město v Minské oblasti v Bělorusku. K roku 2017 v něm žilo 9,5 tisíce obyvatel.\n\nKapyl leží na říčce Maže, pravém přítoku Morače v povodí Sluče, přítoku Pripjati. Od Minsku, hlavního města republiky i správního centra oblasti, je vzdálen přibližně 90 kilometrů jihozápadně. Bližší větší město je Sluck ležící přibližně 34 kilometrů jihovýchodně od Kapylu. \n\nNejbližší železniční stanice je ve vesnici Cimkaviči přibližně devět kilometrů jižně od Kapylu na trati z Minsku do města Asipovičy.\n\nPrvní zmínka o Kapylu je z roku 1274. Městem typu magdeburského práva se Kapyl stal v roce 1652. Od Druhého dělení Polska byl součástí ruského impéria.\n\n"}
{"id": "1399797", "url": "https://cs.wikipedia.org/wiki?curid=1399797", "title": "Římskokatolická farnost Holešov", "text": "Římskokatolická farnost Holešov\n\nŘímskokatolická farnost Holešov je územní společenství římských katolíků s farním kostelem Nanebevzetí Panny Marie v děkanátu Holešov. \n\nPrvní písemná zmínka o obci pochází z roku 1141.\nV letech 1616-1620 byl zdejším duchovním správcem pozdější světec Jan Sarkander. Farářem je od července 2011 R. D. Mgr. Jerzy Krzysztof Walczak.\n\nVe farnosti se pravidelně koná tříkrálová sbírka. V roce 2017 činil její výtěžek v Holešově 232 789 korun.\n\nV listopadu 2017 uděloval ve farnosti svátost biřmování arcibiskup Jan Graubner.\n\n"}
{"id": "1399802", "url": "https://cs.wikipedia.org/wiki?curid=1399802", "title": "Dressed to Kill Tour", "text": "Dressed to Kill Tour\n\nDressed to Kill Tour bylo čtvrté koncertní turné americké hardrockové skupiny Kiss. Turné bylo na podporu alba Dressed to Kill a konalo se po Spojených státech amerických v roce 1975.\n\n\nPřídavky:\n"}
{"id": "1399803", "url": "https://cs.wikipedia.org/wiki?curid=1399803", "title": "Adrian Vizingr", "text": "Adrian Vizingr\n\nAdrian Vizingr (* 19. dubna 1975) je bývalý český fotbalista, obránce. Po skončení aktivní kariéry působí jako trenér.\n\nV české lize hrál za AFK Atlantic Lázně Bohdaneč. Nastoupil ve 22 ligových utkáních. Gól v lize nedal. V nižších soutěžích hrál i za FK Mladá Boleslav, SK Český Brod, FC MUS Most, FK Atlantic Slovan Pardubice a FK Viktoria Žižkov.\n\n\n"}
{"id": "1399815", "url": "https://cs.wikipedia.org/wiki?curid=1399815", "title": "Moje krásná čarodějka", "text": "Moje krásná čarodějka\n\nMoje krásná čarodějka (v anglickém originále Bewitched) je americká filmová komedie z roku 2005. Režisérkou filmu je Nora Ephron. Hlavní role ve filmu ztvárnili Nicole Kidman, Will Ferrell, Shirley MacLaine, Michael Caine a Jason Schwartzman.\n\n\n"}
{"id": "1399819", "url": "https://cs.wikipedia.org/wiki?curid=1399819", "title": "Diane Arbus: Příběh jedné obsese", "text": "Diane Arbus: Příběh jedné obsese\n\nDiane Arbus: Příběh jedné obsese (v anglickém originále Fur: An Imaginary Portrait of Diane Arbus) je americký dramatický film z roku 2006. Režisérem filmu je Steven Shainberg. Hlavní role ve filmu ztvárnili Nicole Kidman, Robert Downey, Jr., Ty Burrell, Harris Yulin a Jane Alexander.\n\n\n"}
{"id": "1399821", "url": "https://cs.wikipedia.org/wiki?curid=1399821", "title": "Svatba podle Margot", "text": "Svatba podle Margot\n\nSvatba podle Margot (v anglickém originále Margot at the Wedding) je americký dramatický film z roku 2007. Režisérem filmu je Noah Baumbach. Hlavní role ve filmu ztvárnili Nicole Kidman, Jennifer Jason Leigh, Jack Black, John Turturro a Ciarán Hinds.\n\n\n"}
{"id": "1399827", "url": "https://cs.wikipedia.org/wiki?curid=1399827", "title": "Rise (album, The Unity)", "text": "Rise (album, The Unity)\n\nAlbu se podařilo probojovat se na 69. místo v německé hitparádě Media Control Charts, přičemž šlo o první umístění kapely v jakékoliv albové hitparádě.\n\n\n\n"}
{"id": "1399832", "url": "https://cs.wikipedia.org/wiki?curid=1399832", "title": "Austrálie (film)", "text": "Austrálie (film)\n\nAustrálie (v anglickém originále Australia) je australsko-britsko-americký dobrodružný film z roku 2008. Režisérem filmu je Baz Luhrmann. Hlavní role ve filmu ztvárnili Nicole Kidman, Hugh Jackman, David Wenham, Bryan Brown a Jack Thompson.\n\nCatherine Martin byla za kostýmy k tomuto filmu nominována na Oscara. Film získal dalších 11 cen a 35 nominací.\n\n\n"}
{"id": "1399834", "url": "https://cs.wikipedia.org/wiki?curid=1399834", "title": "Vladimír Frák", "text": "Vladimír Frák\n\nVladimír Frák (* 15. srpna 1961, Levoča) je bývalý československý lyžař, sdruženář. Po skončení aktivní kariéry působí jako trenér a sportovní funkcionář.\n\nNa XIV. ZOH v Sarajevu 1984 skončil v severské kombinaci na 25. místě.\n\n"}
{"id": "1399835", "url": "https://cs.wikipedia.org/wiki?curid=1399835", "title": "Act II", "text": "Act II\n\n\n\n\n"}
{"id": "1399838", "url": "https://cs.wikipedia.org/wiki?curid=1399838", "title": "Nine", "text": "Nine\n\nNine (v anglickém originále Nine) je americko-italský filmový muzikál z roku 2009. Režisérem filmu je Rob Marshall. Hlavní role ve filmu ztvárnili Daniel Day-Lewis, Marion Cotillard, Penélope Cruz, Nicole Kidman a Judi Dench.\n\nFilm byl nominován na 4 Oscary (nejlepší herečka ve vedlejší roli, nejlepší kostýmy, nejlepší hudba a nejlepší výprava). Nominován byl také na 5 Zlatých globů, 1 cenu BAFTA a 2 ceny SAG Award. Získal také dalších 8 ocenění a 48 nominací.\n\n\n"}
{"id": "1399840", "url": "https://cs.wikipedia.org/wiki?curid=1399840", "title": "Ján Klimko", "text": "Ján Klimko\n\nJán Klimko (* 30. července 1960, Prešov) je bývalý československý lyžař, sdruženář.\n\nNa XIV. ZOH v Sarajevu 1984 skončil v severské kombinaci na 22. místě. Na XV. ZOH v Calgary 1988 skončil v severské kombinaci na 27. místě v závodě jednotlivců a na 6. místě v soutěži družstev. Na mistrovství světa v klasickém lyžování 1984 v Rovaniemi skončil v severské kombinaci v závodě štafet na 6. místě, na mistrovství světa v klasickém lyžování 1985 v seefeldu skončil v severské kombinaci v závodě jednotlivců na 15. místě a na mistrovství světa v klasickém lyžování 1987 v Oberstdorfu skončil v severské kombinaci v závodě jednotlivců na 7. místě.\n\n"}
{"id": "1399847", "url": "https://cs.wikipedia.org/wiki?curid=1399847", "title": "Králičí nora", "text": "Králičí nora\n\nKráličí nora (v anglickém originále Rabbit Hole) je americký dramatický film z roku 2010. Režisérem filmu je John Cameron Mitchell. Hlavní role ve filmu ztvárnili Nicole Kidman, Aaron Eckhart, Dianne Wiest, Miles Teller a Tammy Blanchard.\n\nNicole Kidman byla za svou roli v tomto filmu nominována na Oscara, Zlatý globus a cenu SAG Award. Film dále získal 7 ocenění a 38 nominací.\n\n\n"}
{"id": "1399848", "url": "https://cs.wikipedia.org/wiki?curid=1399848", "title": "Jora černokřídlá", "text": "Jora černokřídlá\n\nJora černokřídlá (\"Aegithina tiphia\") je pták z řádu pěvců, který obývá Indický subkontinent, Indočínu a Malajské souostroví. Vyskytuje se v poměrně hojném počtu v lesích a sadech, živí se hmyzem a ovocem. Dosahuje délky okolo 13 cm a váhy 12–17 gramů (samci bývají mírně větší). Je žlutozeleně zbarvený s černým hřbetem a černobíle pruhovanými křídly, samci v období rozmnožování mají černý také ocas a horní část hlavy. Zobák je rovný a ostrý, dlouhý asi 1,5 cm. V období námluv (po skončení monzunů) předvádějí samci leteckou akrobacii, při níž uplatňují své pestré zbarvení. Jora černokřídlá se ozývá hlasitým hvízdavým zpěvem, dokáže také napodobovat hlasy jiných ptáků. \n\n"}
{"id": "1399849", "url": "https://cs.wikipedia.org/wiki?curid=1399849", "title": "Velká skála (Bzí)", "text": "Velká skála (Bzí)\n\nVelká skála u Bzí je archeologická lokalita jihozápadně od vesnice Bzí u Letin v okrese Plzeň-jih. Nachází se na výběžku vrchu Jezevčí skála v nadmořské výšce okolo 590 metrů. Lokalita je chráněná jako kulturní památka ČR.\n\nVýšinné sídliště na Velké Skále u Bzí bylo osídleno zejména příslušníky chamské kultury ve středním eneolitu, tj v době 3100–2800 let před naším letopočtem. Méně intenzivní osídlení se na místě nacházelo ve střední době bronzové, kdy zde žili lidé ze skupiny mohylových kultur.\n\nVýzkumem lokality se poprvé zabýval František Xaver Franc v roce 1882. Další výzkumy proběhly v sedmdesátých letech dvacátého století a v roce 2004.\n\nSídliště se nacházelo na buližníkové skále, která převyšuje okolní terén asi o dvacet metrů. Na členité vrcholové plošině s trojúhelníkovým půdorysem o straně 30–40 metrů nalezl F. X. Franc pozůstatky tří obydlí s plochou okolo 12 m². Kromě nich nalezl velké množství keramických střepů, z nichž sestavil celkem 52 nádob. Na základě četnosti střepů však odhadl, že se zde nachází pozůstatky 2300 nádob. Moderní badatelé předpokládají, že jejich množství bylo ještě větší, a na základě četnosti odhadují dobu osídlení skály na přibližně 250 let. Asi 2–3 % nalezené keramiky tvoří střepy nádob patřících ke kultuře kulovitých amfor. Kromě zbytků nádob se na Velké skále nalezly drobné artefakty broušené a štípané industrie, keramické přesleny a závaží.\n\n"}
{"id": "1399850", "url": "https://cs.wikipedia.org/wiki?curid=1399850", "title": "Teror (film)", "text": "Teror (film)\n\nTeror (v anglickém originále Trespass) je americký kriminální film z roku 2011. Režisérem filmu je Joel Schumacher. Hlavní role ve filmu ztvárnili Nicolas Cage, Nicole Kidman, Cam Gigandet, Jordana Spiro a Ben Mendelsohn.\n\n\n"}
{"id": "1399851", "url": "https://cs.wikipedia.org/wiki?curid=1399851", "title": "Reportér (film)", "text": "Reportér (film)\n\nReportér (v anglickém originále The Paperboy) je americký filmový thriller z roku 2012. Režisérem filmu je Lee Daniels. Hlavní role ve filmu ztvárnili Matthew McConaughey, Zac Efron, John Cusack, David Oyelowo a Nicole Kidman.\n\nNicole Kidman byla za svou roli v tomto filmu nominována na Zlatý globus a cenu SAG Award. Film dále získal 4 ocenění a 10 nominací.\n\n\n"}
{"id": "1399855", "url": "https://cs.wikipedia.org/wiki?curid=1399855", "title": "Hemingway a Gellhornová", "text": "Hemingway a Gellhornová\n\nHemingway a Gellhornová (v anglickém originále Hemingway & Gellhorn) je americký dramtický film z roku 2012. Režisérem filmu je Philip Kaufman. Hlavní role ve filmu ztvárnili Nicole Kidman, Clive Owen, David Strathairn, Molly Parker a Parker Posey.\n\nFilm získal dvě ceny Emmy, konkrétně v kategoriích nejlepší hudba a nejlepší střih zvuku. Clive Owen a Nicole Kidman byli za své role ve filmu nominováni na Zlatý globus a cenu SAG Award. Film dále získal 5 ocenění a 40 nominací.\n\n\n"}
{"id": "1399858", "url": "https://cs.wikipedia.org/wiki?curid=1399858", "title": "VAX Macro", "text": "VAX Macro\n\nVAX Macro je jazyk symbolických adres (JSA) a assembler vyvinutý firmou Digital Equipment Corporation v roce 1977 pro programování počítačů s procesory VAX-11 v operačním systému VAX-11/VMS.\n\nPřestože jazyk symbolických adres je obvykle závislý na architektuře a instrukční sadě procesoru, při přenosu systému VMS na procesory Alpha AXP a později na Intel Itanium byly vytvořeny překladače označované jmény VMS Macro, Macro-64 a později OpenVMS Macro, které umožňují používat jazyk VAX Macro i pro programování počítačů s těmito procesory. Uvedené názvy se přenesly i na původní JSA.\n\nJazyk VAX Macro nazývaný také Macro-32 byl navržen pro 32bitové procesory VAX-11 a operační systém VAX-11/VMS. Syntaxe, direktivy, makrojazyk, a operátory pro lexikální substituce jazyka VAX Macro byly převzaty z jazyka symbolických adres Macro-11 pro 16bitové počítače řady PDP-11; strojové instrukce však byly nahrazeny nativními instrukcemi procesoru VAX-11. K operačnímu systému VAX-11/VMS byl dodáván assembler, který překládá zdrojové soubory v jazyce VAX Macro na cílové soubory, a linker, který cílové soubory vytvořené VAX Macro i jinými programovacími jazyky spojuje a vytváří z nich spustitelné binární programy pro VAX-11/VMS.\n\nS příchodem 64bitových mikroprocesorů Alpha AXP v roce 1992 byl původní assembler nahrazen překladačem, jehož vstupem jsou stále programy obsahující strojové instrukce pro VAX-11, ale vytváří kód pro procesor Alpha AXP (který má jinou architekturu i instrukční sadu), a jazyk byl přejmenován na VMS Macro, OpenVMS Macro, případně Macro-64. Na rozdíl od většiny jiných překladačů pro procesory Alpha neprovádí tento překladač žádné optimalizace, aby se v maximální možné míře zachovala přímá kontrola programátora nad kódem.\n\nProtože významná část operačního systému OpenVMS byla napsána v jazyce Macro-32, byl stejný postup uplatněn i po nástupu procesorů Intel Itanium, takže programy napsané v jazyce VAX Macro lze přeložit a spustit na všech procesorech, na kterých běží operační systém OpenVMS.\n\nOd roku 2002 je operační systém OpenVMS spravován firmou Hewlett-Packard a jeho vývoj zabezpečuje firma VMS Software Inc. (VSI). \n"}
{"id": "1399874", "url": "https://cs.wikipedia.org/wiki?curid=1399874", "title": "Niederottendorf", "text": "Niederottendorf\n\nNiederottendorf je vesnice, místní část města Neustadt in Sachsen v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nLesně-lánová vesnice je poprvé spolu se sousedním Oberottendorfem zmiňována roku 1262 jako \"Tutendorph\". Roku 1950 se stala součástí Berthelsdorfu, spolu s kterým byla roku 1994 začleněna do nové obce Hohwald. Ta se roku 2007 sloučila s městem Neustadt in Sachsen.\n\nNiederottendorf leží na hranicích Šluknovské pahorkatiny a Saského Švýcarska. Údolím protéká Ottendorfský potok, který patří do povodí Polenze. Na východě zasahuje do katastrálního území vsi lesní oblast Hohwald. Územím prochází uzavřený úsek železniční trati Budyšín – Bad Schandau, zastávka však ve vsi není.\n\n\n"}
{"id": "1399876", "url": "https://cs.wikipedia.org/wiki?curid=1399876", "title": "Viktorija Tomovová", "text": "Viktorija Tomovová\n\nViktorija Tomovová, bulharsky: Виктория Константинова Томова, \"Viktorija Konstantinovna Tomova\", (* 25. února 1995 Sofie) je bulharská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do července 2018 čtrnáct titulů ve dvouhře a dvanáct ve čtyřhře.\n\nNa žebříčku WTA byla ve dvouhře nejvýše klasifikována v červenci 2018 na 128. místě a ve čtyřhře pak v srpnu 2014 na 254. místě.\n\nV bulharském fedcupovém týmu debutovala v roce 2014 utkáním 1. skupiny zóny Evropy a Afriky proti Portugalsku, v němž vyhrály s Isabellou Šinikovovou čtyřhru. Bulharky prohrály 1:2 na zápasy. Do července 2018 v soutěži nastoupila k devíti mezistátním utkáním s bilancí 2–4 ve dvouhře a 3–1 ve čtyřhře.\n\nTenis začala hrát v šesti letech. Jako dvanáctiletá nastoupila do tenisové akademie Nicka Bollettieriho u Bradentonu na Floridě.\n\nV rámci hlavních soutěží událostí okruhu ITF debutovala v září 2009, když na turnaj v severobulharském Ruse s dotací 10 tisíc dolarů obdržela divokou kartu. V semifinále podlehla krajance Martině Gledačevové. Premiérový singlový titul v této úrovni tenisu vybojovala v listopadu 2011 na monastirské události s rozpočtem deset tisíc dolarů. Ve finále ji po čtyřech gamech skrečovala Slovenka Klaudia Boczová.\n\nNa okruhu WTA Tour debutovala na červencovém Ladies Championship Gstaad 2017. Na úvod dvouhry podlehla páté nasazené Švédce Johanně Larssonové. První zápas vyhrála o týden později na navazujícím Swedish Open 2017 v Bastadu, kde jako šťastně poražená kvalifikantka v prvním kole zdolala Němku Julii Görgesovou, která jí ve druhé sadě skrečovala.\n\nDebut v hlavní soutěži nejvyšší grandslamové kategorie přišel v ženském singlu Australian Open 2018 po tříkolové kvalifikaci, v níž na její raketě dohrály Maryna Zanevská a druhá nasazená Jevgenija Rodinová. Přestože v kvalifikačním kole podlehla Anně Blinkovové, postoupila do hlavní soutěže jako šťastná poražená. V úvodním kole dvouhry však uhrála jen dva gamy na Američanku Nicole Gibbsovou. Premiérový vítězný zápas na grandslamu dosáhla během Wimbledonu 2018, když porazila Češku Terezu Smitkovou. Následně skončila na raketě pozdější finalistky turnaje Sereny Williamsové.\n\n"}
{"id": "1399880", "url": "https://cs.wikipedia.org/wiki?curid=1399880", "title": "Osobovská skála", "text": "Osobovská skála\n\nOsobovská skála skalnatý vrch a archeologická lokalita severně od vesnice Osobovy u Měčína v okrese Klatovy. Ve středním eneolitu se na skále nacházelo malé zemědělské sídliště chamské kultury, které je chráněné jako kulturní památka.\n\nNaleziště na Osobovské skále bylo nalezeno roku 1976 a poprvé prozkoumáno o rok později. V roce 2006 proběhl další výzkum. Archeologové zde odkryli pozůstatky sídliště osídleného ve středním eneolitu (3100–2800 let před naším letopočtem). Jeho obyvatelé se živili zemědělstvím. Pomocí pylové analýzy byl zjištěn zemědělských charakter okolní krajiny, který potvrdily také nálezy pozůstatků pěstovaných rostlin (pšenice, len, hrách). Na základě analogií z bavorských nalezišť se předpokládá také chov skotu a koní.\n\nOsobovská skála je součástí blovického souvrství neoproterozoických břidlic a drob. Nachází se v geomorfologickém celku Švihovská vrchovina, podcelku Radyňská pahorkatina a okrsku Bukovohorská vrchovina. Samotný vrch je tvořen rohovcem s vložkou buližníku. Skalní suk se stopami mrazového zvětrávání dosahuje výšky dvacet metrů.\n\nSídliště se nacházelo na buližníkové skále, jejíž vrchol je přístupný pouze od severu a západu. Přestože je skála velmi členitá a vytváří několik plošin širokých pouze jeden až dva metry, byla v eneolitu osídlena. Nacházelo se na ní nejméně jedno obydlí se stěnami omazanými hlínou. Velká část archeologických artefaktů byla erozními procesy přemístěna k úpatí skály.\n\n\n"}
{"id": "1399886", "url": "https://cs.wikipedia.org/wiki?curid=1399886", "title": "Jastarnia (maják)", "text": "Jastarnia (maják)\n\nMaják Jastarnia (polsky: \"Latarnia Morska Jastarnia\", anglicky: \"Jastarnia Lighthouse\") stojí v Polsku na Helské kose pobřeží Baltského moře v obci Jastarnia okres Pucki Pomořanské vojvodství.\n\nNachází se mezi majáky Rozewie a Hel.\n\nPrvní maják vysoký 25 m byl postaven v roce 1938 a stál jen jeden rok. Obránci Helu jej zničili, aby nebyl orientačním bodem pro německé námořní dělostřelectvo. Nový maják byl postaven v roce 1950. Ke stavbě byl použit materiál z nautofonu stojícího u majáku Stilo. Jedná se o druhý celokovový maják v Polsku. K majáku vede silnice číslo 216.\n\nMaják je ve správě Námořního úřadu (\"Urząd Morski\") v Gdyni.\n\nMaják není přístupný veřejnosti.\n\nOcelová válcová věž vysoká 13,8 m stojí na betonové základně o výšce 2,4 m. Válcová věž má průměr 1,6 m. Na vrcholu je ochoz a umístěna lucerna se zdrojem světla (dvě žárovky po 500 W). Věž má nátěr v pruzích barvy červené a bílé. Je nejnižším majákem v Polsku.\n\n\noznačení:\n\n\n"}
{"id": "1399888", "url": "https://cs.wikipedia.org/wiki?curid=1399888", "title": "Stoker", "text": "Stoker\n\nStoker (v anglickém originále Stoker) je britsko-americký mysteriózní film z roku 2013. Režisérem filmu je Park Chan-wook. Hlavní role ve filmu ztvárnili Mia Wasikowska, Matthew Goode, Nicole Kidman, Dermot Mulroney a Jacki Weaver.\n\n\n"}
{"id": "1399889", "url": "https://cs.wikipedia.org/wiki?curid=1399889", "title": "Koleje osudu", "text": "Koleje osudu\n\nKoleje osudu (v anglickém originále The Railway Man) je britsko-australský dramatický film z roku 2013. Režisérem filmu je Jonathan Teplitzky. Hlavní role ve filmu ztvárnili Colin Firth, Nicole Kidman, Stellan Skarsgård, Hiroyuki Sanada a Jeremy Irvine.\n\n\n"}
{"id": "1399891", "url": "https://cs.wikipedia.org/wiki?curid=1399891", "title": "Lóra", "text": "Lóra\n\nLóra je karetní hra s mariášovými kartami o trestné body, která se v Čechách hraje především na Kladně. Jedná se o sérii sedmi her, kterou postupně za sebou hrají čtyři hráči a každý ještě navíc zakončuje maturitou. Její obdobou je německá hra \"Lorum\".\n\nTurnaje v Lóře se každoročně pořádají na Kladně (národní mistrovství) a v nedaleké Unhošti. Z Kladna se hra rozšířila také na vysokoškolské koleje, například do Ústí nad Labem nebo Českých Budějovic. Na Kladně si hra získala oblibu mezi havíři a později studenty, pravděpodobně jí sem přinesli němečtí vojáci během druhé světové války.\n\n\nPrvní hráč začíná první „tálii“ (sérii všech sedmi her, kterou končí maturitou). Rozdává čtvrtý hráč v pořadí. Každý hráč po zamíchání dostane do ruky osm karet, které nikomu neukazuje. Hráči se v osmi kolech střídají po směru hodinových ručiček a vynášejí na stůl po jedné kartě lícem nahoru.\n\nPo vynesení čtyř karet, získá hráč, který vynesl nejvyšší kartu v daném kole (systém „větší bere“) celý „štych“, položí si jej vedle sebe na stůl a začíná další kolo. Na konci každé jednotlivé hry si hráči spočítají trestné body a nahlásí je dohodnutému zapisovateli. Zpravidla musí dát součet osm (mimo her „Kvarty“ a „Desítky“).\n\nZapisovatel zapisuje do čtyř sloupců se jmény jen celkové součty trestných bodů po každé jednotlivé hře, případně pomlčku, pokud u některého hráče nenastala změna. Na okraji je možné připsat názvy nebo zkratky jednotlivých her. Po každé maturitě se součty podtrhnou. U „Desítek“ se zapisují ještě čárky za „ťuky“. Hráči mají možnost kdykoliv nahlédnout do výsledků.\n\nHra končí zahráním čtyř tálií včetně ukončení maturit všemi hráči, nebo pokud některý hráč neodmaturuje. Pořadí hráčů je podle nejnižšího počtu trestných bodů. Vítěz může být navíc nadto hráč který úspěšně zahrál „čistou stovku“, posledním hráčem pak hráč který neodmaturoval.\n\n\"Soutěžní (závodní) pravidla se liší od klasické hry. Podle zvyku a dohody na začátku hry se někdy neuplatňují všechna pravidla. Rozdávající hráč by měl na začátku každé jednotlivé hry zopakovat její základní pravidla.\"\n\n\n\"odlišná, nebo navíc\"\n\nHraje se systémem větší bere. Červenou je možné vynést, až když jí někdo už přihodil, nebo když začínající hráč nemá kartu jiné barvy. Za každou červenou kartu ve štychu je 1 trestný bod. Hra může skončit dříve, když dojdou hráčům červené karty.\nSvršky. Hraje se systémem větší bere. Za každého filka (svrška) ve štychu jsou 2 trestné body. Hra může skončit dříve, když byly vynesené všechny filky.\n\nPrvní-poslední. Větší bere, 4 trestné body jsou za první a 4 za poslední štych. (Výhodné je zbavit se velkých karet v mezikolech.)\n\nVšechny štychy (balíčky). Větší bere, 1 trestný bod za každý štych.\nČervený král. Větší bere, 8 trestných bodů za „Bedrníka“. Červenou je možné vynést, až když jí někdo už přihodil, nebo když začínající hráč nemá kartu jiné barvy. Někdy si hráč krále takzvaně „usuší“ a v posledních kolech ho získá ve štychu. I zde hra končí dříve, když někdo vezme Bedrníka.\n\nČtveřice. První hráč vyloží kartu (nebo karty ze čtveřice) a ostatní dokládají do celkem (maximálně) čtyř karet v barvě směrem nahoru (pokud se vejdou až po eso). Při prvním vyložení karty nemusí být čtyři (může jedině vyložit svršek – král – eso). A to pouze tehdy když hráč nemůže vyložit katy takzvaně \"do čtyř\". Karty přidávají jen ti hráči, kteří mají co doložit, obvykle v pořadí podle výše karet. Pokračuje hráč, který doložil nejvyšší kartu. Hra končí kolem, po kterém některý z hráčů již nemá žádné karty v ruce (nemusí být osm kol). Trestné body jsou jen za karty, které zůstanou hráčům v ruce. Je možné, že někteří hráči se vůbec nedostanou k tahu a hru skončí třeba s plnou rukou. Pro každého hráče, pokud se dostane jako první na tah, je výhodné nejdříve se zbavit nejvyšších karet – karet, nad které již nelze doložit (např. vyložení král+eso, nebo např. osmička, pokud již v barvě byly vyložené karty devět – svršek) a poté vykládat první a poslední karty ze čtveřice (např. sedmička – desítka). Někdy se hraje s omezením minimálního počtu karet v prvním kole.\n\nKarty se vykládají v barvách na stůl od prostředka (od desítek) ke krajům ve čtyřech řadách (po sedmičku a po eso). Každou řadu jednotlivých barev je možné začít pouze desítkou. Začínající hráč musí vyložit nejméně jednu desítku (jinak má „ťuk“). Každý další hráč na tahu po směru hodinových ručiček musí doložit minimálně jednu kartu nad nebo pod již vyložené karty (může i více karet), nebo vyložit alespoň jednu desítku do nové řady (může vyložit i novou desítku i přiložit kartu do jiné řady). Hráč na tahu, který nemůže vyložit žádnou kartu, ohlásí zřetelně „ťuk“ a zapisovatel mu zapíše čárku do tabulky. „Ťuky“ se na konci hry přičítají k trestným bodům za karty, které zůstaly hráčům v ruce. Hra končí, když se některý z hráčů zbaví všech karet v ruce (i tak může mít trestné body – za „ťuky“). Taktika ve hře umožňuje vykládat pomalu a \"dusit\" ostatní hráče, nebo si otevřít více cest k vlastním koncovým kartám, nebo se raději zbavit co nejvíce karet (v případě nebezpečí ukončení hry).\n\nMaturita je hra, kterou si vybírá začínající hráč podle karet, které dostal do ruky, tak aby měl co největší šanci maturitu vyhrát (ze všech her kromě hry „Pr-po“). Začínající hráč nesmí získat ani jeden trestný bod (nebo „ťuk“), jinak hra okamžitě končí a počítá se mu všech osm trestných bodů a ostatním žádné, maturitu pak může opakovat. Na maturitu má hráč maximálně 3 pokusy (celkem 1+2 opakování), při třetí maturitě je možné hrát také hru „Pr-po“. Po úspěšné maturitě zahajuje další hráč v pořadí hrou „Červené“.\n\n"}
{"id": "1399894", "url": "https://cs.wikipedia.org/wiki?curid=1399894", "title": "Zdravím, dámy!", "text": "Zdravím, dámy!\n\nZdravím, dámy! (v anglickém originále Hello Ladies: The Movie) je americká filmová komedie z roku 2014 navazující na stejnojmenný seriál. Režisérem filmu je Stephen Merchant. Hlavní role ve filmu ztvárnili Stephen Merchant, Christine Woods, Nate Torrence, Kevin Weisman a Kyle Mooney.\n\nFilm byl nominován na dvě ceny Emmy.\n\n\n"}
{"id": "1399896", "url": "https://cs.wikipedia.org/wiki?curid=1399896", "title": "Grace, kněžna monacká (film)", "text": "Grace, kněžna monacká (film)\n\nGrace, kněžna monacká (ve francouzském originále Grace de Monaco) je koprodukční životopisný film z roku 2014 pojednávající o životě herečky a monacké kněžny Grace Kelly. Režisérem filmu je Olivier Dahan. Hlavní role ve filmu ztvárnili Nicole Kidman, Tim Roth, Frank Langella, Parker Posey a Milo Ventimiglia.\n\nFilm byl nominován na dvě ceny Emmy a jednu cenu SAG Award. Kromě uvedeného získal ještě jedno další ocenění a jednu nominaci.\n\n\n"}
{"id": "1399899", "url": "https://cs.wikipedia.org/wiki?curid=1399899", "title": "Těšínská pahorkatina", "text": "Těšínská pahorkatina\n\nTěšínská pahorkatina je geomorfologický podcelek v Moravskoslezském kraji, který se jako součást Podbeskydské pahorkatiny rozprostírá v okresech Karviná a Frýdek-Místek. Je tvořena flyšovými horninami z období mladších druhohor a starších třetihor s ojedinělými výchozy vulkanických hornin (např. těšínit). Dnešní reliéf krajiny se začal utvářet po ústupu zalednění v pleistocénu, kdy severský ledovec zasahoval svým jižním okrajem až po severní okraj Podbeskydské pahorkatiny (dodnes je zachováno několik bludných balvanů – například ve Frýdeckém lese).\n\nTěšínská pahorkatina se nachází zhruba v prostoru mezi městy Frýdek-Místek, Havířov a Český Těšín. Severní až severozápadní část se výrazně zvedá z Ostravské pánve, zatímco na jihu nenápadně přechází v Třineckou brázdu. Povrch je i přes poměrně nízkou nadmořskou výšku členitý, což se způsobeno hluboce zapuštěnými údolími řek Stonávka a Lučina, které touto pahorkatinou protékají.Těchto údolí bylo v 50. a 60. letech 20. století využito k výstavbě Žermanické a Těrlické přehrady, určených primárně k zadržování průmyslové vody pro blízké podniky na Ostravsku, ale také k rekreačním a protipovodňovým účelům.\n\nProtože Těšínská pahorkatina leží v těsné blízkosti ostravsko-karvinské průmyslové oblasti, je krajina z většiny hustě osídlena a zemědělsky kultivována. Lesy se zde nacházejí zejména v roztroušené a maloplošné formě.\n\nTěšínská pahorkatina se dělí na tři geomorfologické okrsky, mezi nimiž tvoří přirozenou a zřetelnou hranici především toky řek Stonávka a Lučina.\n\nJedná se o okrsek rozkládající se mezi městy Frýdek-Místek a Havířov. Nejvyšším bodem je kopec Dobrá (385 m) nacházející se severně od stejnojmenné obce.\n\nHornotěrlická pahorkatina je centrální okrsek Těšínské pahorkatiny táhnoucí se v ose mezi obcemi Albrechtice, Havířov-Bludovice, Soběšovice a Horní Tošanovice. Od ostatních okrsků je oddělena výraznými údolími řek Lučina a Stonávka. Nejvyšším bodem je kopec \"U lipek\" (379 m) nacházející se severně od Horních Tošanovic.\n\nHornožukovská pahorkatina je nejvyšším a nejvýraznějším okrskem Těšínské pahorkatiny rozkládající se mezi obcí Těrlicko a městem Český Těšín, a dále úzkým výběžkem (\"Kojkovickou částí\") zasahuje podél státní hranice s Polskem až k třineckým městským částem Kojkovice a Horní Líštná, kde zvolna přechází v Čantoryjskou hornatinu, což je podcelek Slezských Beskyd. Nejvyšším bodem Hornožukovské pahorkatiny je kopec Šachty (427 m) v Českém Těšíně-Koňakově.\n\n\n\n"}
{"id": "1399901", "url": "https://cs.wikipedia.org/wiki?curid=1399901", "title": "Bulovka (ulice v Praze)", "text": "Bulovka (ulice v Praze)\n\nBulovka je ulice v Praze 8 – Libni. Propojuje ulici Povltavskou, která je součástí městského okruhu s ulicí Zenklovou, která je hlavní komunikační tepnou Libně. V ulici jsou umístěny některé instituce nadregionálního významu.\n\nSoučasné jméno nese ulice od roku 1904, od roku 1895 byla pojmenována Kollárova. Ulice je pojmenována podle již zaniklé vinice na jejím místě, respektive podle jednoho z majitelů této vinice Bernarda Bully z Bullenau. Název se přenesl také na areál sousedící nemocnice (Nemocnice Na Bulovce) a na blízké zastávky MHD v Zenklově ulici. Ty se ve skutečnosti nacházejí na ploše náměstí Na Stráži.\nBulovka začíná v křižovatce s ulicí Povltavská, kde podchází pod železniční tratí Holešovické přeložky. Vede do kopce zhruba severovýchodním směrem. V horní části z ní odbočuje ulice Na Srázu (pouze schodiště, spojující se souběžnou částí ulice Budínovy), dále ulice Budínova a Chlumčanského. Ulice Bulovka končí v křižovatce s ulicí Zenklovou. Křižovatka se Zenklovou je vybavena SSZ.\n\nUlice prochází údolím mezi vrchy pojmenovanými Bílá skála a Černá skála. V dolní části ulice stávala dnes zaniklá usedlost stejného jména. Přibližně ve stejných místech nyní stojí budova soukromé firmy s nápisem „Desinfekční stanice hlav. města Prahy“. O něco výše v ulici je budova protialkoholní záchytné stanice. S ní bezprostředně sousedí vjezd do pavilonu patologie (pavilon 17) Nemocnice na Bulovce. Dále je u ulice kožní pavilon (pavilon 9) nemocnice, energocentrum s navazující budovou ústavní lékárny a administrativní budova (pavilon 2), ve které je umístěna lékařská pohotovostní služba pro Prahu 8. Ústavní lékárna je s hlavním areálem nemocnice propojena mostem nad ulicí. Vedle schodiště v ulici Na Srázu je vjezd do soukromého zdravotnického zařízení (hlavní vchod z ulice Budínova). V ulici je ještě domov pro seniory, ubytovna zdravotnického personálu, několik obchodů a minipivovar. Na zelené ploše u křižovatky Bulovka a Chlumčanského je umístěna kamenná plastika.\n\nUlice funguje jako spojka Povltavské a Zenklovy. Žádná linka MHD ulicí neprochází. Nejbližší stanice MHD jsou zastávky tramvají a autobusů „Bulovka“ v Zenklově, Budínově a Davídkově ulici (v červenci 2018 autobusové linky 166 a 201). Všechny tyto zastávky se ve skutečnosti nacházejí na ploše náměstí Na Stráži. Zajímavostí je, že autobusová linka, vedená areálem Nemocnice na Bulovce (v červenci 2018 má linka číslo 166) má v jednom směru dvě a v opačném směru tři zastávky s názvem Bulovka. Dvě z těchto zastávek jsou pojížděny oběma směry linky.\n\n"}
{"id": "1399902", "url": "https://cs.wikipedia.org/wiki?curid=1399902", "title": "Dřív než půjdu spát", "text": "Dřív než půjdu spát\n\nDřív než půjdu spát (v anglickém originále Before I Go to Sleep) je koprodukční dramatický film z roku 2014. Režisérem filmu je Rowan Joffé. Hlavní role ve filmu ztvárnili Nicole Kidman, Colin Firth, Mark Strong, Anne-Marie Duff a Dean-Charles Chapman.\n\n\n"}
{"id": "1399906", "url": "https://cs.wikipedia.org/wiki?curid=1399906", "title": "Oxygen not included", "text": "Oxygen not included\n\nOxygen Not Included je strategická počítačová hra vyvíjená kanadským herním studiem Klei Entertaiment.\n\n\"Oxygen Not Included\" je survival strategická simulace. Na začátku hry jsou k dispozici tři kolonisti - duplikanti, kteří se neznámo jak ocitli uprostřed asteroidu letícího vesmírem. Hráč musí řídit duplikanty, dávat jim úkoly, starat se o jejich potřeby a společně vybudovat soběstačnou vesmírnou kolonii. Hráč se musí starat aby duplikanti měli dostatek jídla, kyslíku, místo ke spaní a místo k vykonávání potřeby, snižovat jejich stres a další. Pomocí duplikantů může těžit suroviny, zkoumat nové technologie, pěstovat jídlo, chovat zvířata, stavět různé budovy které poté například generují energii nebo kyslík, zpracovávají odpad, zkrášlují okolí či přetvářejí surové materiály na jejich rafinovanou podobu.\nProváděním činností se duplikantům zlepšují jejich dovednosti jako je rychlost chůze, rychlost kopání, síla, učení a další.\n\n\"Oxygen Not Included\" je vyvíjena kanadským nezávislým studiem Klei Entertaiment. Hra byla pro Windows oznámena během roku 2016. V únoru 2017 byla uvolněna v takzvaném early access na platformě Steam. Na podzim 2017 byla hra uvolněna i pro Linux a OSX.\nPro hru pravidelně vycházely tématické aktualizace, které přidávaly nové funkce (například Agricultural Upgrade přidal možnost pěstovat rostliny). 30. června 2019 byla hra uvolněna jako finální verze.\n\n"}
{"id": "1399907", "url": "https://cs.wikipedia.org/wiki?curid=1399907", "title": "Zvláštní příběh rodiny F", "text": "Zvláštní příběh rodiny F\n\nZvláštní příběh rodiny F (v anglickém originále The Family Fang) je americký dramatický film z roku 2015. Režisérem filmu je Jason Bateman. Hlavní role ve filmu ztvárnili Nicole Kidman, Jason Bateman, Christopher Walken, Maryann Plunkett a Frank Harts.\n\n\n"}
{"id": "1399911", "url": "https://cs.wikipedia.org/wiki?curid=1399911", "title": "Tajemství jejich očí (film, 2015)", "text": "Tajemství jejich očí (film, 2015)\n\nTajemství jejich očí (v anglickém originále Secret in Their Eyes) je americký psychologický film z roku 2015. Režisérem filmu je Billy Ray. Hlavní role ve filmu ztvárnili Chiwetel Ejiofor, Nicole Kidman, Julia Roberts, Dean Norris a Michael Kelly.\n\n\n"}
{"id": "1399921", "url": "https://cs.wikipedia.org/wiki?curid=1399921", "title": "Bourse du travail de Paris", "text": "Bourse du travail de Paris\n\nBourse du travail de Paris (tj. \"Pařížská burza práce\") je veřejná instituce města Paříže. Její sídlo se nachází se v ulici \"Rue du Château-d'Eau\" v 10. obvodu. Burza práce poskytuje poradenské služby zaměstnancům při hledání pracovního místa.\n\nHlavní budova burzy sídlí v domě č. 3 na \"Rue du Château-d'Eau\" v 10. obvodu. Budovu postavil v letech 1888–1896 městský architekt Joseph-Antoine Bouvard (1840-1920). Hlavní fasáda v novorenesančním stylu je zdobená korintskými pilastry.\n\nBurza má ještě pobočky ve 3. obvodu v \"Rue Charlot\" a v \"Rue de Turbigo\".\n\n"}
{"id": "1399927", "url": "https://cs.wikipedia.org/wiki?curid=1399927", "title": "Julian Brandt", "text": "Julian Brandt\n\nJulian Brandt (* 2. května 1996, Brémy, SRN) je německý reprezentační fotbalista, který podepsal v sezóně 2019/2020 kontrakt s německým klubem Borussií Dortmund.\n\nBrandt zasáhl do všech 34 zápasů 1. Bundesligy a připsal si 9 gólů a 5 asistencí. Do většiny zápasů nastoupil jako hráč základní jedenáctky. Navzdory zájmu ze strany Bayernu prodloužil s Leverkusenem kontrakt do roku 2021.\n\nBrandt hrál za mládežnické reprezentace Německa od 15 let. V roce 2014 vyhrál s německou „devatenáctkou“ (U19) Mistrovství Evropy konané v Maďarsku. Jeho jméno se objevilo v předběžné nominaci na Mistrovství Evropy 2016, nakonec ale vybraný nebyl. Dostal se však do týmu pro toho roku konané Olympijské hry. Na Olympiádě odehrál celý turnaj,\nve finále však jeho proměněná penalta neodvrátila prohru Němců s Brazilci 1-2 po penaltovém rozstřelu.\n\nBrandt se nakonec vešel do konečné nominace trenéra Joachima Löwa, čímž překvapivě vystrnadil útočníka Manchesteru City Leroye Saného.\nDo úvodního utkání s Mexikem nastoupil v 86. minutě, když vystřídal Timo Wernera, avšak Německo prohrálo 0-1.\nVe druhém utkání zvítězili Němci nad Švédy 2-1 gólem v nastavení, Brandt oživil ofenzívu v 87. minutě, když střídal Hectora.\nZ lavičky vstoupil na hřiště i ve třetím utkání, a to v 78. minutě proti Jižní Koreji a opět za Hectora. Německo nakonec podlehlo 0-2 a s turnajem se rozloučilo.\n\n"}
{"id": "1399929", "url": "https://cs.wikipedia.org/wiki?curid=1399929", "title": "Dlouhé 19. století", "text": "Dlouhé 19. století\n\nPod pojmem dlouhé či delší 19. století se podle britského historika Erica Hobsbawma rozumí období v rozmezí let 1789 až 1914. \n\nZa počátek se považují události francouzské revoluce, kdy se měšťanstvo vymanilo z nadvlády šlechty. Konec dlouhého 19. století představují politické zlomy jako důsledek první světové války, které se projevily mj. v procesech nacionalizace, demokratizace či popularizace.\n\nCharakteristické pro tuto epochu je směřování k \"moderně\", které se odráží také v historicky pokrokovém myšlení a projevuje se v sekularizaci a racionalizaci, utváření a emancipace národů a demokratizace společnosti. Její teoretické základy se nacházejí v osvícenství, které nyní definitivně získávají politickou a společenskou podobu. 19. století spočívá na opěrných bodech industrializace, demografického vývoje (emigrace, vnitřní migrace a urbanizace se stávají masovými), prosazování principu národního státu a zobčanšťování společnosti. Věda a vzdělání získávají na významu a stávají se dostupné širokým vrstvám.\n\nPro mimoevropské země byly určujícími především faktory jako poroba, kolonializace a částečně též osídlování velkých částí Afriky, Asie a Austrálie evropskými velmocemi, a to především ve fázi imperialismu v období let 1885–1914, zatímco v Americe vznikaly nové republiky podporované zejména elitami evropského původu.\n\n\n"}
{"id": "1399930", "url": "https://cs.wikipedia.org/wiki?curid=1399930", "title": "Městské hradby v Louvru", "text": "Městské hradby v Louvru\n\nMěstské hradby v Louvru jsou pozůstatky středověkých městských hradeb v podzemí pařížského Louvru v obchodním centru Carrousel du Louvre. Hradby byly objeveny při archeologických vykopávkách v letech 1991–1992 během operace Grand Louvre. Hradby jsou součástí prohlídkového okruhu \"Louvre médiéval\".\n\nFrancouzský král Karel V. nechal na pravém břehu postavit v letech 1356–1383 nové městské hradby. Měly nahradit starší hradby Filipa II. Augusta, aby ochránily předměstí, která se vyvíjela mimo hradby. Výstavbu nových městských hradeb si vyžádala stoletá válka mezi Francií a Anglií.\n\nJednalo se o soustavu příkopů a hliněných hradeb, které se rozpínaly do širokého okolí, aby zajistily město proti střelbě rozvíjejícího se dělostřelectva.\n\nČást těchto hradeb, dlouhá téměř 200 metrů byla objevena v letech 1991–1992 v prostoru budovaného obchodního centra Carrousel du Louvre, otevřeného pro veřejnost v roce 1993.\n\nJedná se zesílení původních hradeb realizované na počátku 16. století za vlády Ludvíka XII. Na straně města byla hradba zastřešená, vnější stěna byla hladká. Hradby byly odděleny vodním příkopem o šířce 30 metrů, který měl v té době hloubku 7 metrů. Vnitřní zeď byla vyšší než vnější, aby umožnila obráncům snadno střílet. Hradby jsou postaveny z opracovaných kamenů, které spočívaly na dřevěných trámech. Na kamenech jsou patrné stopy po vodě z příkopu.\n\n"}
{"id": "1399934", "url": "https://cs.wikipedia.org/wiki?curid=1399934", "title": "Kostel svatého Bartoloměje (Mladošovice)", "text": "Kostel svatého Bartoloměje (Mladošovice)\n\nKostel svatého Bartoloměje se nachází v samém středu obce Mladošovice (okres České Budějovice) poblíž obecního úřadu. Tento kostel pochází ze 14. století, byl postaven v gotickém slohu a později na něm byly provedeny renesanční a barokní přestavby. \nPrvní písemná zmínka o kostele pochází z roku 1367, kdy zde augustiniánští mniši z Třeboně prováděli sčítání obyvatel, když byla obec Mladošovice věnována třeboňskému klášteru. Již v té době se jednalo o farní kostel.\n\nV roce 1499 k němu byla přistavěna pozdně gotická věž, jako její autor se uvádí mistr Tomáš. V roce 1576 vznikla renesanční fasáda se sgrafity v podobě psaníček a vln. Rok předtím byly dokončeny práce na třeboňském zámku pro Viléma z Rožmberka, které probíhaly pod vedením Antonia Ericera, a stavitelé se později přesunuli do Mladošovic. Zde Rožmberky připomíná pětilistá růže vrytá do fasády spolu s letopočtem 1576. Svou renesanční fasádou je kostel unikátní, sgrafita se totiž běžně objevují na měšťanských domech a renesančních zámcích, jediným srovnatelným nálezem je kostel Nejsvětější Trojice v Hamru u Veselí nad Lužnicí.\n\nBěhem 18. století byl kostel částečně přestavěn v barokním slohu, gotická okna byla buďto úplně zazděna nebo vyzděna ve čtyřhran. V roce 1767 byla dlátková střecha kostelní věže nahrazena střechou jehlancovou, na níž se kromě dalších tesařů podílel i „Wít Kold, tovaryš“, jehož jméno a letopočet byly vyryty do jednoho z trámů krovu. Roku 1785 byl kostelík prodloužen v ose o průčelí s průjezdem a kůrem. Na přelomu 19. a 20. století byla na severní straně kostela zbudována velká segmentovaná okna, která připomínají hospodářské stavby té doby. Od roku 1958 je kostel památkově chráněný a v roce 2010 prošel rozsáhlou rekonstrukcí, při které byla zrestaurována i jeho unikátní renesanční fasáda. \nNa exteriéru kostela je velmi dobře patrné, že byl kostelík původně postaven v gotickém slohu. Na východní straně, okolo presbytáře, se dochoval vnější opěrný systém. Odstupňované opěráky jsou kryty stříškami. Nachází se zde také čtyři okna vedoucí do presbytáře původně tvořená gotickým lomeným obloukem, později však byla částečně zazděna. Dnes mají tvar obdélníka. Původní ostění je zachováno, na fasádě je tedy stále patrný jejich původní tvar. \n\nNa fasádě lodi jsou naznačena původní okna, zakončena půlkruhovým či lomeným obloukem.  Okna byla zazděna a nahrazena jedním oknem na jižní straně kostela. Na té je také vyvedena rožmberská růže a nachází se zde také zazděné rozetové okno ve tvaru trojlaloku.  Na jižní straně se dále nachází věž s jehlancovou střechou, hranatými okny a portálem ve tvaru lomeného oblouku. \n\nPortál kostela na západní straně je barokní\n\nNa severní straně je ke kostelu přistavěna sakristie, jejíž východní okno má typickou lomenou kružbu, zvanou také jeptiška.\n\nV interiéru kostelíka jsou velmi dobře patrné přestavby, které se zde odehrávaly. Jedná se o jednolodní kostel, jehož presbytář, věž a sakristie se dochovaly v gotickém slohu, zatímco loď byla kompletně přestavěna do slohu barokního.\n\nPresbytář kostela, jenž je uzavřen pěti stranami osmiúhelníka, má dvě pole a je zaklenut křížovou klenbou a závěr je zaklenut paprsčitou klenbou podpíranou žebry hruškovcového tvaru, jež se opírají o konzoly ve tvaru lidských a zvířecích hlav. Na straně evangelia má jedna z nich v ústech dva trojlisty. Svorníky jsou hladké. Okno za oltářem bylo zazděno a zachovalo tak dvojdílnost presbytáře, jenž má nyní na každé straně dvě okna.\n\nNa jižní straně presbytáře se nachází sedilie se třemi lomenými oblouky s kružbou ve vrcholu a ukončenými na konzoly. Celý interiér presbytáře je zdobený \n\nKostelní loď byla přestavěna v barokním slohu, v němž je i zaklenuta. Přechod mezi lodí a presbytářem zajišťuje gotický lomený oblouk. Stěna, v níž se nachází, je zdobena freskami.\n\nProstor lodi je zaklenutý valenou klenbou s lunetami nad okny. Klenba je sklenuta na vložené pilíře s římsovými hlavicemi. Stěny jsou bílé, bez fresek. Interiér lodi je vybaven převážně předměty z období klasicismu a baroka. \n\nVěž je v přízemí podklenutá křížovou klenbou. \n\nSakristie je čtyřhranná, zaklenutá valenou křížovou klenbou s půlkruhovými čely. Má malé okénko s jednoduchou pozdně gotickou kružbou typickou pro přechod gotiky a renesance. \n\nV kostele Sv. Bartoloměje se nacházela replika Rembrandtova obrazu Poslední večeře od jihočeského malíře Jana Kojana z Kojákovic, který je pohřbený na místním hřbitově. \n\nK Mladošovicím a samotnému kostelu se vztahuje několik pověstí. Podle jedné z nich měl být kostel původně postaven na vrchu Dříčov mezi obcemi Mladošovice a Kojákovice. Všechen materiál pro výstavbu byl už na určeném místě, když se najednou přes noc přenesl na místo, kde kostel stojí dnes. Vesničané tedy usoudili, že se jedná o boží vůli a kostel vystavěli v Mladošovicích. \nDalší z pověstí vypráví o biskupovi, který když měl přespat na faře, zde shledal takovou spoušť, že se raději celou noc procházel po vsi. \n"}
{"id": "1399936", "url": "https://cs.wikipedia.org/wiki?curid=1399936", "title": "Gare de La Chapelle-Saint-Denis", "text": "Gare de La Chapelle-Saint-Denis\n\nGare de La Chapelle-Saint-Denis je zrušená železniční stanice v Paříži v 18. obvodu. Nádraží bylo v provozu v letech 1871–1934. Nacházelo na adrese 165, rue de la Chapelle. Název nádraží je odvozen od obcí La Chapelle a Saint-Denis.\n\nNádraží sloužilo cestujícím od 15. července 1871 do 22 července 1934. Při bombardování Paříže 21. dubna 1944 byla budova silně poškozena. Na konci 60. let byla stržena.\n\n"}
{"id": "1399941", "url": "https://cs.wikipedia.org/wiki?curid=1399941", "title": "Operace Dobrý soused", "text": "Operace Dobrý soused\n\nOperace Dobrý soused (angl. Operation Good Neighbor) je název pro dlouhodobou humanitární pomoc Izraele syrským uprchlíkům postiženým syrskou občanskou válkou. Celou humanitární (nebojovou) operaci logisticky a bezpečnostně zajišťují Izraelské obranné síly. Započala v červnu 2016 a dosud probíhá.\n\nZ důvodu probíhající občanské války došlo v Sýrii k rozpadu státních struktur a následnému pohybu velkého množství vysídlených lidí. Izrael byl nucen zabývat se stejně jako další země se Sýrií sousedící s přítomností uprchlíků na svých hranicích.\n\nPomoc začal Izrael cíleně poskytovat od roku 2013. Jednalo se o léčení válečných zranění v polních nemocnicích a ve veřejných nemocnicích v severním Izraeli. Od června 2016 započaly IOS poskytovat mnohostrannou pomoc masivně. Její součástí je pomoc hladovějícím uprchlíkům, kteří se usídlili podél izraelsko-syrské hranice a poskytování základních potřeb a zdravotní péče těm, kteří k ní z důvodu probíhající občanské války nemají přístup. Poskytování pomoci probíhá jak na syrském, tak i na izraelském území.\n\nVelitelem celé operace je plk. Barak Hiram, velitel 474. brigády IOS. Vzhledem k tomu, že Izrael a Sýrie jsou stále technicky ve válečném stavu, nemůže být pomoc poskytována na nejvyšší úrovni, ale nepřímo. Z důvodu neexistence státní správy v Sýrii Izrael koordinuje pomoc přímo se syrskými lékaři a dalšími osobami v cílovém prostoru. Během ošetřování postižených nepožaduje izraelský personál žádné informace, aby se vyhnul podezření ze skrytého sběru zpravodajských údajů a také aby Syřané, kterým byla pomoc poskytnuta neměli v pozdější době problémy kvůli přijetí této pomoci.\n\nPodle izraelských velitelů nemá celá operace jiný, než humanitární účel s výjimkou periferního cíle, totiž ukázat syrskému obyvatelstvu, že izraelská armáda není \"vraždící mašinérie\" a izraelci nejsou \"monstra\". Syrsko - izraelská hranice je ovládaná umírněnými protiasadovskými rebely, kteří poskytováním humanitární pomoci mají zájem na udržení militantních islamistických skupin mimo prostor.\n\nŽádný ze Syřanů, kteří se kvůli zdravotní pomoci dostali do Izraele neprojevil zájem zůstat v Izraeli natrvalo a všichni se vrátili zpět do Sýrie. Od začátku systematicky poskytované humanitární pomoci obdrželo pomoc kolem 200 000 syrských uprchlíků a více než 4000 jich bylo ošetřeno v izraelských nemocnicích. Od zahájení operace bylo v Izraeli dočasně umístěno více jak 600 syrských dětí i s jejich matkami. \n\nNákup humanitárního materiálu je financován jak mezinárodními, tak izraelskými nevládními a humanitárními organizacemi. Izraelská vláda se na pomoci podílí financováním bezplatné lékařské péče. IOS zajišťuje přepravu humanitárního materiálu i stavebního materiálu pro výstavbu dvou nemocnic. \n\n\nPodle některých tvrzení poskytuje Izrael zdravotnickou pomoc i protiasadovským rebelům a to i přímo v Izraeli. Dle tvrzení syrského vyslance v OSN Bašára al-Ja´afariho pomáhá Izrael i islamistům z al-Nusry či Saham al-Jawlan. Podle mezinárodních organizací ale neexistují důkazy, že by se jednalo o programovou pomoc, ale pouze o několik jednotlivých případů.\n\n"}
{"id": "1399942", "url": "https://cs.wikipedia.org/wiki?curid=1399942", "title": "Martin Dvořák (triatlonista)", "text": "Martin Dvořák (triatlonista)\n\nMartin Dvořák (* 30. července 1960) je český podnikatel a bývalý triatlonista.\n\nVystudoval obor strojní mechanizace na České zemědělské univerzitě v Praze (získal titul Ing.).\n\nPo studiích se jeho kariéra pohybovala převážně ve spojení se sportem. Mezi lety 1993 a 1996 působil jako profesionální sportovec, kdy byl reprezentantem České republiky v triatlonu (zemi mimo jiné zastupoval na mistrovství Evropy i světa). Stal se držitelem titulu mistr světa a byl prvním Čechem, který absolvoval legendární závod \"Ironman\" v čase pod 9 hodin. Po ukončení aktivní kariéry sportovce působil jako profesionální trenér a organizátor sportovních a společenských akcí. Aktivně se angažuje v řadě sportovních spolků a sdružení ve vedoucích organizačních postech, jako například \"Klub vodních sportů Praha\" a \"Pražský atletický svaz\".\n\nOd roku 2008 je jednatelem sportovně-marketingové firmy SportGroup.cz.\n\nMartin Dvořák žije v Praze. Je ženatý, má dvě děti. Mezi jeho koníčky patří nadále sport a také rodina, kultura a příroda.\n\nVe volbách do Senátu PČR v roce 2018 kandidoval jako nestraník za ODS v obvodu č. 20 – Praha 4. Se ziskem 12,44 % hlasů skončil na 3. místě.\n"}
{"id": "1399944", "url": "https://cs.wikipedia.org/wiki?curid=1399944", "title": "Louis Couperus", "text": "Louis Couperus\n\nLouis Marie Anne Couperus (10. června 1863 Haag – 16. července 1923 De Steeg) byl nizozemský spisovatel. Psal naturalistické psychologické romány, poezii, pohádky, historické romány, cestopisy a novinové sloupky. \n\nDětství prožil na Jávě, kde byl jeho otec soudním radou, roku 1878 se rodina vrátila do Nizozemska. Vystudoval učitelství a roku 1883 debutoval jako spisovatel, v roce 1889 vydal svůj první román \"Eline Vereová\". Často cestoval po Evropě (s manželkou Elisabeth také provozovali penzión v Nice), navštívil i Alžírsko a Japonsko. Za svou tvorbu obdržel Řád nizozemského lva a Tollensovu cenu.\n\nO jeho odkaz pečuje Společnost Louise Couperuse, v Haagu existuje také Couperusovo muzeum. \n\n"}
{"id": "1399946", "url": "https://cs.wikipedia.org/wiki?curid=1399946", "title": "Kateřina Bažantová", "text": "Kateřina Bažantová\n\nKtaiwanita, vlastním jménem Kateřina Bažantová (* 1976, Praha), je česká ilustrátorka žijící v Paříži. V její tvorbě se často objevují komiksově zpracovaní psi a jiná zvířata.\n\nV roce 2000 dokončila na VŠUP v Praze studium v oboru Filmová a televizní grafika. V rámci výtvarné skupiny Hura Collective se v roce 2008 podílela na založení a chodu galerie a sítotiskové dílny \"Hygienická stanice\" v Praze na Vinohradech.\n\nV rámci projektu \"Art in subway\" vytvořila v roce 2011 velkoformátovou ilustraci pro vestibul stanice pražského metra I. P. Pavlova. Ilustrace zobrazuje cestující v metru jako antropomorfní psy, přičemž postava v popředí drží hamburger a knihu Ivana Petroviče Pavlova \"Experimentální psychologie a psychopatologie zvířat\". Ktaiwanita toto své dílo kometovala slovy: „I. P. Pavlovovi je věnována nejen stanice, ale i tato kresba. Neboť kde jinde, než v prostředí hromadných dopravních prostředků se stírá rozdíl mezi člověkem a zvířetem, dochází na základní podmíněné reflexy a bují mechanismy psychologických a fyziologických fenoménů?“\nV roce 2013 vyhrála soutěž Arnal na Komiksfestu, a to s postavou Divy Lídy v komiksu \"Pippo a zlatý brouk\". (Postavy komiksu jsou antropomorfní zvířata – psí detektiv Pippo a ptačí zpěvačka Diva Lída.) Na festivalu Svět knihy 2016 získala cenu za nejlepší ilustraci, a to za obálku fantasy komiksové knihy \"Řeky Londýna\" od britského autora Bena Aaronovitche (známého též jako scenárista seriálu Pán času).\n\nV roce 2016 se podílela na Komiksové Kytici, ilustrovaném vydání Erbenovy básnické sbírky; vytvořila obálku a vizualizaci balady Dceřina kletba, kterou scenárista Delarock ze studia DRAWetc. zasadil do prostředí současného pražského Žižkova.\n\n"}
{"id": "1399957", "url": "https://cs.wikipedia.org/wiki?curid=1399957", "title": "Podhalí", "text": "Podhalí\n\nPodhalí ( \"Podhale\") je národopisná oblast v jižním Polsku, ohraničená na jihu Vysokými Tatrami a na severu pohořím Gorce, na západě sousedí s Oravou a na východě s polskou Spiší. Dělí se na \"Skalne Podhale\" na jihu a \"Niżne Podhale\" na severu. Největším městem je Nowy Targ, dalšími významnými sídly jsou Zakopane, Szaflary a Poronin. Oblast Podhalí patří k Nowotarské kotlině, protéká jí řeka Dunajec.\n\nNázev pochází z výrazu \"hala\", označujícím v polštině horskou pastvinu. Osidlování oblasti začalo v roce 1234, kdy cisterciácký řád založil vesnici Ludźmierz, od čtrnáctého do sedmnáctého století zde probíhala valašská kolonizace.\nUdržel se původní dialekt nazývaný \"gwara podhalańska\", který patří mezi goralská nářečí a svým dílem ho zpopularizoval spisovatel Kazimierz Przerwa-Tetmajer. Zdejší materiální kultura je spojena se způsobem života založeném na pastevectví a těžbě dřeva, patří k ní svérázný kroj, kulinářské speciality jako oštiepok a brynza i dřevěná architektura, kterou se inspiroval Stanisław Witkiewicz, když projektoval moderní výstavbu v Zakopaném. Kostel archanděla Michaela ve vesnici Dębno patří mezi dřevěné kostely v jižním Malopolsku, které jsou zapsány na seznam světového dědictví UNESCO. Od devatenáctého století je Podhalí vyhledávanou rekreační oblastí: nachází se zde Tatranský národní park a množství lyžařských středisek a termálních lázní.\n\n"}
{"id": "1399964", "url": "https://cs.wikipedia.org/wiki?curid=1399964", "title": "Lukusashi", "text": "Lukusashi\n\nLukusashi (anglicky \"Lukasashi River\") je řeka ve Východní a Centrální provincii v Zambii. Je to levostranný přítok řeky Lunsemfwa, která ústí do řeky Luangwa.\n\nŘeka Lukusashi vzniká v pohoří Muchinga v nadmořské výšce 1268 m n. m. výtokem z jezera Lusiwashi, které je 19 km dlouhé a 9 km široké. V nadmořské výšce 412 m n. m. ústí do řeky Lunsemfwa, která je největším přítokem řeky Luangwa. Řeka Lukusashi náleží do povodí Zambezi.\n\nPrůtok řeky je celoroční. Při přívalových deštích se hladina řeky může zvednout až o pět metrů.\n"}
{"id": "1399969", "url": "https://cs.wikipedia.org/wiki?curid=1399969", "title": "Amálie Švábíková", "text": "Amálie Švábíková\n\nAmálie Švábíková (* 22. listopadu 1999 Kadaň) je česká atletka, reprezentantka ve skoku o tyči a juniorská mistryně světa ve skoku o tyči v roce 2018. V závodě zvítězila výkonem 451 cm, což znamenalo její osobní a zároveň i nový český juniorský rekord.\n\n\n"}
{"id": "1399970", "url": "https://cs.wikipedia.org/wiki?curid=1399970", "title": "Almanzor", "text": "Almanzor\n\nAlmanzor (938/939 Algeciras – 8. srpna/9. srpna 1002 Medinaceli), též Almansor (celým jménem arabsky: , DMG Abū ʿĀmir Muḥammad b. ʿAbd Allāh b. Abī ʿĀmir, zvaný , \"al-Manṣūr bi-llāh\", doslova S Bohem vítězný), vládl mezi roky 978 až 1002, tedy 24 let jako de facto vládce muslimského chalífátu v Iberii (Al-Andalus). Vládl jako regent za nezletilého Hišáma II. z dynastie Umajjovců.\n\nAlmanzor se narodil jako Muhammad ibn Abí Ámir do vznešené rodiny, pocházející z Jemenského království, arabského suverénního státu v západní Asii na jižním konci Arabského poloostrova. Do Córdoby přišel jako student práv a literatury. Během několika let se Almanzor vymanil z této nízké pozice a stal se de facto vládcem córdobského chalífátu. Chalífa al-Hakam II. zemřel v roce 976. Jeho synovi a nástupci Hišámu II. bylo v té době pouhých 11 let. Hišámova matka Shub proto požádala ibn Abí Ámira, aby do doby dospělosti jejího syna vládl jako regent. Almanzor měl na Subh velký vliv. O dva roky později se stal hadžibem (arabsky \"hajib\" byl titul úředníka na úrovni vezíra). Během následujících tří let Almanzor upevnil svou moc. Rozšířil palác Medina Azahara na okraji Córdoby a současně zcela izoloval mladého chalífa, který se stal v podstatě vězněm v Medině Azahara. Po al-Hakamově smrti Almanzor zničil jeho obrovskou knihovnu, obsahující snad až 600 000 svazků, neboť podle něj obsahovala pouze \"starověké vědy\".\n\nV roce 981, po návratu do Córdoby z bitvy u Torrevicente, ve které porazil svého posledního zbývajícího soupeře (a tchána) Ghaliba al-Nasira i, převzal titul \"al-Mansúr bi-lláh\". V křesťanském Španělsku byl znám jako Almanzor či Al-Mansúr. Almanzor měl nyní v Al-Andalusii absolutní moc. Nejspíše aby se pozapomnělo, že si pro sebe usurpoval vládu na úkor Hišáma II., podnikal Almanzor stálé vojenské útoky na křesťanské státy poloostrova. Organizoval 57 tažení a zvítězil ve všech. Aby mohl vést tolik válek proti křesťanským státům, naverboval mnoho berberských žoldnéřů, kteří v průběhu času narušili politický řád. \n\nAčkoli Almanzor bojoval hlavně proti království León a Kastilie, vydrancoval v roce 985 i Barcelonu. V roce 988 vyplenil Santiago de Compostela v Galicii a v roce 997 španělský León, přičemž katedrální zvony nechal roztavit pro lucerny pro velkou mešitu v Córdobě. Almanzor vedl několik tažení proti království Navarra, včetně jeho nejdelšího tažení, ve kterém porazil kastilskou armádu v bitvě u Cervera.\n\nJeho manželkou se stala \"Abda la Vascona\" z Navarry, dcera Sancha II. z Navarry, kterého propustil ze zajetí a který konvertoval k islámu. Porodila mu syna, Abd al-Rahmana, jenž převzal na důkaz svého vztahu k dědečkovi jméno \"Abd al-Rahman Sanchuelo\" (Shanjoul). V roce 992 jako závazek míru mezi oběma státy se Almanzor oženil s druhou dcerou Sancha II., Teresou z Leónu. V roce 993 dal král Vermudo II. svou dceru princeznu Theresu Almanzorovi. Vermuda II. arabský historik Ibn Chaldún označil jako otroka.\n\nKolem roku 100 se utvořila aliance křesťanských vládců Pyrenejského poloostrova proti Almanzorovi jako důsledek jeho vítězných tažení. Jeho nástupcem byl jeho syn \"Abd al-Malik al-Muzaffar\", který ovládal Al-Andalus jako hajib až do své smrti v roce 1002. Po pádu Abd al-Malika převzal vládu jeho ambiciózní nevlastní bratr \"Abd al-Rahman Sanchuelo\". Ten se pokusil chalífát definitivně usurpovat pro sebe, neboť Al-Mansur učinil z právoplatného vládce Hišáma II. jen pouhou loutku. Tímto krokem zatáhl zemi do občanské války a chalifát se nakonec rozpadl. Po pádu córdobského chalífátu se vytvořila drobná, spolu soupeřící království Taifa. Po Almanzorovi je pojmenována nejvyšší hora ve středním Španělsku, Pico Almanzor v Sierra de Gredos v provincii Ávila s výškou 2591 metrů.\n\n"}
{"id": "1399973", "url": "https://cs.wikipedia.org/wiki?curid=1399973", "title": "Dvojitý milenec", "text": "Dvojitý milenec\n\nDvojitý milenec (ve francouzském originále L'Amant double) je francouzský a belgický film z roku 2017 režiséra Françoise Ozona. Scénář napsal Ozon ve spolupráci s Philippe Piazzo a volně se inspiroval knihou \"Lives of the Twins\" od americké spisovatelky Joyce Carol Oates.\n\nFilm se poprvé veřejnosti představil během oficiální soutěže na Filmovém festivalu v Cannes v roce 2017. V českých kinech měl film premiéru 13. července 2017. \n\nChloé je velmi křehká mladá žena trpící depresemi. Kvůli svým psychickým problémům tedy dochází na psychoterapii. Chloé se velmi rychle zamiluje do svého terapeuta Paula, který její city obětuje. Zdá se, že problémy mladé ženy jsou navždy vyřešeny. Po několika měsících se pár přestěhuje do nového bytu. Chloé zjišťuje, že jí Paul zatajil část své identity. Ve skutečnosti má dvojče, bratra Louise, který pracuje také jako psycholog.\n\n"}
{"id": "1399981", "url": "https://cs.wikipedia.org/wiki?curid=1399981", "title": "Čijoda (ASR-404)", "text": "Čijoda (ASR-404)\n\nČijoda (ASR-404) je záchranná loď ponorek Japonských námořních sil sebeobrany (JMSDF). Ve službě nahradila stejnojmenné plavidlo pocházející z 80. let 20. století. Hlavní základnou plavidla je Jokosuka.\n\nPlavidlo postavila japonská loděnice Mitsui Engineering & Shipbuilding ve městě Tamano. Na vodu byla spuštěna říjen 2016. Do služby byla přijata 20. března 2018. Ve stejný den byla ze služby vyřazena původní záchranná loď \"Čijoda\" (ASR-405).\n\nNa zádi se nachází přistávací plocha pro vrtulník. Pohonný systém tvoří dva diesely o celkovém výkonu 39 000 hp. Nejvyšší rychlost dosahuje 20 uzlů.\n"}
{"id": "1399982", "url": "https://cs.wikipedia.org/wiki?curid=1399982", "title": "Cugaru (ARC-481)", "text": "Cugaru (ARC-481)\n\n\"Cugaru\" (ARC-481) byla víceúčelová minonoska japonských námořních sil sebeobrany, která sekundárně sloužila také ke kladení kabelů. Byla to první japonská minonoska postavená od konce druhé světové války. Provozována byla v letech 1955–1970. Poté byla přestavěna na kabelovou loď a do konce 80. let sloužila pod označením ASU 7001.\n\nPlavidlo postavila loděnice Mitsubishi Heavy Industries v Jokohamě. Kýl byl založen 18. prosince 1954, na vodu byla loď spuštěna 19. července 1955 a dne 15. prosince 1955 byla přijata do služby.\n\nElektroniku tvořil radar SPS-5 a sonar QHB. Plavidlo bylo vyzbrojeno jedním 76,2mm kanónem, dvěma 20mm kanóny, čtyřmi vrhači a dvěma spouštěči hlubinných pum. Pojmula až 40 námořních min. Pohonný systém tvořily dva diesely Harima-Sulzer 6MD-42/50 o výkonu 3200 hp, pohánějící dva lodní šrouby. Nejvyšší rychlost dosahovala 18 uzlů.\n\nV letech 1969–1970 loď prošla rozsáhlou přestavbou na kladač kabelů. Trup byl prodloužen na 103 metrů, rozšířen na 12,4 metru a jeho ponor se zvýšil na 4,9 metru. Standardní výtlak plavidla narostl na 2150 tun a plný na 3100 tun. Výzbroj byla redukována na dva 20mm kanóny a odstraněno vybavení ke kladení min. Pohonný systém se nezměnil, takže rychlost poklesla na 13 uzlů.\n"}
{"id": "1399983", "url": "https://cs.wikipedia.org/wiki?curid=1399983", "title": "Mistrovství světa juniorů v atletice 2016", "text": "Mistrovství světa juniorů v atletice 2016\n\n16. mistrovství světa juniorů v atletice se uskutečnilo ve dnech 19. – 24. července 2016 v polském městě Bydhošť.\n\nNa programu bylo dohromady 44 disciplín (22 chlapeckých a 22 dívčích).\n\nŠampionátu se zúčastnilo 1 359 atletů ze 140 států světa.\n\nWebové stránky šampionátu\n"}
{"id": "1399984", "url": "https://cs.wikipedia.org/wiki?curid=1399984", "title": "Taur Matan Ruak", "text": "Taur Matan Ruak\n\nTaur Matan Ruak, vlastním jménem José Maria Vasconcelos (* 10. října 1956 Osso Huna) je východotimorský politik. \n\nV době indonéské okupace bojoval v řadách ozbrojené separatistické organizace FALINTIL a získal přezdívku Taur Matan Ruak, což v jazyce tetum znamená „Dvě bystré oči“. V roce 1979 byl zajat indonéskými vojáky, ale podařilo se mu uprchnout. V roce 1992 se stal náčelníkem štábu FALINTIL a po vyhlášení nezávislosti Východního Timoru v roce 2002 stanul v čele ozbrojených sil nového státu v hodnosti generálmajora. V roce 2006 byl obviněn z ilegálního obchodu se zbraněmi, skandál vedl k rozsáhlým protestům a pokusu o státní převrat. V roce 2011 odešel z armády a kandidoval jako nezávislý v prezidentských volbách 2012, které vyhrál. V roce 2015 založil vlastní politickou organizaci, Stranu lidového osvobození. Ve volbách roku 2017 již nekandidoval a předal úřad nově zvolenému Franciscu Guterresovi. Poté, co předčasné parlamentní volby v květnu 2018 vyhrála koalice zvaná Aliance pro změnu a pokrok, jejíž součástí byla i Strana lidového osvobození, byl Taur Matan Ruak jmenován 22. června 2018 předsedou východotimorské vlády. \n\nJe ženatý a má tři děti.\n\n"}
{"id": "1399989", "url": "https://cs.wikipedia.org/wiki?curid=1399989", "title": "Aermacchi MB-326", "text": "Aermacchi MB-326\n\nAermacchi MB-326 je italský proudový cvičný a lehký bojový letoun vyvinutý společností Aermacchi. Byl provozován nejen italským letectvem, ale zároveň také exportován do řady dalších zemí. Licenčně byl vyráběn v Austrálii, Brazílii a Jihoafrické republice. Dalším vývojem letounu vznikl pokročilejší typ Aermacchi MB-339.\nVývoj cvičného letounu MB-326 byl zahájen roku 1954. Od počátku bylo počítáno s jeho možným využitím jako lehkého bojového letounu. První prototyp poprvé vzlétl 10. prosince 1957. Poháněl jej proudový motor Rolls-Royce Viper 8 o tahu 7,79 kN. Druhý prototyp a 15 předsériových letounů pro italské letectvo poháněl výkonnější motor Viper 11 o tahu 11,12 kN. Do služby byl letoun přijat v únoru 1962. Cvičné letouny verzí MB-326B a MB-326F byly při protizemních misích nasazovány pouze s jedním členem posádky. Roku 1967 byl zalétán výkonnější cvičný model MB-326G s motorem Viper 20 Mk.540. Použití výkonnějšího motoru zdvojnásobilo nosnost letounu.\n\nVíce než 12 let po startu prvního prototypu MB-326 odstartoval prototyp na útočné mise specializované jednomístné verze MB-326K (původně bylo zvažováno označení MB-336). Prototyp MB-326K poprvé vzlétl 22. srpna 1970. Letoun měl výkonnější motor, zesílený trup a křidélka se servořízením. Druhého pilota nahradila nová avionika, dva 30mm kanóny a přídavná palivová nádrž. Hlavním uživatelem této verze se stala Jihoafrická republika. Na základě MB-326K navíc vznikla modernizovaná cvičná dvoumístná verze MB-326L.\n\nJedná se o dvoumístný proudový středoplošník s velmi robustní konstrukcí. Posádka sedí na vystřelovacích sedadlech a v tandemovém uspořádání. Letouny poháněl proudový motor Rolls-Royce Viper různých verzí. Jednomístná verze MB-326K byla vyzbrojena dvěma 30mm kanóny DEFA a 1814 kg výzbroje nesené na pěti závěsnících (starší primárně cvičné verze unesly 907 kg výzbroje). Např. kanónové kontejnery, průzkumné kontejnery, neřízené střely, protiletadlové řízené střely R.550 Magic, nebo protizemní střely AS.12.\n\nPřehled verzí podle:\n\n\n\n\n\n\n\n\n\n\n\n\n\n\nÚdaje dle:\n\n\n"}
{"id": "1399996", "url": "https://cs.wikipedia.org/wiki?curid=1399996", "title": "Kaple Panny Marie (Podlesí)", "text": "Kaple Panny Marie (Podlesí)\n\nKaple Panny Marie je malá poutní kaple v Podlesí, části obce Dolní Žandov v okrese Cheb v Karlovarském kraji. Nachází se Slavkovském lese v místě zaniklé osady Javořina nad levým břehem Podleského potoka, přibližně 4,5 km severně od Dolního Žandova.\n\nKaple je chráněna od roku 2005 jako kulturní památka České republiky.\nHistorie poutního místa se váže přibližně k roku 1730. Podle pověsti hnal jeden řezník z Dolního Žandova údolím potoka dobytek. Zabloudil, ale za pomoci Panny Marie našel cestu zpět. Z vděčnosti umístil na buk v místě budoucí kaple mariánský obrázek. K němu brzy začali chodit místní obyvatelé, kteří se octli v nějaké nesnázi. Na místě stromu s obrázkem byla později postavena dřevěná poutní kaple zasvěcená Panně Marii.\n\nV roce 1929 se při bouři zřítil na střechu kaple strom a kapli silně poškodil. Kaple byla nouzově opravena, ale v květnu 1930 z neznámých důvodů vyhořela. Nová kaple v hrázděném stylu byla postavena v letech 1931–1932. Dne 11. září 1932 byl do nové kaple přenesen obraz Panny Marie, uložený po předchozí dobu 150 let v kostele v Dolním Žandově.\nV 90. letech 20. století byla kaple opravena a do kaple umístěna železná pouta, která mají symbolizovat tíhu strachu řezníka, který v místě kaple bloudil. Roku 1994 zde byla obnovena poutní tradice.\n\nArchitektonicky jednoduchá hrázděná kaple obdélného půdorysu stojí ve svahu na podezdívce z kyklopského zdiva, na kterém je cihlový věnec. Užší pětiboký presbytář se nachází na jihovýchodní straně kaple. Střecha nad lodí je valbová, nad presbytářem sedlová s polygonálním závěrem. Nad ním se tyčí na dřevěných sloupcích šestiboká, z boků šindelem krytá zvonička, završená oplechovanou cibulovou střechou. Dřevěné trámy hrázdění vytváří dvě nad sebou umístěné řady obdélných polí, nárožní pole jsou napříč dělena vzpěrami. Boční stěny lodi mají po jednom sdruženém obdélném oknu, okno v zadní severní stěně je trojité. V presbytáři se nachází pět oken v dřevěných rámech s polokruhovými dřevěnými výplněmi v rozích. Okna jsou opatřena vitrážemi. Dva obdélné vstupy na jihovýchodní straně lodi jsou umístěny symetricky po stranách presbytáře. Do lodi se vstupuje přes malou předsíň. Strop lodi má nepravou zrcadlovou klenbou, presbytář je plochostropý.\n"}
{"id": "1399999", "url": "https://cs.wikipedia.org/wiki?curid=1399999", "title": "Marché Saint-Martin", "text": "Marché Saint-Martin\n\nMarché Saint-Martin (tj. \"trh svatého Martina\") je krytá tržnice v Paříži. Nachází se v ulici \"Rue du Château-d'Eau\" v 10. obvodu.\n\nV roce 1852 při stavbě \"bulváru Strasbourg\" byl zrušen trh Saint-Laurent a čtvrť zůstala bez trhu. Soukromá společnost Société de l'Épargne immobilière získala svolení k výstavbě tržnice Château-d'Eau. Ta byla postavená v roce 1854 a přejmenovaná na tržnici Saint-Martin. To byl název bývalého trhu, který se původně nacházel mezi ulicemi \"Rue Conté\", \"Rue Vaucanson\", \"Rue Ferdinand-Berthoud\" (již zaniklá) a \"Rue Montgolfier\".\n\nV prosinci 1879 se pod tíhou sněhu zřítila střecha a budova byla zcela zničena. Trh se pak dočasně přesunul na \"Boulevard de Magenta\" až do srpna 1880, než byla na stejném místě postavena nová budova. \n"}
{"id": "1400000", "url": "https://cs.wikipedia.org/wiki?curid=1400000", "title": "Nobilis Tilia", "text": "Nobilis Tilia\n\nNobilis Tilia, s.r.o. je česká soukromá společnost, zabývající se výrobou a prodejem přírodní, aromaterapeutické a bio kosmetiky. V obchodním rejstříku byla zapsána 10. listopadu 2004 jako společnost s ručením omezeným pod spisovou značkou C 21050, vedenou u Krajského soudu v Ústí nad Labem. Společnost sídlí v Krásné Lípě - Vlčí Hoře v okrese Děčín v Ústeckém kraji.\n\nV roce 1994 založil dr. Zbyněk Šedivý značku aromaterapeutické kosmetiky \"Nobela\". V následujícím roce přibyli další dva společníci a vznikla společnost s ručením omezeným, nazvaná podle svého sídla Nobilis Tilia (latinský překlad jména města Krásná Lípa). Společnost postupně rozšiřovala své zastoupení v zahraničí - po Slovensku následně přibyly kontakty v Británii, Francii, Japonsku, na Tchaj-wanu a v dalších zemích.\n\nPředstavitelé společnosti stáli v roce 1996 u zrodu Asociace českých aromaterapeutů a od roku 2002 jsou zastoupeni ve společnosti Geenhealth, Středomořské asociace fytoterapeutů se sídlem na Farmaceutické fakultě v Montpellier ve Francii. Zástupci společnosti Nobilis Tilia se aktivně účastní přednáškové a vzdělávací činnosti českého Institutu aromaterapie, včetně pořádání kurzů pro veřejnost v sídle společnosti. Součástí této prezentace a vzdělávacích aktivit je též publikační činnost.\n\nFirma sídlí v centru Vlčí Hory poblíž bývalé rychty (č.p. 40) a místa, kde kdysi stával Wenzelův hostinec, který shořel v roce 1974. Později zde byl vybudován nový hostinec a v tomto objektu (č.p. 139) zřídila společnost Nobilis Tilia po roce 2015 své zákaznické centrum, jehož součástí je čajovna a firemní prodejna. Přírodní aromaterapeutická kosmetika z Vlčí Hory je certifikována jako regionální produkt v rámci regionu Českosaské Švýcarsko.\n\nOd roku 2000 ve Vlčí Hoře působilo občanské sdružení Nobilis Tilia, které bylo v roce 2015 z legislativních důvodů změněno na spolek Vlčihorská zahrada. Spolek byl založen jako dobrovolná, zájmová a společenská organizace sdružující osoby se zájmem o rozšiřování znalostí aromaterapie a součástí jeho aktivit je péče o botanickou a bylinkovou zahradu, která byla vybudována v prostorách areálu společnosti Nobilis Tilia. Zahrada, která je budována na principu permakultury, je celoročně přístupná veřejnosti. Jsou zde rovněž pořádány přednášky a exkurze, od roku 2004 se vždy koncem června v areálu zahrady konají Svatojánské slavnosti.\n\nSoučástí zahrady je kořenová čistírna odpadních vod o rozloze 210 m², jejíž pole je osázeno monokulturou chrastice rákosovité. Čistírna byla vybudována v letech 2007-2008 v rámci projektu Integrovaný management ekosystémů v severních Čechách jako jedna z podobných čistíren, které byly v rámci uvedeného projektu realizovány obecně prospěšnou společností České Švýcarsko. Projekt byl podpořen dotací ze Světového fondu životního prostředí (Global Environment Facility) prostřednictvím Rozvojového programu Organizace spojených národů (United Nations Development Program). Další kořenové čistírny odpadních vod vznikly na Děčínsku v letech 2005-2008 na území obcí Doubice, Jetřichovice, Janov, Hřensko, Chřibská, Růžová, Srbská Kamenice a Staré Křečany.\n\nSídlo firmy Nobilis Tilia s botanickou zahradou se nachází v centru vesnice Vlčí Hora ve Šluknovském výběžku, necelý 1 km vzdušnou čarou jižně od vrcholu kopce Vlčí hora (581 m n. m.) se stejnojmennou rozhlednou, a pouhých zhruba 400 metrů směrem na východ od hranice Národního parku České Švýcarsko. Kolem sídla společnosti prochází červeně značená turistická cesta, která směřuje z Krásné Lípy do Brtníků, a též tudy vede trasa Köglerovy naučné stezky. Poblíž firemního areálu se nachází autobusová zastávka \"Krásná Lípa, Vlčí Hora\", v letní sezóně existuje též železniční spojení do zastávek \"Zahrady u Rumburka\" nebo \"Panský\" na trati Krásná Lípa - Panský a dále do Mikulášovic.\n"}
{"id": "1400003", "url": "https://cs.wikipedia.org/wiki?curid=1400003", "title": "Milan Lindenthal (1979)", "text": "Milan Lindenthal (1979)\n\nMilan Lindenthal (* 17. března 1979) je bývalý český fotbalista, záložník. Jeho otcem je fotbalista Milan Lindenthal. Za Viktorii Žižkov nastoupil v lize i jeho bratr Jaroslav Lindenthal.\n\nV české lize hrál za FK Viktoria Žižkov. Nastoupil v 11 ligových utkáních. Gól v lize nedal. Po odchodu ze Žižkova hrál v nižší soutěži za FK Tachov.\n\n\n"}
{"id": "1400009", "url": "https://cs.wikipedia.org/wiki?curid=1400009", "title": "Barrière des Vertus", "text": "Barrière des Vertus\n\nBarrière des Vertus byla brána městského opevnění v Paříži. Nacházela se v prostoru mezi současnými bulváry \"Villette\" a \"Chapelle\" na úrovni \"Rue du Château-Landon\" v 10. obvodu. Její název (brána ctností) je odvozen od zázračného obrazu Panny Marie, který se nacházel v kostele Notre-Dame-des-Vertus v Aubervilliers.\n\nBránou se vstupovalo do města ulicí \"Rue des Vertus\" (dnešní \"Rue d'Aubervilliers\"), která tvořila hranici mezi obcemi La Villette a La Chapelle. Jednalo se o bránu postavenou v 18. století v hradbách \"Fermiers généraux\", které sloužily ke kontrole akcízu za zboží dováženého do Paříže.\n\nV roce 1838 byla brána opravena, ale roku 1853 je již zmiňována jako zazděná.\n\nJednalo se o patrovou budovu se čtvercovým půdorysem. Průčelí zdobily čtyři mohutné dórské sloupy s frontonem.\n"}
{"id": "1400022", "url": "https://cs.wikipedia.org/wiki?curid=1400022", "title": "Alive! Tour", "text": "Alive! Tour\n\nAlive! Tour bylo koncertní turné americké hardrockové skupiny Kiss na podporu koncertního alba \"Alive!\". Proběhlo v letech 1975–1976. V době evropské části turné Kiss vydali již další album, \"Destroyer\", skupina však vystupovala ve stejných „Alive!“ kostýmech, i pódiová show zůstala stejná. V té době bylo turné nazýváno „Kiss Tour“, nikoliv „Alive! Tour“ či „Destroyer Tour“.\n\nPřídavky:\n"}
{"id": "1400028", "url": "https://cs.wikipedia.org/wiki?curid=1400028", "title": "Emanuel Minos", "text": "Emanuel Minos\n\nEmanuel Tollefsen-Minos (11. června 1925, Luvungi, Belgické Kongo – 15. listopadu 2014, Oslo) byl norský letniční kazatel a teolog.\n\nNarodil se v Africe řeckému otci a egyptské matce. Ve věku čtyř let jej adoptovali norští misionáři Gunnerius a Oddbjørg Tollefsenovi, s nimiž přišel o rok později do Norska. Za Druhé světové války se zapojil do protinacistického odboje. Vystudoval archeologii a teologii v Oxfordu a Clarksville. Působil pak jako kazatel a misionář v Norsku a Švédsku; byl dokonce označován za \"„severského Billyho Grahama“\".\n\nRoku 1995 byl vyznamenán Řádem polární hvězdy.\n\nByl ženat, s manželkou Åse měli tři děti.\n"}
{"id": "1400033", "url": "https://cs.wikipedia.org/wiki?curid=1400033", "title": "Karel Mrázek (letec)", "text": "Karel Mrázek (letec)\n\nKarel Mrázek (25. listopadu 1910 Náchod – 5. prosince 1998 Jablonec nad Nisou) byl československý vojenský pilot, v době druhé světové války jeden z velitelů 313. československé stíhací peruti a Československého stíhacího křídla. \n\nPocházel z rodiny výpravčího. Vystudoval Vyšší průmyslovou školu elektrotechnickou v Brně. Po nástupu na základní vojenskou službu v roce 1932 absolvoval nejprve školu pro důstojníky letectva v záloze, kde získal kvalifikaci leteckého pozorovatele. Dále studoval na leteckém oddělení Vojenské akademie. Akademii ukončil 1. července 1935 jako poručík a zároveň byl jmenován \"pilotem letcem\". Sloužil napřed u 14. pozorovací, později u 35. stíhací letky. \"Polním pilotem letcem\" byl jmenován 1. dubna 1937. Dne 31. srpna téhož roku se ve věku 26 let stal nejmladším velitelem letky v československém letectvu, když byl jmenován prozatímním velitelem 33. stíhací letky, vyzbrojené Aviemi B-534. Dne 1. listopadu 1937 získal kvalifikaci nočního stíhacího pilota. V československém letectvu sloužil až do německé okupace 15. března 1939.\n\nNa konci května 1939 odešel z protektorátu přes Polsko do Francie. Zde podepsal pětiletý závazek do Cizinecké legie. V legii sloužil v alžírském Sidi Bel Abbès, po vypuknutí druhé světové války absolvoval v severní Africe přeškolení na francouzské letouny a dále v Oranu působil jako instruktor na letounech MS.406. Po německém útoku byl odeslán do metropolitní Francie, ale do bitvy se již výrazněji zapojit nestihl a vykonal pouze dva operační lety.\n\nPo porážce Francie uprchl do Velké Británie a 2. srpna 1940 byl přijat do RAF. Byl přeškolen na stroje Hawker Hurricane, poté byl krátce přidělen k 43. a od 17. září k 46. stíhací peruti. Bojoval v bitvě o Británii, 27. září musel nouzově přistát s hořícím letounem. Podařilo se mu poškodit jeden nepřátelský letoun a 11. listopadu sestřelil dva Fiaty CR.42 \"Corpo Aereo Italiano\". Ve 46. peruti sloužil až do 2. května 1941, po krátkém působení v 257. peruti byl 17. května převelen k nově se formující 313. československé stíhací peruti, vyzbrojené letouny Supermarine Spitfire. Nejprve byl velitelem letky A, od 15. prosince 1941 celé peruti. Po smrti velitele Československého stíhacího křídla Aloise Vašátka byl Mrázek 26. června 1942 jmenován na jeho místo. Jednotka se pod Mrázkovým velením účastnila například nájezdu na Dieppe. Operační činnost ukončil 31. března 1943, jeho nástupcem ve velitelské funkci se stal František Doležal. Za úspěšné velení čs. křídlu byl Karel Mrázek písemně pochválen inspektorem čs. letectva Karlem Janouškem a jako první československý letec vyznamenán britským Řádem za vynikající službu. \n\nV RAF vykonal celkem 261 bojových letů v trvání 338 hodin, čímž vysoce překročil předepsaný operační turnus 200 hodin. Z toho nad nepřátelským územím provedl 93 bojových letů v trvání 143 hodin. Celkem sestřelil čtyři nepřátelské letouny (z toho jeden ve spolupráci), jeden sestřelil pravděpodobně a tři poškodil. \n\nKrátce sloužil jako velitel letiště Churchstanton, jako první československý letec studoval na Vysoké válečné letecké škole (\"RAF Staff College\"). Od 23. srpna 1943 působil v operačním oddělení na stíhacím velitelství RAF (\"Fighter Command\"), od 7. března 1945 byl velitelem československé styčné skupiny u \"Fighter Command\". V této funkci byl povýšen do britské hodnosti Group Captain.\n\nDo osvobozeného Československa se vrátil 6. června 1945, krátce sloužil na operačním oddělení velitelství letectva a jako velitel 3. letecké divize. Od 30. října 1945 nastoupil do 3. ročníku Vysoké školy válečné v Praze, kterou úspěšně absolvoval 22. července 1946. Od 14. července 1946 byl opět velitelem 3. letecké divize. \n\nMrázek měl výhrady k poválečnému politickému vývoji v Československu i k přejímání sovětských vzorů při obnovování armády a letectva. V červnu 1947 se stal členem národně socialistické strany. \n\nPo komunistickém převratu byl 27. března 1948 zbaven velení a 1. května odeslán na nucenou dovolenou. Kvůli podezření z přípravy emigrace byl přes dva měsíce ve vazbě v „hradčanském domečku“, ale pro nedostatek důkazů propuštěn. Z československého letectva byl 1. listopadu 1948 propuštěn bez nároku na výsluhu. \n\nŽil v Jablonci nad Nisou, po vystřídání několika zaměstnání od roku 1952 až do odchodu do důchodu v roce 1974 pracoval jako vedoucí odboru hospodaření s nářadím v n. p. Autobrzdy. V roce 1965 byl částečně rehabilitován. \n\nByl členem Svazu protifašistických bojovníků.\n\nOd 21. prosince 1979 vedla Státní bezpečnost na Mrázka svazek v kategorii PO (prověřovaná osoba) kvůli podezření ze spolupráce s cizí zpravodajskou službou. Podezření se nepotvrdilo a svazek byl 5. června 1985 uložen do archivu.\n\nPo sametové revoluci byl Karel Mrázek plně rehabilitován a 1. května 1990 společně s Františkem Fajtlem a Pavlem Kocfeldou povýšen do hodnosti generálmajora ve výslužbě. V roce 1997 vyšel pod názvem \"Velel jsem stíhačům\" Mrázkův životopis od Františka Fajtla. \n\nKarel Mrázek zemřel 5. prosince 1998 v Jablonci nad Nisou. Byl oceněn řadou československých, britských a francouzských vyznamenání, je čestným občanem Náchoda a Jablonce nad Nisou. V Jablonci po něm byla v roce 2000 pojmenována ulice a v roce 2005 i park.\n\nS dcerou diplomata Olgou Procházkovou se oženil 7. prosince 1943, měli spolu děti Lubora (* 1944) a Ivanu (* 1948). Jeho mladší bratr Emilián Mrázek (* 1920), radiotelegrafista u 311. bombardovací perutě, padl 21. srpna 1943 nad Biskajským zálivem. Starší bratr Rudolf zahynul v dubnu 1945 při sovětském bombardování Brna.\n\nPodle publikace \"Vojenské osobnosti československého odboje 1939–1945\" \n\n\n\nPodle publikace \"Vojenské osobnosti československého odboje 1939–1945\"\n\n\n"}
{"id": "1400038", "url": "https://cs.wikipedia.org/wiki?curid=1400038", "title": "Strangerland", "text": "Strangerland\n\nStrangerland (v anglickém originále Strangerland) je australsko-irský dramatický film z roku 2015. Režisérem filmu je Kim Farrant. Hlavní role ve filmu ztvárnili Nicole Kidman, Joseph Fiennes, Hugo Weaving, Maddison Brown a Lisa Flanagan.\n\n\n"}
{"id": "1400042", "url": "https://cs.wikipedia.org/wiki?curid=1400042", "title": "Královna pouště", "text": "Královna pouště\n\nKrálovna pouště (v anglickém originále Queen of the Desert) je americký životopisný film z roku 2015. Režisérem filmu je Werner Herzog. Hlavní role ve filmu ztvárnili Nicole Kidman, James Franco, Damian Lewis, Robert Pattinson a Christopher Fulford.\n\n\n"}
{"id": "1400044", "url": "https://cs.wikipedia.org/wiki?curid=1400044", "title": "Genius (film)", "text": "Genius (film)\n\nGenius (v anglickém originále Genius) je britsko-americký dramatický film z roku 2016. Režisérem filmu je Michael Grandage. Hlavní role ve filmu ztvárnili Colin Firth, Jude Law, Nicole Kidman, Dominic West a Guy Pearce.\n\n\n"}
{"id": "1400045", "url": "https://cs.wikipedia.org/wiki?curid=1400045", "title": "Rekognice", "text": "Rekognice\n\nRekognice je jedním ze zvláštních způsobů dokazování. V podstatě jde o specifickou formu výslechu, jehož účelem je ztotožnění nějaké osoby, např. pachatele, nebo věci, která je důležitá pro trestní řízení. V českém právu je rekognice upravena v ustanovení § 104b trestního řádu. Patří k některým zvláštním způsobům dokazování v trestním řízení vedle vyšetřovacího pokusu, konfrontace, rekonstrukce a prověrky na místě.\n\nOsobou, která má znovu poznat člověka nebo věc, kterou již dříve vnímala, je svědek nebo obviněný, příp. také podezřelý, protože rekognice může být jako neodkladný nebo neopakovatelný úkon provedena i před zahájením trestního stíhání (pak se provádí na návrh státního zástupce za účasti soudce). K rekognici se vždy navíc přibírá ještě aspoň jedna nezúčastněná osoba, aby byl její průběh co nejobjektivnější.\n\nPřed vlastní rekognicí se poznávající osoba nejdříve vyslechne o všech podstatných okolnostech, které si k dané osobě nebo věci pamatuje. Tím se mj. ověří její rozpoznávací a paměťové schopnosti a současně se vyslýchanému umožní, aby si nejprve vybavil zvláštní znaky poznávané osoby či věci. Ukázána je mu teprve poté, a to mezi alespoň třemi dalšími osobami nebo věcmi, které jsou si navzájem podobné, opět z důvodu, aby ztotožnění bylo co nejspolehlivější. U poznávání osob lze kromě vzezření využít i hlas, a nelze-li ztotožňovanou osobu ukázat přímo, protože je např. na útěku, provádí se rekognice pomocí fotografií (v papírové nebo elektronické podobě). Ve specifických případech, kupř. jestliže je poznávající osoba obětí brutálního činu a má důvodnou obavu z pomsty, provádí se rekognice osob tak, aby se bezprostředně nesetkali, např. v oddělených místnostech s polopropustným zrcadlem.\n\nJestliže se objeví rozpory mezi předchozím výslechem a výsledky vlastní rekognice, provede se dodatečný výslech poznávající osoby. Rekognice je v zásadě neopakovatelným úkonem. Neopakovatelnost vyplývá ze skutečnosti, že smyslem rekognice je rozpoznat osobu nebo věc, která je předem orgánem činným v trestním řízení vytipována. V případě opakované rekognice by tak rozpoznávající osoba mohla zaměnit vzpomínku na osobu nebo věc související se skutkem se vzpomínkou na osobu nebo věc, kterou již v předchozí rekognici viděla. Proto též není možno rekognici přerušit, respektive dojde k jejímu zmaření, pokud je přerušena. Proto je-li provedena v přípravném řízení, musí se jí účastnit nezúčastněná osoba. Není ale vyloučeno, aby byla \"opakována rekognice\" osoby provedená nejdříve podle fotografie a poté na základě výběru mezi několika ukázanými osobami. Při hodnocení výsledku takové opakované rekognice však bude nutno přihlédnout ke skutečnosti, že podezřelý, obviněný nebo svědek nejdříve znovu poznával ztotožňovanou osobu podle fotografie.\n"}
{"id": "1400047", "url": "https://cs.wikipedia.org/wiki?curid=1400047", "title": "Josef Hejmala", "text": "Josef Hejmala\n\nJosef Hejmala (* 23. září 1932) je bývalý český silniční motocyklový závodník. \n\nV místrovství Československa startoval v letech 1955-1970. V celkové klasifikaci skončil dvakrát na druhém místě - ve třídě do 350 cm³ v roce 1961 a ve třídě do 125 cm³ v roce 1968. V roce 1968 skončil při závodě 300 zatáček Gustava Havla v mezinárodním závodě ve třídě do 125 cm³ na 3. místě.\n\n\n\n\n"}
{"id": "1400048", "url": "https://cs.wikipedia.org/wiki?curid=1400048", "title": "Jakub Landovský", "text": "Jakub Landovský\n\nJakub Landovský (* 5. září 1976 Praha) je český advokát, politolog a vysokoškolský pedagog, v letech 2015 až 2019 náměstek ministra obrany ČR, od srpna 2019 velvyslanec ČR při NATO, člen ČSSD.\n\nV letech 1996 až 2003 vystudoval bakalářský a následně magisterský stupeň na Institutu politologických studií Fakulty sociálních věd Univerzity Karlovy v Praze (získal titul Mgr.). Na stejné fakultě pak ještě v letech 2003 až 2011 absolvoval doktorské studium (získal titul Ph.D.), v roce 2009 úspěšně složil státní rigorózní zkoušku (získal titul PhDr.). Dále pak v letech 1999 až 2007 vystudoval Fakultu právnickou Západočeské univerzity v Plzni (získal titul Mgr.). Od roku 2014 přednáší na FSV UK v Praze.\n\nV roce 2000 začal působit na Ministerstvu zahraničních věcí ČR – nejprve byl do roku 2002 asistentem zvláštního zpravodaje pro lidská práva v bývalé Jugoslávii Jiřího Dienstbiera st. a následně do roku 2005 asistentem velvyslance se zvláštním posláním. V letech 2005 až 2006 pracoval jako vědecký pracovník na Oregon State University v USA, krátce byl též konzultantem United Nations Development Program.\n\nNásledně v letech 2007 až 2010 radil předsedovi zahraničního výboru Poslanecké sněmovny PČR, kdy pro něj připravoval analýzy a podkladové materiály. Mezi roky 2008 a 2013 byl advokátním koncipientem v AK Marek Legal, po vykonání advokátní zkoušky se v roce 2014 stal advokátem a do roku 2015 působil v AK Landovský.\n\nJakub Landovský je ženatý, má tři děti. Ve volném čase se věnuje silniční cyklistice a basketbalu. Je členem České advokátní komory a Rady pro mezinárodní vztahy. Je synem umělce a disidenta Pavla Landovského.\n\nOd roku 2006 je členem ČSSD. V únoru 2012 zveřejnil společně s Jiřím Dienstbierem ml. výzvu \"Živá socdem\", která kritizovala klientelistické poměry v pražské ČSSD. Během kampaně před volbami prezidenta České republiky v roce 2013 dělal Jiřímu Dienstbierovi ml. mluvčího.\n\nV roce 2014 se stal poradcem náměstka ministra obrany ČR, kdy připravoval analýzy legislativních návrhů Ministerstva obrany ČR a jednal z pověření náměstka ministra obrany. Dne 2. března 2015 byl jmenován náměstkem ministra obrany ČR Martina Stropnického pro řízení sekce obranné politiky a strategie. Na Ministerstvu obrany ČR působil i za Karly Šlechtové a i nadále působí za Lubomíra Metnara.\n\nV komunálních volbách v roce 2018 byl lídrem kandidátky ČSSD do Zastupitelstva hlavního města Prahy a tudíž i kandidátem strany na post primátora Prahy. Strana se však do zastupitelstva vůbec nedostala. Neuspěl ani na Praze 1.\n\nV srpnu 2019 skončil v pozici odborného náměstka ministra obrany ČR a stal se novým velvyslancem ČR při NATO (ve funkci tak nahradil Jiřího Šedivého).\n"}
{"id": "1400052", "url": "https://cs.wikipedia.org/wiki?curid=1400052", "title": "Zabití posvátného jelena", "text": "Zabití posvátného jelena\n\nZabití posvátného jelena (v anglickém originále The Killing of a Sacred Deer) je britsko-irský dramatický film z roku 2017. Režisérem filmu je Yorgos Lanthimos. Hlavní role ve filmu ztvárnili Colin Farrell, Nicole Kidman, Barry Keoghan, Raffey Cassidy a Sunny Suljic.\n\n\n"}
{"id": "1400055", "url": "https://cs.wikipedia.org/wiki?curid=1400055", "title": "Mistrovství světa v krasobruslení 1896", "text": "Mistrovství světa v krasobruslení 1896\n\nMistrovství světa v krasobruslení 1896 se konalo 9. února 1896 v Sankt-Petěrburgu v Rusku. Bylo to první MS v krasobruslení v historii.\n\nV roce 1895 založila Mezinárodní bruslařská unie Výbor Mistrovství světa v krasobruslení, který sestával z pěti členů. Tento výbor byl pověřen vytvořením a prezentace pravidel krasobruslení.\n\nGilbert Fuchs z Německa zde vyhrál titul mistra světa, Gustav Hügel z Rakouska skončil druhý a Georg Sanders z Ruska třetí.\n\n"}
{"id": "1400056", "url": "https://cs.wikipedia.org/wiki?curid=1400056", "title": "Mistrovství světa v krasobruslení 1897", "text": "Mistrovství světa v krasobruslení 1897\n\nMistrovství světa v krasobruslení 1897 se konalo 13. a 14. února 1897 v Stockholmu ve Švédsku. Bylo to druhé MS v krasobruslení v historii.\n\nGustav Hügel z Rakouska zde vyhrál svůj první titul mistra světa, přestože si při cvičení v Hamburku natáhl šlachu. Ulrich Salchow ze Švédska skončil druhý a Johan Lefstad z Norska třetí.\n\n"}
{"id": "1400057", "url": "https://cs.wikipedia.org/wiki?curid=1400057", "title": "Mistrovství světa v krasobruslení 1898", "text": "Mistrovství světa v krasobruslení 1898\n\nMistrovství světa v krasobruslení 1898 se konalo 15. února 1898 v Londýně ve Velké Británii. Bylo to třetí MS v krasobruslení v historii.\n\nNa tomto šampionátu si Gustav Hügel z Rakouska a Gilbert Fuchs z Německa stěžovali, že rozhodčí Adams, Jenkin, a von Rosen přecenili výkony Henninga Grenandera ze Švédska, který zvítězil. Hügel a Fuchs požadovali odebrání Grenanderova titulu. Organizátoři protest vyhodnotili jako nepodložený. Po této aféře se Grenander již neúčastnil dalších soutěží v krasobruslení.\n\n"}
{"id": "1400058", "url": "https://cs.wikipedia.org/wiki?curid=1400058", "title": "Oklamaný", "text": "Oklamaný\n\nOklamaný (v anglickém originále The Beguiled) je americký dramatický film z roku 2017. Režisérkou filmu je Sofia Coppola. Hlavní role ve filmu ztvárnili Colin Farrell, Nicole Kidman, Kirsten Dunst, Elle Fanning a Angourie Rice.\n\n\n"}
{"id": "1400061", "url": "https://cs.wikipedia.org/wiki?curid=1400061", "title": "Mistrovství světa v krasobruslení 1900", "text": "Mistrovství světa v krasobruslení 1900\n\nMistrovství světa v krasobruslení 1900 se konalo 10. a 11. února 1900 v Davosu ve Švýcarsku. Bylo to páté MS v krasobruslení v historii.\n\nTohoto šampionátu se účastnili pouze dva krasobruslaři. Gustav Hügel z Rakouska zde získal svůj třetí a zároveň poslední titul mistra světa a Ulrich Salchow ze Švédska skončil druhý.\n\n"}
{"id": "1400062", "url": "https://cs.wikipedia.org/wiki?curid=1400062", "title": "Mistrovství světa v krasobruslení 1899", "text": "Mistrovství světa v krasobruslení 1899\n\nMistrovství světa v krasobruslení 1899 se konalo 12. února 1899 v Davosu ve Švýcarsko. Bylo to čtvrté MS v krasobruslení v historii.\n\nGustav Hügel z Rakouska zde získal svůj druhý titul mistra světa. Ulrich Salchow ze Švédska skončil druhý a Edgar Syers z Velké Británie třetí.\n\n"}
{"id": "1400065", "url": "https://cs.wikipedia.org/wiki?curid=1400065", "title": "Jak balit holky na mejdanech", "text": "Jak balit holky na mejdanech\n\nJak balit holky na mejdanech (v anglickém originále How to Talk to Girls at Parties) je britsko-americká filmová komedie z roku 2017. Režisérem filmu je John Cameron Mitchell. Hlavní role ve filmu ztvárnili Elle Fanning, Alex Sharp, Nicole Kidman, Ruth Wilson a Matt Lucas.\n\n\n"}
{"id": "1400069", "url": "https://cs.wikipedia.org/wiki?curid=1400069", "title": "Oscar a Lucinda", "text": "Oscar a Lucinda\n\nOscar a Lucinda (v anglickém originále Oscar and Lucinda) je britsko-americko-australský dramatický film z roku 1997. Režisérkou filmu je Gillian Armstrong. Hlavní role ve filmu ztvárnili Ralph Fiennes, Cate Blanchett, Ciarán Hinds, Tom Wilkinson a Richard Roxburgh.\n\nJanet Patterson byla za kostýmy k tomuto filmu nominována na Oscara. Film dále získal 10 ocenění a 6 nominací.\n\n\n"}
{"id": "1400070", "url": "https://cs.wikipedia.org/wiki?curid=1400070", "title": "Ladislav Sitko", "text": "Ladislav Sitko\n\nLadislav Sitko (* 10. dubna 1952 Ostrava) je český ekonom a manažer, od roku 2010 zastupitel města Rychvald na Karvinsku (v letech 2010 až 2014 také místostarosta města), člen TOP 09.\n\nPo absolvování základní školy nejdříve studoval na SPŠ strojní v Ostravě-Vítkovicích a po maturitě vystudoval Fakultu strojní Vysoké školy báňské v Ostravě (promoval v roce 1976 a získal titul Ing.).\n\nPo absolvování základní vojenské služby nastoupil v roce 1977 do Železáren a drátoven Bohumín, kde 35 let pracoval na různých manažerských postech, počínaje technologem a konče finančním ředitelem akciové společnosti Bonatrans Group. V průběhu zaměstnání absolvoval rovněž postgraduální studium na Hutnické fakultě VŠB v Ostravě v oboru ekonomika řízení hutnictví a manažerský vzdělávací program na soukromé vysoké škole European Business School Praha.\n\nAngažuje se rovněž i v oblasti zdravotnictví. Od založení Hutnické zaměstnanecké pojišťovny byl po dobu 16 let předsedou její Správní rady, nadále pak ještě vykonává funkci předsedy Správní rady Nadačního fondu prevence zdraví při České průmyslové zdravotní pojišťovně.\n\nLadislav Sitko je ženatý, s manželkou mají dvě dcery. Žije ve městě Rychvald na Karvinsku. \n\nV komunálních volbách v roce 2010 byl zvolen jako nestraník za TOP 09 zastupitelem města Rychvald, a to z pozice lídra kandidátky. V letech 2010 až 2014 zastával pozici místostarosty města. V průběhu volebního období se stal členem TOP 09 a ve volbách v roce 2014 mandát zastupitele města obhájil, opět z pozice lídra kandidátky. Od roku 2014 působí jako radní města a předseda Finančního výboru.\n\nV krajských volbách v roce 2016 kandidoval za TOP 09 do Zastupitelstva Moravskoslezského kraje, ale neuspěl. Ve volbách do Poslanecké sněmovny PČR v roce 2017 kandidoval za stranu v Moravskoslezském kraji, ale také neuspěl.\n\nVe volbách do Senátu PČR v roce 2018 kandidoval za TOP 09 v obvodu č. 74 – Karviná. Se ziskem 2,50 % hlasů skončil na posledním 8. místě.\n"}
{"id": "1400071", "url": "https://cs.wikipedia.org/wiki?curid=1400071", "title": "Lizzie je poklad", "text": "Lizzie je poklad\n\nLizzie je poklad (v anglickém originále Thank God He Met Lizzie) je australská filmová komedie z roku 1997. Režisérkou filmu je Cherie Nowlan. Hlavní role ve filmu ztvárnili Richard Roxburgh, Cate Blanchett, Frances O’Connor, Linden Wilkinson a John Gaden.\n\n\n"}
{"id": "1400072", "url": "https://cs.wikipedia.org/wiki?curid=1400072", "title": "Emanuel Filibert Savojský (1528-1580)", "text": "Emanuel Filibert Savojský (1528-1580)\n\nEmanuel Filibert Savojský, zv. \"Železná hlava\" ( \"Emanuele Filiberto di Savoia - „Testa 'd Fer“\", 8. července 1528, Chambéry - 30. srpna 1580, Turín) byl v letech 1553 až 1580 vévoda savojský a v letech 1556 až 1559 místodržící habsburského Nizozemí.\n\nNarodil se jako syn vévody Karla III. a Beatrix Portugalské (dcery krále Manuel I. Portugalského a jeho druhé ženy, Marie Kastilské a Aragonské).\n\nZpočátku byl předurčen pro dráhu duchovního, avšak skonem bratra Ludvíka (1536) se stal dědicem trůnu a tudíž byl vzděláván především v politice a vojenství. Vstoupil do služeb císaře Karla V., jenž byl bratrem Eleonory Kastilské, třetí manželky svého děda krále Manuela I. Portugalského. V době italských válek mezi Francií a Španělskem Francouzi anektovali téměř celé jeho dědičné země. Jedinou nadějí na jejich znovunabytí byla služba u císaře Karla V., soka Francie. V jeho službách se pak účastnil bitev u Ingolstadtu (1546) a Mühlberka (1547), a také pozdějších tažení proti Francouzům (Mety a Bra, 1552). V roce 1553 se stal guvernérem a velitelem císařského a španělského vojska ve Flandrech a po bitvě u Renty na podzim roku 1554 vyhnal Francouze z Artois. V roce 1556 jej císař jmenoval místodržícím habsburského Nizozemí. V obnovených bojích proti Francouzům za Karlova nástupce Filipa II. roku 1557 zcela rozdrtil francouzské vojsko vedené Gaspardem z Coligny v Bitva u Saint-Quentin. V následném cateau-cambrésiském míru znovunabyl svá panství s výjimkou města Ženevy a několika pevností. V letech 1574 a 1575 získal navíc panství Pinerolo a Asti.\n\nEmanuel Filibert se v roce 1559 oženil s princeznou Markétou z Valois, dcerou francouzského krále Františka I. Narodil se jim syn:\n\nV roce 1563 přenesl hlavní město svého vévodství ze Chambéry do Turína a ve státní správě a soudnictví zavedl jako úřední jazyk italštinu. Roku 1578 nechal ze Chambéry přenést slavné Ježíšovo plátno do katedrály sv. Jana Křtitele v Turíně. Emanuel Filibert se velice zasloužil o reorganizaci svého dominia a o zlepšení podmínek v zemědělství a manufakturách vypleněných cizími vojsky a dlouhodobě podporoval také bankovnictví. Tak se mu podařilo vytvořit základ pro sestavení nevelké, avšak disciplinované armády, která se opírala o systém domobrany organizovaný podle provincií. Stará feudální a žoldnéřská vojska zrušil. Jeho malé námořnictvo (Nizza/Nice) se účastnila bitvy u Lepanta.\n\nFilibert po sobě zanechal fungující stát, který se později stal středně velkou evropskou mocností a v době risorgimenta patřil k hlavním aktérům italského sjednocení.\n\n\n"}
{"id": "1400073", "url": "https://cs.wikipedia.org/wiki?curid=1400073", "title": "Cesta do ráje (film)", "text": "Cesta do ráje (film)\n\nCesta do ráje (v anglickém originále Paradise Road) je australský dramatický film z roku 1997. Režisérem filmu je Bruce Beresford. Hlavní role ve filmu ztvárnili Glenn Close, Frances McDormand, Pauline Collins, Julianna Margulies a Cate Blanchettová.\n\n\n"}
{"id": "1400074", "url": "https://cs.wikipedia.org/wiki?curid=1400074", "title": "Earlene Brownová", "text": "Earlene Brownová\n\nEarlene Brownová, rozená Dennisová (11. července 1935 Latexo – 21. května 1983 Compton) byla americká reprezentantka v lehké atletice, věnující se vrhu koulí a hodu diskem. Je jedinou americkou olympijskou medailistkou v soutěži koulařek, její osobní rekordy byly 16,69 m v kouli a 53,91 m v disku.\n\nNarodila se v Texasu, její otec byl hráčem baseballu. Vyrůstala pouze s matkou, od roku 1938 žily v Kalifornii. Pracovala u policie a v salónu krásy, připravovala se v klubu Spartan Women's Athletic Club. Osmkrát vyhrála americké mistrovství Amateur Athletic Union ve vrhu koulí a třikrát v hodu diskem. Startovala na třech olympijských hrách: v roce 1956 byla čtvrtá v hodu diskem a šestá ve vrhu koulí, v roce 1960 získala mezi koulařkami bronzovou medaili a mezi diskařkami byla šestá, v roce 1964 obsadila dvanácté místo ve vrhu koulí. Vyhrála také kouli i disk na Panamerických hrách 1959, jako první Američanka překonala ve vrhu koulí hranici padesáti stop. Po ukončení atletické kariéry v roce 1965 se úspěšně věnovala roller derby pod přezdívkou „Brown Bomber“. Posmrtně byla uvedena do National Track and Field Hall of Fame.\n\n"}
{"id": "1400077", "url": "https://cs.wikipedia.org/wiki?curid=1400077", "title": "Pseudologia phantastica", "text": "Pseudologia phantastica\n\nPseudologia phantastica neboli \"mýtomanie\", též \"pseudologie\" nebo \" dysmnézie\" (česky též \"bájivá lhavost\") je porucha, kdy mýtoman, na rozdíl od různých podvodníků, nelže ze zištnosti nebo s úmyslem někomu uškodit. Jeho hlavní motiv je získání takové pozornosti a respektu, jaké by podle jeho názoru nikdy nepoznal, kdyby se spolehl na své „obyčejné a nezajímavé“ já. Trpí nedostatkem sebevědomí a vymýšlení historek, v nichž hraje hlavní roli, se pro něj stává drogou, bez níž se neobejde.\n"}
{"id": "1400081", "url": "https://cs.wikipedia.org/wiki?curid=1400081", "title": "Subrogace", "text": "Subrogace\n\nSubrogace označuje změnu závazku v osobě věřitele, jestliže původnímu věřiteli plní místo dlužníka třetí osoba. Ta se díky tomu dostává do pozice věřitele a dlužník pak již musí plnit jí, zanikne totiž nárok původního věřitele a pohledávka přejde na věřitele nového. Rozlišuje se přitom \"subrogace fakultativní\" () a \"subrogace ex lege\" ().\n\nObecně platí, že věřitel je povinen přijmout plnění dluhu za dlužníka i od třetí osoby, ledaže je toto plnění vázáno na osobní vlastnosti dlužníka, kupř. jde o umělecký výkon (). U dluhů formálně cizích, kdy daná třetí osoba není vůbec povinna plnit, je však k takovému splnění potřeba souhlasu dlužníka, neboť mu nelze zbavení se dluhu vnutit. Jestliže by souhlas nedal, šlo by o plnění bez právního důvodu (bezdůvodné obohacení). Třetí osoba může namísto dlužníka plnit z různých důvodů, proto je také na její vůli, zda při tom vůči původnímu věřiteli uplatní výhradu subrogace. Nechce-li tedy dlužníka zbavit dluhu bez dalších nároků, může současně požadovat postoupení pohledávky (zřejmě bez nutnosti její formální cese) a tím vstoupí do práv věřitele. Neuplatní-li naopak výhradu subrogace, dluh splněním zanikne.\n\nNaproti tomu u dluhů formálně vlastních, kde třetí osoba sice není přímým dlužníkem, ale je povinna plnit, např. na základě ručení za dluh, souhlasu dlužníka už zapotřebí není (). V tomto případě tedy dochází k subrogaci přímo ze zákona (\"ex lege\"). Třetí osoba pak má automaticky právo na to, aby jí dlužník vyrovnal celou pohledávku včetně jejího příslušenství a dalších souvisejících práv, a původní věřitel jí musí vydat všechny potřebné doklady. V obou případech subrogace, na žádost i nastupující ze zákona, se však toto právo vztahuje jen na tu část pohledávky, která byla splněna. Jestliže tedy nebyl dluh vyrovnán celý, bude dlužník zavázán jak v rozsahu splněného novému, tak ve zbytku původnímu věřiteli. Podobně plní-li za dlužníka více osob, mají vůči němu právo na vyrovnání poměrné ().\n"}
{"id": "1400083", "url": "https://cs.wikipedia.org/wiki?curid=1400083", "title": "Daniel Finch, 8. hrabě z Winchilsey", "text": "Daniel Finch, 8. hrabě z Winchilsey\n\nDaniel Finch, 8. hrabě z Winchilsey, 3. hrabě z Nottinghamu (\"Daniel Finch, 8th Earl of Winchilsea, 3rd Earl of Nottingham, 8th Viscount Maidstone, 3rd Baron Finch of Daventry\") (24. května 1689 – 2. srpna 1769) byl britský státník ze starého šlechtického rodu Finchů. Patřil k toryům, byl dlouholetým poslancem, zastával funkce u dvora a později již jako člen Sněmovny lordů zastával i vysoké vládní posty, byl prvním lordem admirality a prezidentem Tajné rady. Získal Podvazkový řád.\n\nByl čtvrtým mužským potomkem, ale prvním synem, který se dožil dospělého věku, státníka 2. hraběte z Nottinghamu. V roce 1704 se zapsal na univerzitu v Oxfordu, ale ke studiu nenastoupil. V letech 1708–1710 absolvoval kavalírskou cestu po Evropě, navštívil Nizozemsko, Německo a Itálii. Ještě během pobytu v zahraničí byl v roce 1710 zvolen do Dolní sněmovny a poslancem zůstal dvacet let až do otcovy smrti. V letech 1714–1716 byl lordem pokladu, tento post musel opustit poté, co byl jeho otec obviněn ze sympatií k jakobitům, v letech 1714–1718 byl nicméně komořím prince waleského. K vyšším funkcím se dostal v roce 1725, kdy byl jmenován členem Tajné rady a finančním inspektorem královského dvora (1725–1730). Tehdy se v Dolní sněmovně připojil k oponentům premiéra Roberta Walpola a v roce 1730 musel rezignovat, téhož roku zdědil po otci rodové tituly a vstoupil do Sněmovny lordů, do vlády se vrátil až po Walpolově pádu (1742). V březnu 1742 se stal prvním lordem admirality a po třiceti letech byl prvním civilistou v tomto úřadu, čtyři jeho předchůdci byli aktivní námořní důstojníci (1. hrabě z Orfordu, 3. hrabě z Berkeley, G. Byng, Ch. Wager). Ministrem námořnictva byl do prosince 1744, funkci měl převzít i v plánovaném, ale zkrachovalém kabinetu 2. hraběte Granville. Znovu se prvním lordem admirality stal nakrátko až za sedmileté války v roce 1757, mezitím v roce 1752 získal Podvazkový řád. Politickou kariéru zakončil jako lord prezident Tajné rady ve vládě svého synovce 2. markýze z Rockinghamu (1765–1766).\n\nZe dvou manželství měl jen dcery a oba hraběcí tituly přešly na synovce George Finche (1752–1826), který sloužil v armádě a později zastával vysoké posty u dvora.\n\n\nRodokmen Finchů\n\nDaniel Finch, 8. hrabě z Winchilsey\n"}
{"id": "1400085", "url": "https://cs.wikipedia.org/wiki?curid=1400085", "title": "Daniel Finch, 2. hrabě z Nottinghamu", "text": "Daniel Finch, 2. hrabě z Nottinghamu\n\nDaniel Finch, 2. hrabě z Nottinghamu, 7. hrabě z Winchilsey (\"Daniel Finch, 7th Earl of Winchilsea, 2nd Earl of Nottingham, 7th Viscount Maidstone, 2nd Baron Finch of Daventry\") (2. července 1647 – 1. ledna 1730) byl britský státník. Pocházel ze starobylého šlechtického rodu Finchů, dva z jeho předků zastávali funkci předsedy Dolní sněmovny. Patřil k toryům a ve vysokých funkcích se uplatnil ještě za vlády Stuartovců, kdy byl prvním lordem admirality. Po slavné revoluci byl několikrát ministrem vnitra a zahraničí, nakonec se po nástupu hannoverské dynastie stal prezidentem Tajné rady. Pro podezření z náklonnosti k jakobitům musel nakonec odstoupit a spolu s ním byl celý dosud vlivný rodinný klan Finchů donucen k dlouholeté politické pasivitě.\n\nNarodil se jako nejstarší syn lorda kancléře 1. hraběte z Nottinghamu, byl též vnukem předsedy Dolní sněmovny Heneage Finche. Studoval v Oxfordu a v letech 1665–1668 absolvoval kavalírskou cestu, během níž navštívil Německo, Itálii a Francii, po návratu byl jmenován členem Královské společnosti. V letech 1673–1678 a 1679–1681 byl členem Dolní sněmovny, v letech 1679-1681 lordem admirality a v roce 1680 se stal členem Tajné rady. V letech 1681–1684 byl prvním lordem admirality, poté správu námořnictva převzal osobně Karel II. Za vlády Jakuba II. se vyhýbal dvoru, nicméně váhal podpořit jeho sesazení a za slavné revoluce podporoval myšlenku regentské vlády. Po nástupu Viléma III. odmítl nabídku na post lorda kancléře, ale přijal další vysoké úřady. Byl členem výboru Tajné rady pro obchod a kolonie (1689–1696), státním sekretářem zahraničí (1689–1690 a 1692–1693), státním sekretářem vnitra (1690–1693 a 1702–1704; v obdobích červen až prosinec 1690 a březen 1692 až březen 1693 zastával oba úřady zároveň). V roce 1704 musel ustoupit pozdějšímu premiérovi Robertu Harleyovi a do konce vlády královny Anny byl v opozici jako stoupenec umírněných toryů.\n\nDo vysokých funkcí se vrátil po nástupu Jiřího I. a stejně jako v roce 1689 i v roce 1714 bylo jeho jmenování do vlády překvapivé, protože byl jediný tory ve whigistickém kabinetu. Svou roli však sehrál Nottinghamův osobní postoj k nastolení hannoverské dynastie, nikoli jeho stranická příslušnost, takže se v roce 1714 stal lordem prezidentem Tajné rady. Z funkce byl nakonec odvolán v roce 1716 pro podezření ze sympatií k jakobitům. Ze svých funkcí museli odejít také jeho bratr 1. hrabě z Aylesfordu a syn Daniel a celý dosud vlivný klan Finchů byl donucen k dlouhodobé politické pasivitě. Krátce před smrtí v září 1729 zdědil po bratranci titul hraběte z Winchilsey.\n\nByl dvakrát ženatý, poprvé se oženil v roce 1674 s Essex Rich (1652–1684), dcerou 3. hraběte z Warwicku. Podruhé se oženil v roce 1685 s Anne Hatton (1668–1743). Z obou manželství se narodilo celkem devatenáct dětí, z nichž jedenáct zemřelo v dětství.\n\n\n\n\n\n\n\n\n\n\n\n\n\nRodokmen Finchů\n\nDaniel Finch, 2. hrabě z Nottinghamu\n"}
{"id": "1400088", "url": "https://cs.wikipedia.org/wiki?curid=1400088", "title": "Tisno", "text": "Tisno\n\nTisno je opčina v Dalmácii v Chorvatsku v Šibenicko-kninské župě. Žije zde celkem 3 094 obyvatel. Až do sčítáni lidu v roce 1981 bylo město nazýváno Tijesno. Jméno města pochází od úžiny, která odděluje pevninu od ostrava Murter. Město je známé především svým zvedacím mostem moderní konstrukce.\n\nTisno je nejmladší sídlo ostrova Murter. Poprvé je zmiňováno roku 1474 během turecké invaze a války proti Benátčanům, kdy zde našlo útočiště mnoho uprchlíků. Za francouzské vlády (1806-1813) bylo Tisno největší osadou na ostrově a střediskem okresu. Po pominutí nebezpečí tureckých útoků na začátku 18. století byl vystavěn most spojující ostrov s pevninou a Tisno se rozšířilo na pevninu do oblasti nazvané Gomilica.\n\nTisno je situováno 29 km severozápadně od Šibeniku při komunikaci spojující jadranskou magistrálu s ostrovem Murter. Rozkládá se jak na pevnině, tak i na ostrově Murter, při zvedacím mostě přes Murterskou úžinu, která zde má šířku 38 metrů. Střed staré části je umístěný na ostrově, jihovýchodně od zvedacího mostu. Za poslední řadou domů a kostelem Svatého Ondřeje je kamenná, lesem pokrytá pláž, a 1000 metrů dlouhá promenáda.\n\nKromě turistiky je významné rybářství a v okolí se daří pěstování olivovníků, vinné révy a zeleniny.\n\n\n\n"}
{"id": "1400092", "url": "https://cs.wikipedia.org/wiki?curid=1400092", "title": "František Lehovec", "text": "František Lehovec\n\nFrantišek Lehovec (16. května 1936 – 13. června 2018) byl český vysokoškolský profesor, odborník a popularizátor v oblasti pozemních komunikací.\n\nMezi roky 1956 a 1961 studoval Stavební fakultu Českého vysokého učení technického v Praze, na níž svoji diplomovou práci obhájil s vyznamenáním. Roku 1971 pak následně dokončil i doktorské studium obhajobou disertační práce na téma „Příspěvek k navrhování netuhých vozovek“. Rok poté (1972) se stal ředitelem Ústavu dopravního inženýrství hlavního města Prahy (ÚDI). Sedm let nato (1979) byl jmenován do vědecké rady Stavební fakulty své alma mater a táž komise následně roku 1980 schválila jeho jmenování profesorem, jímž se stal o dva roky později (1982). Počínaje rokem 1985 vedl na stavební fakultě ČVUT v Praze Katedru silničních staveb a to až do roku 2009, kdy ho vystřídal Ludvík Vébr. Souběžně s tím od roku 2005 přednášel na Dopravní fakultě téže vysoké školy.\n\nKdyž se začátkem sedmdesátých let 20. století opětovně osamostatnila Česká silniční společnost, stal se profesor Lehovec roku 1991 jejím předsedou a tuto funkci vykonával po dobu pětadvaceti let do roku 2016. Tehdy mu Společnost u příležitosti jeho životního jubilea (80 let) jako prvnímu udělila Zlatou medaili profesora Špůrka za zásluhy o rozvoj České silniční společnosti.\n\nOd roku 2002 až do své smrti, tedy po dobu šestnácti let, zastával v Průhonicích na předměstí Prahy, kde bydlel, funkci místostarosty.\n\nVedle příspěvků na konferencích se podílel na přípravě:\n\nVedle toho se též především k problematice dopravy vyjadřoval do médií (například do České televize nebo pro Hospodářské noviny).\n"}
{"id": "1400115", "url": "https://cs.wikipedia.org/wiki?curid=1400115", "title": "Krátké 20. století", "text": "Krátké 20. století\n\nVýraz krátké či kratší 20. století je termín, který označuje období mezi lety 1914 až 1991. Jako začátek období se chápe vypuknutí první světové války a jeho konec představuje rozpad Sovětského svazu. \n\nVýraz původně použil Iván Berend (Maďarská akademie věd), a později ho rozvedl a definoval britský marxistický historik a politolog Eric Hobsbawm.\n\nSled událostí představoval významné změny ve světových dějinách, které vedly k novému uspořádání:\nKratší 20. století začíná se začátkem první světové války, která způsobila zánik německé, osmanské, rakousko-uherské a ruské říše. Druhá světová válka byla důsledkem neuspokojivého uspořádání v Evropě vzešlého z výsledků první světové války. Studená válka pak byla výsledkem druhé světové války a skončila rozpadem Sovětského svazu.\n\nVýraz je analogickým k dlouhému 19. století, které označuje období let 1789 až 1914, jehož původcem je rovněž Hobsbawm, a dlouhé 18. století, určené přibližně lety 1688 až 1815.\n\n"}
{"id": "1400116", "url": "https://cs.wikipedia.org/wiki?curid=1400116", "title": "Paul Bowles", "text": "Paul Bowles\n\nPaul Bowles (30. prosince 1910 – 18. listopadu 1999) byl americký spisovatel a hudební skladatel, který prožil většinu života v Tangeru.\n\nNarodil se ve čtvrti Jamaica v newyorském obvodu Queens. Byl jedináčkem a lepší vztah měl s matkou než s otcem. Číst uměl od tří let a údajně již od čtyř psal. Zanedlouho začal psát surrealistické texty a hudební skladby. Roku 1928 zahájil studium na Virginijské univerzitě, avšak již následujícího roku zařízení bez vědomí rodičů opustil a zakoupil si jednosměrnou lodní jízdenku do Francie bez úmyslu vrátit se domů. Později se však vrátil a v New Yorku začal pracovat v knihkupectví. Později se vrátil na univerzitu, ale brzy opět odešel a spolu se skladatelem Aaronem Coplandem odjel zpět do Paříže. Spolu s ním rovněž roku 1931 poprvé navštívil Tanger. Později se vrátil zpět do Evropy, ale již následujího roku se vydal na další cestu na sever Afriky. Do New Yorku se vrátil v roce 1937 a následujícího roku se oženil s dramatičkou Jane Auer.\n\nV roce 1947 získal Bowles smlouvu na román a díky záloze odešel, tentokrát již natrvalo, do Tangeru. Jeho manželka jej následovala v následujícím roce. Kniha, která dostala název \"The Sheltering Sky\" (v češtině později \"Pod ochranou nebe\"), vyšla v roce 1949. Italský režisér Bernardo Bertolucci uvedl v roce 1990 zfilmovanou verzi knihy. Později napsal další dva romány, \"Let It Come Down\" (1952) a \"The Spider's House\" (1955; česky \"Pavoučí dům\"). Je autorem řady sbírek povídek a básní a věnoval se též překladu (Jean-Paul Sartre, Isabelle Eberhardtová, Rodrigo Rey Rosa). Režisérka Sara Driver natočila podle jedné z jeho povídek film \"You Are Not I\" (1981). V roce 1995 se naposledy podíval do New Yorku a o čtyři roky později v nemocnici v Tangeru ve věku 88 let zemřel, a to na infarkt myokardu.\n\n"}
{"id": "1400126", "url": "https://cs.wikipedia.org/wiki?curid=1400126", "title": "Michael McClure", "text": "Michael McClure\n\nMichael McClure (* 20. října 1932) je americký básník a dramatik. Studoval na univerzitě ve Wichitě (1951–1953), Arizonské univerzitě (1953–1954) a Sanfranciské státní (1955). Svou první sbírku básní vydal roku 1955 pod názvem \"Passage\". Později publikoval další sbírky a rovněž je autorem esejů na různá témata, včetně Boba Dylana a životního prostředí. Jeho hra \"The Beard\", která se zaměřuje na vztah mezi herečkou Jean Harlow a psancem Billym the Kidem. byla do značné míry kontroverzní. Při pátém představení hry byli hlavní herci zatčeni pro obscénnost a hra byla následně v oblasti San Francisca zakázána. McClure se pod jménem Ike O'Shay vyskytuje v knize \"Dharmoví tuláci\" od Jacka Kerouaca.\n"}
{"id": "1400132", "url": "https://cs.wikipedia.org/wiki?curid=1400132", "title": "Paroubkovská kaplička", "text": "Paroubkovská kaplička\n\nParoubkovská kaplička stávala při levé straně silnice II/330 ze Sadské do Zvěřínku a byla chráněna jako kulturní památka. V roce 2012 byla při dopravní nehodě silně poškozena, v roce následujícím zůstala po nárazu nákladního auta úplně rozvalena, proto byla na žádost města Sadské v roce 2015 památková ochrana zrušena. S použitím některých zachovalých původních prvků byla kaple obnovena a 17. ledna 2018 místním farářem vysvěcena.\n"}
