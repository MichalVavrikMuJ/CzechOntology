{"id": "1466470", "url": "https://cs.wikipedia.org/wiki?curid=1466470", "title": "Walter Regulus", "text": "Walter Regulus\n\nWalter Regulus, Walter Regulus II a Walter Regulus III byly československé pětiválcové zážehové vzduchem chlazené hvězdicové motory. Walter Regulus byl vyvinut počátkem 30. let 20. století a byl vyráběn Akciovou společností Walter, továrnou na automobily a letecké motory v Praze - Jinonicích. Dočkal se dalších modernizací na verzi Regulus II (1934) a Regulus III (1935). Walter Regulus je vystaven v expozici Leteckého muzea ve Kbelích.\n\nKonstrukční oddělení továrny Walter v čele s hlavním konstruktérem ing. Františkem Adolfem Barvitiusem představilo novou výkonovou řadu hvězdicových motorů v roce 1928. Prvním motorem byl Walter Castor, sedmiválcový motor z nové řady pístových hvězdicových motorů o vrtání 135 mm. Počátkem roku 1931 byl představen veřejnosti nový motor Regulus odvozený z motoru Castor II. Homologační zkouška však byla odjeta už v září 1930. O mezinárodní představení tohoto motoru se postarala účast továrny Walter v květnu 1931 na letecké výstavě ILIS ve švédském Stockholmu. Stánek firmy Walter s vystavenými motory Vega, Venus, Mars, Regulus, Castor a Atlas si prohlédl i švédský král Gustav V.\n\nV případě Walter Regulus se jednalo o pětiválcový, hvězdicový vzduchem chlazený motor (5H). Hvězdicové pětiválce továrna Walter již vyráběla v letech 1923–1932, jednalo se o Walter NZ-60 a Walter Vega. I Regulus se dočkal jako jeho bratři Castor (7H) a Pollux (9H) pozdějších modernizací. V roce 1934 je představen Walter Regulus II a o rok později Walter Regulus III.\n\nMotory Regulus oproti Castorům a Polluxům měly zkrácený zdvih ze 170 mm na 160 mm. Podle katalogu výrobce byly tyto motory určeny pro sportovní, cestovní, dopravní a poštovní letouny a také pro vojenské cvičné, pozorovací a kurýrní letouny. Motory řady Regulus se u československých letounů neuplatnily, a i proto nemají tyto motory ve výrobní řadě 5H s vrtáním válců 135 mm pokračování.\n\nPočty vyrobených motorů Walter Regulus nejsou v oficiálních pramenech uváděny.\n\nJe známa pouze jedna aplikace tohoto motoru. Dvoumístný dvouplošník Marinens Flyvebaatfabrikk M.F.8 (letoun známý také jako Høver M.F.8, po konstruktéru Johanu E. Høverovi, který jej navrhl) byl vojenský výcvikový hydroplán postavený v Norsku ve dvacátých letech minulého století. V roce 1932 norský výrobce námořních hydroplánů Marinens Flyvebaatfabrikk musel najít náhradu za motory Mercedes (typ s tímto motorem označený jako M.F.8Bs), pro které se velmi obtížně zajišťovaly náhradní díly. Byl zkoušen motor Bristol Lucifer (zapůjčený od norského výrobce vojenských letadel Kjeller Aircraft Factory) a také motor Walter Regulus II. Oba motory byly testovány v Hortenu. Přesto se oba motory ukázaly jako příliš nákladné na financování. Motor Walter Regulus II měl při zkouškách v Hortenu dobrý výkon, proto jich bylo několik zakoupeno. V roce 1937 byla všechna letadla vybavena hvězdicovým motorem Walter Regulus II (185 k). Letadla byla velmi robustní a byla v provozu až do německého útoku na Norsko 9. dubna 1940. Některá z letadel dosáhla více než 1500 letových hodin. Továrna Walter však přestala tyto motory koncem 30.let 20. století vyrábět. Následně byly používány motory Armstrong Siddeley Cheetah IIA. které byly nalezeny v britských nadbytečných zásobách a byly zakoupeny za 500 norských korun za kus. Pravděpodobně od zimy 1940 byl tento motor nahrazován americkým motorem Jacobs L-4M Radial (Jacobs Aircraft Engine Co.)\n\nMinisterstvo veřejných prací se v roce 1932 rozhodlo podporovat dotacemi výrobu prototypů letadel pro druhou tuzemskou společnost (mimo ČSA), kterou byla Československá letecká společnost. Prvním tímto případem byla podpora 700 tisíc Kč stavby prototypu letounu Avia 51 opatřeného třemi motory Walter Regulus II a stavba prototypu měla probíhat pod státním dozorem. Tato \"státní\" snaha o instalaci motorů Regulus se však nenaplnila, protože Avia prosadila změnu projektu a instalaci svých motorů Avia Rk-12 (147 kW/200 k). Byly celkem postaveny 3 prototypy, ale stroje zcela zklamaly a do provozu u ČSL nikdy nepřišly. \n\nMarinens Flyvebaatfabrikk MF8\n\n\n\n\n"}
{"id": "1466474", "url": "https://cs.wikipedia.org/wiki?curid=1466474", "title": "Jamie McShane", "text": "Jamie McShane\n\nJamie McShane je americký herec, který se proslavil rolemi v seriálech \"Zákon gangu\", \"Policajti z L. A.,\" \"Bloodline\" a \"The Passage.\"\n\nMcShane má za sebou dlouhou hereckou kariéru s několika hostujícími a vedlejšími rolemi. Zahrál si například v seriálech \"24 hodin\", \"Dr. House\", \"Stalker\", \"\" nebo \"The Fosters\" . Mezi jeho nejvýznamnější role jsou role Camerona Hayese v seriálu \"Zákon gangu\", seržanta Terryho Hilla v seriálu \"Southland\" a Erica O'Bannona v seriálu \"Bloodline\".\n\n"}
{"id": "1466478", "url": "https://cs.wikipedia.org/wiki?curid=1466478", "title": "Dumbarton", "text": "Dumbarton\n\nDumbarton ([dʌmˈbɑːrtən]) je město ve Skotsku s přibližně dvaceti tisíci obyvateli, které se roku 1996 stalo správním centrem oblasti Západní Dunbartonshire. Nachází se 20 km severozápadně od Glasgowa v místě, kde se řeka Leven vlévá do ústí řeky Clyde. Dominantou města je Dumbarton Rock, čedičová skála z období karbonu vysoká 75 m, na jejímž vrcholu se nachází hrad, památkově chráněný státem. Ve znaku města je vyobrazen slon s věží na hřbetě, protože skála svým tvarem údajně připomíná sloní hřbet.\n\nLokalita byla osídlena již v době železné. Název města je odvozen z gaelského výrazu \"Dùn Breatainn\" (pevnost Britů): od pátého století se zde nacházelo centrum království Alclud. Roku 1222 povýšil Alexandr II. Skotský Dumbarton na královské město. Za druhé světové války bylo město bombardováno německým letectvem. Dumbarton byl dříve známý díky výrobě lodí, whisky (Ballantine's) a skla, ve 21. století je největším průmyslovým podnikem energetická firma Aggreko, mnoho místních dojíždí za prací do Glasgowa nebo na nedalekou námořní základnu HMNB Clyde. Pamětihodnostmi města jsou starý most přes řeku Leven z roku 1765, presbyteriánský chrám Riverside Parish Church, panské sídlo Overtoun House, námořní muzeum a oddechová zóna Levengrove Park.\n\nNa městském stadiónu hraje fotbalový klub Dumbarton FC, který v letech 1891 a 1892 vyhrál první dva ročníky skotské ligy.\n\nV Dumbartonu se narodil hudebník David Byrne.\n\n"}
{"id": "1466482", "url": "https://cs.wikipedia.org/wiki?curid=1466482", "title": "Tour of Europe '76 (The Rolling Stones)", "text": "Tour of Europe '76 (The Rolling Stones)\n\nTour of Europe ´76 bylo koncertní turné britské rockové skupiny The Rolling Stones, které sloužilo jako propagace studiového alba \"Black and Blue\". Turné bylo zahájeno koncertem ve Frankfurtu nad Mohanem v Německu a bylo zakončeno v Knebworthu v Anglii. Bylo to první turné s kytaristou Ronniem Woodem jako oficiálním členem Stones.\n\nZ koncertu v Londýně byl natočen zvukový materiál který byl použit pro koncertní album \"Love You Live.\"\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n\nDoprovodní členové\n\n"}
{"id": "1466483", "url": "https://cs.wikipedia.org/wiki?curid=1466483", "title": "Římskokatolická farnost Nová Ves (u Mladé Vožice)", "text": "Římskokatolická farnost Nová Ves (u Mladé Vožice)\n\nŘímskokatoická farnost Nová Ves je územním společenstvím římských katolíků v rámci táborského vikariátu Českobudějovické diecéze.\n\nPlebánie v Nové Vsi (tehdy Lazicích) je poprvé písemně doložena v roce 1357, kdy byla součástí \"vltavotýnského děkanátu\". Místní farní duchovní správa od té doby existuje bez přerušení.\n\nFarnost je administrována ex currendo z Mladé Vožice.\n\n"}
{"id": "1466484", "url": "https://cs.wikipedia.org/wiki?curid=1466484", "title": "Caroline Chikezie", "text": "Caroline Chikezie\n\nCaroline Chikezie (* 19. února 1974 Londýn) je britsko-nigerijská herečka, která se proslavila rolemi Sashy Williamsové v seriálu \"As If,\" Elaine Hardy v seriálu \"Footballer's Wives\" a Cyberwoman v seriálu \"Torchwood\".\n\nChikezie se narodila v Anglii nigerijským rodičům. Ve čtrnácti letech navštěvovala internátní školu v Nigérii. Také navštěvovala víkendové kurzy na divadelní škole Italia Conti. Po návratu do Spojeného království se zapsala na Brunelskou univerzitu, kde studovala lékařskou chemii (očekávalo se, že převezme nemocnici svého otce v Nigérii), ale ze školy odešla. Později získala stipendium na Academy of Live and Recorded Arts.\n\nV roce 1998 se poprvé objevila na televizních obrazovkách v seriálu \"Brothers and Sisters\" a v televizním filmu \"Babymother\". V roce 2001 získala hlavní roli Sashy Williamsové v seriálu \"As If.\". V roce 2004 získala roli ve třetí řadě seriálu \"Footballer's Wives\". Dále si zahrála v seriálech jako \"Torchowood\", \"Lovci duchů\" nebo \"Letopisy rodu Shannara.\" V roce 2018 získala jednu z hlavních rolí v seriálu stanice Fox \"Smrtící virus\".\n\n"}
{"id": "1466492", "url": "https://cs.wikipedia.org/wiki?curid=1466492", "title": "Římskokatolická farnost Planá nad Lužnicí", "text": "Římskokatolická farnost Planá nad Lužnicí\n\nŘímskokatolická farnost Planá nad Lužnicí je územním společenstvím římských katolíků v rámci táborského vikariátu českobudějovické diecéze.\n\nV roce 1357 je v Plané připomínána plebánie. Ta v pozdější době zanikla a až v 17. století byla zde zřízena farnost.\nFarnost je administrována ex currendo z Tábora.\n\n"}
{"id": "1466495", "url": "https://cs.wikipedia.org/wiki?curid=1466495", "title": "Jamie Parker", "text": "Jamie Parker\n\nJamie Parker (* 14. srpna 1979 Middlesbrough) je britský herec. Vystudoval Loretto School, Královskou akademii dramatického umění a Carlingford High School.\n\nOd roku 2007 je ženatý s Deborah Croweovou, mají syna Williama Parkera.\n\nHrál v divadelní hře \"Harry Potter a prokleté dítě\" po boku Poppy Millerové.\n"}
{"id": "1466498", "url": "https://cs.wikipedia.org/wiki?curid=1466498", "title": "Turistická značená trasa 1856", "text": "Turistická značená trasa 1856\n\nTuristická trasa 1856 má svůj počátek na Valdštejnově náměstí v Jičíně, kde plynule navazuje na též modře značenou trasou 1872 z Prachova. Dále zde končí červeně značená Zlatá stezka Českého ráje přicházející od vrchu Tábora, na kterou navazuje rovněž červeně značená trasa 0422 do Prachovských skal, a prochází tudy i žlutě značená trasa přicházející jako 7373 z jičínského vlakového nádraží a pokračující jako 7299 do Ostružna.\n\nTrasa vede nejprve v souběhu se Zlatou stezkou Českého ráje severovýchodním směrem z městského centra na okraj Valdštejnovy aleje, kde odbočuje k severu, aby městskými ulicemi dorazila pod vrch Čeřovku. Ten obhází ze západní strany a poté po okraji zahrádkářské kolonie pokračuje k řece Cidlině na rozcestí se žlutě značenou trasou 7298 vedoucí do Kbelnice. Trasa 1872 pokračuje dále po polní cestě k severovýchodu na úpatí vrchu Zebína, kde vstupuje opět do souběhu se Zlatou stezkou. Společně s ní vede jihovýchodním směrem na okraj zástavby Sedliček, kde souběh končí. Trasa 1872 odtud vede opět severovýchodním směrem okrajem zástavby kolem místního hřbitova a zároveň jižním úbočím Zebína. Na konci Sedliček kříží železniční trať Hradec Králové - Turnov a vstupuje do Valdic, kde v centru obce končí bez návaznosti na žádnou další turistickou trasu.\n\n"}
{"id": "1466500", "url": "https://cs.wikipedia.org/wiki?curid=1466500", "title": "Potransplantační chimérismus", "text": "Potransplantační chimérismus\n\nPotransplantační chimerismus je stav, kdy se v organismu jedince po úspěšné transplantaci nachází buňky nesoucí genetickou informaci jak původního příjemce, tak i nově dárce. \n\nStanovení hladiny buněčného chimérismu se využívá primárně u transplantací kostní dřeně nebo hematopoetických kmenových buněk. Ke stanovení se využívá vzorek periferní krve nebo kostní dřeně. Podle poměru buněk dárce a příjemce (konkrétně se jedná o genetickou informaci obsaženou v leukocytech) můžeme potransplantační chimérismus dělit na několik úrovní:\n\nStanovení hladiny potransplantačního chimérismu se začalo v medicíně používat v druhé polovině dvacátého století. Od té doby i s rozvojem nových technik a metod bylo využíváno několik základních metod. Na počátku se pracovalo s buněčnými markery, později s metodami cytogenetiky ať už klasické nebo moderní s využitím fluorescence. S rozvojem moleulárně-biologických metod se začala využívat např. polymorfismu délky restrikčních fragentů (RFLP). V dnešní době se však v klinické praxi užívá nejčastěji buď STR-PCR s následnou fragmentační analýzou nebo kvantitativní PCR. Alternativou, které by se mohlo také využívat, nicméně byla dosud aplikována pouze ve výzkumech, by mohla být digital droplet PCR nebo sekvenování nové generace.\n"}
{"id": "1466504", "url": "https://cs.wikipedia.org/wiki?curid=1466504", "title": "Strjama", "text": "Strjama\n\nStrjama () je řeka uprostřed Bulharska v Plovdivské oblasti, která pramení na Staré planině a vlévá se do Marici.\n\nŘeka pramení v nadmořské výšce 2158 metrů pod názvem \"Kamenica\" na jižním úbočí hory Vežen na Staré planině. Zprvu, až do Klisury, teče na jih v hlubokém údolí s velkým spádem. Poté se stáčí na východ až jihovýchod a širokým a mělkým korytem protéká Karlovskou kotlinou po jejím jižním okraji. U Bani se stáčí na jih a vytváří krátkou (asi 3 km) soutěsku tvořící hranici mezi Săštinskou a Sărnenou Srednou gorou. Na jejím konci se dostává do Hornothrácké nížiny, kterou protéká pomalu širokým a mělkým korytem. U dědiny Ivan Vazovo je část vod odváděna do umělého kanálu \"Dălga vada\", jinak hlavního zavlažovacího kanálu, který se vlévá do Marici samostatně. Hlavní tok, v těchto místech též nazývaný \"Săštinska Strjama\", se vlévá zleva do Marici u Sadova, v katastru dědiny Manole (ve vzdálenosti zhruba 3,2 km) v nadmořské výšce 149 m.\n\nPrůměrný spád řeky je 8 %.\n\nPlocha povodí je 1 394 km², což jsou 2,6 % povodí Marici. Jeho hranice jsou následující:\n\nHlavní přítoky: (→ levý přítok, ← pravý přítok)\n\nZdrojem vody jsou sněhové a dešťové srážky. Průtok má maximum na jaře – březen až červen, a minimum v létě – červenec až říjen. Průměrný průtok vody na horním toku u Klisury je 0,80 m³/s, na středním toku u Bani 6,62 m³/s a v dolním toku u ústí do Marici činí 8,56 m³/s.\n\nHlavním význam řeky je zavlažování Hornothrácké nížiny, které je zajišťováno zavlažovacími kanály napájenými její vodou.\n"}
{"id": "1466505", "url": "https://cs.wikipedia.org/wiki?curid=1466505", "title": "Turistická značená trasa 7373", "text": "Turistická značená trasa 7373\n\nTuristická značená trasa 7373 má svůj počátek u jičínského vlakového nádraží bez návaznosti na žádnou další turistickou trasu. Vede ulicemi \"Dělnická\", \"Riegrova\" a \"Jungmannova\" k místnímu autobusovému nádraží, od kterého pokračuje podél městských hradeb ulicí \"Pod Koštofránkem\" a dále Valdickou branou na Valdštejnovo náměstí, kde končí. Přímo zde na ní navazuje žlutě značená trasa 7299 do Ostružna. Dále zde má svůj konec červeně značená Zlatá stezka Českého ráje přicházející od vrchu Tábora, na kterou navazuje rovněž červeně značená trasa 0422 do Prachovských skal, a modře značená trasa 1856 z Valdic, na kterou navazuje stejně značená trasa 1872 do Prachova.\n\nK jičínskému vlakovému nádraží vedla původně jedna z červeně značených tras dnes končících na Valdštejnově náměstí. Ke vzniku trasy 7373 došlo přeznačením na žlutou barvu.\n\n"}
{"id": "1466507", "url": "https://cs.wikipedia.org/wiki?curid=1466507", "title": "Dominik Trach z Březí", "text": "Dominik Trach z Březí\n\nDominik Trach z Březí (* 1781, Zámrsk, Těšínské Slezsko – 1861, Moravská Ostrava, Rakousko-Uhersko). Syn barona Zikmunda Tracha z Březí, na Zámrsku, také majitele panství Ruda ve Slezku, panství Apathy a Vinicy v Maďarsku, a Anny Eleonory rozené Fenzel z Dubovce.\n\nRod Trachů z Březí byl rod s dlouhou vojenskou tradicí. Dominik nastoupil 1. května 1797 ve věku 16 let k C. a k. Pěšímu pluku hraběte Colloreda (56. pěší pluk, německá uniforma, od roku 1784 mu velel Wenzel Joseph von Colloredo-Mels und Wallsee). V listopadu 1798 byl povýšen na nadporučíka. nastoupil k nově vzniklému 2. hulánskému pluku Prince ze Schwarzenbergu (\"k.u.k. Ulanenregiment „Fürst zu Schwarzenberg“ Nr. 2\"). V roce 1799 během letní ofenzívy francouzských vojsk v Německu prodělal křest ohněm, jeho kůň byl v bitvě zasažen a on při pádu z něj byl vážně zraněn. V roce 1800 při bitvě u Hohenlinden byl vážně zraněn střepinou do pravého oka. V roce 1801 byl povýšen do hodnosti nadporučíka. V roce 1805 pak kapitána. Účastnil se dalších bitev: u Znojma (duben 1809), u Aspernu (květen 1809), Wagramu (červenec 1809). Během bojů ztratil dva koně a sám byl těžce raněn do levé nohy. Jeho jméno je zapsáno na čestném seznamu důstojníků C. a k. armády, kteří se vyznamenali v bitvách.\n\nV roce 1814 byl jmenován majorem. V bitvě u Brienne 29. ledna 1814, kdy byla poražena pruská královská armáda vedená Hansem Ernstem Karlem von Zieten, se mu podařilo se svou kavalerií dvakrát prolomit bojovou linii, za to 7. března 1814 dostal od ruského cara Alexandra I. Pavloviče v Troyes vyznamenání - Řád sv. Anny II. třídy.\n\nTaké v bitvě u Nangis, v předvečer bitvy u Montmirailu (11. únor 1814) dokázal svou odvahu a statečnost. K jeho divizi se měl připojit 11. Bavorský pěší pluk s baterii. Poté co byl tento pluk napaden čtyřmi Napoleonovými kavalériemi a byl nucen ustoupit. Přidal se k němu major Trach, spolu se 40 muži (hulány) a s ním generál baron Leopold von Geramb, se 40 husary, kteří se vrhli proti nepřátelské přesile, aby ji zabránili v postupu. Za tento čin dostal Vojenský řád Maxe Josefa.\n\nPo roce 1815, tedy po konci Napoleonských válek, se přesunul do Čech, pobýval ve Strážnici. Kde byl v roce 1820 povýšen na podplukovníka. Vzhledem k počtu zranění a prodělaným válečným útrapám požádal v roce 1823 o odchod z Rakousko-uherské armády. Tomu bylo vyhověno a dopisem mu bylo sděleno: \"\"císař doufá a přeje si, aby plukovník poručík von Trach byl po dlouhém odpočinku, i ve svém pokročilém věku, schopen nadále mu sloužit.\"\" U 2. hulánského pluku sloužil celých 26 let.\n\nV roce 1824 se přestěhoval do Radvanic, kde získal majetek po svém otci, který později prodal a přestěhoval se do Moravské Ostravy. V roce 1835 mu byl udělen titul čestný titul plukovníka. V roce 1837 mu bylo uděleno místo v nadaci Marie Terezie, spolu s patřičným nadačním titulem (osvědčení o členství).\n\nV roce 1841 založil Střelecký klub v Moravské Ostravě, který patřil v C. a K. monarchii mezi nejmladší asociace střelců.\n\nPlukovník Trach byl poslední žijící mužský člen tohoto rodu. Nezanechal po sobě žádné potomky.\n\nJeho sestra Johana Josefa Eleonora baronka Trach z Březí (1789–1870), dáma řádu Hvězdového kříže, se provdala za Filipa Ludvíka barona Saint-Genois (1790 – 31. červenec 1857, Baden, Vídeň, Rakousko), C. a k. komoří a tajný rada, rytíř rakouského řádu Leopolda a čestný rytíř Suverénního Maltézského řádu. Spolu měli tři děti: Alexandra Ludvíka Filipa Arnolda (1811–1819), Mořice Vincenta Jana Nepomuckého Ferdinanda (1816–1886) a Marii Alexandru Julii Eleanoru (1820–1888).\n\nMajetek po otci v Radvanicích.\n\nPlukovník Trach, během třiceti let, které strávil v Moravské Ostravě, byl dobrodincem pro místní chudé. Město jej za to poctilo čestným občanstvím.\n\n"}
{"id": "1466509", "url": "https://cs.wikipedia.org/wiki?curid=1466509", "title": "Njančentanglcha", "text": "Njančentanglcha\n\nNjančentanglcha (také Nyainqentanglha, Nyainqêntanglha Feng, Mount Nyenchen Tanglha nebo Nyenchen Tanglha) je hora vysoká 7 162 m n. m. nacházející se v Tibetské autonomní oblasti Čínské lidové republiky. Njančentanglcha je nejvyšším vrcholem Transhimálaje.\n\nNjančentanglcha leží ve východní části Transhimálaje. V rámci Tibetu tvoří horská oblast povodí mezi horní hranicí řek Brahmaputra a Salwin.\n\nNjančentanglcha má tři hlavní vrcholy s výškou nad 7 000 m. Na všechny tři vrcholy byl proveden prvovýstup mezi lety 1986 a 1995.\n"}
{"id": "1466510", "url": "https://cs.wikipedia.org/wiki?curid=1466510", "title": "Turistická značená trasa 7298", "text": "Turistická značená trasa 7298\n\nTuristická trasa 7298 má svůj počátek na rozcestí \"U Bílého mlýna\" s modře značenou trasou 1856 spojující Jičín s Valdicemi. Hned na svém počátku přechází řeku Cidlinu na západní břeh a kolem ruin Bílého mlýna vstupuje do zástavby Kbelnice. Asi v její třetině vstupuje do souběhu s rovněž modře značenou trasou 1872 z Jičína do Prachova. V něm vede na západní okraj obce k silnici I/35, kde u autobusové zastávky končí.\n"}
{"id": "1466513", "url": "https://cs.wikipedia.org/wiki?curid=1466513", "title": "Milan Zaoral", "text": "Milan Zaoral\n\nMilan Zaoral (5. května 1926 Olomouc – 4. ledna 2011 Praha) byl český vědec, zakladatel chemie peptidů u nás a objevitel desmopresinu. Zajímal se o strukturu a funkci peptidových hormonů.\n\nV roce 1949 promoval na Vysoké škole chemicko-technologické v Praze \"cum laude\". V roce 1955 získal titul CSc.\nV letech 1966 a 1967 pobýval na pracovištích v Oxfordu a New Yorku. V roce 1968 obhájil „velký doktorát“ DrSc. Od roku 1949 do roku 1989 pracoval jako vědecký pracovník \"Ústavu organické chemie a biochemie Československé akademie věd\".\n\nV polovině 60. let 20. století se tehdejší laboratoř \"Peptidy II\" Ústavu organické chemie a biochemie Československé akademie věd v Praze (ÚOCHB ČSAV) zabývala výzkumem vztahů mezi chemickou strukturou vasopresinů a jejich biologickými účinky. Práce byla zaměřena na přípravu látek s co nejvyšším a co nejčistším AD (cit.1).\n\nV roce 1971 byla licence na výrobu DDAVP (desmopresin) prodána švédské firmě \"Ferring AB, Malmö\". Ta stimulovala a podporovala klinický výzkum, organizovala konference, sympozia atd. Produkce DDAVP měla u této firmy stále rostoucí tendenci. Jeho roční výroba se ve 2. desetiletí 21. století odhadovala na 30 až 40 kg.\n\n"}
{"id": "1466520", "url": "https://cs.wikipedia.org/wiki?curid=1466520", "title": "Friend of a Friend", "text": "Friend of a Friend\n\n„Friend of a Friend“ je píseň české indie pop kapely Lake Malawi vydaná 7. ledna 2019. Jejími autory jsou Jan Steinsdoerfer, Maciej Mikolaj Trybulec a frontman hudební skupiny Albert Černý. Po vítězství v českém kole Eurovision Song Contest Lake Malawi zastupovali s touto písní Česko na Eurovision Song Contest 2019 v Tel Avivu. V soutěži postopili do finále a skončili s touto písní na 11. místě z 41 zúčastněných zemí. \n\nTato skladba je oficiální znělkou Mistrovství světa juniorů v hokeji 2020 (MSJ 2020) v Ostravě a Třinci.\n\nPočátkem ledna 2019 byla píseň zveřejněna spolu se sedmi dalšími kandidáty národního kola Eurovize 2019, která se konala v 14. května 2019 v Izraeli. 28. ledna byla hudební skupina Lake Malawi s písní „Friend of a Friend“ na tiskové konferenci České televize vyhlášena vítězem domácího kola se ziskem děleného prvního místa u mezinárodní poroty a druhého místa českých hlasujících. V prvním semifinále skončili Lake Malawi na druhém místě z 17 účastníků, postoupili tak do finále. Zde se umístila kapela na 11. místě z celkového počtu 41 účastníků, přičmež finále mělo 26 účastníků.\n\n"}
{"id": "1466523", "url": "https://cs.wikipedia.org/wiki?curid=1466523", "title": "Antonín Pospíšil (rozcestník)", "text": "Antonín Pospíšil (rozcestník)\n\nJméno a příjmení Antonín Pospíšil má více nositelů:\n\n\n"}
{"id": "1466525", "url": "https://cs.wikipedia.org/wiki?curid=1466525", "title": "Fara v Javorníku", "text": "Fara v Javorníku\n\nFara v Javorníku se nachází na ulici Puškinova č. p. 12 v okrese Jeseník. Fara byla zapsána do seznamu kulturních památek ČR. Patří ke kostelu Nejsvětější Trojice a užívá ji Římskokatolická farnost Javorník ve Slezsku.\n\nStavba barokní fary začala dne 18. listopadu 1721. V roce 1825 budovu téměř zničil požár, zachovalo jen jádro s mázhausem. Obnova budovy zahájená v roce 1826 byla ukončena v roce 1828. Její součástí bylo rozšíření do dvora a o stavbu školy, která stávala vedle fary a při požáru byla také zničena. O klasicistní obnovu fary se zasloužil biskup Emanuel von Schimonsky, jak je uvedeno na pamětní desce.\n\nV třicátých letech 20. století fara prošla modernizací. V roce 1990 byly provedeny vnitřní úpravy. Byla restaurována pamětní deska a biskupský znak nad hlavním vchodem.\n\nFara je jednopatrová nárožní stavba členěná devíti okenními osami v hlavní fasádě a šesti okenními osami v dvorní fasádě. Je postavena ze smíšeného zdiva a omítnuta brizolitovou omítkou. Fasáda je členěna po celé délce přízemí lichými arkádami a podnoží, přízemí a patro dělí kordonová římsa, v patře hlavní římsa. Hlavní průčelí má v mělkých výklencích osm pravoúhlých obdélných oken. Výklenky jsou propojeny mezi archivoltami, takže vytvářejí dojem slepých arkád. Nad pravoúhlým vstupem je v tympanonu vsazena oválná deska s nápisem.\n\n\"hoC aeVI spatIVM / paroChIae strVXerat aeDes\"\n\n\"haC Ingens VoLVCerqVe sIMVL\"\n\n\"DeICerat IgnIs / eManVeL praesVL CIneres\"\n\n\"ConstrVXIt In arDes\"\n\nBudova má podélnou dispozici s třemi podélnými a příčnými trakty. Ve střední ose je mázhaus s valenou klenbou s výsečemi, v uličním traktu je ukončen klenebním pasem, vstupy mají segmentový záklenek. Obdélné místnosti na levé a pravé straně mázhausu mají valené klenby, které jsou dělené obloukovými pasy.\n\n"}
{"id": "1466528", "url": "https://cs.wikipedia.org/wiki?curid=1466528", "title": "Karel Pospíšil (rozcestník)", "text": "Karel Pospíšil (rozcestník)\n\nJméno a příjmení Karel Pospíšil má více nositelů:\n\n\n"}
{"id": "1466530", "url": "https://cs.wikipedia.org/wiki?curid=1466530", "title": "Miloslav Pospíšil (rozcestník)", "text": "Miloslav Pospíšil (rozcestník)\n\nJméno a příjmení Miloslav Pospíšil má více nositelů:\n\n\n"}
{"id": "1466531", "url": "https://cs.wikipedia.org/wiki?curid=1466531", "title": "Přírodní rezervace Bukovec", "text": "Přírodní rezervace Bukovec\n\nHeslo Přírodní rezervace Bukovec má více významů:\n\n"}
{"id": "1466532", "url": "https://cs.wikipedia.org/wiki?curid=1466532", "title": "Vilém Pospíšil (rozcestník)", "text": "Vilém Pospíšil (rozcestník)\n\nJméno a příjmení Vilém Pospíšil má více nositelů:\n\n\n"}
{"id": "1466535", "url": "https://cs.wikipedia.org/wiki?curid=1466535", "title": "Jan Pokorný (rozcestník)", "text": "Jan Pokorný (rozcestník)\n\nJméno a příjmení Jan Pokorný má více nositelů:\n\n"}
{"id": "1466536", "url": "https://cs.wikipedia.org/wiki?curid=1466536", "title": "Josef Pokorný (rozcestník)", "text": "Josef Pokorný (rozcestník)\n\nJméno a příjmení Josef Pokorný má více nositelů:\n\n"}
{"id": "1466538", "url": "https://cs.wikipedia.org/wiki?curid=1466538", "title": "Pavel Pokorný", "text": "Pavel Pokorný\n\nJméno a příjmení Pavel Pokorný má více nositelů:\n\n"}
{"id": "1466542", "url": "https://cs.wikipedia.org/wiki?curid=1466542", "title": "David Hájek (rozcestník)", "text": "David Hájek (rozcestník)\n\nJméno a příjmení David Hájek má více nositelů:\n\n"}
{"id": "1466543", "url": "https://cs.wikipedia.org/wiki?curid=1466543", "title": "Jaroslav Hájek (rozcestník)", "text": "Jaroslav Hájek (rozcestník)\n\nJméno a příjmení Jaroslav Hájek má více nositelů:\n\n"}
{"id": "1466544", "url": "https://cs.wikipedia.org/wiki?curid=1466544", "title": "Tomáš Hájek (rozcestník)", "text": "Tomáš Hájek (rozcestník)\n\nJméno a příjmení Tomáš Hájek má více nositelů:\n\n"}
{"id": "1466547", "url": "https://cs.wikipedia.org/wiki?curid=1466547", "title": "Václav Hájek (rozcestník)", "text": "Václav Hájek (rozcestník)\n\nJméno a příjmení Václav Hájek má více nositelů:\n\n"}
{"id": "1466548", "url": "https://cs.wikipedia.org/wiki?curid=1466548", "title": "Alois Král (rozcestník)", "text": "Alois Král (rozcestník)\n\nJméno a příjmení Alois Král má více nositelů:\n\n"}
{"id": "1466550", "url": "https://cs.wikipedia.org/wiki?curid=1466550", "title": "Carmen (suita)", "text": "Carmen (suita)\n\nSuita Carmen je název jednoaktového baletu z roku 1967 kubánského choreografa Alberta Alonsa. Hudbu zkomponoval ruský skladatel Rodion Ščedrin pro svou manželku, primabalerínu Maju Pliseckou. \n\nPremiéra se konala 20. dubna 1967 ve Velkém divadle v Moskvě. \n\nHudba je založena na částech stejnojmenné opery Georgese Bizeta v aranžmá pro smyčce a bicí nástroje, mj. vibrafon, marimbu či zvony.\n"}
{"id": "1466552", "url": "https://cs.wikipedia.org/wiki?curid=1466552", "title": "Jiří Král", "text": "Jiří Král\n\nJméno a příjmení Jiří Král má více nositelů:\n\n"}
{"id": "1466553", "url": "https://cs.wikipedia.org/wiki?curid=1466553", "title": "Kostel svatého Petra a Pavla (Karlovy Vary)", "text": "Kostel svatého Petra a Pavla (Karlovy Vary)\n\nKostel svatého Petra a Pavla je pseudorománský kostel Církve československé husitské v Karlových Varech v Karlovarském kraji. Nachází se v lázeňském území na nábřeží při pravém břehu říčky Teplé asi 100 metrů východně od budovy Císařských lázní.\n\nOd roku 1995 je kostel spolu s farou chráněn jako kulturní památka.\n\nKostel byl postaven na popud německé luteránské církve na pozemku hraběnky Schaumburg-Lippe, která jej věnovala na zřízení modlitebny pro nekatolické lázeňské hosty. Výstavbě předcházely drobné sbírky i značné finanční dary luteránských šlechticů léčících se v Karlových Varech. Patronát nad stavbou převzal hannoverský král Jiří V., který pobýval v lázních u Vřídla. Kostel byl vybudován v letech 1854–1856 v klasicistním stylu. Stavbu řídil architekt a stavitel Gustav Hein. Původní kostel neměl věž a podle luteránského zvyku byl nazýván modlitebnou. Byl zasvěcen pouze svatému Petrovi. Ke slavnostnímu vysvěcení došlo 1. července 1856 a první bohoslužba se konala na první Svatodušní svátek. Kostel si prohlédl pruský král Vilém IV., který přijel do Karlových Varů na léčení. Na jeho podnět byly postupně dány dohromady finance na rozšíření kostela a výstavbu kostelní věže, které roku 1865 předcházela nutná regulace říčky Teplé. Stavba věže byla zahájena 13. června 1865 a 15. června 1866 se rozezněly z dokončené věže první zvuky zvonů. V letech 1864–1866 byl kostel rozšířen o hlavní průčelí a současně prodloužen o presbytář. Fasády byly rozčleněny pilastry s obloučkovou římsou v novorománském stylu. Provedla se i přestavba vily hraběnky Schaumburg-Lippe na faru. V polovině 19. století získal kostel odpovídající vnitřní vybavení. Když 9. května 1893 zemřel kníže Adolf Georg Schaumburg-Lippe, konala se v kostele smuteční bohoslužba. O současnou, novorománskou podobu kostela se postaral lipský architekt Julius Zeissig úpravami z let 1893–1894; vypracoval projekt a dozoroval realizaci stavby. První bohoslužba po úpravách se sloužila 3. května 1894.\n\nKostelu se dodnes říká evangelický. Od roku 1952 jej užívá Církev československá, od roku 1971 nazývaná Církví československou husitskou. \n\nPůvodní kostel byl prostou halovou stavbou završenou jednoduchým tympanonem bez zdobných prvků. Současná podoba pochází z let 1893–1894, kdy došlo rozsáhlým úpravám. Jednolodní kostel není přesně orientovaný, osa probíhá ve směru severozápad–jihovýchod. V hlavním průčelí se nachází vystupující přístavba s nárožními hranolovými věžičkami. Nad průčelím se vypíná věž čtvercového půdorysu, která přiléhá k západní zdi lodi. V horní třetině výšky je věž osmiboká a nacházejí se zde hodiny a zvonice. Věž je završená jehlancovou střechou. Obdélná loď je poměrně dlouhá. V krajních dílech podélných fasád jsou ploché obdélné rizality. Loď prosvětluje pět párů obdélných, polokruhově zakončených oken. Presbytář s trojbokým závěrem je výrazněji užší a je částečně vtažený do hmoty lodi. Před hlavním průčelím je parkově upravené prostranství. Asi 30 metrů východně od kostela stojí fara, která je po sametové revoluci využívána jako pension s názvem \"Villa Basileia\". Fara má stejný architektonický výraz jako kostel.\n\nInteriér se vyznačuje důstojnou dřevěnou architekturou. Při úpravách kostela byl v lodi vynesen dřevěný kazetový strop lodi a postavena nová vyřezávaná dřevěná kruchta na trámech, nesená čtyřmi kamennými korintskými sloupy. Obrazy zhotovil lipský malíř Emil Schulz a berlínský mistr Karl Steffeck, který je i autorem oltářního obrazu, jenž je kopií Raffaelova \"Proměnění Páně\". Oltář je opatřen antependiem s výjevem \"Kladení Krista do hrobu\" z roku 1862. Po stranách triumfálního oblouku byly později umístěny reliéfy Jana Žižky a Jana Husa. Varhany na kruchtě pocházejí z roku 1859. Za hlavním vstupem do kostela je předsíň, ve které se nachází busta ThDr. Karla Farského a reliéf Petra Chelčického.\n"}
{"id": "1466554", "url": "https://cs.wikipedia.org/wiki?curid=1466554", "title": "Kostel svatého Petra a Pavla (Prachatice)", "text": "Kostel svatého Petra a Pavla (Prachatice)\n\nKostel svatého Petra a Pavla se nachází u hřbitova mezi Prachaticemi a Starými Prachaticemi. Jeho historie sahá ještě dál do minulosti než k založení samotného města. Důležitost kostela také zdůrazňuje fakt, že prachatická pouť je slavena na sv. Petra a Pavla, nikoliv na sv. Jakuba, kterému je dedikován zdejší farní kostel. Chrám patří mezi nejstarší stavby postavené v románské době na území jižních a západních Čech.\n\nDle archeologických nálezů byl původní kostel vystavěn v románském slohu pravděpodobně v 11. nebo 12. století. Tato datace z něj činí nejstarší kostel ve městě, neboť kostel sv. Jakuba Většího byl postaven v Prachaticích až ve 14. století.\n\nV prachatické kotlině se dříve nacházela pouze celní osada umístěná na obchodní cestě zvané Zlatá stezka, u které měl být zbudován kostel zasvěcený dvěma apoštolům. Za vystavěním kostela stojí nejspíše vyšehradská kapitula – usuzuje se i z toho, že datace zasvěcení prachatického i vyšehradského kostela se shoduje. Takto brzká výstavba kostela je však příčinou, proč se mu nedostalo takového věhlasu. Město Prachatice bylo totiž založeno na jiném místě než původní osada, cestou do kostela by tedy měšťané museli opouštět bezpečí městských hradeb. Z tohoto důvodu započala pozdější stavba kostela sv. Jakuba přímo ve městě.\n\nVe 13. století došlo k rozšíření kostela, ale na vystavění věže se čekalo až do století 16. Tato věž následně získala barokní báň, nynější střecha jehlanovitého tvaru pochází z roku 1890. Městský hřbitov původně ležel u kostela sv. Jakuba ve městě, od roku 1587 se přemístil ke kostelu sv. Petra a Pavla, který je hřbitovním kostelem dodnes. Podél jedné stěny lodě jsou vystavěny až dvě desítky náhrobků patřící měšťanům Prachatic a majitelů tvrze ve vsi Běleč. Pravděpodobně tito lidé přispěli na opravy kostela, proto je takto připomínána jejich památka.\n\nZ uměleckého hlediska je kostel hodnotnou památkou, jelikož prošel mnoha opravami. Přes odkryté románské základy zde nalezneme znaky gotiky v podobě klenby krypty, dále také barokní strop. V presbytáři byla odhalena nástěnná malba pocházející z 16. století, která zachycuje Poslední soud. Anděl s Pannou Marií čekají u nebeské brány, kterou hlídá sv. Petr a přijímá duše do nebe. Nalevo je možné vidět výjev pekla, okřídleného Lucifera a tři ďábly. Motiv pekla doplňují hříšníci představující opilství, lichvu a smilstvo. Uprostřed stěny je namalován anděl, který prstem ukazuje zmrtvýchvstalým cestu do nebe, nebo do pekla. Na všechny tyto postavy dohlíží Bůh, jehož zobrazení není však zcela odkryto.\n\nV letech 1980-1981 byly pracovníky Státních restaurátorských ateliérů odhaleny další středověké nástěnné malby.\n\nOsoba svatého Vojtěcha je s okolím Prachatic zmiňována, spojitost s původním kostelem dedikovaným apoštolům Petrovi a Pavlovi není však potvrzena. Vojtěch vykonal několik poutí do Říma, při kterých putoval přes jihozápad Čech. Při jedné z nich měl údajně navštívit i zdejší kostel a vysvětit ho. Kvůli nedostatku prokazatelných dat je toto spíše městská pověst.\n\nV současnosti není kostel nijak výrazně vybaven, slouží pouze jako smuteční síň. Do interiéru byly alespoň vráceny tři sochy z barokního hlavního oltáře, který se ani se dvěma postranními nedochoval. Do výklenků po levé straně presbytáře jsou vsazeny sošky svatých apoštolů Petra a Pavla, z druhé strany zdobí kněžiště Kalvárie. Na hřbitově u kostela jsou dochovány hroby významné prachatické rodiny Neumannových, z níž je nejznámější svatý Jan Nepomuk Neumann, český katolický misionář působící ve Filadelfii (USA). Mimo tuto rodinu jsou zde pochovány řádové sestry z Kongregace Milosrdných sester svatého Karla Boromejského, které se zasloužily o chod místního kláštera, v jehož prostorách v dnešní době sídlí Hospic sv. Jana Nepomuka Neumanna.\n\n"}
{"id": "1466557", "url": "https://cs.wikipedia.org/wiki?curid=1466557", "title": "Oldřich Král (rozcestník)", "text": "Oldřich Král (rozcestník)\n\nJméno a příjmení Oldřich Král má více nositelů:\n\n"}
{"id": "1466560", "url": "https://cs.wikipedia.org/wiki?curid=1466560", "title": "Václav Král (rozcestník)", "text": "Václav Král (rozcestník)\n\nJméno a příjmení Václav Král má více nositelů:\n\n"}
{"id": "1466562", "url": "https://cs.wikipedia.org/wiki?curid=1466562", "title": "Vojtěch Král (rozcestník)", "text": "Vojtěch Král (rozcestník)\n\nJméno a příjmení Vojtěch Král má více nositelů:\n\n"}
{"id": "1466565", "url": "https://cs.wikipedia.org/wiki?curid=1466565", "title": "Petr Jelínek (rozcestník)", "text": "Petr Jelínek (rozcestník)\n\nJméno a příjmení Petr Jelínek má více nositelů:\n\n"}
{"id": "1466566", "url": "https://cs.wikipedia.org/wiki?curid=1466566", "title": "Rudolf Jelínek (rozcestník)", "text": "Rudolf Jelínek (rozcestník)\n\nRudolf Jelínek může znamenat:\n\n"}
{"id": "1466567", "url": "https://cs.wikipedia.org/wiki?curid=1466567", "title": "T-front", "text": "T-front\n\nT-front je oděv používaný buď jako spodní prádlo, nebo jako plavky, ve kterém je v přední dolní části pouze šňůrka. Neposkytuje žádné zakrytí, ale zachovává základních hygienické funkce spodního prádla. Střih T-front ponechává část nebo většinu genitálií nezakrytou. Zadní část je obvykle řešena jako tanga. Používá se také jako přídavné jméno u jiných typů oděvů, jako je například body nebo trikot v kontextu „T-front tanga“.\n\nStřih T-front pochází z tradičních oděvů starověkých lidských kultur, kde pásek mezi stydkými pysky poskytoval ochranu nejcitlivější a nechráněné části těla žen. - např. u brazilských kmenů se tento oděv nazýval \"uluri\", a sliznici maximálně chránil a minimálně zakrýval. Mezi Eskymáky byla odpovídající šňůrka tak tenká, že byla prakticky neviditelná.\n\nModerní T-front prádlo se objevilo nejprve v Japonsku, kde je tento design (T フ ロ ン ト) poměrně populární. V německy mluvících zemích se používá název „overklit string“. Některé dnešní modely mají na šňůrku navlečené pravé či syntetické perly pro ozdobné a stimulační účely. Perlová verze T-front tang se stala populárním druhem spodního prádla po jejím uvedení v seriálu \"Sex ve městě\" stanice HBO TV v roce 2008. T-front spodní prádlo je obvykle tvořeno pouze šňůrkami, někdy s větším množstvím látky nebo krajky kolem pasu.\n\nT-front je většinou navržen jako minimalistické spodní prádlo, ale některé firmy vyrábějí také plavky ve střihu T-front. T-front kalhotky se také vyrábějí jako doplněk nočních košilek. T-front kalhotky jsou většinou střihu tanga, ale existují také verze s plným zadním dílem.\n\nHlavní výhodou prádla nebo trikotů T-front je skutečnost, že neomezují cirkulaci krve a lymfy v tříslech - na rozdíl od klasického (bikinového) střihu. Také při rytmických protipohybech nohou, ke kterým dochází při běhu, chůzi či tanci, nedochází ke kontaktu oděvu s pohybujícími se oblastmi pokožky, takže nemůže dojít k jejich podráždění . Zajímavým a patentovaným využitím kalhotek T-front tanga je prevence lehké močové inkontinence aplikací mírného tlaku přední části šňůrky na vyústění močové trubice nositelky.\n\nVe střihu T-front se také vyrábějí dámská body a trikoty či dresy, obvykle s provedením zadní části tanga. Vzhledem ke střihu, odhalujícímu intimní partie, je styl T-front převážně určen k nošení pod další vrstvou oděvu - leginami, šortkami nebo delšími sukněmi. Pouze v některých tanečních klubech, které připravují kabaretní a go-go tanečnice, jsou trikoty střihu T-front používány pro tréninky i pro vystoupení bez dalšího zakrytí.\n\n"}
{"id": "1466569", "url": "https://cs.wikipedia.org/wiki?curid=1466569", "title": "Vladimír Růžička (rozcestník)", "text": "Vladimír Růžička (rozcestník)\n\nJméno a příjmení Vladimír Růžička má více nositelů:\n\n"}
{"id": "1466578", "url": "https://cs.wikipedia.org/wiki?curid=1466578", "title": "Vlastimil Růžička (rozcestník)", "text": "Vlastimil Růžička (rozcestník)\n\nJméno a příjmení Vlastimil Růžička má více nositelů:\n\n"}
{"id": "1466584", "url": "https://cs.wikipedia.org/wiki?curid=1466584", "title": "Václav Beneš (rozcestník)", "text": "Václav Beneš (rozcestník)\n\nJméno a příjmení Václav Beneš má více nositelů:\n\n"}
{"id": "1466585", "url": "https://cs.wikipedia.org/wiki?curid=1466585", "title": "Antonín Fiala (rozcestník)", "text": "Antonín Fiala (rozcestník)\n\nJméno a příjmení Antonín Fiala má více nositelů:\n\n"}
{"id": "1466586", "url": "https://cs.wikipedia.org/wiki?curid=1466586", "title": "Mórahalom", "text": "Mórahalom\n\nMórahalom je město na jihovýchodě Maďarska v župě Csongrád, velice blízko srbských hranic. Nachází se asi 15 km západně od Segedína a je správním městem stejnojmenného okresu. V roce 2018 zde žilo 6 145 obyvatel. Podle údajů z roku 2011 zde tvořili 92 % Maďaři, 0,6 % Němci a 0,5 % Romové.\n\nNejbližšími městy jsou Röszke, Sándorfalva, Segedín, Tompa a srbská Subotica. Poblíž jsou též obce Ásotthalom, srbské Bački Vinogradi, Domaszék, srbský Horgoš, Kelebia, Kisszállás, Öttömös a Zákányszék. Nejbližší hraniční přechod je u městečka Ásotthalom.\n\n"}
{"id": "1466587", "url": "https://cs.wikipedia.org/wiki?curid=1466587", "title": "Jaromír Fiala (rozcestník)", "text": "Jaromír Fiala (rozcestník)\n\nJméno a příjmení Jaromír Fiala má více nositelů:\n\n"}
{"id": "1466588", "url": "https://cs.wikipedia.org/wiki?curid=1466588", "title": "Arturs Krišjānis Kariņš", "text": "Arturs Krišjānis Kariņš\n\nArturs Krišjānis Kariņš (* 13. prosince 1964, Wilmington, USA) je lotyšský premiér.\n\nNarodil se v USA v rodině lotyšských emigrantů, kteří do USA odešli během druhé světové války. V roce 1996 vystudoval lingvistiku na Pensylvánské univerzitě. Pak odešel do Lotyšska, kde založil firmu \"Lāču ledus\" zabývající se výrobou a distribucí mražených potravin. V roce 2002 spoluzakládal politickou stranu \"Jaunais laiks\" (\"Nový čas\"). V letech 2002–2004 působil v parlamentu a 2004–2006 byl ministrem hospodářství ve vládě Aigarse Kalvītise. V roce 2009 se stal poslancem Evropského parlamentu, kde působil ve Výboru pro průmysl, výzkum a energetiku a později ve Výboru pro hospodářské a měnové záležitosti jako člen Evropské lidové strany. Znovuzvolen byl v roce 2014. V lotyšských parlamentních volbách v roce 2018 byl kandidátem na premiéra za stranu Jednota. Po těchto volbách došlo k patové situaci, kdy po dvou pokusech nikdo nesestavil vládu a 23. ledna 2019 byl ve funkci premiéra parlamentem schválen Arturs Kariņš.\n"}
{"id": "1466590", "url": "https://cs.wikipedia.org/wiki?curid=1466590", "title": "Pavel Sedláček (rozcestník)", "text": "Pavel Sedláček (rozcestník)\n\nJméno a příjmení Pavel Sedláček má více nositelů:\n\n"}
{"id": "1466591", "url": "https://cs.wikipedia.org/wiki?curid=1466591", "title": "Vojtěch Sedláček (rozcestník)", "text": "Vojtěch Sedláček (rozcestník)\n\nJméno a příjmení Vojtěch Sedláček má více nositelů:\n\n"}
{"id": "1466592", "url": "https://cs.wikipedia.org/wiki?curid=1466592", "title": "Stíny spravedlnosti", "text": "Stíny spravedlnosti\n\nStíny spravedlnosti je americký právnický dramatický televizní seriál, jehož tvůrcem je David Elliot. Hlavní role hrají Rachelle Lefevre, Russell Hornsby, Nikki M. James, Vincent Kartheiser, Riley Smith, Kelsey Grammer a Clare O'Connor. První řada měla premiéru dne 15. února 2019 na stanici Fox. Stanice zrušila seriál dne 11. května 2019, po odvysílání první řady. \n\n\n\nDne 4. srpna 2017 stanice Fox oznámila produkci seriálu s názvem \"Infamy\". Scénář k pilotnímu dílu napsal David Elliot, který je spolu s Dannym Strongem a Stacy Greenberg výkonným producentem. Do produkce pilotního dílu byly zapojené společnosti Danny Strong Productions a 20th Century Fox Television. Dne 1. února 2018 stanice Fox objednala natočení pilotního dílu. Dne 9. května 2018 byla oznámena produkce celé řady seriálu s novým názvem \"Proven Innocent.\" O několik dní později bylo oznámeno, že seriál bude mít premiéru na jaře roku 2019. Dne 29. října 2018 bylo oznámeno, že premiéra bude 15. února 2019. Stanice zrušila seriál dne 11. května 2019, po odvysílání první řady. \n\nDne 21. února 2018 bylo oznámeno, že Russell Hornsby byl obsazen do hlavní mužské role. V březnu roku 2018 bylo uvedeno, že Rachelle Lefevre, Vincent Kartheiser, Riley Smith, Brian d'Arcy James, Clare O'Connor a Nikki M. James se připojili k obsazení seriálu v hlavních rolích. Dne 1. června 2018 bylo oznámeno, že Kelsey Grammer nahradil d'Arcy Jamese v roli Gorea Bellowse (dříve Cole Bellows). V září 2018 bylo oznámeno, že Elaine Hendrixová a Laurie Holdenová byly obsazeny do vedlejších rolích. V říjnu roku 2018 bylo oznámeno, že Caitlin Mehner, Tembi Locke, Tiffany Dupont a Catherine Lidston se také připojily k obsazení ve vedlejších rolích. Dne 1. listopadu 2018 bylo uvedeno, že Candice Coke byla obsazena do vedlejší role. \n\nDne 14. května 2018 stanice Fox vydala první trailer. \n"}
{"id": "1466593", "url": "https://cs.wikipedia.org/wiki?curid=1466593", "title": "Miloš Doležal (rozcestník)", "text": "Miloš Doležal (rozcestník)\n\nJméno a příjmení Miloš Doležal má více nositelů:\n\n"}
{"id": "1466595", "url": "https://cs.wikipedia.org/wiki?curid=1466595", "title": "Tomáš Doležal (rozcestník)", "text": "Tomáš Doležal (rozcestník)\n\nJméno a příjmení Tomáš Doležal má více nositelů:\n\n"}
{"id": "1466596", "url": "https://cs.wikipedia.org/wiki?curid=1466596", "title": "Vladimír Doležal (rozcestník)", "text": "Vladimír Doležal (rozcestník)\n\nJméno a příjmení Vladimír Doležal má více nositelů:\n\n"}
{"id": "1466597", "url": "https://cs.wikipedia.org/wiki?curid=1466597", "title": "František Zeman (rozcestník)", "text": "František Zeman (rozcestník)\n\nJméno a příjmení František Zeman má více nositelů:\n\n"}
{"id": "1466598", "url": "https://cs.wikipedia.org/wiki?curid=1466598", "title": "František Kolář (rozcestník)", "text": "František Kolář (rozcestník)\n\nJméno a příjmení František Kolář má více nositelů:\n\n"}
{"id": "1466599", "url": "https://cs.wikipedia.org/wiki?curid=1466599", "title": "Josef Kolář (rozcestník)", "text": "Josef Kolář (rozcestník)\n\nJméno a příjmení Josef Kolář má více nositelů:\n\n"}
{"id": "1466601", "url": "https://cs.wikipedia.org/wiki?curid=1466601", "title": "Ategnatos", "text": "Ategnatos\n\nAtegnatos je osmé studiové album švýcarské folkmetalové hudební skupiny Eluveitie. Vydáno bylo 5. dubna 2019 prostřednictvím společnosti Nuclear Blast. Skupina album nahrála ve studiu New Sound Studio ve švýcarském městě Freienbach. Mix proběhl pod dohledem Jense Bogrena ve studiu Fascination Street Studios ve Švédsku. Přebal alba vytvořil Travis Smith.\n\n\n\n"}
{"id": "1466603", "url": "https://cs.wikipedia.org/wiki?curid=1466603", "title": "Martin Kolář (rozcestník)", "text": "Martin Kolář (rozcestník)\n\nJméno a příjmení Martin Kolář má více nositelů:\n\n"}
{"id": "1466605", "url": "https://cs.wikipedia.org/wiki?curid=1466605", "title": "Antonín Navrátil (rozcestník)", "text": "Antonín Navrátil (rozcestník)\n\nJméno a příjmení Antonín Navrátil má více nositelů:\n\n"}
{"id": "1466608", "url": "https://cs.wikipedia.org/wiki?curid=1466608", "title": "Jiří Navrátil (rozcestník)", "text": "Jiří Navrátil (rozcestník)\n\nJméno a příjmení Jiří Navrátil má více nositelů:\n\n"}
{"id": "1466612", "url": "https://cs.wikipedia.org/wiki?curid=1466612", "title": "Seguidilla", "text": "Seguidilla\n\nSeguidilla ([segidilja]; zdrobnělina od \"seguida\", což znamená \"posloupnost\") je stará kastilská lidová píseň a párový tanec v rychlém tříčtvrťovém taktu s mnoha regionálními variacemi. Hudba je obecně v durové tónině a často začíná na nepřízvučnou dobu. \"Seguidilla\" se objevuje v prvním jednání Bizetovy opery \"Carmen\", kde ji zpívá cikánská hrdinka. \n\nTermín se také používá pro španělskou formu stanca se čtyřmi až sedmi krátkými, částečně asonančními verši v charakteristickém pravidelném střídání.\n\nNejstarší a nejvýznamnější z druhů seguidilly jsou považovány ty pocházející z regionů La Manche nebo Andalusie, které se staly typickými pro velké části centrálního Španělska. Varianty zahrnují \"seguidilla manchega\" (z La Manche), jakož i \"murcianu\" z Murcie a mírně rychlejší \"sevillanu\" ze Sevilly. Jeden z nejsložitějších stylů seguidilly je \"seguidilla flamenca\" neboli \"seguiriya\", který se používá v hudbě flamenca. První jednání opery \"La Périchole\" Jacquese Offenbacha obsahuje číslo s názvem \"Séguedille\". \n\nTanec se provádí ve dvojicích s živou prací nohou, která odráží rytmus kytary a perkuse, ale přitom omezuje pohyb horní části těla. Jedna z charakteristických vlastností tance je známá jako \"bien parado\", kde tanečníci zastavují pohyb na konci části hudby nebo sloky textu, zatímco nástroje pokračují v hraní do další části. Tanečnice také obvykle drží kastaněty. \n\nPrvní jednání baletu \"Don Quijote\" (klasické provedení v choreografii Mariuse Petipa a znovuuvedení Alexandrem Gorským) zahrnuje tanec seguidilly, provedený celým baletním sborem. \n\nSeguidillská lidová píseň obecně začíná krátkým instrumentálním úvodem, často hraným na kytaru, po němž následuje \"salida\", což je malá část písně, která funguje jako falešný start. Zbývající části jsou volné a pestré, skládají se z instrumentálních \"meziher\" a zpěvných částí nazývaných \"coplas\". \n\nPůvodní píseň s názvem \"Seguidilla\" se objevuje v prvním jednání opery \"Carmen\" Georgese Bizeta, kde ji zpívá cikánská hrdinka v (úspěšném) pokusu o svedení svého věznitele, vojáka Dona Josého, aby ji osvobodil a později se s ní setkal v hostinci jejího přítele Lillas Pastia. Ačkoli toto číslo používá materiál ve stylu flamenca, má pomalejší tempo než klasická španělská taneční forma a složitější strukturu. Dále je také možné, že \"Canzone del velo\" (1. scéna z druhého jednání \"Dona Carlose\") Giuseppe Verdi má navodit styl \"seguidilla\", ačkoli je stylisticky blíže k \"boleru\" s přidaným melodickým zabarvením ve stylu flamenco. Jinde v \"Síle osudu\" stejný skladatel vložil lidový tanec na počátku druhého jednání; ale i když je v partituře označen jako \"seguidilla\", tak pasáž je napsána ve čtyřčtvrťovém rytmu a ne tříčtvrťovém, který je pro seguidillu obvyklý. Seguidilla se také objevuje v Paisiellově opeře \"Lazebník sevillský\".\n"}
{"id": "1466613", "url": "https://cs.wikipedia.org/wiki?curid=1466613", "title": "Australian Open 2019 – dvouhra juniorek", "text": "Australian Open 2019 – dvouhra juniorek\n\nDvouhra juniorek Australian Open 2019 probíhala ve druhé polovině ledna 2019. Do singlové soutěže melbournského tenisového grandslamu v Melbourne Parku nastoupilo šedesát čtyři hráček splňujících kritéria juniorské kategorie. Obhájkyní titulu byla 18letá Tchajwanka Liang En-šuo, jež nebyla věkově způsobilá ke startu mezi juniorkami.\n\nVítězkou se stala 16letá nejvýše nasazená Dánka Clara Tausonová, která ve finále zdolala kanadskou turnajovou čtyřku téhož věku Claru Burelovou po dvousetovém průběhu. Připsala si tak premiérový grandslamový titul kariéry a do juniorského kombinovaného žebříčku ITF získala 375 bodů. Poté, co v úvodním kole rychle prohrála první set s Australankou Berezovou, prošla turnajem již bez ztráty sady. Stala se tak první dánskou šampionkou na Australian Open v juniorské dvouhře, když vylepšila finálovou účast krajanky Caroline Wozniacké z roku 2006. Navázala na ni jako druhá Dánka, která vyhrála grandslamovou juniorku. Wozniacká triumfovala ve Wimbledonu 2006.\n"}
{"id": "1466617", "url": "https://cs.wikipedia.org/wiki?curid=1466617", "title": "Kostel Povýšení svatého Kříže (Sezimovo Ústí)", "text": "Kostel Povýšení svatého Kříže (Sezimovo Ústí)\n\nKostel Povýšení svatého Kříže je jednolodní pozdně empírový kostel nacházející se ve městě Sezimovo Ústí. Vystavěný byl v roce 1835. Od roku 1958 patří mezi kulturní památky.\n\nKostel Povýšení svatého Kříže je jednolodní stavba zaklenutá plackami s pravoúhlým presbytářem. Stojí na východní straně Husova náměstí. Před jeho vchodem je kříž. Nad západním štítem lodi kostela se nachází věž.\n\nKostel byl vystavěn roku 1835 a 23. května 1841 slavnostně vysvěcen. Kostelní zvony byly během první světové války zrekvírovány. V roce 1930 byly vysvěceny nové zvony, ale za druhé světové války je potkal osud jako jejich předchůdce. Nových zvonů se kostel dočkal až roku 1990. Na přelomu 20. a 21. století byl kostel renovován. Roku 2006 byly v kostele instalovány nové varhany. Roku 2000 zde byla zavedena nová farnost.\n\n"}
{"id": "1466619", "url": "https://cs.wikipedia.org/wiki?curid=1466619", "title": "Australian Open 2019 – dvouhra juniorů", "text": "Australian Open 2019 – dvouhra juniorů\n\nDvouhra juniorů Australian Open 2019 probíhala ve druhé polovině ledna 2019. Do singlové soutěže melbournského tenisového grandslamu v Melbourne Parku nastoupilo šedesát čtyři hráčů splňujících kritéria juniorské kategorie. Obhájcem titulu byl Američan Sebastian Korda, jenž nebyl věkově způsobilý ke startu mezi juniory.\n\nVítězem se stal 16letý nejvýše nasazený Ital Lorenzo Musetti, který ve finále zdolal americkou turnajovou třináctku Emilia Navu po třísetovém průběhu 4–6, 6–2, 7–6, když odvrátil mečbol. Po finále na US Open 2018 si tak připsal premiérový grandslamový titul kariéry a do juniorského kombinovaného žebříčku ITF získal 375 bodů. Stal se prvním italským šampionem na Australian Open v juniorské dvouhře.\n"}
{"id": "1466620", "url": "https://cs.wikipedia.org/wiki?curid=1466620", "title": "Sport na Ukrajině", "text": "Sport na Ukrajině\n\nSporty jako fotbal a zápas jsou na Ukrajině populární od 19. století. Ukrajina prosperovala z důrazu na tělesnou výchovu v Sovětském svazu a zůstaly v ní stovky stadionů, bazénů, tělocvičen a jiných atletických zařízení. Ukrajinské sporty nebo atletická hnutí byly ovlivněny tělocvičnou organizaci Sokol, která je v Evropě populární od druhé poloviny 19. století.\n\nSport na Ukrajině řídí především 40 federací různých olympijských sportů, které jsou všechny části Národního olympijského výboru Ukrajiny a ten je členem Mezinárodního olympijského výboru. Masové sportovní hnutí pohání 4 hlavní sportovní společnosti:\nVšechny neolympijské sporty jsou řízené jejich federacemi Sportovního výboru Ukrajiny.\n\nFotbal je na Ukrajině nejpopulárnější sport a řídí ho Fotbalová federace Ukrajiny (FFU). FFU organizuje různé fotbalové soutěže můžů, žen, mládeže, hendikepovaných a řídí fotbalové soutěže profesionálů, studentů a v regionech. Formát soutěží je od lig (na počet kol) po pohárové (eliminace). FFU též organizuje několik pozývacích turnajů (přátelských) a řídí několik národních týmů, které soutěží na různých mezinárodních turnajích.\n\nUkrajina má dobře rozvinuté profesionální fotbalové soutěže mezi muži už od čas Sovětského svazu. Organizace profesionálního fotbalu je delegována od FFU na Ukrajinskou premier ligu (UPL), Profesionální fotbalovou ligu Ukrajiny (PFL, soutěže v nižších ligách). Nejsilnější a nejvyšší je Premjer-liha, která se nazývala \"Vyshcha Liha\" (vyšší liga). Druhá v pořadí je Perša liha (První liga). Pak následuje \"Druha Liha\" (druhá liga), která se dělí na dvě skupiny – Východ (B) a Západ (A), podle jejich polohy. Na konci každé sezóny sestupují dva poslední tímy Premier ligy do První ligy a dva nejlepší tímy První ligy postupují do Premier ligy. Podobně to probíha i mezi První a Druhou ligou. Za vítězství má klub 3 body, za remízu 1 bod a za prohru žádný. Každý tím hraje s každým dvakrát.\n\nUkrajina má též amatéřské národní fotbalové soutěže, které řídí Ukrajinská fotbalová amatéřská asociace.\n\nKluby ze všech profesionálních lig se účastní Ukrajinského poháru. Vítězi národního mistrovství a Ukrajinského poháru pak soutěží o Ukrajinský Superpohár.\n\nAndrij Ševčenko je nejznámější ukrajinský fotbalista a je povážován za národního hrdinu.\n\nUkrajina spolu s Polskem hostili Mistrovství Evropy ve fotbale 2012.\n"}
{"id": "1466628", "url": "https://cs.wikipedia.org/wiki?curid=1466628", "title": "Navrhování měst", "text": "Navrhování měst\n\nNavrhování měst či urbánní design je proces navrhování a tvarování fyzických funkcí měst či menších obcí a plánování poskytování obecních služeb obyvatelům a návštěvníkům. Na rozdíl od architektury, která se zaměřuje na návrh jednotlivých budov, se (navrhování měst) zabývá větším počtem skupin budov, ulic a veřejných prostranství, celých čtvrtí, okresů a celých měst s cílem učinit městské oblasti funkční, atraktivní a udržitelné.\n"}
{"id": "1466629", "url": "https://cs.wikipedia.org/wiki?curid=1466629", "title": "Pšovlky (tvrz)", "text": "Pšovlky (tvrz)\n\nPšovlky jsou zaniklá tvrz ve stejnojmenné obci v okrese Rakovník. Založena byla ve čtrnáctém století vladyckým rodem z Pšovlk. V šestnáctém století se v jejím držení vystřídalo více majitelů. Zanikla během třicetilé války krátce poté, co ji roku 1622 koupili Černínové. Z tvrze se dochovalo tvrziště chráněné od roku 1987 jako kulturní památka.\n\nPšovlckou tvrz založili v polovině čtrnáctého století vladykové z Pšovlk. Patřili k nim Aleš z Pšovlk připomínaný roku 1350, dále Jindřich (1366), Mikuláš a Bořita (1380) a Jan Hošťálek z Pšovlk (1402). Jejich potomkům vesnice patřila i v dalších letech, ale roku 1512 tvořila součást šanovského panství v majetku Petra Holého, který byl v letech 1520–1528 křivoklátským hejtmanem.\n\nDalším známým držitelem vesnice byl roku 1543 Mikuláš Velenický z Velemyšlevsi a o deset let později Jiří Hochhauser z Hochhausu, který se později stal hejtmanem Rakovnického kraje. Za jeho potomků vesnice i s tvrzí roku 1593 vyhořela. Posledním příslušníkem rodu v Pšovlkách se stala Johanka Hochhauserrová-Doupovcová, která Pšovlky s obnovenou tvrzí, dvorem, pivovarem a vesnicemi Švihov a Soseň prodala za třicet tisíc kop míšeňských grošů Jaroslavovi Libštejnskému z Kolovrat na Petrohradě. Jaroslav se zúčastnil stavovského povstání v letech 1618–1620, a po bitvě na Bílé hoře mu byl zkonfiskován majetek. Pšovlky roku 1622 koupil Heřman Černín z Chudenic. Ve stejném roce byla tvrz vyrabována vojskem a poté už nebyla obnovena.\n\nJádrem tvrziště je ostrůvek o průměru okolo třiceti metrů, který je obklopen vodním příkopem širokým až 25 metrů. Vstup na ostrůvek umožňuje směrem od západu čtyři metry široký novodobý násep. Nedochovaly se žádné stopy budov ani opevnění původní tvrze a terén samotného tvrziště byl pravděpodobně do určité míry upravován při novověkém využití sídla. Jediným pozorovatelným objektem na ostrůvku je částečně zapuštěný novodobý sklípek překrytý izolačním násypem. Sklípek je pozůstatkem hospodářské budovy, která byla na tvrzišti postavena až po zániku středověkého sídla.\n\n\n"}
{"id": "1466631", "url": "https://cs.wikipedia.org/wiki?curid=1466631", "title": "Percy Hobart", "text": "Percy Hobart\n\nGenerálmajor Sir Percy Cleghorn Stanley Hobart (14. června 1885 – 19. února 1957), také známý pod přezdívkou „Hobo“, byl britským vojenským ženistou, který se proslavil jako inovátor obrněné techniky a velitel 79. obrněné divize. Mnoho speciálních typů ozbrojené techniky použité během vylodění v Normandii bylo jeho dílem.\n\nPercy Cleghorn Stanley Hobart se narodil v Naini Tal v Britské Indii Robertu T. Hobartovi a jeho ženě Janettě, rozené Stanleyové. V dětství se Percy zajímal o studium historie, malování, literaturu i církevní architekturu. Vzdělání se mu dostalo na Temle Grove School a Clifton College a v roce 1904 úspěšně ukončil studia na Královské vojenské akademii ve Woolwichi a byl přiřazen k jednotce Královských ženistů. Nejdříve byl odvelen do Indie, ale za první světové války sloužil ve Francii a v Mezopotámii (dnešním Iráku). V letech 1919 až 1920 se podílel na váziristánském tažení, při kterém britské a indické jednotky pacifikovaly nepokoje, které propukly v místních vesnicích.\n\nV roce 1920 nastoupil na důstojnickou školu Staff College v Camberley, kde si také roku 1923 uvědomil potenciál tanků pro budoucí vedení války. Dobrovolně proto požádal o přeložení ke královskému tankovému sboru. V témže roce byl také jmenován instruktorem na Staff College v Quettě, kde sloužil až do roku 1927. V listopadu 1928 se Hobart oženil s Dorotheou Fieldovou, dcerou plukovníka C. Fielda, příslušníka královské námořní pěchoty. Její sestrou byla Elizabeth, která se provdala za Bernarda Montgomeryho.\n\nV roce 1934 byl Hobart povýšen na brigádního generála a velel první stálé britské obrněné brigádě. V následujícím období se však musel velmi snažit, aby získal pro svou jednotku dostatek financí, neboť i nadále v britské armádě převládali konzervativní důstojníci.\n\nV roce 1937 se Hobart stal náměstkem velitele útvaru (obrněná bojová vozidla) a později velitelem vojenského výcviku. Ve stejné době také byl povýšen do hodnosti generálmajora. V roce 1938 byl převelen do Egypta, kde měl zformovat a vycvičit mobilní ozbrojené síly, ale setkal se s odporem místních velitelů. I přes značnou kritiku nově vzniklá jednotka přetrvala a později se stala součástí 7. obrněné divize, známé jako „Pouštní krysy“.\n\nV roce 1940 vyslyšel generál Sir Archibald Wavell hlasy Hobartových kritiků a odvolal jej z aktivní služby. Po odchodu z armády se Hobart ihned přidal k místní domobraně, obdržel hodnost svobodníka a byl pověřen obranou svého domovského města, Chipping Campdenu. Hobart se svého úkolu precizně zhostil a brzy byl povýšen na zástupce oblastního organizátora domobrany. Linddel Hart však velmi tvrdě kritizoval Hobartovo odvolání, a napsal proto článek do novin Sunday Pictorial. Poté v roce 1941 Winston Churchill rozhodl o jeho opětovném povolání do aktivní služby a byl mu svěřen výcvik 11. obrněné divize, kterého se zhostil na výbornou.\n\nJeho odpůrci se ho opětovně pokusili odstranit, tentokrát argumentovali jeho zdravotním stavem, ale Churchill jej odvolat odmítl. Místo toho mu byl svěřen úkol zformovat a vycvičit novou obrněnou divizi, tentokrát to byla 79. obrněná divize.\n\nNájezd na Dieppe v srpnu 1942 názorně ukázal neschopnost tanků a pěchoty při zdolávání opevňovacích překážek během obojživelného přistání. Vyvstala tedy potřeba vytvořit speciální vozidla, která by se s těmito překážkami, ať už přírodními nebo vytvořenými člověkem, byla schopna vypořádat.\n\nV březnu 1943 z důvodu nedostatku financí dokonce hrozilo, že 79. obrněná divize bude rozpuštěna, ale generál štábu sir Alan Brooke místo toho Hobarta vyzval k přetvoření divize na jednotku složenou ze speciální obrněné techniky. Hobart tento návrh nejdříve přijal s nedůvěrou a souhlasil až poté, co celou záležitost probral s Hartem. Kladl si však podmínku, že jednotka bude stále brána jako operační a bude počítáno s jejím nasazením v boji. Divize tedy byla přejmenována na 79. (experimentální) obrněnou divizi královských ženistů. Znakem jednotky se stala černá býčí hlava s planoucími nozdrami umístěná na žlutém trojúhelníku. Tento znak se pak hrdě vyjímal na každém divizním vozidle.\n\nPod Hobartovým velením vyrostla jednotka složená z upravených tanků obecně zvaných „Hobartova udělátka“ (\"Hobart's Funnies\"). Byly využity nejen během vylodění v Normandii, ale i při dalších akcích při spojeneckém tažení Evropou. Tyto zvláštně modifikované tanky byly oceňovanými pomocníky dalších jednotek. Tato technika byla nabídnuta i Američanům, ti však, s výjimkou obojživelného tanku typu Sherman DD, nabídky nevyužili. Vozidla 79. obrněné divize však během bojů nebyla nasazena společně, ale byla přiřazena k ostatním jednotkám. Na konci války čítal vozový park divize na 7000 vozidel. K rozpuštění divize pak došlo 20. srpna 1945.\n\nHobart již dlouho v aktivní službě nezůstal, v roce 1946 odešel do výslužby. Zemřel roku 1957 ve Farnhame v Anglii.\n\nJiž za svou službu v první světové válce obdržel Řád za vynikající službu a také vojenský kříž \"(Military Cross)\". Za druhé světové války, v roce 1943 Hobart získal Řád britského impéria v hodnosti rytíř-komandér. Po válce byl oceněn americkou medailí Legion of Merit. Získal také Báthský řád.\n"}
{"id": "1466632", "url": "https://cs.wikipedia.org/wiki?curid=1466632", "title": "Křečhoř (hradiště)", "text": "Křečhoř (hradiště)\n\nKřečhoř (též \"V Šancích\") je raně středověké hradiště na okraji stejnojmenné obce v okrese Kolín. V osmnáctém století se stalo součástí bojiště bitvy u Kolína, kterou připomíná pomník postavený v jeho západní části. Od roku 1987 je hradiště chráněno jako kulturní památka.\n\nProstor hradiště je ohraničen terénními zlomy, které v devatenáctém století vymezovaly plochu o rozloze 7,5–12,5 hektarů. Západní strana pozůstatků opevnění směrem k osadě Bříství byla v minulosti rozvezena, ale vegetační příznaky zachycené leteckým snímkováním dokládají jeho existenci v podobě, která odpovídá zákresu na mapě prvního vojenského mapování. Datování doby osídlení hradiště umožnila nalezená keramika.\n\nRoku 1757 se během sedmileté války v okolí vesnice odehrála bitva u Kolína. Rakouské vojsko při ní zaujalo pozici právě v prostoru hradiště a snad zde provedlo nějaké terénní úpravy. Událost připomíná pomník, při jehož stavbě bylo údajně odkryto jakési staré zdivo.\n"}
{"id": "1466633", "url": "https://cs.wikipedia.org/wiki?curid=1466633", "title": "Vyslanci", "text": "Vyslanci\n\nVyslanci je obraz německého renesančního malíře Hanse Holbeina mladšího, který vznikl v Londýně na jaře 1533. Olejomalba na dřevě o rozměrech 206 × 209 cm\nvisí v londýnské Národní galerii. \n\nIdentita zobrazených mužů nebyla dlouho známa, až roku 1900 Mary Herveyová zjistila, že jde o francouzské vyslance na dvoře Jindřicha VIII. Jeana de Dintevillea (nalevo) a Georgese de Selve (vpravo), který byl již od sedmi let věku biskupem v Lavauru. Kdo a proč portrét objednal, není známo. \n\nObraz patří k Holbeinovým nejlepším pracím. Pro malíře typické je pečlivé zobrazení detailů oděvů a věcí. Mezi oběma muži stojí skříňka s předměty, které poukazují k jejich společným zájmům: astronomii, matematice, teologii, geografii a hudbě. \n\nDílo je proslulé optickou iluzí: podlouhlý předmět ležící v popředí na podlaze mezi oběma vyslanci je lebka, motiv vanitas. Lze ji však jako takovou rozpoznat pouze při pohledu na obraz zboku pod velmi ostrým úhlem, protože je značně deformovaná (anamorfická, perspektivně zkreslená). Je tedy možné, že obraz měl viset na schodišti, kde by byl pozorován zešikma, a lebka se tak mohla uplatnit.\n"}
{"id": "1466635", "url": "https://cs.wikipedia.org/wiki?curid=1466635", "title": "Kostel Povýšení svatého Kříže (Černovice)", "text": "Kostel Povýšení svatého Kříže (Černovice)\n\nKostel Povýšení svatého Kříže stojí na Mariánském náměstí v Černovicích u Tábora. Jeho dnešní barokní podoba je z 18. století. Kostel spolu se samostatně stojící zvonicí a sloupem s Madonou je chráněn jako kulturní památka České republiky.\n\nKostel v Černovicích je zmiňován již koncem 14. století. Další zmínka se vztahuje k roku 1457, kdy se při vpádu vojska Zdeňka ze Šternberka do kostela ukryli obyvatelé městečka a chtěli se zde bránit. Za Martina Jindřicha Paradise z Eschaide byl pravděpodobně před rokem 1668 postaven nový kostel, který však vyhořel a byl znovu barokně přestavěn za Josefa Jana Maxmiliána Kinského roku 1737. Další opravy proběhly po požáru v roce 1796, který postihl i sousední zvonici z 16. století. \n\nKostel byl do roku 1490 filiálním při kostelu v Dobešově, poté byl kostelem farním, roku 1824 se stal děkanským.\n\nKostel je jednolodní obdélná stavba bez ozdob, s pravoúhlým presbytářem, po stranách doplněná oratoří a sakristií a zpevněná opěrnými pilíři. Průčelí zakončené trojúhelníkovým volutovým štítem je členěné lizénami; nad vchodem je umístěn erb rodu Kinských. Boční stěny mají po třech segmentových oknech, další okna jsou v průčelí a v presbytáři.\n\nSamostatně stojící zvonice, v jádru gotická, má dnešní podobu z poslední úpravy po požáru roku 1857, kdy shořela barokní báň ve tvaru makovice a nahradila ji pseudoslohová jehlanovitá střecha. Uvnitř jsou tři zvony z roku 1926; hodinový stroj a ciferníky pocházejí z roku 1941. Věž zdobí dva erby: Paradisů z Eschaide a obnovitelů stavby manželů Schönburgových.\n\nInteriér kostela je rozčleněn sdruženými pilastry s jónskou hlavicí, nástavcem a římsou, na nichž spočívá valená klenba s lunetami. Presbytář je oddělen od lodi triumfálním obloukem a zaklenut křížovou klenbou. Nad vchodem se nachází kruchta. Klenba je zdobená nástropními freskami od kutnohorského malíře Jana Vysekala: pocházejí z roku 1898 a dosud jsou původní, neopravované.\n\nHlavní oltář je novorenesanční z roku 1882. Oltářní obraz \"Povýšení svatého Kříže\" vytvořil A. Bayer v roce 1809. Boční oltáře, zasvěcené svaté Anně a svaté Barboře, pocházejí z poloviny 18. století. Výzdobu doplňují tři obrazy od zdejšího kaplana Bedřicha Kamarýta. Cenná je pozdně gotická dřevěná socha Panny Marie z počátku 16. století, která sem byla přenesena z Dobešova. V interiéru se dále nachází kamenná křtitelnice ze 16. století a náhrobní kámen z roku 1721.\n\n"}
{"id": "1466636", "url": "https://cs.wikipedia.org/wiki?curid=1466636", "title": "Kostel Nejsvětější Trojice (Javorník)", "text": "Kostel Nejsvětější Trojice (Javorník)\n\nKostel Nejsvětější Trojice se nachází v Javorníku v okrese Jeseník. Farní kostel náleží pod Římskokatolickou farnost Javorník ve Slezsku, děkanát Jeseník, diecéze ostravsko-opavská. Farní kostel je kulturní památkou ČR a je součástí městské památkové zóny Javorník.\n\nPůvodně město patřilo pod farní okrsek hřbitovního kostela svatého Kříže v Javorníku-vsi a k dispozici byl až do počátku 18. století kostel svatého Valentina. V roce 1715 bylo rozhodnuto o stavbě nového kostela. V letech 1716–1723 byl nový kostel postaven podle plánů stavitele M. J. Kleina a dne 29. července 1725 vysvěcen. V kostelní kryptě je pohřben farář Gottfried Josef Lorenz (zemřel v roce 1733), který se zasloužil o výstavbu kostela a fary. V roce 1825 postihl město požár, při kterém byla zničena fara, věž, část střechy a kruchta s varhany. Po požáru byl kostel provizorně opraven a až v roce 1866 získal dnešní podobu. Opravy provedl javornický tesařský mistr Alois Utner (1823–1891) podle návrhu stavitele Josefa Schwarzera.\n\nKostel byl opravován od roku 1994 až do roku 2001. Má opravenou střechu věže (1994), restaurované průčelí (1996), obnovenou fasádu (1997), provedeny vnitřní úpravy (1998) a v roce 2001 byla dokončena výmalba interiéru. Náklady v rozsahu tři miliony šest set tisíc korun poskytlo Ministerstvo kultury ČR, Okresní úřad Jeseník, město Jeseník a další. Kostel byl nově vysvěcen 22. dubna 2001 ostravsko-opavským biskupem Františkem Lobkowiczem. V roce 2018 byla provedena první etapa opravy krovu za finanční podpory Stavebního fondu ostravsko-opavské diecéze.\n\nKostel je orientovaná jednolodní barokní stavba na obdélníkovém půdorysu s užším závěrem a věží v západním průčelí. Sakristie s oratoří v patře se nachází na severní straně kněžiště, na jižní jsou předsíně a kaple. Fasáda kněžiště členěna podnoží oběžnými lizénami a hlavní římsou. Střecha je sedlová, zvalbená, krytá břidlicí. Fasáda lodi je členěná nárožními pilastry s podnoží a průběžnou římsou. Střecha lodi je sedlová. Západní průčelí je členěno podnoží s oběžnými lizénami. V přízemí vedle kamenného portálu jsou slepé portálky obstavené pilastry s iónskou hlavicí nesoucí archivoltu. Okna jsou v prvním a druhém patře průčelí nad hlavní římsou, v třetím patře věže je malé okénko, ve čtvrtém a v pátém patře věže jsou okna s půlkruhovým záklenkem. Hranolová čtyřboká šestipatrová věž je vsazena do průčelí. Podvěží je zaklenuto křížovou klenbou. Nároží věže jsou zdobeny pilastry. Ve zvonovém patře jsou ciferníky věžních hodin a zavěšený zvon. Kamenný portál ve věži má profilované ostění, je obstavený zdvojenými pilastry s kompozitní hlavicí.\n\nKněžiště je pravoúhlé zaklenuté dvěma plackami mezi pasy, které dosedají na pilastry. Vchod do sakristie je pravoúhlý se zalamovaným ostěním, v němž je letopočet 1718. Na jižní straně kněžiště je vstup do předsíně. Triumfální oblouk je půlkruhový. Loď na půdorysu obdélníku je zaklenuta třemi poli valené klenby mezi dvojicemi pasů dosedajících na pilastry. V bocích lodi jsou mělké výklenky zaklenuty valenou klenbou. Ve výklencích jsou okna s půlkruhovým záklenkem. V západní části lodi je kruchta na dvou pilířích spojená třemi arkádovými oblouky s podvěžím a přilehlými prostory, ze kterých vedou schodiště na kruchtu a věž. Sakristie je zaklenutá křížovou klenbou s kruhovým zrcadlem, oratoř v patře je otevřena do lodi otvorem s balustrádou. Předsíň na jižní straně je zaklenuta křížovou klenbou s kruhovým zrcadlem a jedním polem valeně. Kaple na kruhovém půdorysu přiléhá k předsíni z východní strany je zaklenuta kopulí s lucernou.\n\n"}
{"id": "1466637", "url": "https://cs.wikipedia.org/wiki?curid=1466637", "title": "Římskokatolická farnost Malšice", "text": "Římskokatolická farnost Malšice\n\nŘímskokatolická farnost Malšice je územním společenstvím římských katolíků v rámci táborského vikariátu českobudějovické diecéze.\n\nV roce 1373 je v Malšicích doložena plebánie. Ta v pozdější době zanikla a Malšice byly přifařeny k Bechyni a od roku 1673 k Plané nad Lužnicí. Samostatná farnost v Malšicích byla obnovena až v roce 1737. Ve druhé půli 20. století přestal být do farnosti ustanovován sídelní duchovní správce.\nFarnost je administrována ex currendo z děkanství v Táboře.\n\n"}
{"id": "1466642", "url": "https://cs.wikipedia.org/wiki?curid=1466642", "title": "Obonete S. Ubam", "text": "Obonete S. Ubam\n\nobong Mgr. Obonete S. Ubam MA (1976, ČSSR) je česko-nigerijský podnikatel, právník, spisovatel a mentor.\n\nNarodil se v roce 1976 české matce a nigerijskému otci, kteří se vzali během studií v Kyjevě, v bývalém Sovětském svazu. Rodiče však byli nuceni se, po velkém tlaku ze strany komunistických státních orgánů, po několika letech na dálku rozvést. Vyrůstal s matkou a otčímem v Bruntále. V patnácti letech odjel poprvé do Nigérie, aby blíže poznal svého otce, generála policie. Tam se seznámil s jeho dvěma manželkami a svými početnými sourozenci. Později zde nastoupil do kadetní školy.\n\nPo svém návratu do Československa pokračoval ve studiu na gymnáziu, během kterého se jako člen českého výběru zúčastnil prvních Světových středoškolských atletických hrách v New Portu. Po maturitě krátce podnikal, poté nastoupil na Vojenskou akademii ve Vyškově. Stal se tak prvním afročeským vojákem v historii Armády České republiky. Po absolutoriu pokračoval v profesionální službě na oddělení zahraničních styků Ministerstva obrany, kde pracoval jako protokolární tlumočník kabinetu ministra a poradce Hlavního inspektora ochrany lidských práv v rezortu obrany.\n\nPo ukončení vojenské kariéry se stal spoluzakladatelem a předsedou Ligy etnických menšin ČR (LEM) a vedl několik celostátních mediálních kampaní a další projekty proti rasismu. Po odchodu z čela LEM vystudoval práva, působil na několika manažerských postech a nakonec se rozhodl věnovat budování česko-nigerijských obchodních vztahů jako předseda Czech-Nigerian Bussines Alliance.\n\nPo náhlém úmrtí svého otce se odstěhoval do Nigérie, kde za dramatických okolností převzal vedení rodinné firmy, správu fondu nemovitostí a podporoval ve vzdělávání svých sedm mladších sourozenců. Mimo to nadále pokračoval ve studiu mezinárodního práva a angažoval se v politice. Za přínos k rozvoji nigerijského kmene Annang mu byl udělen tradiční šlechtický titul. Po sedmi letech strávených v Nigérii přesídlil do jižního Španělska, kde založil realitní kancelář a věnuje se podnikání v nemovitostech. Je autorem autobiografické knihy \"Sedm let v Africe\", který vyšla na počátku roku 2019. Kniha později v roce 2019 vyšla i jako audiokniha. Autor se v současnosti věnuje mentoringu a působí i jako motivační řečník.\n\n"}
{"id": "1466643", "url": "https://cs.wikipedia.org/wiki?curid=1466643", "title": "Římskokatolická farnost Hodušín", "text": "Římskokatolická farnost Hodušín\n\nŘímskokatolická farnost Hodušín je územním společenstvím římských katolíků v rámci táborského vikariátu českobudějovické diecéze.\n\nHodušín byl v letech 1291-1455 v majetku pražského biskupství (později arcibiskupství). V roce 1343 je ve vsi doložena plebánie. Za třicetileté války místní duchovní správa zanikla. Od roku 1624 byl Hodušín přifařen k Jistebnici. V roce 1787 byla zde zřízena lokálie, ze které byla roku 1858 vytvořena samostatná farnost.\nFarnost je spravována ex currendo z Milevska v sousedním píseckém vikariátu. \n\n"}
{"id": "1466644", "url": "https://cs.wikipedia.org/wiki?curid=1466644", "title": "Radek Kroc", "text": "Radek Kroc\n\nRadek Reddy Kroc (* 5. listopadu 1969 Mariánské Lázně) je český hudebník, skladatel a kytarista.\nNa české rockové a metalové scéně působí více jak 30 let. \n\nJeho hudební začátky jsou spojeny s plzeňskou skupinou Paradox a Ferat, kde svá melodická sóla tvořil společně s kytaristou Daniel Krob. V roce 2006 se stal členem znovuobnovené skupiny Kreyson, kde aktivně působil až do jejího rozpadu v roce 2015.V roce 2016 působí krátce ve skupině Torr. Z důvodu znovuoživení projektu Kreyson - Anděl na útěku po 25. letech (Kreyson Memorial) svoji spolupráci s kapelou Torr v témže roce ukončil. V současné době je stálým členem skupiny Kreyson Memorial,která vydává v roce 2019 debutové album s názvem Strážci plamenů. \n\n\n\n\n"}
{"id": "1466648", "url": "https://cs.wikipedia.org/wiki?curid=1466648", "title": "Mistrovství České republiky v lyžařském orientačním běhu 2019", "text": "Mistrovství České republiky v lyžařském orientačním běhu 2019\n\nMistrovství České republiky v lyžařském orientačním běhu 2019 proběhne ve třech individuálních a jedné týmové disciplíně.\n\nDalší informace budou doplněny jakmile budou k dispozici.\n\nMistrovství ve sprintu proběhlo ve Vysočina aréně za velmi příznivých sněhových podmínek. Tratě využily standardní biatlonové a lyžařské stopy i pro závod připravené skútrové stopy v blízkém okolí.\n\n\"Souhrnné informace naleznete v článku Mistrovství České republiky v lyžařském orientačním běhu ve sprintu.\"\n\n \n\n\"Souhrnné informace naleznete v článku Mistrovství České republiky v lyžařském orientačním běhu na krátké trati.\"\n\n\"Souhrnné informace naleznete v článku Mistrovství České republiky v lyžařském orientačním běhu na klasické trati.\"\n\n\"Souhrnné informace naleznete v článku Mistrovství České republiky v lyžařském orientačním běhu štafet.\"\n\n\n"}
{"id": "1466650", "url": "https://cs.wikipedia.org/wiki?curid=1466650", "title": "Čtvrť Emila Kolbena", "text": "Čtvrť Emila Kolbena\n\nČtvrť Emila Kolbena je vznikající rezidenční čtvrť v Praze 9-Vysočanech. Nachází se mezi řekou Rokytkou, rybníkem Zahrádky a ulicí Kolbenova. Bude postavena v několika etapách na místě brownfieldů. Čtvrť je nazvána podle Emila Kolbena (1862–1943), českého elektrotechnika a podnikatele, zakladatele továrny Kolben a spol. a generálního ředitele Českomoravské-Kolben-Daněk (ČKD), který zemřel v koncentračním táboře Terezín a jehož firma ČKD měla výrobní prostory při dnešní ulici Kolbenova ve Vysočanech. Za projektem stojí firma Skanska, která koupila pozemky od firmy Codeco UK za 841 milionů korun.\n\nZ původních továrenských objektů byla zachována kotelna a její komín, aby připomínaly minulost této kdysi industriální čtvrti. Čtvrtí také povede naučná trasa o Emilu Kolbenovi a na veřejných prostranstvích jednotlivých etap budou umístěny \"sloupy Emila Kolbena\", jejichž podoba se inspiruje výrobou elektrických součástek a technologií.\n\nPrvní etapa projektu se nachází vedle budov Zátiší Rokytka v ulici Svatošových. Skládá ze tří sedmipodlažních nízkoenergetických domů (průkaz energetické náročnosti budovy B – velmi úsporná), které jsou pojmenovány po členech Kolbenovy rodiny. Dům \"Malvína\" je pojmenovaný po manželce, zatímco \"Greta\" a \"Lilly\" po jejich dvou dcerách. Celkem je postaveno 133 bytů o dispozici od 1 do 4+kk a výměře od 29 do 103 metrů čtverečních. Tak jako u obdobných projektů mají přízemní byty předzahrádky, byty ve vyšších patrech mají balkon nebo lodžie a v šestém a sedmém podlaží, které má ustoupený charakter, jsou velké terasy. Ve společných prostorech budov jsou zřízeny místnosti na kola a kočárky i místnost se sprchou pro mytí kol, kočárků, případně zablácených psů. Výstavba začala 28. února 2018 a 20. prosince 2019 byly bytové domy zkolaudovány.\n\nDomy jsou pracovně označeny \"E (Malvína)\", \"F (Lilly)\", \"G (Greta)\".\n\nDruhá etapa projektu nabídne ve dvou budovách, které se budou nacházet na jihozápad od stanice metra Kolbenova, 131 bytových jednotek o velikosti 1 až 5+kk a obytné ploše 34–140 metrů čtverečních, součástí budou i loftové byty. Výstavba proběhne v letech 2020–2022. Ani zde nebudou chybět předzahrádky u bytů v prvním nadzemním podlaží, zatímco byty ve vyšších patrech budou disponovat lodžií nebo terasou. Nízkoenergetické domy budou mít průkaz energetické náročnosti budovy B – velmi úsporná. Vyšší jižní čtrnáctipodlažní budova označená \"C\" bude mít tvar písmene \"L\" a bude pojmenována \"Hanuš\" po Kolbenovu synovi, menší severní sedmipodlažní budova \"Jindřich\" po jeho vnukovi. V bezprostřední blízkosti bude park s hřišti, dešťová voda bude využívána pro zalévání předzahrádek, součástí projektu je i sprcha pro mytí kol, kočárků či sprchování psů a kolárna s kočárkárnou. Vjezd do společných podzemních garáží bude z ulice Kolbenova.\n\n"}
{"id": "1466655", "url": "https://cs.wikipedia.org/wiki?curid=1466655", "title": "Existenciální nihilismus", "text": "Existenciální nihilismus\n\nExistenciální nihilismus je filozofická teorie, že život nemá žádný skutečný smysl ani hodnotu. Existenciální nihilismus vzhledem k vesmíru naznačuje, že jediný člověk nebo dokonce celý lidský druh je bezvýznamný, bez účelu a je nepravděpodobné, že se změní během celé existence. Podle teorie je každý jedinec izolovanou bytostí narozenou ve vesmíru, které je zapovězeno vědět „proč“, přesto je nucena si smysl vymyslet. Vlastní bezvýznamnost života je do značné míry zkoumána ve filozofickém učení existencialismu, ve kterém je možné vytvořit svůj vlastní subjektivní „smysl“ nebo „účel“. Ze všech druhů nihilismu se existenciálnímu nihilismu dostalo nejvíce literární a filozofické pozornosti.\n\nMyšlenka, že smysl a hodnoty jsou nepodložené, je forma nihilismu. Existenční odpověď na tuto myšlenku poznamenává, že význam není „záležitostí rozjímavé teorie“, nýbrž „důsledkem angažovanosti a odhodlání“.\n\nJean-Paul Sartre napsal ve své eseji \"Existencionalismus a humanismus\": „Co myslíme tím, že existence předchází podstatu? Máme na mysli, že člověk nejprve existuje, setkává se se světem, vynořuje se v něm a teprve potom sám sebe definuje. Jestliže člověk, jak ho pojímá existencialista, není definovatelný, je tomu tak proto, že zpočátku není člověk ničím. Bude až později a bude takovým, jakým se učiní.“ Zde je vyjasněno, co myslí existencialisté, pokud říkají, že smysl je „důsledkem angažovanosti a odhodlání“.\n\nTeorie má za cíl popsat lidskou situaci, aby vytvořila životní vyhlídky a stvořila smysl, který byl shrnut jako: „Můžeme se naparovat, sžírat či si nalhávat, naše životy jsou bezvýznamné a je marné hledat či potvrzovat smysl, kde nemůže být nalezen.“\n\nExistenční nihilisté tvrdí, že člověk musí čelit absurdnosti existence, že nakonec zemře a že náboženství i metafyzika jsou prostě výsledkem strachu ze smrti.\n\nPodle Donalda A. Crosbyho: „Neexistuje žádné opodstatnění pro život, ale také žádný důvod nežít.\" Ti, kteří tvrdí, že ve svém životě našli smysl, jsou buď nečestní, nebo oklamáni, a v obou případech se jim nepodaří čelit drsné realitě lidských situací“.\n\nExistenciální nihilismus je součástí západní intelektuální tradice od kyrénaiků jako Hegesias z Kyrény. V renesanci výmluvně shrnul pohled existenciálního nihilisty William Shakespeare prostřednictvím Macbethova myšlení v závěru stejnojmenné hry. Arthur Schopenhauer, Søren Kierkegaard a Friedrich Nietzsche dále rozšiřovali tyto myšlenky a zejména Nietzsche se stal hlavním představitelem existenčního nihilismu.\n\nAteistické existencialistické hnutí se rozšířilo ve čtyřicátých létech 20. století ve Francii. Tématem se zabývaly knihy \"Bytí a nicota\" Jeana-Paula Sartreho a \"Mýtus o Sisyfovi\" Alberta Camuse. Camus napsal další díla, jako je \"Cizinec\", \"Caligula\", \"Mor\", \"Pád\" a \"Rebel\". Mezi další postavy patří Martin Heidegger a Jacques Derrida. Kromě toho, kniha \"Popření smrti\", životní dílo Ernesta Beckera oceněné v roce 1974 Pulitzerovou cenou, je sbírkou myšlenek o existenciálním nihilismu.\n\n"}
{"id": "1466656", "url": "https://cs.wikipedia.org/wiki?curid=1466656", "title": "Černý potok (přítok Vlčího potoka)", "text": "Černý potok (přítok Vlčího potoka)\n\nČerný potok je menší vodní tok v Krušných horách a Sokolovské pánvi, pravostranný přítok Vlčího potoka v okrese Karlovy Vary v Karlovarském kraji. \n\nDélka toku měří 9,4 km, plocha povodí činí 10,3 km².\n\nPotok pramení v Krušných horách v nadmořské výšce 655 metrů. Pramen se nachází asi 1 km severozápadně od Černavy, 3 km jihozápadně od Nejdku. Od pramene teče potok jihovýchodním směrem, míjí vesnici a chatovou osadu Rájec a přitéká ke Smolnické výsypce. \n\nPod Smolnickou výsypkou, kde opouští Krušné hory a přitéká do Sokolovské pánve, je potok zatrubněn.\nU silnice z Božičan do Nová Role se mění směr toku na jižní, při západním okraji Božičan na východní. Božičanami protéká potok kapacitním korytem a u východního okraje obce se pod Božičanským rybníkem vlévá zprava do Vlčího potoka.\n"}
{"id": "1466660", "url": "https://cs.wikipedia.org/wiki?curid=1466660", "title": "Pchu-ning", "text": "Pchu-ning\n\nPchu-ning () je městský okres v městské prefektuře Ťie-jang v provincii Kuang-tung v Čínské lidové republice. Má plochu 1620 čtverečních kilometrů a k roku 2003 v něm žilo přes dva milióny obyvatel.\n"}
{"id": "1466662", "url": "https://cs.wikipedia.org/wiki?curid=1466662", "title": "Kjúšúská univerzita", "text": "Kjúšúská univerzita\n\nKjúšúská univerzita ( – \"Kjúšú daigaku\") je státní univerzita na ostrově Kjúšú v Japonsku. Sídlí ve městě Fukuoka ve stejnojmenné prefektuře.\n\nZaložena byla v roce 1911 jako jedna z císařských univerzit, ovšem navazovala na lékařskou školu, která ve Fukuoce byla už od roku 1867.\n\nUniverzita má bezmála devatenáct tisíc studentů.\n\n"}
{"id": "1466663", "url": "https://cs.wikipedia.org/wiki?curid=1466663", "title": "Turismus na Ukrajině", "text": "Turismus na Ukrajině\n\nTurismus na Ukrajině je pro ekonomiku velmi důležitý. V minulosti každý rok zemi navštívilo přes 20 milionů zahraničních turistů, v roce 2012 to bylo 23 milionů. Od roku 2014 se počet snížil na asi 10 milionů. Návštěvníci přijíždějí nejvíc z Východní Evropy, dále ze Západní Evropy, Turecka a Izraele.\n\nUkrajina je destinace na křižovatce mezi střední a východní Evropou, mezi severem a jihem. Hraničí s Ruskem a je nedaleko Turecka. Má pohoří Karpaty vhodné na lyžování, horolezectví, rybolov a myslivost. Pobřeží Černého moře je populární letní destinace pro dovolenkáře. Ukrajina má vinice produkující domácí vína, ruiny starobylých hradů, historické parky, ortodoxní, katolické a protestantské kostely a několik mešit a synagog. Hlavní město Kyjev má unikátní stavby jako chrám svatého Michala, katedrála svaté Sofie a široké bulváry. Jsou tu další známá města, přístavní město Oděsa a starobylý Lvov na západě. Většina západní Ukrajiny, která před 2. světovou válkou patřila Polsku, je oblíbená destinace Poláků. Poloostrov Krym je populární destinace pro turisty hledající koupání a slunění u moře. Černé moře tu nabízí teplé podnebí, skalnaté pohoří, plošiny a starobylé ruiny, i když turistika byla redukována po roce 2014. Zdejší velká města jsou Sevastopol a Jalta. Návštěvníci mohou též využít plavby lodí na řece Dněpr z Kyjeva na pobřeží Černého moře. Ukrajinská kuchyně má dlouhou historii a nabízí mnoho originálních jídel.\n\nTuristický průmysl země se obecně považuje za nerozvinutý, ale poskytuje důležitou podporu ukrajinské ekonomice. Mezi největší zdejší výhody patří mnohem nižší ceny jako v jiných evropských destinacích a bezvízový styk s většinou zemí Evropy, bývalého Sovětského svazu a Severní Ameriky. Od roku 2005 občané EU a EFTA, Spojených států, Kanady, Japonska a Jižní Koreje už turistická víza nepotřebují. Víza nepotřebují také občané Ruska a dalších států Společenstva nezávislých států, kromě Turkmenistánu.\n"}
{"id": "1466666", "url": "https://cs.wikipedia.org/wiki?curid=1466666", "title": "Jiří Kuchler (1950)", "text": "Jiří Kuchler (1950)\n\nJiří Kuchler (* 23. července 1950) je bývalý český hokejista, útočník. Jeho otec Jiří Kuchler byl ligový fotbalista, syn Jiří je bývalý hokejista. Po skončení aktivní kariéry působil jako trenér.\n\nV lize hrál za TJ SONP Kladno (1971-1972 a 1975-1976). V roce 1976 získal s Kladnem mistrovský titul. V nižších soutěžích hrál i za TJ VTŽ Chomutov. \n\n"}
{"id": "1466670", "url": "https://cs.wikipedia.org/wiki?curid=1466670", "title": "Jihočeský krajský přebor 1971/72", "text": "Jihočeský krajský přebor 1971/72\n\nV soubojích fotbalového Jihočeského krajského přeboru 1971/72 se utkalo 14 týmů dvoukolovým systémem podzim – jaro. Tento ročník skončil v červnu 1972. \n\nZdroj: \n\nPoznámky:\n"}
{"id": "1466687", "url": "https://cs.wikipedia.org/wiki?curid=1466687", "title": "G2000", "text": "G2000\n\nCZ G2000 je pistole vyráběná firmou CZ-Guns Trade a vyvážená firmou Arms Moravia. Vyráběla se v rážích 9 × 19 mm Parabellum a .40 S&W s rozdílnou kapacitou zásobníku.\n\nPistole se poprvé objevila v roce 1999 díky firmě Arms Moravia na zkouškách zbraní pro českou policii. Nicméně do povědomí odborné veřejnosti se dostala až na mezinárodní výstavě IDEX-99. Na evropském komerčním trhu se prodávala mezi lety 1999 a 2005, než bez dalších detailů zmizela z trhu.\n\nTělo zbraně CZ G2000 je z polymeru. Pistole prošla zátěžovými testy na špinavé a mokré prostředí bez mazacího oleje ve zvýšených i nízkých teplotách pod -40 °C.\n\nZbraň CZ 2000 má konstrukci na browningovo pricipu s automatickým zámkem závěru poklesem hlavně. Odpor spouště při režimu střelby single – action je 2.4 kg a při double – action 4.9 kg.\n\nPistole má vypouštěč nataženého kohoutu který je vlastně jedinou manuální pojistkou na zbrani. K tomu má zbraň také spoušťovou pojistku, která zabraňuje nechtěnému výstřelu pokud není spoušť správně stisknuta.\n\n"}
{"id": "1466688", "url": "https://cs.wikipedia.org/wiki?curid=1466688", "title": "Ekonomika Gabonu", "text": "Ekonomika Gabonu\n\nEkonomika Gabonu je relativně rozvinutá a příjem na osobu je 4-násobný jako ve většině států\nsubsaharské Afriky. Je závislá na těžebním průmyslu, který většině populace umožňuje dostat se z extrémní chudoby.\n\nGabon závisel na těžbě dřeva a manganu do doby, kdy byly objeveny zásoby ropy začátkem 1970-tych let. Ropní sektor v současnosti produkuje 50 procent HDP a 80 procent exportu. Nejvyšší produkce ropy 370 tisíc barelů denně byla v roce 1997 a postupně klesá, v roce 2012 bylo aktivních 6 vrtných plošin. Nízké ceny ropy měli negativní vliv na vládu a ekonomiku země.\n\nTěžbu železné rudy v oblasti Belinga vláda schválila v roce 2012 pro čínskou firmu CMEC, která dostala dočasné práva na těžbu už v roce 2007.\n\nPrůmysl Gabonu je založen na ropě, těžbě manganu a zpracování dřeva. Většina průmyslu se nachází u měst Libreville a Port-Gentil. Téměř všechny průmyslové podniky vznikly s podporou státu v 1970-tych letech. Dřevozpracující firmy zahrnují 5 závodů na dýhu a velkou 50letou překližkovou továrnu v Port-Gentil, a další 2 malé překližkové výrobny. Mezi další průmysl patří podniky textilní, cementové, chemické, pivovary, loděnice atd. Zdejší průmysl je značně závislý na zahraničním dovozu a ceny importu vzrostli v roce 1994 po devalvaci středoafrického franku. Zvýšené ceny a nadkapacita způsobili ztrátu efektivity výroby a ta teď zásobuje převážně domácí trh. Vláda učinila kroky na privatizaci polostátních podniků.\n\nProtože Gabonská ekonomika je závislá na ropě (tvoří přes 80 procent exportu, 43 procent HDP a 65 procent státních příjmů), výrazně ji ovlivňují fluktuace cen ropy na světových trzích. Gabon je třetí největší producent a exportér ropy v Subsaharské Africe, ale jsou obavy, že zásoby se zmenšují. Proto země začala ekonomiku diverzifikovat a hledá další ropní naleziště. V roce 2014 byla denní produkce ropy 240 tisíc barelů, ale v porovnání s rokem 1997 je to 35-procentní pokles. Ověřené zásoby ropy se odhadují na 2 miliardy barelů v roce 2015 a zásoby zemního plynu na 1 bilion krychlových stop (28 km3). Jedinou ropní rafinérií je \"Sogara oil refinery\" ve městě Port-Gentil, v roce 1968 ji vybudovalo konsorcium firem Total, Shell, Mobil, Texaco, Petrofina a Agip. Sogara (Societe Gabonaise de Raffinage) má vlastníky: vláda Gabonu (25%), Total (43,8%), Shell (17%) a Agip (2,5%). V roce 2012 Gabon podepsal smlouvu s firmou Samsung na stavbu nové rafinérie ve městě Port-Gentil.\n\nChov zvířat omezuje moucha tse-tse, která šíří spavou nemoc. Proto nedávno Gabon importoval na spavou nemoc odolný dobytek ze Senegalu. Odhadovaný chov v roce 2005:\nVe snaze redukovat závislost na importu, vláda vyčlenila 200 tisíc hektarů pro 3 farmy v neobývané části země.\n"}
{"id": "1466689", "url": "https://cs.wikipedia.org/wiki?curid=1466689", "title": "Alena Jeřábková", "text": "Alena Jeřábková\n\nAlena Jeřábková (* 23. března 1934 Bratislava) je etnografka, knihovnice a pedagožka.\n\nUveřejňovala práce z etnografie, ale jako etnografka nebyla nikdy zaměstnána v hlavním pracovním poměru, pracovala v knihovně, největší část svého života věnovala profesi pedagogické na střední i vysoké škole.\n\nNarodila v roce 1934 v Bratislavě, od roku 1939 žije v Brně. Po maturitě vystudovala v roce 1957 na Filozofické fakultě Masarykově univerzity v Brně národopis a dějiny umění. V roce 1963 absolvovala na Institutu osvěty a novinářství Univerzity Karlovy v Praze obor knihovnictví.\n\nV letech 1957–1962 pracovala jako odborná knihovnice nejdříve v brněnské Státní vědecké knihovně (nyní Moravská zemská knihovna), v letech 1972–1975 v Knihovně Jiřího Mahena. Od roku 1975 do roku 2003 učila na bývalé Střední knihovnické škole v Brně, od roku 1962 dlouhodobě působila jako externí pedagožka na bývalé Katedře etnografie a folkloristiky i současném Ústavu evropské etnologie Filozofické fakulty Masarykovy univerzity v Brně.\n\nKromě bibliografických a knihovnických příspěvků, z nichž nejvýznamnější je \"Soupis bibliografií české a slovenské etnografie a folkloristiky vydaných v letech 1945-1963\", 1965, se věnuje problematice lidového kroje na Moravě v širších územních a kulturních souvislostech, například studie \"Delimitace\" \"regionálních typů lidového oděvu na rozhraní Valašska a Moravského Slovenska\", 1968—1969, \"Typy mužských pokrývek hlavy na Valašsku, jejich lidové názvy a návrh odborné terminologie\", 1965.\n\nUveřejňovala články a recenze v Národopisné revui.\n\n"}
{"id": "1466694", "url": "https://cs.wikipedia.org/wiki?curid=1466694", "title": "Kostel svatého Archanděla Michaela (Lepějovice)", "text": "Kostel svatého Archanděla Michaela (Lepějovice)\n\nKostel svatého Michaela archanděla v Lepějovicích se nalézá asi 1,2 km jihovýchodně od centra obce Valy v okrese Pardubice. Kolem kostela prochází zelená turistická značka spojující Kokešov s městem Přelouč. Kostel je spolu s celým areálem přilehlého hřbitova chráněn jako kulturní památka. Národní památkový ústav tento kostel uvádí v katalogu památek pod rejstříkovým číslem 50862/6-6192. Kostel je filiálním kostelem farnosti Choltice.\n\nPrvní písemná zmínka o kostele se připomíná se již roku 1350. Kostel je gotického původu ze 14. století a je jediným pozůstatkem zaniklé vsi Lepějovice, která zanikla zčásti při budování rybníků v 16. století a definitivně při parcelaci dvorů na choltickém panství v 18. století.\n\nJe 16 m dlouhý a 7 m široký. Býval kdysi gotický, jak vidno na portálu sakristie. Po poškození v třicetileté válce byl roku 1819 důkladně přestavěn a poté byl roku 1889 opraven. Dnes je to jednolodní stavba s polygonálně uzavřeným presbytářem a sakristií na severní straně. Vnitřek je plochostropý se širokým triumfálním obloukem.\n\nHlavní oltář se soudobým obrazem pochází z konce 17. století, na severní straně lodi se pak dochoval hodnotný a rozměrný obraz sv. Tomáše Akvinského z 1. poloviny 18. století. Jsou to obrazy malířů Peška a Papáčka z Chrudimi.\n\nU kostela stojí nízká dřevěná zvonice. Původně v ní byly dva zvony: \n\n"}
{"id": "1466696", "url": "https://cs.wikipedia.org/wiki?curid=1466696", "title": "Karel Boháček", "text": "Karel Boháček\n\nKarel Boháček (2. srpna 1886 Zamachy – 21. srpna 1928 Praha) byl český malíř, scénograf a ilustrátor.\n\nNarodil se v obci Zamachy v rodině kováře Václava Boháčka a jeho manželky Kateřiny, rozené Švancarové. Obecnou školu absolvoval v nedalekém Kadlíně a dále pokračoval na německé obecné škole v České Lípě. V letech 1899-1901 pokračoval ve vzdělávání na měšťanské škole v Mladé Boleslavi a následně absolvoval keramickou školu v Bechyni. Další vzdělání získal na pražské malířské akademii u profesorů Bukovce, Thieleho a Krattnera, u nějž i v roce 1914 absolvoval. Roku 1909 vstoupil do spolku Umělecké besedy, se kterou vystavoval od roku 1910. Po studiích pobýval většinou v rodných Zamachách a čtyři válečná léta světové války strávil na bojištích ruské a italské fronty. Válka zbrzdila jeho umělecký rozvoj a spolu s tísnivou hmotnou situací vedla v roce 1927 k propuknutí plicního onemocnění, které už nemohla léčba v sanatoriu na Pleši u Dobříše odvrátit. Zemřel roku 1928 v Praze.\n\nKarel Boháček se oženil 31. 1. 1915 těsně před odvedením na frontu a postupně měl se svojí manželkou 4 děti. Nejstarší dcerou byla Anna a zřejmě nejmladší dcerou Jiřina (podle údajů na hrobě narozena 1927). V Zamachách rovněž žili jeho bratři Václav (nar. 1884) a František (nar. 1890).\n\nV Boháčkově malířské tvorbě je ústředním žánrem krajinářství a druhým souběžným žánrem byla malba figurální. V ranném období (1906-1910) navazuje na žáky Mařákovy školy, zejména pak na Ant. Slavíčka a O. Lebedu (např. \"Makové pole\", \"Keř v poli\", \"Jarní orba\" a \"Cikánská ulice v Praze\"). V následujícím období se přibližuje k fauvistické malbě s dominantním tématem podzimního lesa a parků. V tomto období miloval vlhké počasí, krajinu po dešti, kdy citlivě vnímal intenzivní akord tmavě červeného jehličí, černých smrků, fialových olší, hnědé a žlutozelené trávy. Na tuto tvorbu navazuje i bezprostředně po I. světové válce. K vrcholné formě osobitého neoklasicismu, a to jak v pastelu, tak i v oleji se propracovává v posledních letech svého života (např. \"Peklo po vánici\", \"Rozcestí pod kopcem\", \"Lom\", \"Silnice do Zamach\" a \"Senečnice v noci\"). Ve figurální tvorbě se hlásí k odkazu J. Preislera (např. divadelní opona pro obec Rokytovec, pastely \"Setkání\" a \"Na dříví\"), zejména je však ovlivněn lidovou figurální tvorbou, kterou např. mohl pozorovat na řezbové a malířské výzdobě starých včelých úlů. Bylo mu vlastní citlivé vystižení linie ženské postavy a přirozené kompování skupiny postav v krajině (např. oleje \"Na dříví\", \"Česká krajina\", \"Přátelství\" a \"Jaro\"). Známá jsou i jeho květinová zátiší, která jsou však kolísavé úrovně. Ty nejkvalitnější mají zajímavou expresionistickou formu. Vývoj jeho názorů na malířskou tvorbu lze poznat z korespondence s V. Rabasem (katalogy výstav 1948 a 1974).\n\nVedle malířské tvorby se také věnoval kulturní práci, především rozvoji ochotnického divadla. Maloval opony, kulisy a zajišťoval výtvarnou výpravu představení a také působil jako režisér. Byl rovněž autorem hry s názvem „Země“, která byla hrána v přírodě na dole pod Borčem. Dochovala se opona malovaná temperou pro ochotnický spolek obce Rokytovec o rozměrech 327 x 577 cm. \n\n\n\n\n"}
{"id": "1466698", "url": "https://cs.wikipedia.org/wiki?curid=1466698", "title": "Svatý Tomáš (ostrov)", "text": "Svatý Tomáš (ostrov)\n\nOstrov Svatý Tomáš má rozlohu 854 km² a je to největší ostrov státu Svatý Tomáš a Princův ostrov. Žije zde asi 157 tisíc obyvatel, to je 96 % celkové populace. Ostrov se dělí na 6 okresů a je vzdálen dva kilometry severně od rovníku.\n\nOstrov má z jihu na sever délku asi 48 km a z východu na západ asi 32 km. Nejvyšším bodem je vrchol vyhaslé sopky Pico de São Tomé s výškou 2024 metrů. Hlavní město São Tomé se nachází na severovýchodním pobřeží. Nejbližší město na pobřeží Afriky je Port Gentil v Gabonu vzdálený na východ 240 kilometrů.\n\nOstrov obklopují malé ostrovy, největší jsou Ilhéu das Rolas, Ilhéu das Cabras a Ilhéu Gabado.\n\nHlavní jazyk je portugalština, ale mnoho lidí mluví jazyky Forro a Angolar (Ngola), které jsou kreolské jazyky založené na portugalštině.\n\nCelý ostrov Svatý Tomáš je masivní štítová sopka rostoucí ze dna Atlantského oceánu víc než 3000 metrů pod hladinou. Vznikla podél Kamerunské linie sopek, které se nacházejí od kamerunského jihozápadu po Atlantský oceán. Většina lávy vyvržené na ostrově za uplynulý milion let je bazalt. Nejmladší nalezená skála na ostrově má stáří asi 100 tisíc let, ale mnoho mladších skal bylo objeveno na jihovýchodě ostrova.\n"}
{"id": "1466699", "url": "https://cs.wikipedia.org/wiki?curid=1466699", "title": "Kostel svatého Matouše (Lipoltice)", "text": "Kostel svatého Matouše (Lipoltice)\n\nKostel svatého Matouše se nalézá v centru obce Lipoltice v okrese Pardubice. Kostel tvoří významnou dominantu celé obce. Do areálu kostela patří i barokní kostnice z 18. století. stojící na přilehlém hřbitově u kostela. Kostel je spolu s celým areálem přilehlého hřbitova chráněn jako kulturní památka. Národní památkový ústav tento kostel uvádí v katalogu památek pod rejstříkovým číslem 45814/6-2112.\n\nGotický kostel svatého Matouše pochází přibližně z období kolem roku 1280. Původně byl areál kostela opevněn zdí a 2–3 m hlubokým příkopem. Gotický původ kostela je vidět na zachované křížové klenbě a na gotickém okénku. \n\nLipoltický kostel náležel k arcijáhenství kouřimskému a děkanství čáslavskému. Roku 1350 byla lipoltická farnost zřízena pražským arcibiskupstvím coby plebánie a roce 1384 měla svého faráře. \n\nKostel byl několikrát přestavován a opravován. Areál kostela byl dobudován roku 1849. Naposledy byl opravován v letech 1989-1993.\n\nFarní kostel svatého Matouše v obci Lipoltice je trojlodní, orientovaný. Má loď 11 m dlouhou a 10,50 m širokou, presbytář 6,60 m dlouhý a 5,40 m široký, kruchta je 5,50 m dlouhá a 4,90 m široká, sakristie je 3,75 m dlouhá a 2,20 m široká. \n\nPůvodně byl kostel o něco menší než dnes. V nynější podobě byl přestavěn za pana Romedia z Thunů. Roku 1870 byl kostel důkladně opraven a při opravě byly nalezeny na zdech staré malby. Asi v roce 1892 bylo přistoupeno k razantnímu rozšíření kostela. Proto byl zbořen gotický presbytář a kostelní loď byla prodloužena k východu. Loď dostala také nový strop a celý kostel nové krovy. Touto přístavbou byly staré fresky opět zničeny. Kostelní věž je vystavěna nad vchodem do kostela. Končí dřevěnou kulatou bání, jež vybíhá ve špičku. Byla opravena roku 1900. Dnešní kostel je vymalován od akademického malíře Josefa Ottmara z Ústí nad Orlicí. \n\nLipoltický kostel patří mezi staré opevněné kostelíky.\n\nHlavní oltář má obraz sv. Matouše, malovaný akademickým malířem Josefem Papáčkem z Chrudimi. \n\nPod kruchtou jsou dřevěné sochy sv. Františka Serafinského a sv. Františka z Pauly, řezbářské dílo, 2 m vysoké a 0,60 m široké.\n\nKřtitelnice je barokní, 1,70 m vysoká a 0,60 m široká.\n\nNa věži je zvon, 0,70 m vysoký a 0,60 m široký s nápisem: Tento zvon ulil k slávě boží Mistr Ondřej Ptáček na Horách Kutných L. P. 1513.\n\n"}
{"id": "1466703", "url": "https://cs.wikipedia.org/wiki?curid=1466703", "title": "Eleanor Beaufortová", "text": "Eleanor Beaufortová\n\nLady Eleanor Beaufortová (1431 – 16. srpna 1501) byla dcera Edmunda Beauforta, druhého vévody ze Somersetu a byla sestra třetího a čtvrtého vévody ze Somersetu.\n\nByla dcerou Edmunda Beauforta a jeho manželky Eleanor Beauchampové (dcera Richarda Beauchampa, hraběte z Warwicku a jeho manželky Alžběty de Berkeleyová – ta byla dědičkou Tomáše de Berkeleye, barona z Berkeley a jeho manželky Marie de Lislové, baronky z Lisle). Její matka Eleanor Beauchampová byla starší nevlastní sestra Jiří Beauchampa, vévody z Warwicku a Anny Beauchampové, hraběnky z Warwicku. \n\nEleanor se provdala dvakrát, poprvé v květnu roku 1458 za Jakuba Butlera, hraběte z Ormondu, podruhé za sira Roberta Spencera. \n\nS Jakubem Butlerem neměla žádné děti. S Robertem zplodila dvě dcery a její dědičky:\n\n"}
{"id": "1466704", "url": "https://cs.wikipedia.org/wiki?curid=1466704", "title": "Vladimir Nikolajev", "text": "Vladimir Nikolajev\n\nVladimir Nikolajevič Nikolajev (, * 16. března 1959, Novočeboksarsk) je ruský vrah a kanibal z Novočeboksarsku. Maso svých obětí vydával za maso exotických zvířat a dále prodával.\n\nPřed vraždami měl Nikolajev dlouhou kriminální minulost a nejprve byl odsouzen za krádež a loupež v roce 1980.\n\nPrvní vražda byla podle Nikolajeva pouze „náhoda“: během pěstního souboje zabil svého opilého společníka (který měl také kriminální minulost). Odtáhl ho do svého bytu a pokusil se ho oživit studenou vodou. Když mu poté došlo, že je muž mrtvý, rozřezal jeho tělo ve vaně. Ve své výpovědi Nikolajev uvedl, že myšlenka sníst oběť ho napadla spíše spontánně až ve chvíli, kdy viděl naporcované tělo – do té doby plánoval muže pouze pohřbít.\n\nPrvní se rozhodl opéct stehno muže a když byl se svým kulinářským umem spokojený, napadlo ho využít i zbytek těla. Část dal známým a pět kilogramů prodal na trhu jako klokaní maso. Vydělané peníze pak utratil za alkohol.\n\nDruhou oběť si již vybral úmyslně mezi svými známými. Její maso prodával jako „odřezky ze sajgy“. Právě chuť tohoto masa ale začala být kupujícím podezřelá a poslali jej proto na analýzu, která zjistila, že maso obsahuje i lidskou krev. Nikolajev byl krátce na to zatčen a přiznal se. Vyšetřovatelé při prohlídce jeho bytu našli i další lidské pozůstatky a vanu plnou krve.\n\nV roce 1997 byl Vladimir Nikolajev odsouzen podle paragrafu 105, 152, 162 trestního zákona Ruské federace k trestu smrti. V roce 1999 byl ale prezidentským dekretem trest zrušen a místo smrti byl odsouzen k doživotnímu vězení. Ačkoliv Nikolajev uvedl, že obecně je proti trestu smrti, pro sebe by ho měl radši než strávit zbytek života ve vězení.\n\nV roce 2001 byl převezen do věznice IK-6 Černý Delfín v Orenburské oblasti.\n\nVladimir Nikolajev byl uveden v dokumentu National Geographic „Nejhorší ruské věznice“.\n"}
{"id": "1466707", "url": "https://cs.wikipedia.org/wiki?curid=1466707", "title": "Ekonomika Svatého Tomáše a Princova ostrova", "text": "Ekonomika Svatého Tomáše a Princova ostrova\n\nEkonomika Svatého Tomáše a Princova ostrova je tradičně závislá na produkci kakaa, ale už téměř dvě desetiletí od nultých let 21. století probíhají velké změny v ropném průmyslu. Ropa se těží ve vodách Guinejského zálivu. V roce 2003 vláda vytvořila Společnou rozvojovou zónu (Joint Development Zone), která ji ze zisku poskytuje 40 %.\n\nVláda vytvořila hospodářský program, který podporuje Mezinárodní měnový fond.\n\nPortugalci tu měli kolonii, založili tu cukrové plantáže a ostrovy používali na dopravu otroků.\n\nGeologové odhadují zásoby ropy v Guinejském zálivu na 10 miliard barelů. V roce 2005 začal společný projekt s Nigérií, který by měl vládě poskytnout 50 milionů USD za těžební licenci. V roce 2006 našli ropu v hluboké vodě, ale ne v komerčně využitelném množství.\n\nOd začátku 19. století je ekonomika země založena na plantážích. V čase zisku nezávislosti plantáže vlastněné Portugalci zabírali 90 procent kultivované půdy. Po zisku nezávislosti kontrola těchto plantáží přešla na různé státní podniky. Hlavní plodinou je kakao, které tvoří asi 95 procent těžby. Jiné exportní plodiny jsou kopra (rozemletá jádra kokosových ořechů), palmová jádra a káva.\n"}
{"id": "1466711", "url": "https://cs.wikipedia.org/wiki?curid=1466711", "title": "Eliška (rybník, Zaječice)", "text": "Eliška (rybník, Zaječice)\n\nEliška je rybník, který se nachází v Zaječicích v okrese Chrudim. Má tvar kopyta. Po hrázi prochází silnice spojující Bítovany se Zaječicemi. Na hrázi se nachází památný hloh. Rybník vznikl po roce 1852.\n"}
{"id": "1466719", "url": "https://cs.wikipedia.org/wiki?curid=1466719", "title": "Tamales", "text": "Tamales\n\nTamales je pokrm pocházející ze Střední Ameriky. Má podobu balíčků z listů, plněných kukuřičnou hmotou.\n\nNáplň do tamales se připravuje z nixtamalizované kukuřičné mouky, která se uvaří v kuřecím vývaru se solí a anýzovými semínky a omastí vepřovým sádlem. Do vzniklého těsta se přidávají další ingredience, jako je vepřové, kuřecí nebo hovězí maso, chilli papričky, salsa verde, měkký sýr, zelenina nebo olivy. Existuje rovněž sladká verze nádivky z kukuřice, rozinek, skořice a vanilky. Výsledná hmota se zabalí do listenů z kukuřičných klasů (může se použít také list banánovníku, mangoldu, kalátey, hruškovce nebo v poslední době i alobal), balíčky se převážou řapíkem nebo provázkem a vaří v páře hodinu a půl až dvě hodiny, dokud se těsto nepřestane lepit k obalu. Hotové tamales se jedí teplé, případně se mohou zamrazit nebo nasušit do zásoby. Podává se k nim obvykle kukuřičný nápoj atole.\n\nPodle profesora Dustina Kneppa konzumovali indiáni tamales už v 8. tisíciletí př. n. l.. Mayové je obětovali bohům, díky trvanlivosti a snadné přenosnosti byly ideální potravinou pro lidi na cestách, lovce a vojáky. V aztécké kuchyni bývaly tamales plněny masem žab nebo axolotlů. Rituální pojídání tamales bylo pro Aztéky spojeno s podzimní slavností Atamalqualiztli, v moderní době je Mexičané připravují jako součást hostiny ke Dni mrtvých. Patří rovněž k populárnímu pouličnímu občerstvení, prodávají se z velkých nádob zvaných \"tamaleras\", v nichž se udržují teplé. Název pokrmu pochází ze slova \"tamalli\", které v jazyce nahuatl znamená „zabalený“. Existuje řada lokálních variant, jako je nikaragujské národní jídlo \"nacatamales\", michoacánská \"corunda\", venezuelská \"hallaca\", jihoamerická \"humita\" nebo \"pastelle\" na antilských ostrovech.\n\n"}
{"id": "1466720", "url": "https://cs.wikipedia.org/wiki?curid=1466720", "title": "Milan Pažout", "text": "Milan Pažout\n\nMilan Pažout (* 8. června 1948, Krompachy) je bývalý slovenský lyžař. \n\nNa X. ZOH v Grenoblu 1968 reprezentoval Československo v alpském lyžování. V obřím slalomu skončil na 27. místě, ve sjezdu na 35. místě a ve slalomu vypadl v 2. kole. Jako historicky první Slovák závodil ve světovém poháru. Je čtyřnásobným akademickým mistrem světa.\n\n"}
{"id": "1466731", "url": "https://cs.wikipedia.org/wiki?curid=1466731", "title": "Antonin Guigonnat", "text": "Antonin Guigonnat\n\nAntonin Guigonnat (* 16. července 1991, Ambilly) je francouzský biatlonista, účastník olympijských her 2018 v Pchjongčchangu. \n\nV závodech světového poháru zvítězil jednou v smíšeném závodu dvojic v Kontiolahti roku 2018. V individuálních soutěžích získal několikrát druhé místo, poprvé v Pokljuce ve stejném roce.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n"}
{"id": "1466735", "url": "https://cs.wikipedia.org/wiki?curid=1466735", "title": "Benbecula", "text": "Benbecula\n\nBenbecula (gaelsky \"Beinn nam Fadhla\" nebo \"Beinn na Faoghla\", česky „místo nad brody“) je ostrov ve skotských Vnějších Hebridách. Podle sčítání lidu v roce 2011 zde žije 1283 stálých obyvatel, významná část z nich je katolického vyznání. Více než polovina obyvatel hovoří gaelsky, i když jejich podíl poklesl ze 75 % v roce 1921 na 56 % v roce 2001.\n\nRozloha ostrova je 82 km², rozměry jsou 12 km z východu na západ a stejně ze severu na jih. Leží mezi ostrovy Severní Uist a Jižní Uist. Ostrov je nízko položený, většina leží méně než 20 metrů nad mořem. Nejvyšším bodem ostrova je 124 m vysoký \"Ruabhal\".\nKultivovaná půda leží na západním pobřeží, východní polovina je pokryta jezery a rašeliništi.\nNejvětší osadou je Balivanich, který je administrativním centrem i pro sousední ostrovy. Nedaleko leží ostrovní letiště.\n\nNa ostrově je řada menhirů včetně zbytků neolitického kamenného kruhu v Rubha Bhidein. Dva komorové hroby se nacházejí mezi Loch Ba Una a Loch nan Clachan. Je zde naleziště z doby kultury zvoncových pohárů a zbytky staveb z doby železné. Kamenná stéla se symboly z Dun Buidhne je jediným dokladem piktského osídlení Vnějších Hebrid.\n\nMezi 9. a 13. stoletím byl ostrov součástí Ostrovního království, vytvořeného norskými Vikingy v oblasti Hebrid. Roku 1266 se stal součástí součástí Skotského království. Ve středověku náležel Pánům z Ostrovů (Lords of the Isles) z klanu MacDonald. Z tohoto období pochazí zřícenina hradu Borve Castle.\n\nV roce 1746 byla k ostrovu zahnána loď, na níž prchal Karel Eduard Stuart, poražený v bitvě u Cullodenu. Obyvatelstvo ostrova s jakobitskou rebelií sympatizovalo. Protože byla na princovu hlavu vypsána odměna, převezla jej tajně Flora MacDonald na ostrov Skye.\n\nV 19. století bylo obyvatelstvo ostrova vyháněno, aby byla získána půda pro chov ovcí.\n\nV roce 1958 byla na ostrově zřízena vojenská základna v souvislosti s raketovou střelnicí na Jižním Uistu.\n\nSilniční mosty spojují Benbeculu s oběma sousedními velkými ostrovy, Severním Uistem a Jižním Uistem. Byly zřízeny na místě brodů, od nichž se odvozuje jméno ostrova.\nPravidelná lodní linka k ostrovu nezajíždí. Na ostrově je malé letiště.\n\n"}
{"id": "1466737", "url": "https://cs.wikipedia.org/wiki?curid=1466737", "title": "Molla Malloryová", "text": "Molla Malloryová\n\nMolla Malloryová, rodným jménem Anna Margrethe Bjurstedtová (6. března 1884 Mosvik – 22. listopadu 1959 Stockholm), byla norská tenistka, žijící od roku 1915 v USA. Hrála pravou rukou, její hlavní předností byla bojovnost a trpělivá hra od základní čáry, opírající se o razantní forhend.\n\nByla dcerou důstojníka Axela Johana Bjurstedta a vnučkou podnikatele a politika Benedicta Jenssena. Hrála za Oslo Tennisklub a stala se desetinásobnou mistryní Norska, na Letních olympijských hrách 1912 ve Stockholmu získala bronzovou medaili v ženské dvouhře na otevřeném dvorci a spolu s Conradem Langaardem vypadla v prvním kole smíšené čtyřhry. Na počátku první světové války odjela do Ameriky a živila se jako masérka, v roce 1920 se provdala za burzovního makléře Franklina Malloryho. \n\nJe nejúspěšnější hráčkou v historii US Open: osmkrát vyhrála dvouhru, z toho čtyřikrát v nepřetržité řadě (1915–1918, 1920–1922 a 1926, kdy se stala nejstarší vítězkou všech dob), dvakrát ženskou čtyřhru (1916 a 1917, partnerka Eleanora Searsová) a třikrát smíšenou čtyřhru (1917 s Irvingem Wrightem a 1922 a 1923 s Billem Tildenem). \n\nTaké se desetkrát zúčastnila Wimbledonu, nejlepším výsledkem byl postup do finále v roce 1922, kde podlehla Suzanne Lenglenové 2:6 a 0:6 v nejkratším finále historie, které trvalo pouze 23 minut. V roce 1923 se podílela na výhře amerického týmu nad Británií v Poháru Wightmanové. Reprezentovala Norsko na olympiádě 1924 v Paříži, kde vypadla ve čtvrtfinále s pozdější vítězkou Helen Willsovou Moodyovou. \n\nPodle žebříčku, který sestavil Arthur Wallis Myers, byla světovou hráčkou č. 2 v letech 1921 a 1922. V roce 1958 byla uvedena do Mezinárodní tenisové síně slávy. Je spoluautorkou knihy \"Tenis pro ženy\".\n\n"}
{"id": "1466742", "url": "https://cs.wikipedia.org/wiki?curid=1466742", "title": "Sanglung", "text": "Sanglung\n\nSanglung je hora vysoká 7 095 m n. m. v pohoří Himálaj. Leží v jihovýchodní části Tibetské autonomní oblasti Čínské lidové republiky.\n\nSanglung se nachází ve východní části Himálaje. Vrchol se nachází 8,57 km východně-severovýchodně od 7 782 m vysokého vrcholu Namčhe Barwa, se kterým je Sanglung spojen hřebenem. Řeka Brahmaputra teče podél severního boku Sanglungu směrem na východ.\n\nNa vrchol Sanglungu nebyl proveden výstup a v srpnu 2011 to byla desátá nejvyšší dosud nevylezená hora.\n"}
{"id": "1466744", "url": "https://cs.wikipedia.org/wiki?curid=1466744", "title": "Ove Grahn", "text": "Ove Grahn\n\nOve Grahn (9. května 1943, Norra Fågelås – 11. července 2007, Alingsås) byl švédský fotbalista, útočník.\n\nHrál za IF Elfsborg, dále hrál ve Švýcarsku za Grasshopper Club Zürich, Lausanne Sports, znovu za Grasshopper Club Zürich a po návratu do vlasti za Örgryte IS. V roce 1973 byl nejlepším střelcem švýcarské ligy. V Poháru UEFA nastoupil v 11 utkáních a dal 3 góly. \n\nZa reprezentaci Švédska nastoupil ve 45 utkáních a dal 10 gólů, startoval na Mistrovství světa ve fotbale 1970 a Mistrovství světa ve fotbale 1974. \n\n"}
{"id": "1466746", "url": "https://cs.wikipedia.org/wiki?curid=1466746", "title": "Měšťanský dům čp. 401 (Javorník)", "text": "Měšťanský dům čp. 401 (Javorník)\n\nMěšťanský dům č. p. 401 se nachází na ulici Míru mezi požární uličkou a domem č. p. 403 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\nMěšťanský dům byl postaven asi v roce 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách a povodní i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V roce 1836 byl nově postaven podle projektu stavitele Josefa Schwarze z Javorníku.\n\nDům č. p. 401 je empírová řadová tříosá stavba postavená z cihel. Dům je podsklepený. Uliční fasáda je členěna podnoží, nárožními pilastry s deskovými hlavicemi a korunní římsou. Ve osové části přízemí je vchod po jehož stranách jsou okna. V patře jsou tři okna. Celá fasáda je členěná oběžnými lizénami s naznačenými parapety. Nad korunní římsou je obdélníkový štít s pilastry a jedním oknem se segmentovým záklenkem. Postranní křídla štítu jsou ukončena volutami.\n\nV interiéru jsou klenby se segmentovým profilem.\n\n"}
{"id": "1466750", "url": "https://cs.wikipedia.org/wiki?curid=1466750", "title": "Berneray", "text": "Berneray\n\nBerneray (gaelsky \"Beàrnaraigh na Hearadh\", staronorsky \"Bjarnar-øy\", „Bjornův ostrov“ nebo „Medvědí ostrov“), je ostrov ve skotských Vnějších Hebridách. Podle sčítání lidu v roce 2011 zde žije 138 stálých obyvatel, pro mnoho z nich je rodným jazykem gaelština. Hlavním zdrojem příjmů je rybářství, drobné farmářství a turismus. Největším místem osídlení je Borve.\n\nRozloha ostrova je 10 km². Leží mezi ostrovy North Uist a South Uist. Nejvyšším bodem ostrova je 93 m vysoký \"Beinn Shlèibhe\" (anglicky \"Moor Hill\"). Dominantním typem půd na ostrově jsou \"machairs\" – plochá území z naplavenin, porostlá vegetací, zúrodněná přírodními hnojivy a příležitostně užívaná k obdělávání.\n\nOstrov byl obydlen už v době bronzové, možná i dříve. Na ostrově jsou kamenné kruhy a známky vikingského osídlení.\n\nSilniční most (s průchody pro vydry a kraby) spojuje Berneray se Severním Uistem (North Uist). Pravidelná lodní linka k ostrovu zajíždí z Leverburghu na ostrově Harris.\n"}
{"id": "1466751", "url": "https://cs.wikipedia.org/wiki?curid=1466751", "title": "Dikobraz filipínský", "text": "Dikobraz filipínský\n\nDikobraz filipínský (\"Hystrix pumila\"), také zvaný dikobraz palawanský či osinák filipínský, je hlodavec patřící mezi nejmenší druhy dikobrazů. Dosahuje délky těla do 67 cm, ocasu do 19 cm a váhy do 5,5 kg. Pro srovnání: dikobraz srstnatonosý váží až 27 kg.\n\nJedná se o endemický druh. Vyskytuje se pouze na filipínském ostrově Palawan (a menších ostrůvcích v jeho okolí: Busuanga, Calauit a Coron), od čehož je také odvozen jeho název. Žije jak v nížinných, tak horských tropických lesích. Nejčastěji pobývá v norách, pod kořeny, v dutinách skal apod.\n\nOhrožení je způsobeno zejména ubýváním přirozeného prostředí tohoto druhu, tedy kácením pralesů. Jeho stavy ubývají také v důsledku lovu.\n\nŽiví se rostlinnou potravou (listy, plody, kořínky). Při jejím hledání urazí tento dikobraz až 16 kilometrů během jedné noci.\n\nPo březosti v délce přibližně 100 dní se rodí jedno až dvě mláďata.\n\nChov v zoo je výjimečnou záležitostí. V Evropě jej na počátku roku 2018 chovaly tři zoologické zahrady: Zoo Asson ve Francii a Zoo Plzeň a Zoo Praha v Česku. V průběhu roku 2018 přibyla německá Zoo Neunkirchen v Sársku, kam byly zaslány odchovy ze Zoo Praha. Na počátku roku 2020 platil stejný stav, druh byl v tu dobu chován ve čtyřech evropských zoo.\n\nPrvní jedinci tohoto druhu byli do Zoo Praha dopraveni v roce 2015 z francouzské Zoo Asson. V roce 2016 byli představeni veřejnosti v upravené expozici po kančilech.\n\nOdchovy se podařily již v šesti termínech: v říjnu 2016, červnu 2017, listopadu 2017, květnu 2018, prosinci 2018 a květnu 2019.\n\nDruh je umístěn v horní části pavilonu Indonéská džungle.\n"}
{"id": "1466755", "url": "https://cs.wikipedia.org/wiki?curid=1466755", "title": "Bister (kanton Valais)", "text": "Bister (kanton Valais)\n\nBister je obec v districtu Raron v německy mluvící části kantonu Valais (německy \"Wallis\") ve Švýcarsku.\n\nObec je poprvé zmiňována roku 1374 jako Bystur, v roce 1480 je zmiňována jako Bistar.\n\nÚzemí obce ohraničuje řeka Rhôna na severozápadě, na jihovýchodě leží vrchol Bättlihorn (2992 m).\n\nV roce 2000 měli všichni obyvatelé jako svůj hlavní jazyk němčinu, k římskokatolické církvi se hlásí 84,8 % obyvatel.\n"}
{"id": "1466758", "url": "https://cs.wikipedia.org/wiki?curid=1466758", "title": "Iryna Krjuková", "text": "Iryna Krjuková\n\nIryna Krjuková ( , * 30. července 1991) je běloruská biatlonistka, účastnice olympijských her 2018 v Pchjongčchangu. \n\nJejím největším úspěchem bylo vítězství s běloruskou štafetou žen na olympijských hrách 2018. V závodech světového poháru získala nejlépe druhé místo v závodu s hromadným startem v Annecy v roce 2017.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n"}
{"id": "1466761", "url": "https://cs.wikipedia.org/wiki?curid=1466761", "title": "Chop Suey!", "text": "Chop Suey!\n\n\"Chop Suey!\" je první singl americké alternativně metalové skupiny System of a Down z jejich druhého studiového alba \"Toxicity\". Singl vyšel v září 2001 a skupina díky němu získala svou první nominaci na cenu Grammy. Pracovní název skladby byl \"Suicide\". Členové skupiny tvrdí, že změnu názvu nezpůsobil tlak nahrávací společnosti. Určitá vydání alba obsahují intro skladby, ve kterém je slabě slyšet \"We're rolling 'Suicide\". Skladba se objevila i ve videohrách \"Rock Band 2\", \"Rock Revolution\" a \"Rock Band Unplugged\" a je často vnímána jako jejich signature song.\n\nHudební video bylo první spoluprací skupiny s režisérem Marcosem Siegou. Natáčelo se v motelu Oak Tree Inn v Los Angeles, které je domovským městem skupiny. V červenci 2014 mělo video na portálu YouTube více než 200 milionů zhlédnutí.\n"}
{"id": "1466764", "url": "https://cs.wikipedia.org/wiki?curid=1466764", "title": "Karl Trach z Březí", "text": "Karl Trach z Březí\n\nKarl Trach z Březí (20. září 1772, Zámrsk, Polsko – 30. prosinec 1804, řeka Nagy-patak, Maďarsko). Syn barona Zikmunda Tracha z Březí, na Zámrsku, také majitele panství Ruda ve Slezku, panství Apathy a Vinicy v Maďarsku, a Anny Eleonory rozené Fenzel z Dubovce.\n\nRod Trachů z Březí byl rod s dlouhou vojenskou tradicí. Karl Trach nastoupil na konci června 1779 k vojenskému výcviku do Tereziánské vojenské akademie ve Vídeňském Novém Městě. Dne 20. ledna 1789 byl zařazen jako vojenský kadet v hodnosti praporčíka k 26. pěšímu pluku C. a k. (založen 1724, německá uniforma od pluku Ansbach), a bezprostředně byl přeřazen jako podporučík (Lieutenant) k 7. dragounskému pluku.\n\nV kronice pluku je zápis, že bojoval: v roce 1789 v Rakousko-turecké válce (1787–1791), 3. prosince 1800 v bitvě u Hohenlinden.\n\nZemřel ve věku 32 let, ve službě, v hodnosti rytmistra (hejtman).\n\nConstant Wurzbach: Biographisches Lexikon des Kaiserthums Oesterreich, 1844\n"}
{"id": "1466765", "url": "https://cs.wikipedia.org/wiki?curid=1466765", "title": "Reginald Howard Wilenski", "text": "Reginald Howard Wilenski\n\nReginald Howard Wilenski (7. března 1887 – 19. dubna 1975) byl anglický malíř, umělecký historik a spisovatel. Jeho stěžejní práce jsou \"The Modern Movement in Art\" (1927), \"The Meaning of Modern Sculpture\" (1932), a psychologická studie John Ruskin (1933).\n\nReginald Wilenski se narodil v Londýně dne 7. března 1887 jako syn majitele obchodního domu Abrahama Arthura Wilenskiho a jeho ženy Alice (rozené Simeon). Studoval na \"St. Paul's School\" v Londýně a poté na Balliol College na Oxfordské univerzitě. Po roce odešel studovat malířství do Mnichova a Paříže, do Londýna se vrátil v roce 1909. Jeho kariéra malíře nebyla příliš úspěšná. Během první světové války pracoval ve zpravodajském oddělení britské armády \"War Office\". Pro časopis \"Evening Standard\" psal umělecké recenze. Později přednášel o umění, nejprve na univerzitě v Bristolu a poté na univerzitě v Manchesteru. Během druhé světové války pracoval od roku 1939 do 1941 jako tiskový cenzor pro Evropskou službu BBC od roku 1941 do roku 1944 jako mluvčí. V roce 1967 byl vyznamenán řádem \"Légion d'honneur\" (Řád Čestné legie). V září 1914 se v Kensingtonu oženil s Marjorie Isold Harlandovou (1889–1965), dcerou Roberta Wilsona Harlanda, civilního inženýra. V letech 1929–1930 byl speciálním lektorem umění na univerzitě v Bristolu. V letech 1933 až 1945 přednášel dějiny umění na Manchesterské univerzitě, kde také získal v roce 1938 čestný titul \"Master of Arts\". V roce 1946 namaloval akvarelový portrét básníka T. S. Eliota.\n\nWilenski byl plodným autorem. Jeho stěžejní dílo je kniha \"The Modern Movement in Art (Moderní směry v umění)\" z roku 1927, kterou věnoval Geoffreyovi Faberovi, který ho povzbuzoval k napsání tohoto díla. Všechny jeho knihy byly zaměřeny na vzdělaného laika a Wilensky v nich ukázal svou novinářskou schopnost vyjadřovat význam pomocí chytlavých frází, periodizace a snadno pochopitelného jazyka. Pro Wilenského bylo cílem studia dějin umění umožnit pochopení současného umění roku 1932 a odmítal myšlenku, že už Řekové dosáhli dokonalosti v sochařství. Diskutoval o starém sochařství s odkazem na jeho společenskou funkci spíše než na estetickou hodnotu, kterou Wilensky zpochybňoval. Jeho pohled popsal Peter Stewart z Oxfordské univerzity jako \"pozoruhodný\" a \"zatracující staré umění\" tím, že ho vytáhl z rukou znalců a diletantů. V roce 1933 napsal studii o Johnu Ruskinovi \"John Ruskin: An Introduction to Further Study of his Life and Work (John Ruskin: Úvod do dalšího studia jeho života a díla)\", v němž se pokusil o psychologickou interpretaci jeho života a práce. Tvrdil, že John Ruskin byl od mládí maniodepresivní a duševně nemocný, ale uznává, že on (Wilenski) nemá žádnou kvalifikaci v oblasti duševního zdraví. Zemřel na bronchopneumonii v Marlow Cottage Hospital, Buckinghamshire 19. dubna 1975.\n\n\n\n"}
{"id": "1466766", "url": "https://cs.wikipedia.org/wiki?curid=1466766", "title": "Aerials", "text": "Aerials\n\n„Aerials“ je skladba americké alternativně metalové skupiny System of a Down. Vyšla v roce 2002 na jejich druhém studiovém albu \"Toxicity\". Skupina v roce 2003 za tuto skladbu získala nominaci na cenu Grammy v kategorii „Best Hard Rock Performance“ (Nejlepší hardrockové vystoupení). Skladba se také dostala na 1. místo v žebříčcích Hot Mainstream Rock Tracks a Hot Modern Rock Tracks.\n\nVerze skladby na albu má délku 6 minut a 11 sekund, přičemž skrytá skladba zvaná „Arto“ začíná na 3 minutách a 58 sekundách. Samotná skladba „Aerials“ končí na 3 minutách a 54 sekundách. Ve skladbě „Arto“ zahrál i arménský hudebník Arto Tunçboyacıyan spolu se skupinou, která hrála tradiční arménskou hymnu Arménské apoštolské církve s názvem „Der Voghormya“.\n\nBěhem hraní této skladby na koncertech hrál Serj Tankian na doprovodnou kytaru.\n"}
{"id": "1466772", "url": "https://cs.wikipedia.org/wiki?curid=1466772", "title": "MICA", "text": "MICA\n\nMICA (\"\"MHC class I polypeptide-related sequence A\"\") je povrchový glykoprotein příbuzný rodině MHC glykoproteinů I. třídy. Má podobnou doménovou strukturu, ale na rozdíl od MHC I neinteraguje s β2-mikroglobulinem a ani neváže peptidové fragmenty. MICA plní roli stresem indukovaného ligandu pro receptor NKG2D (\"\"natural-killer group 2, member D\"\") a je rozeznáván NK buňkami, γδ a CD8 αβ T lymfocyty, které tato interakce aktivuje.\n\nVysoce polymorfní gen (u člověk bylo popsáno přes 50 alel) pro MICA je lokalizovaný na chromozomu 6 Protein je exprimovaný ve dvou izoformách: MICA1 a MICA2, který postrádá exon 3. MICA se skládá z extracelulárních α1α2α3 domén, transmembránového segmentu a C-terminálního cytoplazmatického konce. V podobě monomeru se váže na KLRK1/NKG2D homodimer.\n\nNejsou známé myší ortology MICA.\n\nExprese MICA může být zvýšená po vystavení buněk tepelnému šoku nebo podmínkám, které poškozují DNA (ionizující záření, chromatin modifikující zásahy a inhibitory replikace). Pozitivní vliv na expresi mají i infekční agens jako je například lidský cytomegalovirus, adenovirus 5 nebo \"M. tuberculosis\".\n\nNaopak negativní vliv na expresi MICA má mikro RNA 183, jejíž exprese je indukovaná TGFβ. \n\nBěžně je MICA exprimovaný intracelulárně, pouze s malou frakcí objevující se na buněčném povrchu některých epiteliálních buněk. Naopak úplně potlačená je exprese MICA v buňkách centrálního nervového systému.\n\nMICA slouží jako stresem indukovaný ligand (signál nebezpečí) pro KLRK1/NKG2D receptor. Jeho interakce s receptorem aktivuje v buňkách imunitního systému efektorovou cytolytickou odpověď proti daným buňkám.\n\nNádorové buňky jsou schopné vyhnout se rozpoznání proteolytickým shazováním MICA z jejich povrchu. Na tomto procesu se podílejí metaloproteázy z rodiny ADAM a MMP a disulfid izomeráza (ERp5). Štěpenou oblastí je α3 doména nacházející u membrány. Vysoký obsah takto odštěpeného MICA v séru pacientů pozitivně koreluje s velikostí nádoru a špatnou prognózou.\n\nUrčité varianty MICA genu jsou asociované s výskytem psoriázy 1 a psoriatické atrtritidy. MICA-specifické protilátky se podílejí na vývoji MGUS (\"\"monoclonal gammopathy of undetermined significance\"\") v mnohočetný myelom.\n\n"}
{"id": "1466773", "url": "https://cs.wikipedia.org/wiki?curid=1466773", "title": "Jessica Dismorr", "text": "Jessica Dismorr\n\nJessica Stewart Dismorr (3. března 1885 Gravesend, Kent – 29. srpna 1939 Londýn) byla anglická malířka a ilustrátorka. Byla členem téměř všech avantgardních skupin působících v Londýně v letech 1912 až 1937 a byla jedním z mála anglických malířů 30. let 20. století, kteří pracovali zcela abstraktně. \n\nNarodila se v Gravesendu v Kentu, jako čtvrtá z pěti dcer Mary Ann Dismorrové, rozené Clowes, a Johna Stewarta Dismorra, bohatého obchodníka s majetkovými zájmy v Jižní Africe, Kanadě a Austrálii. Rodina se přestěhovala do Hampsteadu v roce 1890, kdy Jessica studovala na Kingsley College. Její matka trpěla dlouhodobě špatným zdravotním stavem, ale příjmy jejího otce znamenaly, že rodina byla bez finančních starostí a tak Jessica mohla cestovat po Evropě. V letech 1902 až 1903 navštěvovala uměleckou školu \"Slade School of Art\". V roce 1904 studovala pod vedením Maxe Bohma v Étaples a v letech 1910 až 1913 na \"Académie de La Palette\" v Paříži, kde studovala pod vedením Jeana Metzingera. Také byla ve skupině \"Scottish Colourists\" s Johnem Duncanem Fergussonem. V Paříži sdílela studio s americkou umělkyní Marguerite Zorach, rozenou Thompson. V roce 1911 přispěla několika ilustracemi do avantgardního časopisu \"Rhythm.\" Během července 1912 vystavila s \"Allied Artists Association\" tři obrazy krajin, které měly příznivé recenze. V říjnu 1912 měla společnou výstavu s Fergussonem a S. J. Peploem v galerii Stafford v Londýně. Od roku 1912 do roku 1914 vystavovala také na \"Salon d'Automne\" v Paříži. V letech 1912 a 1913 vystavovala fauvismem ovlivněnou práci s Allied Artist's Association. \nV roce 1913 se setkala s Wyndhamem Lewisem a od roku 1914 se stala členkou \"Rebel Art Center\". Držela si studio v Kings Road, Chelsea v Londýně, podnikala časté výlety do Francie. Byla signatářkou Vorticistického manifestu, který byl publikován v prvním vydání literárního časopisu BLAST v roce 1914, a také přispěla ilustrací a článkem \"Monologue\" do druhého vydání v roce 1915. Z tohoto období se dochovalo jen málo jejích prací. Čtyři práce, kterými přispěla k výstavě Vorticismu v roce 1915, jsou nyní považovány za ztracené, stejně jako originál \"The Engine\", který byl reprodukován v časopise BLAST. Obě muzea Victoria and Albert Museum a Tate Gallery vlastní po jednom obraze jako příkladu jejích prací z tohoto období. Sběratel John Quinn vystavil několik obrazů v New Yorku v prosinci 1916. S vorticisty vystavovala v New Yorku v Penguin Clubu znovu v lednu 1917. Byla jednou ze dvou žen, které byly členkami vorticistického hnutí (druhou byla Helen Saunders). Také vystavovala s \"Allied Artists Association\", \"Seven and Five Society\" (umělecké sdružení sedmi malířů a pěti sochařů vytvořené v roce 1919 se sídlem v Londýně) a \"London Group\". Byla jedinou ženou, která přispěla ke Group X a vystavovala svá abstraktní díla na výstavě \"Artists' International Association\" (Mezinárodní sdružení umělců) v roce 1937. Básně a ilustrace od Dismorrové se objevily v několika avantgardních publikacích včetně časopisu BLAST, Rhythm a Axis.\n\nPo Dismorrové další jedinou ženou ve skupině vorticistů byla Helen Saunders. Obraz \"The Vorticists at the Restaurant de la Tour Eiffel, Spring 1915 od\" Williama Robertse z roku 1961–1962 zobrazuje sedm mužů dominujících v popředí, za nimi dvě ženy s Dismorrovou ve dveřích zcela v pozadí. Podle Kate Lechmere, finanční podporovatelky časopisu BLAST a \"Rebel Art Center\", měla Dismorrová s Wyndhamem Lewisem komplikovaný vztah a spolu s Helen Saundersovou byly jedněmi s \"malých psíčků, kteří chtěli být Lewisovými otroky a dělat pro něj všechno.\" Kate Lechmer prohlašovala, že při jedné příležitosti Dismorrová stála nahá na Oxford Street, aby demonstrovala, že udělá cokoliv, o co jí Lewis požádá. Dismorrová a Wyndham Lewis se rozešli v roce 1925, když odmítla koupit od něj jeho kresby v době, kdy měl nedostatek peněz. Zdá se, že když mu v roce 1928 půjčila nějaké prostředky, jejich přátelství bylo obnoveno. Robin Ody, blízká přítelkyně a vykonavatelka poslední vůle Dismorrové (ve které všichni příjemci byli ženy), ji popsala jako \"Edvardiánský fenomén nové ženy\". Ody se domnívala, že Dismorrová s Lewisem neměla fyzický vztah. Vztah Kate Lechmer a Lewise skončil trpce, a Kate vedla právní kroky pro získání peněz, které jí Lewi dlužil. Lechmerová poskytla veškeré prostředky na zaplacení \"Rebel Art Center,\" kde se potkali Vorticisté v roce 1914 – skutečnost, kterou Lewis musel připustit Christopherovi Nevinsonovi, který ve skupině nechtěl \"žádnou z těchto zatracených žen\".\n\nBěhem první světové války Dismorrová pracovala jako zdravotní sestra ve Francii a poté spolupracovala s \"American Friends Service Committee\" jako dvojjazyčný terénní důstojník. Po válce byla Jessica Dismorr v centru londýnského avantgardního světa, seznámila se s T. S. Eliotem a Ezrou Poundem, její básně a ilustrace byly zveřejněny v různých publikacích. Během roku 1919 byly v \"The Little Review\" vydávány její básně, ale po velmi kritickém článku od Arthura Yvora Winterse, amerického básníka a literárního kritika, nepublikovala až do třicátých let 20. století. Počátkem roku 1920 měla Dismorrová několik obrazů vystavených na skupinových výstavách v \"Mansard Gallery\" a \"New Art Salon.\" Mezi lety 1920 a 1924 neměla zřejmě žádný domov, cestovala po celé Evropě, trávila čas v Paříži, v Alpes-Maritimes, v Londýně a Folkestonu. V roce 1920 měla neurotické potíže a dostalo se jí lékařské rady přestat malovat. W. Lewis podezíral lékaře, že to byl právě její modernistický styl, který způsobil obavu lékaře o její zdraví a napsal jí, že \"nejlepší možné rozptýlení pro vás by bylo malování\".\n\nV roce 1924 Dismorrová vytvořila sérii akvarelů pro hudební sály, což v té době bylo populární. V roce 1925 měla svou první samostatnou výstavu v Mayor Gallery v Londýně. Úvodní slovo pro výstavní katalog napsal anglický malíř a umělecký historik Reginald Howard Wilenski. Výstava zahrnovala sérii obrazů namalovaných ve Francii, Itálii, Španělsku, Skotsku a Anglii. Fauvistická kompozice \"Pyrenean Town\" (Pyrenejské město), byla reprodukována na přehlídce výstavy a také uvedena v \"Seven and Five Society\". V roce 1926 pečovala o svou nemocnou matku, neměla mnoho času na malování a tak v průběhu tohoto roku vystavovala jen starší práce. Její matka i sestra Blanche zemřely v roce 1926 a ona sama byla v roce 1927 nemocná. Zotavila se a mezi lety 1927 a 1934 se skupinou \"London Group\" vystavovala asi dvacet šest obrazů. Počátkem třicátých let vytvořila řadu portrétů básníků, včetně Dylana Thomase, Cecil Day Lewis a Williama Empsona. Vystavovala s Charlesem Ginnerem a Barbary Hepworthovou v London Group, stejně jako s Ivonem Hitchensem a Benem Nicholsonem v Seven and Five Society, která se připojila k oběma skupinám v roce 1926. Vytvořila několik pointilistických autoportrétů vedle portrétů své matky a kamarádky. Jedním z nich byl i portrét umělkyně Catherine Dawson Giles, kterou Dismorrová znala od roku 1904, když se setkali v Etaples. Obě také podnikaly ve dvacátých letech společné cesty po Evropě, během kterých malovaly. Dismorrová několik let žila v rodině Gilesové v Londýně. Během svých posledních let pokračovala v malování a vystavovala své dílo, které se během pozdních třicátých let stalo zcela abstraktním. Vystavovala s Association Abstraction-Creation. Svým dílem \"Related Forms\" přispěla do časopisu Axis v roce 1937. Jessica Dismorr spáchala v Londýně dne 29. srpna 1939, tedy pět dnů před tím, než Anglie vyhlásila válku Německu, sebevraždu oběšením.\n\nSpolečnou výstavu děl Dismorrové a Gilesové uspořádala Fine Art Society v Londýně v roce 2000.\n"}
{"id": "1466782", "url": "https://cs.wikipedia.org/wiki?curid=1466782", "title": "Lonely Day", "text": "Lonely Day\n\n\"Lonely Day\" je skladba a zároveň druhý singl americké heavy metalové skupiny System of a Down z jejich alba \"Hypnotize\" z roku 2005. Napsal ji kytarista Daron Malakian, který ji i nazpíval. Skladba byla nominována na cenu Grammy v kategorii \"Best Hard Rock Performance\" během 49. ročníku udělování cen Grammy.\n\n\"Lonely Day\" má melancholický hudební motiv s výrazným refrénem a dvojitým kytarovým sólem téměř na konci. Refrén je známý použitím dvou superlativů \"most loneliest\" (v překladu \"nejvíce nejosamělejším\").\n\nSkladba byla použita ve filmu \"Disturbia\", jakož i v ukázce na tento film. Nebyla však na soundtracku k filmu. Daron nesložil tuto skladbu na počest svého bratra, protože, jak řekl, je jedináček.\n\nHudební video ukazuje skupinu System of a Down v autobuse na turné spolu se záběry Hollywoodu a sekcemi s ohněm. Přibližně v čase 0:45 je odkaz na obal alba \"Wish You Were Here\" od skupiny Pink Floyd, který je na odrazu kousku skla.\n\n"}
{"id": "1466784", "url": "https://cs.wikipedia.org/wiki?curid=1466784", "title": "Josef Stejskal (dramaturg)", "text": "Josef Stejskal (dramaturg)\n\nJosef Stejskal (3. března 1897, Ledenice – 16. června 1942, Tábor) byl profesor gymnázia, dramaturg a režisér Jihočeského divadla, spoluzakladatel avantgardní umělecké skupiny Linie. Byl popraven za heydrichiády.\n\nPo absolvování českobudějovického gymnázia vystudoval na Filozofické fakultě Univerzity Karlovy v Praze a obhájil zde doktorát. Začátkem dvacátých let 20. století získal stipendium v Paříži. Po návratu do Českých Budějovic působil jako profesor češtiny a francouzštiny na Reformním reálném gymnáziu a také na Jirsíkově gymnáziu až do své smrti. Režíroval studentská představení a se studenty navštěvoval výstavy sdružení Linie. \n\nOd roku 1925 působil jako dramaturg a od roku 1933 jako intendant Jihočeského národního divadla v Českých Budějovicích. Byl spoluzakladatelem tamního avantgardního uměleckého sdružení Linie a od roku 1935 členem redakční rady časopisu \"Linie\". Roku 1936 byl jmenován uměleckým vedoucím činohry českobudějovického divadla a svého přítele Emila Pittera stanovil scénickým poradcem. Z divadla odešel 5. ledna 1939, po trvalém konfliktu s proněmeckými a henleinovskými silami. Vrátil se roku 1940, kdy byly soubory divadla vykázány do Besedy a do restauračního sálu Na rychtě. Spolu s ředitelkou divadla Monikou Jeřábkovou se Dr. Stejskal zasloužil o udržení činoherního i operního souboru a s vlasteneckým repertoárem navštěvovali velká jihočeská města.\n\nŘeditelka Jeřábková byla zatčena koncem roku 1941 (zahynula v koncentračním táboře v Ravensbrücku 1944) a divadlo bylo vypovězeno ze sálu Besedy. Po zákazu činnosti divadla v Českých Budějovicích Stejskal v dubnu 1942 přestěhoval během 24 hodin celý soubor do Tábora. Během represí po heydrichiádě byl 4. června 1942 zatčen gestapem a o dvanáct dní později popraven. Posmrtně byl jmenován čestným občanem Českých Budějovic a ulice Divadelní byla přejmenována na ulici Dr. Stejskala.\n\nJeho bratr Rudolf Stejskal byl spoluzakladatelem Uměleckého sdružení Linie.\nJako dramaturg, režisér a šéf činohry Jihočeského národního divadla prosadil koncepční práci na profesionální úrovni a jako první zavedl pevný dramaturgický plán. Organizováním zájezdových představení popularizoval práci Jihočeského národního divadla v celých jižních Čechách. Na stránkách časopisu Linie vycházely recenze o jeho divadelních aktivitách. \n\nJe autorem několika divadelních her pro děti.\n\n"}
{"id": "1466785", "url": "https://cs.wikipedia.org/wiki?curid=1466785", "title": "Lawrence Atkinson", "text": "Lawrence Atkinson\n\nLawrence Atkinson (17. ledna 1873 – 21. září 1931) byl anglický malíř, hudebník a básník.\n\nNarodil se v Chorltonu u Medlocku, nedaleko Manchesteru v Anglii. Přestěhoval se do Paříže, kde studoval hudební skladbu. Po návratu do Londýna začal malovat, zřejmě maloval především krajinu ve stylu ovlivněném Matissem a fauvisty (téměř všechny tyto práce jsou ztraceny). Jeho malířský styl se radikálně změnil po seznámení s W. Levisem a vorticisty. Psal také poezii v moderním stylu. Lawrence Atkinson zemřel v Paříži 21. září 1931.\n"}
{"id": "1466788", "url": "https://cs.wikipedia.org/wiki?curid=1466788", "title": "Irving Klaw", "text": "Irving Klaw\n\nIrving Klaw (9. listopadu 1910 – 3. září 1966), který sám sebe označoval za „Krále Pin-up“ („Pin-up King“) byl vlivný americký obchodník s filmy a fotografiemi, obsahujícími erotiku, glamour a děvčata pin-up. Stejně jako jeho předchůdce Charles Guyette, který byl rovněž obchodníkem s fetiš fotografiemi, také Klaw nebyl fotograf, ale byl spíše obchodník s uměleckými obrazy a filmy. Jeho přínosem bylo zavedení uměleckého fetiše (s modelkami jako například Bettie Page, June King, Joan Rydell, Jackie Miller a řady dalších), sponzoring ilustračních umělců (jako Eric Stanton nebo Gene Bilbrew), a nepřímo propagoval odkaz Charlese Guyetta a Johna Willieho. Irving Klaw je ústřední postavou toho, co historik umění Richard Pérez Seves označil za \"Bizarní Underground\" - fetish art před rokem 1970.\n\nKlaw se narodil v Brooklynu v New Yorku. Jeho podnikání začalo v roce 1938 když se svou sestrou Paoulou otevřeli knihkupectví na 14. ulici čp 209 v Manhattanu.\n\nPoté co zjistil, že teenageři často vytrhávají fotky z filmových časopisů, přešel k prodeji portrétů filmových hvězd a fotografií, které se prodávaly tak dobře, že přestal prodávat knihy a přesunul obchod ze suterénu na ulici. Business prosperoval a samozvaný „Pin-up King“ se přestěhoval na 14. ulici čp. 212, a působil pod názvem Movie Star News.\n\nV roce 1948 získal podporu sběratele známého jako Little John, který Klawa inspiroval a sponzoroval jeho vstup do fetiš artu. Klaw byl také ovlivněn vydavatelem časopisů Robertem Harrisonem. Jeho prvními modelkami byli například Barbara Leslie, Vicky Hayes, Joan \"Eve\" Rydell, Lili Dawn, Shirley \"Cici\" Maitland, Kevin Daley, Roz Greenwood, a nakonec také Bettie Page.\n\nV padesátých letech 20. století se Irving Klaw stal v USA známým jako král pin-upů. Produkoval několik filmů, z nichž nejoblíbenější byly \"Varietease\" (1954) a \"Teaserama\" (1955). Betty Page se objevila v obou filmech. V roce 2000 byly v USA znovu vydány na DVD.\n\nSvým zákazníkům poštou posílal fotografie s motivy sadismu, masochismu a bondage. Klaw také navrhl Bettie Page účes s ofinou, která se stala jejím poznávacím znamením a díky které byla v následujících desetiletích snadno rozpoznatelná. Klawovou zásluhou vešla ve známost jako první modelka v oblasti bondage a fetiše filmem \"Bettie Page – The Dark Angel\" („Bettie Page – Temný anděl“). Klaw vyplnil mezeru na trhu fotografiemi, kde tématem byly dominy s bičem – fotografie s nimi nebyly ve veřejně prodávaných časopisech pro muže za éry prezidenta Eisenhowera dostupné. I přes Klawova tvrzení, sloužící jen obchodním účelům, však neměla samotná Page zájem o BDSM. Zveřejněny byly například fotografie na téma femdom, na nichž pózovala se svojí sestrou spoutaná či v submisivních pózách, pod názvem \"Damsel in Distress\" („Slečna v nesnázích“).\n\nKdyž Irvingem Klawem inspirovaní umělci jako John Willie a Gene Bilbrew již neprodukovali jednotlivé snímky, ale série fotografií vyprávějící příběhy, přešel Irving Klaw k produkci filmů. S Bettie Page a s dalšími hvězdami pin-up a burlesky, například s Lili St. Cyr a Tempest Storm, natočila film \"Striporama\" (1953), který režíroval Jerald Intrator a Irving Klaw režíroval filmy \"Varietease\" (1954) a \"Teaserama\" (1955). Filmy měly velký význam pro šíření obliby striptýzu v prudérní poválečné Americe a ovlivnily mnohem více lidí než burleska v nočních klubech či vaudeville divadla. Bettie Page se stala díky Klawovi ikonou tzv. \"catfigthů\", tedy ženských soubojů plných škrábání, kousání a tahání za vlasy. Vystupovala přibližně v padesáti filmech, kde mezi sebou zápasí ženy, a na stovkách fotografií se objevila v bojových pózách.\n\nV roce 1957 však přišlo slyšení politika Estese Kefauvera u podvýboru Senátu pro kriminalitu mladistvých (United States Senate Subcommittee on Juvenile Delinquency), který se snažil spojit pornografii s kriminalitou. Klaw byl označen za degenerativního pornografa a byla zahájena vlna cenzury médií. Kvůli politickým, společenským a právním tlakům, kterým čelil, uzavřel Klaw svůj obchod a spálil mnoho negativů. Odhaduje se, že bylo zničeno více než 80% negativů. Nicméně jeho sestra Paula tajně uschovala některé z nejlepších snímků, které jsou k vidění dodnes (2019).\n\nIrving Klaw zemřel 3. září 1966 na komplikace neléčené apendicitidy. Zanechal dva syny, Artura a Jeffreyho.\n\n\n\n"}
{"id": "1466790", "url": "https://cs.wikipedia.org/wiki?curid=1466790", "title": "Lidměřice", "text": "Lidměřice\n\nLidměřice (německy \"Lidmeritz\") jsou vesnice, součást městysu Olbramovice v okrese Znojmo. Do roku 1966 se také jednalo o samostatné katastrální území.\n\nPrvní písemná zmínka o Lidměřicích pochází z roku 1358. Ves byla v 19. století tvořena návsí kolem cesty ze sousedních Olbramovic do Šumic. Uprostřed návsi stojí zvonice, náves se směrem k Olbramovicím zužuje. Od zvonice vede cesta, kolem níž se nacházela domkařská zástavba, přes potok do blízkých Želovic. Lidměřice tak tvoří východní část současných Olbramovic.\n\nPo zrušení patrimoniální správy v polovině 19. století byly Lidměřice samostatnou obcí. V roce 1949 byly i se Želovicemi a Babicemi připojeny k Olbramovicím. O status místní části přišly v 50. letech 20. století. V roce 1966 bylo zrušeno katastrální území Lidměřic a jeho plocha byla přičleněna k olbramovickému katastru.\n"}
{"id": "1466791", "url": "https://cs.wikipedia.org/wiki?curid=1466791", "title": "Želovice", "text": "Želovice\n\nŽelovice (německy \"Klein Sellowitz\") jsou vesnice, součást městysu Olbramovice v okrese Znojmo. Do roku 1966 se také jednalo o samostatné katastrální území.\n\nPrvní písemná zmínka o Želovicích pochází z roku 1349. Ves byla v 19. století tvořena oboustrannou ulicovkou kolem cesty ze sousedních Olbramovic na jih. Na návsi stála zvonice. Na jihovýchodním konci vsi odbočuje cesta severovýchodně přes potok do Lidměřic, zatímco jihovýchodním směrem navazují Babice.\n\nPo zrušení patrimoniální správy v polovině 19. století byly Želovice samostatnou obcí. V roce 1949 byly i s Lidměřicemi a Babicemi připojeny k Olbramovicím. O status místní části přišly v 50. letech 20. století. V roce 1966 bylo zrušeno katastrální území Želovic a jeho plocha byla přičleněna k olbramovickému katastru.\n"}
{"id": "1466794", "url": "https://cs.wikipedia.org/wiki?curid=1466794", "title": "Řezníčkova vila", "text": "Řezníčkova vila\n\nDům zvaný Řezníčkova vila se nachází v okrese Semily v Libereckém kraji, v obci Hrubá Skála, v části Doubravice, čp. 37. Od 3. 5. 1958 je vila chráněna jako nemovitá kulturní památka. Národní památkový ústav ji uvádí pod názvem Vila Řezníčkova v katalogu památek pod rejstříkovým číslem ÚSKP 24145/6-2553.\n\nJe pokládána za ojedinělou ukázku tvorby Jana Vejrycha, ve které se historizující formy zdařile doplňují s prvky lidové architektury a nastupující secese.\n\nVilu si nechal postavit majitel pivovaru na Hrubé Skále Karel Řezníček na parcele v Doubravici nedaleko od svého podniku. Obrátil se na uznávaného českého architekta Jana Vejrycha, který bývá spojován především s obdobím novorenesance. Rozpočet stavby činil 16 000 zlatých.\n\nVila je velká patrová stavba na půdorysu nepravidelného kříže. Má má dvě boční křídla, každé s jednou okenní osou. Levé křídlo má navíc terasu, krytou dřevěným balkonem s lomenicí. Leží v jihovýchodní části rozsáhlé zahrady s parkovou úpravou.\n\nProjekt zahrnoval i oplocení rozlehlé zahrady a stylovou vstupní bránu. Sedlové střechy byly původně pokryté břidlicí, kterou později vystřídal plech.\nPrůčelí je hned několik a zdobí je folklorní prvky – pavlače, verandy, lomenice a okenice, přičemž motivy jsou odvozeny z dřevěné architektury okolních vesnic. Východní průčelí vily má věž s dřevěným krytým ochozem, polygonální střechou a vížkou s lucernou a bání.\n\nObjekt má několik podlaží; suterén, dvě obytná patra a podkroví s jedním pokojem, komorami a půdou. Vše propojuje schodiště tvarované do elipsy. Suterén poskytoval technické zázemí, nacházel se tam sklep, lednice, prádelna a byt zahradníka. Dvě obytná patra měla stejný půdorys: tři pokoje, salon, obývací pokoj s jídelnou a kuchyní, vše seskupeno kolem předsíně. K ložnici přiléhala lázeň, ke kuchyni pokoj pro služebné. Ve východním přístavku u schodiště byl záchod a příruční spíž.\n\nFasády tvoří kombinace dřeva, místního tesaného pískovce a hladkých omítek. Na vstupním východním průčelí je freska s českým patronem sv. Václavem na koni od L. Nováka.\nInteriéry byly laděny ve stejném stylu jako exteriér.\n\nV roce 1998 vilu koupil Bohuslav Horáček, rodák z Radvánovic, a daroval ji obci, která ji předtím vydala restituentům. Dnes zde sídlí obecní úřad Hrubá Skála.\n\nVila slouží potřebám obce i okolí, je mimo jiné známá svatebními obřady.\nZdejší obecní úřad jich zde například v roce 2007 na zámku Hrubá Skála a v Řezníčkově vile pod ním uspořádal celkem 111.\nArchitekt Jan Vejrych (1856 Branná u Jilemnice - 1926 Dobrá Voda u Březnice), absolvent architektury na pražské technice, je znám díky celá řadě novorenesančních, eklektických a secesních staveb zrealizovaných například v Chrudimi, Pardubicích, Jilemnici či v Semilech\n\n"}
{"id": "1466795", "url": "https://cs.wikipedia.org/wiki?curid=1466795", "title": "Babice (Olbramovice, okres Znojmo)", "text": "Babice (Olbramovice, okres Znojmo)\n\nBabice (německy \"Babitz\") jsou vesnice, součást městysu Olbramovice v okrese Znojmo. Do roku 1966 se také jednalo o samostatné katastrální území.\n\nPrvní písemná zmínka o Babicích pochází z roku 1330. V 19. století byly tvořeny oboustrannou ulicovkou, která vycházela z cesty z Olbramovic na jih a která nejprve procházela Želovicemi. Za touto vsí, severozápadně od Babic, hlavní cesta odbočila a obešla Babice z jihu. Od křižovatky vede také cesta přes potok do sousedních Lidměřic. Na babické návesní ulicovce se nachází hranolová zvonice.\n\nPo zrušení patrimoniální správy v polovině 19. století byly Babice samostatnou obcí. V roce 1949 byly i s Lidměřicemi a Želovicemi připojeny k Olbramovicím. O status místní části přišly v 50. letech 20. století. V roce 1966 bylo zrušeno katastrální území Babic a jeho plocha byla přičleněna k olbramovickému katastru.\n"}
{"id": "1466797", "url": "https://cs.wikipedia.org/wiki?curid=1466797", "title": "Překladač Google", "text": "Překladač Google\n\nPřekladač Google (anglicky Google Translate) je bezplatná on-line vícejazyčná služba sloužící vyvinutá společností Google. Překladač dříve vyhledával při překládání podobné texty ve stovkách miliónů dokumentů a určoval ten nejvhodnější překlad. Tento proces vyhledávání podobností ve velkém množství textu je označován jako statický strojový překlad. Od roku 2017 používá Překladač Google hluboké učení neuronových sítí k překladu celých vět a překlad se několikanásobně vylepšil. Čeština]] byla do Překladače Google zařazena v květnu 2008. V překladači se také nachází tlačítko „Poslech“ nabízející poslechnutí jak překládaného textu, tak i přeloženého textu.\n\nPřekladač Google je k dispozici ve webovém rozhraní a v mobilní aplikaci pro Android a iOS. V mobilních aplikacích je k dispozici funkce, která rozpozná text na fotografii a přeloží ho do vybraného jazyka. Je k dispozici také API rozhraní, které vývojářům pomáhá vytvářet rozšíření pro prohlížeče a softwarové aplikace. Překladač Google podporuje více než 100 jazyků a od května 2017 denně přeloží texty pro více než 500 milionů uživatelů.\n\n\n"}
{"id": "1466798", "url": "https://cs.wikipedia.org/wiki?curid=1466798", "title": "Rudolf Stejskal", "text": "Rudolf Stejskal\n\nRudolf Stejskal (29. května 1904, České Budějovice – 20. května 1951, České Budějovice) byl český lékař, hudební a divadelní kritik, básník, redaktor a amatérský hudebník. Spolu se svým bratrem Josefem Stejskalem patřil k spoluzakladatelům českobudějovického avantgardního uměleckého sdružení Linie.\n\nPo studiu lékařské fakulty se vrátil do Českých Budějovic. Byl spoluzakladatelem a jedním z hlavních organizátorů českobudějovické avantgardní skupiny Linie a členem redakčního kruhu časopisu \"Linie\". Koncem roku 1935 se stal odpovědným redaktorem časopisu po Josefu Bartuškovi, v posledním ročníku vydaném roku 1938 ho na místě šéfredaktora vystřídal Jiří Linhart. Za druhé světové války byl stejně jako jeho bratr Josef zatčen gestapem a až do konce války vězněn v koncentračním táboře Buchenwald.\n\nByl jedním z nejaktivnějších členů redakce časopisu \"Linie\". Během šesti ročníků napsal do časopisu 130 článků, většinou fundované recenze koncertů a divadelních představení. Dělal také rozhovory s hudebníky a skladateli, zabýval se teorií kritiky a reklamy. Roku 1936 vydal knihu epigramů \"Pro domo nostra\" v netradičním kapesním formátu a na ručním papíru, kterou věnoval přátelům ze skupiny Linie. Jeho epigramy později vyšly v antologii české poezie \"Kupte si štěstí v bazaru\" (1983).\n\n"}
{"id": "1466800", "url": "https://cs.wikipedia.org/wiki?curid=1466800", "title": "Australian Open 2019 – čtyřhra juniorů", "text": "Australian Open 2019 – čtyřhra juniorů\n\nČtyřhra juniorů Australian Open 2019 probíhala ve druhé polovině ledna 2019. Do deblové soutěže australského tenisového grandslamu v Melbourne Parku nastoupilo třicet dva párů tvořených hráči, kteří splňovali kritéria juniorské kategorie. Obhájcem titulu byl francouzský pár složený z 18letého Huga Gastona a 19letého Clémenta Tabura, kteří již nebyli věkově způsobilí do soutěže zasáhnout.\n\nVítězem se stala třetí nasazená, česká dvojice složená ze 17letého Jonáše Forejtka a o rok mladšího Dalibora Svrčiny, kteří ve finále za 1.12 hodin zdolali americké turnajové čtyřky Cannona Kingsleyho s Emiliem Navou po dvousetovém průběhu. Každý z vítězů získal premiérový grandslamový titul kariéry a do juniorského kombinovaného žebříčku ITF si připsal 270 bodů. Navázali tak na výhru jediného českého šampiona této soutěže na Australian Open z roku 2011 Jiřího Veselého. Grandslamovou deblovou juniorku před nimi vyhrál jediný ryze český pár Petr Korda a Cyril Suk na French Open 1985, když tehdejší junioři reprezentovali Československo.\n\n"}
{"id": "1466807", "url": "https://cs.wikipedia.org/wiki?curid=1466807", "title": "Eat to the Beat", "text": "Eat to the Beat\n\nEat to the Beat je čtvrté studiové album skupiny Blondie. Bylo oceněno platinovou deskou a v roce 1980 se umístilo v Billboard Top 10. Producentem alba byl Mike Chapman.\n\nAlbum obsahuje pestré spektrum stylů jako jsou pop, punk, reggae a funk. Tři singly vyšly v Británii (\"Dreaming\", \"Union City Blue\" a \"Atomic\"). Píseň \"The Hardest Part\" vyšla jako druhý singl z alba v USA namísto \"Union City Blue\".\n\nStrana A\n\nStrana B\n\n\n\n"}
{"id": "1466808", "url": "https://cs.wikipedia.org/wiki?curid=1466808", "title": "Mezőkovácsháza", "text": "Mezőkovácsháza\n\nMezőkovácsháza [mezékováčháza] () je město ve východním Maďarsku v župě Békés, blízko rumunských hranic. Nachází se asi 39 km jihozápadně od Békéscsaby a je správním střediskem stejnojmenného okresu. V roce 2018 zde žilo 5 889 obyvatel. Podle údajů z roku 2001 zde byli 98 % Maďaři, 1% Romové a 1 % jiné národnosti (především Němci, Rumuni a Slováci).\n\nNejbližšími městy jsou Battonya, Medgyesegyháza, Mezőhegyes, Orosháza a Tótkomlós. Poblíže jsou též obce Kaszaper, Kunágota, Magyarbánhegyes, Nagybánhegyes a Végsegyháza.\n"}
{"id": "1466809", "url": "https://cs.wikipedia.org/wiki?curid=1466809", "title": "Australian Open 2019 – čtyřhra juniorek", "text": "Australian Open 2019 – čtyřhra juniorek\n\nČtyřhra juniorek Australian Open 2019 probíhala ve druhé polovině ledna 2019. Do deblové soutěže australského tenisového grandslamu v Melbourne Parku nastoupilo třicet dva párů tvořených hráčkami, které splňovaly kritéria juniorské kategorie. Obhájcem titulu byl tchajwansko-čínský pár Liang En-šuo a Wang Sin-jü. Liangová již nebyla věkově způsobilá do soutěže zasáhnout a Wangová se jí rozhodla nezúčastnit.\n\nVítězem se stala třetí nasazená dvojice složená z 16leté Japonky Nacumi Kawagučiové a o rok starší Maďarky Adrienn Nagyové, které ve finále za 61 minut zdolaly americké turnajové osmičky Chloe Beckovou s Emmou Navarrovou po dvousetovém průběhu. Každá z vítězek získala premiérový grandslamový titul kariéry a do juniorského kombinovaného žebříčku ITF si připsala 270 bodů. Maďarská hráčka v této kategorii navázala na triumf krajanky Anikó Kaprosové z roku 2000.\n"}
{"id": "1466810", "url": "https://cs.wikipedia.org/wiki?curid=1466810", "title": "Kbelská", "text": "Kbelská\n\nKbelská je ulice v Letňanech, Proseku, Vysočanech a Hloubětíně na Praze 9, 14 a 18 a tvoří součást Průmyslového polookruhu. Spojuje nájezd na ulici Veselskou a Cínoveckou (D8) s křižovatkou ulic Poděbradská a Průmyslová. V Proseku přes ni vede most pro pěší (od Kytlické do Opočenské a Broumovské). Ve Vysočanech je mimoúrovňové křížení s ulicí Proseckou a v těchto místech lze také ze Kbelské sjet do Letňanské. Dále následuje mimoúrovňové křížení s Čakovickou a Mladoboleslavskou a poté s Novopackou (součást Vysočanské radiály). U všech těchto mimoúrovňových křížení Kbelská ostatní ulice podjíždí. Na hranici mezi katastrálním územím Vysočan a Hloubětína vede nad Kbelskou železniční most Turnovské dráhy. V Hloubětíně Kbelskou protíná Kolbenova, poté do ní ústí Zelenečská, Sadská, Mochovská a nakonec ji protíná Konzumní. Od Veselské vede Kbelská přibližně jihovýchodním směrem a v Hloubětíně se stáčí k jihu.\n\nNejstarší úsek je v Hloubětíně. Vznikl a byl pojmenován v roce 1925. Název je odvozen od směru ulice ke Kbelům, původně vsi, která se v roce 1968 stala součástí hlavního města Prahy. V době nacistické okupace v letech 1940–1945 se německy nazývala \"Gbeller Straße\". V roce 1994 byla prodloužena o úsek mezi Kolbenovou a Čakovickou, tento úsek byl dříve součástí Mladoboleslavské. Téhož roku ulici přibyl úsek až k Cínovecké, i když zprovozněn byl až v roce 1996.\n\nKbelská je čtyřpruhová a v některých úsecích dvoupásová komunikace. V severním úseku ji obklopuje zeleň nebo pole, pokud je v blízkosti zástavba, je ulice oddělena protihlukovými zdmi. Od křižovatky s Novopackou jsou na západ sady Na Klíčově a na východ zahrádkářské osady. Mezi Kolbenovou a Poděbradskou jsou podél Kbelské betonové protihlukové zdi. Za protihlukovou zdí na východě vede ještě jeden jednosměrný pruh, který je napojen na komunikace rezidenční čtvrti Nový Hloubětín.\n\nNa ulici je několik čerpacích stanic.\n\n\nNa ulici je autobusová zastávka \"Nový Hloubětín\".\n\nNa křižovatce Kbelská s Kolbenovou bývala tramvajová smyčka \"Nový Hloubětín\". Do roku 1986 vedla v úseku Kbelské mezi Poděbradskou a Kolbenovou (tehdy Fučíkovou) tramvajová trať. Původně to byla manipulační trať, ze které byl vjezd do vozovny Hloubětín dané do provozu v roce 1951. Vjezd byl umožněn od severu i od jihu u jihovýchodního rohu vozovny. Pravidelné linky byly po této trati vedeny až po postavení trati na Lehovec v roce 1976. Kvůli využití Kbelské ulice pro silniční okruh byla trať přemístěna do nynější polohy západně od vozovny a s ní byl přemístěn i vjezd do vozovny do jejího jihozápadního rohu.\n\nTramvajová a autobusová zastávka \"Kbelská\" je nedaleko křižovatky na Poděbradské.\n\n\n"}
{"id": "1466811", "url": "https://cs.wikipedia.org/wiki?curid=1466811", "title": "Auta (videohra)", "text": "Auta (videohra)\n\nAuta (v originále anglicky Cars) je závodní videohra s otevřeným světem založená na stejnojmenném filmu z roku 2006.\n\nJe k dispozici na Game Boy Advance, Microsoft Windows, OS X, Nintendo DS, Nintendo GameCube, PlayStation 2, PlayStation Portable, Xbox, Xbox 360 a Wii. Rozdílné verze pro Leapster a V.Smile byly vyvinuty společnostmi Torus Games a Pixar.\n\nHerní příběh je umístěn do fiktivního města Kardanová Lhota, kde se také odehrává velká část filmu. Hráč závodí ve 30 tratích, aby pomohl Blesku McQueenovi vyhrát jeho první Zlatý píst. Hra se skládá z celkem tří oblastí – kromě Kardanové Lhoty hra obsahuje i Tlumičové údolí a Spoilerový průsmyk. Hra obsahuje 13 postav z filmu, za které lze hrát, a dalších asi 50 postav, které lze potkat při volné jízdě či v závodech. Všechny postavy, které jsou namluveny, nadabovali stejní dabéři jako postavy z filmu. Hra také obsahuje řadu miniher a body, které hráč může sbírat nejen během volné jízdy.\n\nVe videohře se nachází několik nesrovnalostí s filmovým zpracováním, hlavně v oblastech. Například ve filmu vede od Kardanové Lhoty dlouhá cesta, podél níž nejsou žádné stavby. Ve hře ale ihned vedle Kardanové Lhoty leží Tlumičové údolí.\n\n\n"}
{"id": "1466812", "url": "https://cs.wikipedia.org/wiki?curid=1466812", "title": "Autoamerican", "text": "Autoamerican\n\nAutoamerican je páté studiové album americké New Wave skupiny Blondie.\n\n\n"}
{"id": "1466815", "url": "https://cs.wikipedia.org/wiki?curid=1466815", "title": "Císařovna Čchen (Lung-čching)", "text": "Císařovna Čchen (Lung-čching)\n\nCísařovna Čchen (; † 1596), zkrácené posmrtné jméno císařovna Siao-an (), příjmení Čchen (), byla v letech 1567–1572 mingská císařovna, manželka Lung-čchinga, císaře čínské říše Ming.\n\nBudoucí císař Ling-čching se s paní Čchen oženil roku 1558, po smrti své první manželky, paní Li. Po svém nástupu na trůn roku 1567 ji Lung-čching jmenoval císařovnou. Po dvou letech však ztratila přízeň panovníka a roku 1569 tak byla přemístěna do samostatného paláce. Onemocněla a neměla dostatečnou péči. Oponujícím úředníkům císař sdělil, že nerozumí jeho rodinným záležitostem, že císařovna nemá syna a má slabé zdraví; dalším údajným důvodem pro její odstranění byla její kritika císařova zaujetí ženami a hudbou.\n\nK císařovně se však choval dobře Lung-čchingův syn z jiné manželky, následník trůnu a budoucí císař Wan-li, který ji pravidelně navštěvoval. Po svém nástupu na trůn jí udělil titul císařovny vdovy a vždy se k ní choval s respektem jako k hlavní manželce svého otce.\n"}
{"id": "1466817", "url": "https://cs.wikipedia.org/wiki?curid=1466817", "title": "Měšťanský dům čp. 403 (Javorník)", "text": "Měšťanský dům čp. 403 (Javorník)\n\nMěšťanský dům č. p. 403 se nachází na ulici Míru mezi domy č. p. 401 a 524 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven asi v roce 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603; v roce 1825 byly zničeny 104 domy) a povodních. V druhé polovině 19. století byl na původním jádře postaven nový empírový dům, který byl později upravován. V roce 1945 patřil krejčovskému mistrovi Rudolfu Frankemu. V roce 1998 byly provedeny úpravy v přízemí a později uliční fasády.\n\nDům č. p. 403 je empírová řadová čtyřosá jednopatrová zděná stavba s atikovým druhým patrem, krytá sedlovou střechou. Uliční fasáda v přízemí je členěná pásovou rustikou a kordonovou římsou, která odděluje přízemí od prvního patra. V druhé ose zleva je pravoúhlý vstup. Okna a vstup mají profilované šambrány. Okna v prvním patře jsou v šambránách s průběžnou podokenní římsou. Pod okny v parapetu jsou dvojice květinových festonů s pentlí a rámové pilastry. Nad okny jsou rovné římsy na volutových konzolách zdobených mušlí, akantem a zvoncovitými květy. Atikové patro má dvě krajní okna slepá. Okna mají šambrány s podokenní římsou. Atikové patro je završeno trojúhelníkovým štítem s jedním malým půlkruhovým okem s podokenní římsou.\n\nPředsíň je zaklenuta pěti pruskými plackami na pasech se štukovými kruhy. Dřevěné schodiště do patra je na odpočívadlech zaklenuto plackami. Spojovací chodba na dvůr má zaklenutí třemi plackami na pasech. Místnosti v patře jsou plochostropé. Ve sklepě je valená klenba.\n\n"}
{"id": "1466825", "url": "https://cs.wikipedia.org/wiki?curid=1466825", "title": "Bílkova vila (Chýnov)", "text": "Bílkova vila (Chýnov)\n\nBílkova vila je atypická stavba od sochaře a architekta Františka Bílka nacházející se ve městě Chýnov. Od roku 1958 patří mezi kulturní památky.\n\nBílkova vila je patrová stavba stojící na obdélném půdorysu. Na jižní straně přízemí a prvního patra se nacházejí dvě dvojice obytných místností. Ve druhé části budovy je rozlehlý a vysoký ateliér sochaře, který je řešen jako anglická schodišťová hala s úzkým ochozem v úrovni prvního patra. Celý objekt je vystavěn z neomítaných cihel a dřeva. Střecha je zde mansardová, podpíraná šikmými dřevěnými podpěrami. Celá fasáda domu je pokryta nápisy, znaky a figurálními reliéfy, z nichž je největší štukový reliéf na jižním průčelí stavby.\n\nBilkova vila v Chýnově byla vystavěna roku 1898 sochařem a architektem Františkem Bílkem, který ji poté využíval jako své pracoviště. Byla vystavěna na zahradě statku Bílkových rodičů. Stavba probíhala od dubna do srpna roku 1898. František Bílek svoji vilu nazýval „\"Chaloupka\"”. Další úpravy stavby probíhaly v letech 1898, 1902, 1905, 1907, 1928, 1929, 1991 a 1994. Ve vile se Bílek často scházel s významnými osobnostmi své doby, mimo jiné s Juliem Zeyerem, Otakarem Březinou, Zdenkou Braunerovou, Karlem Dostálem-Lutinovem nebo Sigismundem Bouškou. Na sklonku života se Bílek roku 1939 do chýnovské vily přestěhoval natrvalo. Po Bílkově smrti roku 1942 vila dlouho chátrala. V roce 1990 ji však prodala vnučka Františka Bílka Galerii hlavního města Prahy. Roku 1994 byl objekt renovován architektem Rudolfem Kristianem. Dnes vila slouží jako místo pro muzeální expozici děl Františka Bílka a nachází se zde památník.\n\n\n"}
{"id": "1466827", "url": "https://cs.wikipedia.org/wiki?curid=1466827", "title": "Bunny Yeager", "text": "Bunny Yeager\n\nLinnea Eleanor „Bunny“ Yeager (13. března 1929 – 25. května 2014) byla americká fotografka a pin-up modelka.\n\nNarodila se 13. března 1926 na předměstí Pittsburghu ve Wilkinsburgu v Pensylvánii, otci Raymondu Conradovi a matce Linnee (roz. Sherlin) Yeagerovým. Když jí bylo 17 let, její rodina se přestěhovala na Floridu. Měla přezdívku „Bunny“ podle herečky Lany Turnerové a její roli Bunny Smith ve filmu \"Week-End at the Waldorf\" z roku 1945. Přezdívku dostala také díky své roli Velikonočního zajíčka ve vysokoškolské hře. \n\nVystudovala Miami Edison High School a poté se zapsala na Coronet Modeling School and Agency. Vyhrála řadu lokálních soutěží krásy včetně Queen of Miami, Florida Orchid Queen, Miss Trailercoach of Dade County, Miss Army & Air Force, Miss Personality of Miami Beach, Queen of the Sports Carnival a Cheesecake Queen roku 1951. Stala se jednou z nejvíce fotografovaných modelek v Miami. Její portréty se objevily ve více než 300 novinách a časopisech. \n\nTaké navrhovala a šila oblečení, které ona sama nosila, nebo její modelky; jednou se pochlubila, že při modelingu nikdy nenosila stejný outfit. Navrhla a vyrobila stovky bikin v době, kdy novou módní značkou začaly být dvoudílné plavky; to je také spojováno s její popularitou v Americe. Německá módní společnost Bruno Banani rozpracovala celou řadu plavek založených na jejích modelech z padesátých let. \n\nYeager začala fotografovat, aby ušetřila peníze kopírováním svých vlastních modelingových snímků a v roce 1953 se přihlásila do večerní školy. Její kariéra profesionální fotografky začala fotografováním Marie Stinger (byl to první školní úkol), jejíž portréty prodala časopisu \"Eye\". Ten je v březnu 1954 publikoval na obálce. Stala se technicky erudovanou fotografkou, která jako jedna z prvních začala používat techniku fill flash (výplňkový blesk), aby při focení na jasném slunci prokreslila temné stíny. Byla jednou z prvních fotografů, kteří fotografovali své modely venku s přirozeným světlem. Matt Schudel napsal v \"The Washington Post\", že její obrazy jsou živé a dynamické: „Preferovala aktivní pózy a přímý pohled do objektivu fotoaparátu, což mohlo být interpretováno buď jako hravá nevinnost nebo čistý chtíč.“\n\nV roce 1954 potkala v Miami Bettie Page a ve stejném roce s ní pořídila většinu fotografií. Během jejich krátké spolupráce pořídila více než 1000 snímků. Spolu s fotografem Irvingem Klawem sehrála Yeagerová důležitou roli, aby pomohla Bettie Page na cestě ke slávě a to zejména jejími fotografiemi v časopise \"Playboy\". Zajistila fotografování v dnes již uzavřeném safari parku Africa U.S.A. Park ve floridském městě Boca Raton. Výsledkem byla série fotografií \"Jungle-Queen\" („Královna džungle“), což jsou nejuznávanější fotografie její kariéry, mezi nimiž jsou také akty s párem gepardů. Kostýmy s levhartími vzory navrhla sama Page. Bunnie Yeagerová poslala její fotografie zakladateli časopisu Playboy Hughu Hefnerovi a Bettie Page se v lednu 1955 stala dívkou měsíce, v časopise vyšla její série fotografií. Ve stejném roce získala titul „Miss Pinup Girl of the World“, a i když kariéra mnoha pin-up girls trvala jen několik měsíců, byla Bettie Page žádanou modelkou až do roku 1957. I když často pózovala nahá, neobjevila se nikdy ve scénách s pornografickým zaměřením. Časopis \"American Photo\" v článku z roku 1993 popsal práci Yeagerové s Page jako „soubor snímků jedním z nejpamátnějších a nejuznávanějších erotických děl“. Mezi nejznámější snímky Page od Yeagerové patří kromě série fotografií s párem živých gepardů také lednový \"Playboy\" z roku 1955, ve kterém klečí a na sobě má jen Santův klobouk. \n\nYeager byla v padesátých a šedesátých letech velmi úspěšná pin-up fotografka, a to natolik, že její práce byla v té době popisována jako všudepřítomná. I nadále pokračovala ve spolupráci s časopisem \"Playboy\", pro který kromě titulek a mnoha jiného nafotila i osm centerfoldů. Objevila playmate roku 1956 Lisu Winters. Yeager se sama jako modelka v časopise \"Playboy\" objevila pětkrát. Jeden z jejích portrétů byl pod nadpisem „Queen of the Playboy Centerfolds“ a vyfotografoval ji Hugh Hefner. \n\nJejí práce byly také publikovány v mainstreamových časopisech své doby, jako například \"Cosmopolitan\", \"Esquire\", \"Pageant\", \"Redbook\" nebo \"Women's Wear Daily\". Její fotografie modelky Ursuly Andressové, jak se vynořuje z vody na jamajské pláži pro film Jamese Bonda \"Dr. No\" z roku 1962, jsou pravděpodobně její nejznámější fotografie bikin. Objevila mnoho pozoruhodných modelek. \n\nZemřela na srdeční selhání 25. května 2014.\n\n\n\n"}
{"id": "1466829", "url": "https://cs.wikipedia.org/wiki?curid=1466829", "title": "Karel Fleischmann", "text": "Karel Fleischmann\n\nKarel Fleischmann (22. února 1897 Klatovy – 24. října 1944 Auschwitz, Osvětim) byl lékař, spisovatel, kreslíř a grafik. Spoluzakladatel českobudějovického avantgardního uměleckého sdružení Linie a člen redakční rady stejnojmenného časopisu.\n\nPocházel z české židovské rodiny. Po absolvování Jirsíkova gymnázia v Českých Budějovicích odešel roku 1916 do Prahy a vystudoval Lékařskou fakultu Univerzity Karlovy se zaměřením na dermatologii a venerologii. Po ukončení studia (1922) pracoval po tři roky na kožním oddělení kliniky na Karlově náměstí a navštěvoval kreslířské a malířské kursy v ateliéru prof. Franze Thieleho na Akademii výtvarných umění.\n\nRoku 1925 se vrátil do Českých Budějovic a otevřel si soukromou lékařskou praxi v oboru dermatologie a venerologie. V létě 1928 podnikl cestu do Francie a Německa a roku 1929 do jižní Francie a na Korsiku, roku 1930 do Berlína. Stal se členem Jihočeského sdružení výtvarníků. Na podzim roku 1931 byl jedním ze zakladatelů uměleckého sdružení Linie. Kromě příspěvků do časopisu Linie psal pod přezdívkou Al Terego do Jihočeských listů, psal prózu i poezii a zabýval se grafickou tvorbou. Roku 1937 aktivně pomáhal německým a rakouským utečencům a během mobilizace roku 1938 se přihlásil dobrovolně k lékařské službě. Odmítl možnost emigrovat do Palestiny.\n\nPo obsazení Československa ho postihla protižidovská opatření a zákaz výkonu lékařské praxe. 18. dubna 1942 byl deportován do Terezína, kde se stal zástupcem vedoucího zdravotníka a dostal na starost domovy pro přestárlé. Z doby jeho působení v Terezíně se zachovaly deníky a sbírky básní a množství kreseb. Dne 23. října 1944 byl spolu se svou ženou a sestrou odvezen v jednom z posledních transportů do vyhlazovacího tábora v Osvětimi a krátce po příjezdu zavražděn v plynové komoře. Zemřel ve věku 47 let. Životem Karla Fleischmanna se celoživotně zabývala historička Hana Housková, která o něm vydala roku 1998 monografii.\nKarel Fleischmann se již během gymnasiálních studií aktivně zajímal o literaturu a hudbu a kreslil. Profese lékaře inspirovala jeho tvorbu a pomáhala mu chápat lidský život v jeho celistvosti. Ve své prvotině Prázdninová cesta (1928), ilustrované vlastními linoryty, vyjadřuje téma expresivní formou. Expresivita se stupňuje i v následujícím grafickém cyklu \"Nemocnice\" (1929) a v litografiích \"Berlín\" (1931), které jsou neúprosným svědectvím o městě postiženém krizí. Soubor deseti linorytů \"Podoby mého otce\" (1935), vytvořený podle dobových fotografií, kombinuje historická, psychologická, sociologická a umělecká témata. Svým konceptuálním charakterem tento cyklus předjímá postupy, které se uplatnily v autorských knihách 60. a 70. let.\n\nKromě grafiky se věnoval i malbě krajin a zátiší. V době, kdy byl jako Žid zbaven možnosti vykonávat lékařskou praxi, experimentoval s technikou suché jehly a kreslil pastely a kvaše z oblíbených míst v okolí Českých Budějovic. Vrcholem jeho práce je více než 600 kreseb z Terezína, které je nejobsáhlejším svědectvím o životě a smrti v ghettu. Povolání lékaře Fleischmannovi umožnilo proniknout do všech ubikací, provozů a zákoutí ghetta. Kreslil tužkou, uhlem a černou křídou, nejvýraznější jsou však lavírované kresby tuší a perem, rákosem nebo štětcem. Bezprostředně zachycují lidi namačkané v kasematech, hlad a nekonečné fronty na jídlo, půdy přecpané lidmi ležícími na podlaze mezi zavazadly a mrtvými, přeplněné ulice a dvory kasáren, přicházející a odcházející transporty. Fleischmannovy kresby oscilují mezi věcným popisem a expresivitou a patří k významným dokladům umění holocaustu.\n\nJeho literární prvotinou je sbírka vzpomínek \"Prázdninová cesta\" (1928). Roku 1933 vydal autobiografický román \"Návrat\", který ukazuje osudy jeho generace na příběhu tří přátel. Své fejetony a kurzivky, psané pro týdeník Jihočeské listy, ve kterých se projevil jako pronikavý pozorovatel a chápavý komentátor příběhů malých lidí v duchu čapkovského humanismu, vydal postupně ve třech svazcích v letech 1936-1937.\n\nZ období, kdy byl vězněn v Terezínském ghettu, se zachovaly tři básnické sbírky a desítky záznamů, úvah a črt, ale i obsáhlejších textů. Z nich vyniká \"Terezínský den\" - reportážní popis jednoho pracovního dne v ghettu - nebo reflexe \"Smrt je obměnou života\". Pozůstalost Karla Fleischmanna je v digitalizované podobě částečně dostupná na stránkách Židovského muzea v Praze.\n\n\n"}
{"id": "1466833", "url": "https://cs.wikipedia.org/wiki?curid=1466833", "title": "Karel Navrátil (rozcestník)", "text": "Karel Navrátil (rozcestník)\n\nJméno a příjmení Karel Navrátil má více nositelů:\n\n"}
{"id": "1466835", "url": "https://cs.wikipedia.org/wiki?curid=1466835", "title": "Michal Navrátil (rozcestník)", "text": "Michal Navrátil (rozcestník)\n\nJméno a příjmení Michal Navrátil má více nositelů:\n\n"}
{"id": "1466836", "url": "https://cs.wikipedia.org/wiki?curid=1466836", "title": "Bohumil Čermák (rozcestník)", "text": "Bohumil Čermák (rozcestník)\n\nJméno a příjmení Bohumil Čermák má více nositelů:\n\n"}
{"id": "1466837", "url": "https://cs.wikipedia.org/wiki?curid=1466837", "title": "Jasan u Starokolínské", "text": "Jasan u Starokolínské\n\nJasan u Starokolínské je památný jasan ztepilý (\"Fraxinus excelsior\") v Újezdu nad Lesy - Blatově, za úzkým parčíkem vlevo od Starokolínské ulice ve směru z Prahy na Kolín, před křižovatkou s ulicí Novolhotská. Roste jako solitér na soukromém pozemku u čp. 1144 a patří k nejmohutnějším jasanům na území Prahy (větší je snad jen jasan ve Strahovské zahradě).\n\n\nStrom je ve velmi dobrém stavu, v roce 2009 byl proveden pouze zdravotní řez.\n\nStrom je sice na soukromém pozemku a je dobře viditelný i přes plot, ale na požádání je zpravidla možné jít až k němu. Má nadprůměrný vzrůst i věk, je to pravděpodobně nejstarší dřevina v katastrálním území Újezd nad Lesy. Doprava: nedaleko je autobusová zastávka pražské MHD Blatov. O lokalitě Blatov jsou první zmínky už z roku 1229 – podle názvu šlo zřejmě o místo s podmáčenou půdou a mokřady. Původními osadníky tu byli dřevorubci, pracující v nedalekém lese Vidrholec (dnešní Klánovický les).\n"}
{"id": "1466838", "url": "https://cs.wikipedia.org/wiki?curid=1466838", "title": "Emil Čermák (rozcestník)", "text": "Emil Čermák (rozcestník)\n\nJméno a příjmení Emil Čermák má více nositelů:\n\n"}
{"id": "1466841", "url": "https://cs.wikipedia.org/wiki?curid=1466841", "title": "Miloslav Čermák (rozcestník)", "text": "Miloslav Čermák (rozcestník)\n\nJméno a příjmení Miloslav Čermák má více nositelů:\n\n"}
{"id": "1466842", "url": "https://cs.wikipedia.org/wiki?curid=1466842", "title": "Státní znak Nepálu", "text": "Státní znak Nepálu\n\nStátní znak Nepálu je tvořen bílou, mapovou siluetou státu, položenou na tmavě zelenou, kopcovitou krajinu, nad níž ční světle modrý, částečně zasněžený štít Mount Everestu, nejvyšší hory nejen Nepálu, ale celého světa. Pod kopci jsou dvě podané ruce (mužská a ženská). Výjev je orámován zelenými, červeně kvetoucími větvemi pěnišníku (rododendronu). V horní části je mezi konci ratolestí malá státní vlajka. Pod výjevem je zelená plocha, přes kterou jsou položeny dva odvrácené, tmavě žluté klasy pádí. V dolní části je červená, zvlněná stuha s bílým mottem जननी जन्मभूमिश्च स्वर्गादपी गरीयसी (Jananī janmabhūmiśca svargādapi garīyasī) v písmu dévanágarí ().\n\nZelená plocha pod hlavním výjevem symbolizuje teraje, krajinu na pomezí Nepálu a Indie. Ruce symbolizují rovnost obou pohlaví. Znak představuje národní jednotu a svrchovanost lidu.\n\nV roce 1846 se po převratu dostala k moci dynastie Ránů (ta dědičně vykonávala funkci ministerského předsedy) a pravděpodobně z tohoto období pochází zřejmě první nepálský státní znak. Ten tvořil štít s vyobrazením nížiny, za níž se tyčily vrcholky Himálaje a vycházející, zářící slunce. Na štít byla položena nepálská královská koruna, kolem štítu byla stuha s mottem (již tehdy) \"Jananī janmabhūmiśca svargādapi garīyasī\" v písmu dévanágarí (). Po stranách byla kopí se dvěma praporky pod sebou, tvořící tehdejší státní vlajku. V dolní části znaku byly dvě zkřížené kukri, tradiční zbraně Gurkhů, a řád – zřejmě šlo o jedno z nejvyšších nepálských vyznamenání: Řád Gurkhovy pravé ruky (to však bylo zavedeno až králem Prithvím Bírem Bikramem Šáhem v roce 1896).\n\n11. prosince 1911 se stal králem Tribhuvan Bír Bikram Šáh Déva a v této souvislosti došlo k podstatné změně znaku. Ten byl nově tvořen empírovým štítem s vyobrazením hinduistického boha Šivy, vyrůstajícím z moře před Himálajemi. Kolem štítu byly položeny dvě bílé stuhy, jedna s předchozím mottem, druhá s latinským nápisem DULCE ET DECORUM EST PRO PATRIA MORT (). Po stranách byli dva strážci, heraldicky vpravo byl voják s puškou v červeno-černé uniformě, vlevo lovec s lukem a šípy, v tradičním bílém oděvu. Oba strážci stáli na zelené travnaté půdě, v přední části lemované bílou, několikrát přeloženou stuhou. Na té byl v písmu dévanágarí verš z Rámájany, starověkého indického eposu (). Nad štítem byla nepálská královská koruna, pod ní dvě šlápoty boha Višnua, pod nimi zkřížené zbraně kukri, doprovázené symboly slunce a měsíce. Pod nimi byla bílá, několikrát přeložená stuha v písmu dévanágarí: ŠRÍ NEPÁL SARKÁR (). Pod stuhou v dolní části znaku byla barevná písmena TBBS (královy iniciály).\n\nVe 30. letech 20. století byla ze znaku vypuštěna koruna, stuha pod zelenou půdou a královy iniciály (král Tribhuvan však vládl dál).\n\nZa II. světové války byl zaměněn strážce (heraldicky vpravo) za gurkhského vojáka v moderní uniformě.\n\nV letech 1959–1960 proběhlo (za vlády Nepálské kongresové strany) krátké období demokracie, následovné převratem. V roce 1962 byla v zemi zavedena demokracie bez politických stran (pančájatový systém) a ústavou z 16. prosince byl potvrzen nový státní znak. Ten zobrazoval říční údolí, za kterým se tyčily částečně zasněžené vrcholy Himálaje. U řeky stála bílá posvátná kráva zebu, naproti do zelena zbarvený národní pták Nepálu, bažant lesklý. V pozadí byl zobrazen chrám Pašupatinátha (ničitele zla) se stromem. Výjev je obklopen červenými květy pěnišníku. Po stranách stojí znovu nepálský voják (heraldicky vpravo) s puškou a v moderní uniformě, naproti pak v tradičním bílém oděvu lovec s lukem a šípy. Pod výjevem byla červená stuha s již použitým nápisem (Jananī janmabhūmiśca svargādapi garīyasī) v písmu dévanágarí. Nad horami byly po stranách stylizovaný stříbrný měsíc (heraldicky vpravo) a stylizované (taktéž stříbrné) slunce na opačné straně. Měsíc i slunce měly lidské tváře. Nad znakem byla královská koruna, pod ní opět šlápoty boha Višnua nad dvěma zkříženými zbraněmi kukri a dvěma zkříženými nepálskými vlajkami.\n\nV roce 1990 vedly nepokoje ke zrušení pančájatového systému, obnovení demokracie a konstituční monarchie. Počátky občanské války se datují již od roku 1996. 1. června 2001 byl při masakru nepálské královské rodiny král Biréndra Bír Bikram Šáh Déva zavražděn. Následovaly útoky maoistů. V únoru 2005 král Gjánéndra Bír Bikram Šáh Déva rozpustil vládu (až do roku 2006) a převzal veškerou moc. V roce 2006 vyhlásil parlament Nepál za sekulární stát a 14. prosince 2006 byl, s účinností od 30. prosince, přijat nový státní znak. Autory znaku jsou Nabindra Man Rajbhandari, Himayala Gautam a Krishna Shrestha.\n\n16. ledna 2007 byl král Biréndra sesazen, v prosinci byl vydán dodatek k ústavě a 28. května byla vyhlášena \"Nepálská federativní demokratická republika\", státní symboly byly zachovány.\n\n"}
{"id": "1466843", "url": "https://cs.wikipedia.org/wiki?curid=1466843", "title": "Přistoupim (hradiště)", "text": "Přistoupim (hradiště)\n\nPřistoupim (též \"Svatováclavské šance\") je raně středověké hradiště u stejnojmenné obce v okrese Kolín. Nachází se nad severovýchodním okrajem vesnice na návrší Malé Šance s nadmořskou výškou 266 metrů. Dochovaly se z něj nevýrazné pozůstatky rozsáhlého opevnění. Lokalita je od roku 1965 chráněna jako kulturní památka.\n\nHradiště bylo osídleno snad již od konce osmého století, ale hlavní fáze osídlení spadá až do století devátého. Datování bylo umožněno Jaroslavem Kudrnáčem, který v padesátých letech dvacátého století vedl na lokalitě archeologický výzkum. Jím nalezená keramika má ráz tzv. klučovského horizontu ze starší až počátku střední doby hradištní.\n\nDvoudílné hradiště s celkovou rozlohou asi 7,5 hektaru se nachází na návrší obtékaném ze dvou stran Jalovým potokem. Vnitřní hradiště s rozlohou šest hektarů se nacházelo v západní části vrchu a s výjimkou jižní strany ho chránily strmé svahy. Obranné možnosti dále zlepšovalo obvodové opevnění, ze kterého se dochovala část valu. Většina valu byla v minulosti téměř rozorána a výraznější zbytek s výškou asi 2,5 metru se dochoval pouze na východní a jihovýchodní straně. Směrem na východ se v poloze Malé šance nacházelo předhradí. Obě části odděluje rokle, která je pravděpodobně pozůstatkem příkopu. Několikanásobné opevnění předhradí se nedochovalo, ale jeho existenci prokázala geofyzikální měření na konci dvacátého století a nalezený zuhelnatělý trám, který byl nejspíše součástí valu.\n"}
{"id": "1466845", "url": "https://cs.wikipedia.org/wiki?curid=1466845", "title": "Jaroslav Vaněk (rozcestník)", "text": "Jaroslav Vaněk (rozcestník)\n\nJméno a příjmení Jaroslav Vaněk má více nositelů:\n\n"}
{"id": "1466847", "url": "https://cs.wikipedia.org/wiki?curid=1466847", "title": "Tom Turpin", "text": "Tom Turpin\n\nThomas Million John Turpin (18. listopadu 1871 Savannah, Georgie – 13. srpna 1922 St. Louis, Missouri) byl afroamerický skladatel hudby ragtime.\n\nTom Turpin se narodil v Savannah v Georgii, jako syn John L. Turpina a Lulu Waters Turpin. Ve svých dvaceti letech otevřel salon v St. Louis v Missouri, který se stal místem setkávání místních klavíristů a inkubačním místem pro časné folk ragtime, hudebníků jako je Joe Jordan. Turpin sám je považován za prvního Afroameričana publikujícího ragtime, jeho \"Harlem Rag\" z roku 1897 (to bylo složeno roku 1892, rok před představením ragtimeu do světa na veletrhu světových výstav 1893). Jeho další publikované ragtimy jsou \"Bowery Buck\", \"Ragtime Nightmare\", \"St. Louis Rag\" a \"The Buffalo Rag\".\n\nTurpin byl velký muž, vysoký 1,83 m a vážil 136 kg; jeho klavír musel být zdvižen na bloky tak, aby mohl hrát stojící, jinak by mu jeho břicho překáželo. Vedle svých salónních povinností a jeho kompozicí ragtimu řídil (se svým bratrem Charlesem) divadla, herny, taneční sály a sportovní domy. Sloužil jako policejní konstábl a byl jeden z prvních politicky silných afro-Američanů v St. Louis. Jeho vliv na místní hudbu mu získal titul \"Otec Ragtimu Saint Louis\".\n\nTurpinovo datum narození je nejisté oba roky 1871 a 1873 se objevují v publikovaných zdrojích. Jeho náhrobek říká jednoduše 1871. Federální sčítání lidu pro město St. Louis (Enumeration okres 220, List 9, linka 79) v roce 1900 vypsalo jeho datum narození jako \"listopad 1871\", ale na jeho návrhu na registrační kartu napsal 18. listopadu 1874. Někteří historici se však domnívají, že se narodil v roce 1873.\n\n\n"}
{"id": "1466849", "url": "https://cs.wikipedia.org/wiki?curid=1466849", "title": "Josef Urban (rozcestník)", "text": "Josef Urban (rozcestník)\n\nJméno a příjmení Josef Urban má více nositelů:\n\n"}
{"id": "1466850", "url": "https://cs.wikipedia.org/wiki?curid=1466850", "title": "Karl Urban (rozcestník)", "text": "Karl Urban (rozcestník)\n\nJméno a příjmení Karl Urban má více nositelů:\n\n"}
{"id": "1466852", "url": "https://cs.wikipedia.org/wiki?curid=1466852", "title": "Miloš Urban (rozcestník)", "text": "Miloš Urban (rozcestník)\n\nJméno a příjmení Miloš Urban má více nositelů:\n\n"}
{"id": "1466853", "url": "https://cs.wikipedia.org/wiki?curid=1466853", "title": "Seznam kodaňských biskupů", "text": "Seznam kodaňských biskupů\n\nJde o seznam katolických ordinářů v Dánsku a následně kodaňských diecézních biskupů. \n\n"}
{"id": "1466854", "url": "https://cs.wikipedia.org/wiki?curid=1466854", "title": "Měšťanský dům čp. 406 (Javorník)", "text": "Měšťanský dům čp. 406 (Javorník)\n\nMěšťanský dům č. p. 406 se nachází na ulici Míru mezi domy č. p. 524 a 407 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven asi před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách; i v roce 1428, kdy město Javorník dobyli husité. Byl přestavován po požárech (1576 a 1603; v roce 1825 byly zničeny 104 domy) a po povodních. V první polovině 19. století byl na původních základech postaven nový empírový dům, který byl později upravován. Dům patřil kloboučnickému mistrovi Sieglovi, potom v roce 1945 pekařskému mistrovi Josefu Lindenthalovi. V devadesátých letech 20. století byla provedena rekonstrukce domu (vestavba střešního bytu, oprava krovu a fasády s narušením původních záklenků okna a dveří).\n\nDům č. p. 406 je empírová řadová čtyřosá dvoupatrová zděná podsklepená stavba postavena z cihel. Uliční fasáda je členěná kordonovými pásy mezi přízemím, prvním a druhým atikovým patrem a korunní římsou. Nad hlavní římsou je trojúhelníkový štít s konvexně-konkávním obrysem a půlkruhovým okénkem.\n\nV přízemí v druhé ose zleva je pravoúhlý vstup se segmentovým záklenkem, také levé okno bylo opatřeno segmentovým záklenkem. Okna na pravé straně jsou pravoúhlá.\n\nPředsíň a místnosti jsou plochostropé. Schodiště do patra je na odpočívadlech zaklenuto valeně s lunetami. Chodba na dvůr má valenou klenbu. Místnosti v patře mají ploché stropy s fabionovou římsou, jedna místnost (koupelna) je zaklenuta pruskou klenbou.\n\n"}
{"id": "1466855", "url": "https://cs.wikipedia.org/wiki?curid=1466855", "title": "Hapag-Lloyd", "text": "Hapag-Lloyd\n\nHapag-Lloyd je německá nadnárodní přepravní společnost. Skládá se z kontejnerové plavební linky Hapag-Lloyd AG, která vlastní jiné dceřiné společnosti jako například Hapag-Lloyd Cruises. Hapag-Lloyd AG je v současnosti pátá největší kontejnerová společnost podle přepravní kapacity. Začátkem roku 2013 byl záměr sloučit společnost s lodní společností Hamburg Süd, ale tento záměr selhal.\n\nSpolečnost byla založena v roce 1970 spojením dvou německých dopravních/námořních společností, Hamburg America Line (Hapag), která byla založena v roce 1847, a Norddeutscher Lloyd (NDL) nebo North German Lloyd (NGL), která byla založena v roce 1856.\n\nKoncem roku 2013 společnost Hapag-Lloyd vlastnila 151 kontejnerových lodí. Celková kapacita lodí byla 729 000 TEU. V roce 2015 vlastnila 175 kontejnerových lodí s kapacitou 946 000 TEU.\n\n\n\n"}
{"id": "1466857", "url": "https://cs.wikipedia.org/wiki?curid=1466857", "title": "Mistrovství České republiky v lyžařském orientačním běhu 2018", "text": "Mistrovství České republiky v lyžařském orientačním běhu 2018\n\nMistrovství České republiky v lyžařském orientačním běhu 2018 proběhlo ve třech individuálních disciplínách a jedné týmové.\n\n\"Souhrnné informace naleznete v článku Mistrovství České republiky v lyžařském orientačním běhu ve sprintu.\"\n\n\"Souhrnné informace naleznete v článku Mistrovství České republiky v lyžařském orientačním běhu na krátké trati.\"\n\n\"Souhrnné informace naleznete v článku Mistrovství České republiky v lyžařském orientačním běhu na klasické trati.\"\n\n\"Souhrnné informace naleznete v článku Mistrovství České republiky v lyžařském orientačním běhu štafet.\"\n\n\n"}
{"id": "1466858", "url": "https://cs.wikipedia.org/wiki?curid=1466858", "title": "Mistrovství České republiky v lyžařském orientačním běhu 2017", "text": "Mistrovství České republiky v lyžařském orientačním běhu 2017\n\nMistrovství České republiky v lyžařském orientačním běhu 2017 proběhlo ve třech individuálních disciplínách a jedné týmové.\n\n\"Souhrnné informace naleznete v článku Mistrovství České republiky v lyžařském orientačním běhu štafet.\"\n\n\"Souhrnné informace naleznete v článku Mistrovství České republiky v lyžařském orientačním běhu na krátké trati.\"\n\n\"Souhrnné informace naleznete v článku Mistrovství České republiky v lyžařském orientačním běhu ve sprintu.\"\n\n\"Souhrnné informace naleznete v článku Mistrovství České republiky v lyžařském orientačním běhu na klasické trati.\"\n\n\n"}
{"id": "1466859", "url": "https://cs.wikipedia.org/wiki?curid=1466859", "title": "Patriarchální řád svatého Kříže Jeruzalémského", "text": "Patriarchální řád svatého Kříže Jeruzalémského\n\nPatriarchální řád svatého Kříže Jeruzalémského (\"The Patriarchal Order of the Holy Cross of Jerusalem\" / \"L'Ordre Patriarcal de la Sainte Croix de Jerusalem\", zkratka \"POHCJ\") je záslužný katolický řád melchitské řeckokatolické církve. Patriarcha Antiochie je z moci svého úřadu velmistrem řádu, který byl obnoven v polovině 20. století patriarchou Maximem V. V současnosti je hlavním posláním řádu poskytovat humanitární služby, duchovní a materiální pomoc křesťanům ve Svaté zemi. Řád se prezentuje jako apolitický a nespojený s žádnou konkrétní farností či církví, činnost vykonává pod patronací Svatého stolce. Současným velmistrem řádu je patrarcha Joseph Absi. Organizace působí v Belgii, Kanadě, Francii, Německu, Itálii, Jordánsku, Libanonu, Španělsku a v USA. Registr rytířských řádů uvádí tento patriarchální řád jako legitimní církevní vyznamenání.\n"}
{"id": "1466863", "url": "https://cs.wikipedia.org/wiki?curid=1466863", "title": "Mount Dubois", "text": "Mount Dubois\n\nMount Dubois je s nadmořskou výškou 4 135 m\ndruhá nejvyšší hora pohoří White Mountains.\nLeží na východě Kalifornie, na hranicích s Nevadou. Plochý vrchol hory\nse nachází 19 kilometrů severně od nejvyšší hory pohoří White Mountain Peak.\nMount Dubois je třináctou nejvyšší horou Kalifornie s prominencí vyšší než 500 m.\n"}
{"id": "1466864", "url": "https://cs.wikipedia.org/wiki?curid=1466864", "title": "Kostel Nanebevzetí Panny Marie (Valtice)", "text": "Kostel Nanebevzetí Panny Marie (Valtice)\n\nKostel Nanebevzetí Panny Marie je římskokatolický chrám ve Valticích v okrese Břeclav. Jde o farní kostel římskokatolické farnosti Valtice. Je chráněn jako kulturní památka České republiky.\n\nPůvodní kostel ve Valticích byl poprvé připomínán v polovině 13. století. Poté, co ho husité vypálili, byl sice opraven, ale na začátku 17. století už nevyhovoval rostoucímu počtu farníků. Roku 1631 začala stavba současného chrámu, která byla dokončena roku 1671staviteli J. Carlonem, Giovannim Giacomem Tencallou a Ondřejem Ernou. (V roce 1638 se kopule kostela zřítila.) Stěny a klenby jsou bohatě vyzdobeny štukovými výjevy. Kostel vévodí panoramatu města z mikulovské strany.\n\nJedná se o jednolodní kostel půdorysu kříže s pravoúhlým kněžištěm. V roce 1992 byly na věž umístěny dva nové zvony. Zařízení kostela je z 18. století. Jeden z obrazů na hlavním oltáři je originál od P. P. Rubense.\n\n"}
{"id": "1466865", "url": "https://cs.wikipedia.org/wiki?curid=1466865", "title": "Kaple svaté Anny (Krč)", "text": "Kaple svaté Anny (Krč)\n\nKaple svaté Anny stojí na území Prahy 4 - Krč, u křižovatky ulic Bránická a Dolnokrčská.\n\nV roce 1859 ve středu tehdejší obce Dolní Krč byla postavena malá kaplička církve římskokatolické. Na jejím místě v roce 1881 byla vybudována větší klacisistní kaple podle plánů stavitele Misterky a v srpnu téhož roku byla vysvěcena. V roce 1979 byly objekty centra bývalé obce Dolní Krč zbourány z důvodu výstavby komunikace jižní spojky. Kaple zůstala stát osamocena a ve špatném stavu, pro liturgické účely se už nepoužívala. V roce 1989 firma Armabeton zpracovala dokumentaci na rekonstrukci kaple a následně ji provedla.\n\nV současné době kaple slouží Československé husitské církvi a od roku 1992 je zapsána do seznamu kulturních památek.\n\nOsamoceně stojící jednolodní kaple na obdélném půdorysu s ukosenými rohy v severozápadní části. Sedlová v závěru polygonálně ukončená střecha je vygradována sanktusníkem s cibulkou a křížkem. V rámci novodobé rekonstrukce byla opatřena ohradní zdí.\n"}
{"id": "1466866", "url": "https://cs.wikipedia.org/wiki?curid=1466866", "title": "Mistrovství České republiky v lyžařském orientačním běhu 2016", "text": "Mistrovství České republiky v lyžařském orientačním běhu 2016\n\nMistrovství České republiky v lyžařském orientačním běhu 2016 proběhlo pouze ve dvou individuálních disciplínách, další dvě se pro nedostatek sněhu neuskutečnily.\n\n\"Souhrnné informace naleznete v článku Mistrovství České republiky v lyžařském orientačním běhu na krátké trati.\"\n\n\"Souhrnné informace naleznete v článku Mistrovství České republiky v lyžařském orientačním běhu na klasické trati.\"\n\nZrušeno pro nedostatek sněhu.\n\n\"Souhrnné informace naleznete v článku Mistrovství České republiky v lyžařském orientačním běhu ve sprintu.\"\n\nZrušeno pro nedostatek sněhu.\n\n\"Souhrnné informace naleznete v článku Mistrovství České republiky v lyžařském orientačním běhu štafet.\"\n\n\n"}
{"id": "1466870", "url": "https://cs.wikipedia.org/wiki?curid=1466870", "title": "Unifikace", "text": "Unifikace\n\nSlovo unifikace má více významů:\n\n\n"}
{"id": "1466871", "url": "https://cs.wikipedia.org/wiki?curid=1466871", "title": "Mistrovství České republiky v lyžařském orientačním běhu 2015", "text": "Mistrovství České republiky v lyžařském orientačním běhu 2015\n\nMistrovství České republiky v lyžařském orientačním běhu 2015 proběhlo ve třech individuálních disciplínách a jedné týmové disciplíně.\n\n\"Souhrnné informace naleznete v článku Mistrovství České republiky v lyžařském orientačním běhu na klasické trati.\"\n\n\"Souhrnné informace naleznete v článku Mistrovství České republiky v lyžařském orientačním běhu ve sprintu.\"\n\n\"Souhrnné informace naleznete v článku Mistrovství České republiky v lyžařském orientačním běhu štafet.\"\n\n\"Souhrnné informace naleznete v článku Mistrovství České republiky v lyžařském orientačním běhu na krátké trati.\"\n\n\n"}
{"id": "1466872", "url": "https://cs.wikipedia.org/wiki?curid=1466872", "title": "Měšťanský dům čp. 407 (Javorník)", "text": "Měšťanský dům čp. 407 (Javorník)\n\nMěšťanský dům č. p. 407 se nachází na ulici Míru mezi domy č. p. 406 a 408 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům mázhausového typu byl součástí městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V průběhu let byl upravován. V roce 1945 patřil kožešnickému mistru Karlu Hoffmannovi. V roce 1996 byly provedeny stavební úpravy a obnovena fasáda. V přízemí je malý obchod.\n\nDům č. p. 407 je empírová řadová čtyřosá jednopatrová podsklepená stavba postavená z cihel. Střecha je sedlová, mansardová, zvalbená. Uliční fasáda je členěna kordonovým pasem a korunní římsou. V prvním patře jsou pravoúhlá okna s návojovými římsami.\n\nV přízemí v druhé ose zprava je pravoúhlý vstup. Dvě pravoúhlá okna jsou na pravé straně, jedno na levé.\n\nMístnosti jsou plochostropé s valenými podpěrkami.\n\n"}
{"id": "1466880", "url": "https://cs.wikipedia.org/wiki?curid=1466880", "title": "Kyll", "text": "Kyll\n\nKyll je řeka na západě Německa, dlouhá 128 km. Je levostranným přítokem Mosely.\n\nNázev řeky pochází z keltského výrazu \"gilum\", což znamená „potok“. Antický polyhistor Ausonius ji zmiňuje jako \"Celbis\".\n\nKyll pramení v Zitterwaldu na hranicích s Belgií a teče jihovýchodním směrem přes spolkové země Severní Porýní-Vestfálsko a Porýní-Falc. V pohoří Eifel řeka vytvořila hluboce zaříznuté údolí, kterým vede železnice z Hürthu do Ehrangu s četnými mosty a tunely. Na řece leží města Stadtkyll, Gerolstein, Kyllburg, Speicher a Bitburg. U městečka Dahlem byla v sedmdesátých letech vybudována přehradní nádrž Kronenburger See. Významnými přítoky jsou Lohrbach, Oosbach a Welschbilligerbach. Nedaleko Trevíru se Kyll vlévá do Mosely a vytváří okolo soutoku cennou aluviální krajinu. Podél toku vede cyklostezka Kylltal-Radweg, řeka je oblíbená také mezi kanoisty a rybáři.\n"}
{"id": "1466887", "url": "https://cs.wikipedia.org/wiki?curid=1466887", "title": "Martin Procházka (1994)", "text": "Martin Procházka (1994)\n\nMartin Procházka (* 1. března 1994 Roudnice) je český lední hokejista hrající na pozici levého útočníka.\n\nVe svých mládežnických letech nastupoval za výběry pražské Sparty. Pravidelně až do juniorských let patřil také do reprezentačních výběrů své země, kterou reprezentoval i na mistrovstvích světa pro hráče do 18 a posléze též do 20 let. Mezi muži se prvně představil během svého hostování v první lize v ročníku 2012/2013, kdy odehrál čtyři utkání za HC Stadion Litoměřice. Další ročník hrál stále za litoměřický klub, ale objevil se již také v české nejvyšší soutěži v dresu své mateřské Sparty. Obdobná situace pokračovala i o rok později. Následující ročník (2015/2016), stále coby kmenový hráč Sparty hrál nejen za ni, ale též za Litoměřice a nově i za Rytíře Kladno. V sezóně 2016/2017 se objevil v zápasech jak Sparty, tak též Liberce a Plzně, ve kterých hostoval. Ročník 2017/2018 odehrál kompletně na hostování v Mladé Boleslavi, kam po sezóně ze Sparty přestoupil. V průběhu toho ročníku (2018/2019) ovšem odešel na hostování do Dynama Pardubice, které však v průběhu sezóny vyměnil za hostování v pražské Slavii.\n"}
{"id": "1466889", "url": "https://cs.wikipedia.org/wiki?curid=1466889", "title": "František Hrdinka", "text": "František Hrdinka\n\nFrantišek Hrdinka (* 2. března 1998 Praha) je český lední hokejista hrající na pozici obránce.\n\nVe svých mládežnických letech hrál za HC Letce Letňany. Sezónu 2013/2014 strávil v rakouské mládežnické lize, kde hrál za akademii EC Red Bull Salzburg. Následně přešel do Švédska a nastupoval za mládežnické týmy Frölundy, kterou před sezónou 2016/2017 změnil za Linköpings. V téže se prvně objevil i v mužském výběru, a to ve své vlasti, když nastupoval za BK Mladá Boleslav. Ročník 2017/2018 strávil v Mladé Boleslavi, jak mezi muži, tak ještě vypomáhal i tamním juniorům, a k pěti utkáním nastoupil též za Slovan Ústí nad Labem. Následující sezónu (2018/2019) sice začal v Mladé Boleslavi, ale posléze se v rámci hostování přesunul do pražské Slavie.\n"}
{"id": "1466890", "url": "https://cs.wikipedia.org/wiki?curid=1466890", "title": "Arnošt Reckziegel", "text": "Arnošt Reckziegel\n\nArnošt Reckziegel (* 6. prosince 1955) je bývalý český hokejista, útočník.\n\nV lize hrál za Poldi SONP Kladno. S Kladnem získal v letech 1978 a 1980 dvakrát mistrovský titul a stal se vítězem PMEZ. \n\n"}
{"id": "1466891", "url": "https://cs.wikipedia.org/wiki?curid=1466891", "title": "Ottawan", "text": "Ottawan\n\nOttawan byla popová hudební dvojice, která se stála známá především díky hitům \"D.I.S.C.O.\" a \"Hands Up (Give Me Your Heart)\"ze začátku 80. let. Jejími členy byli Jean Patrick Baptiste a Annette Eltice, přičemž vystupovali pod vedením francouzského producenta Daniela Vangarda a belgického producenta Jeana Klugera.\n"}
{"id": "1466892", "url": "https://cs.wikipedia.org/wiki?curid=1466892", "title": "David Šteiner", "text": "David Šteiner\n\nDavid Šteiner (* 20. května 1998 Praha) je český lední hokejista hrající na pozici útočníka.\n\nMládežnická a juniorská léta strávil v mužstvu HC Slavie Praha. Mezi muži se prvně objevil během sezóny 2016/2017, kdy odehrál osm zápasů za svůj mateřský klub. Následující ročník (2017/2018) hrál převážně za juniory Slavie, ale nastupoval též za její muže a objevil se též v soutěžních zápasech v dresu pražské Kobry, kde ze Slavie hostoval. Mezi juniory byl tuto sezónu nejproduktivnějším hráčem svého týmu. Coby kmenový hráč Slavie, za níž hrál utkání v první lize, odehrál další zápasy v rámci hostování za Kobru i během sezóny 2018/2019.\n"}
{"id": "1466893", "url": "https://cs.wikipedia.org/wiki?curid=1466893", "title": "Roberto Perfumo", "text": "Roberto Perfumo\n\nRoberto Perfumo (3. října 1942, Sarandí - 10. března 2016, Buenos Aires) byl argentinský fotbalový obránce. Po skončení aktivní kariéry pracoval jako trenér, fotbalový komentátor pro ESPN a politik. Zemřel na následky poranění hlavy po pádu ze schodů. Je považován za jednoho z nejlepších argentinských obránců historie.\n\nZačínal v mládežnickém týmu CA River Plate. Profesionálně hrál za Racing Club Buenos Aires, v Brazílii za Cruzeiro a za CA River Plate. V roce 1967 získal s Racingem jihoamerický Pohár osvoboditelů a Interkontinentální pohár.\n\nZa reprezentaci Argentiny nastoupil ve 37 utkáních, startoval i na Mistrovství světa ve fotbale 1966 a 1974, kde byl kapitánem týmu. Reprezentoval Argentinu na Letních olympijských hrách 1964, kde nastoupil v obou utkáních Argentiny.\n\n"}
{"id": "1466895", "url": "https://cs.wikipedia.org/wiki?curid=1466895", "title": "Anna Mohrová", "text": "Anna Mohrová\n\nAnna Mohrová (* 15. července 1944, Praha) je bývalá česká lyžařka. \n\nNa X. ZOH v Grenoblu 1968 reprezentovala Československo v alpském lyžování. Ve sjezdu skončila na 33. místě, ve slalomu na 18. místě a v obřím slalomu závod nedokončila. \n\n"}
{"id": "1466910", "url": "https://cs.wikipedia.org/wiki?curid=1466910", "title": "Fríské království", "text": "Fríské království\n\nFríské království (západofrísky \"Fryske Keninkryk\") byl raně středověký státní útvar pohanských Frisů rozkládající se na části území dnešního Nizozemska. Ve středověké literatuře byl tento stát zván jako Magna Frisia neboli tzv. Velké Frísko.\n\nNa počátku 5. století ovládali území dnešního Nizozemska tři germánské kmeny. Na jihu se jednalo o Franky, na východě o Sasy a pobřeží obývali Frísové. V 7. století vytvořili Frísové na vlastním území království, v jehož čele se celkem vystřídali dva králové (třetí vládce Poppo přijal franckou svrchovanost a titul vévody), než byli Frísové v 8. století po sérii bitev s Franky poraženi v bitvě u Boarn majordomem Karlem Matelem a celé fríské území připojeno k Franské říši. Pouze bitva u Kolína nad Rýnem roku 716 byla pro Frísy vítězná a byla to také jediná bitva, ve které byl Karel Martel poražen. V 9. století pak také Frankové porazili sousední Sasy. V čele této obrovské říše stál Karel Veliký.\n\nFrísko bylo po celou dobu vystaveno křesťanským misiím ze strany sousedních křesťanských zemí včetně iroskotských misií z Anglie. Snahy misionářů o pokřesťanštění Frísů zhatil král Radbod (vládl 680–719), když se sám obrátil proti křesťanské víře a křesťanské svatostánky v království nechal násilně srovnat se zemí a kněze vyhnat.\n\nPo anexi Franky již nic nebránilo misionářům k šíření křesťanství, nad územím Fríska byl ustanoven správce (\"grewan\"), ale na rozdíl od jiných franckých držav nebyly zavedeny feudální systém ani nevolnictví, na rozdíl od většiny západní Evropy vládli Frísům příslušníci drobné místní šlechty. Do roku 1101 hovoří dobové prameny o fríských hrabatech, avšak toho času vládnoucí Floris II. již byl titulován jako hrabě holandský (od slova \"holt lant\" ze staré nizozemštiny znamenající zhruba „lesnatá země“), tak vzniklo Holandské hrabství. Severovýchod fríské země zůstal pod vládou místní šlechty, později roku 1464 zde vzniklo Východofríské hrabství a roku 1524 Fríské panství.\n\n"}
{"id": "1466914", "url": "https://cs.wikipedia.org/wiki?curid=1466914", "title": "Li-Ping Huang", "text": "Li-Ping Huang\n\nLi-Ping Huang je čínská sportovní lezkyně, vicemistryně Asie v lezení na rychlost a bronzová medailistka v boulderingu.\n"}
{"id": "1466917", "url": "https://cs.wikipedia.org/wiki?curid=1466917", "title": "CD Olimpia", "text": "CD Olimpia\n\nClub Deportivo Olimpia je fotbalový klub z Tegucigalpy, hlavního města Hondurasu. Mezi fanoušky je znám také pod přezdívkami \"Los Leones\" (Lvi) a \"Los Albos\" (Bílí). Domácí zápasy hraje ve čtvrti Barrio Morazán na národním stadionu Estadio Tiburcio Carías Andino z roku 1948. Klubové barvy jsou bílá, červená a modrá.\n\nOlimpia byla založena v roce 1912 jako baseballový klub, v roce 1917 vznikl fotbalový oddíl a v roce 1965 se zprofesionalizoval. Z nejvyšší soutěže nikdy nesestoupil a je jejím dlouhodobě nejúspěšnějším účastníkem s rekordními třiceti mistrovskými tituly. Je také jediným honduraským klubem, který vyhrál Ligu mistrů CONCACAF (v letech 1972 a 1988), dvakrát byl jejím finalistou (1985 a 2000). \n\nNejlepším střelcem v historii Olimpie je se 196 brankami Wilmer Velásquez, jehož číslo 11 bylo v klubu vyřazeno.\n\nCD Olimpia je nejpopulárnějším týmem v zemi a devátým nejpopulárnějším na americkém kontinentu. Fanklub se nazývá \"La Ultra Fiel\". Hlavními rivaly jsou CD Motagua (vzájemný zápas se nazývá Clasico Capitalino) a CD Marathón (El Clásico National).\n\n\n"}
{"id": "1466923", "url": "https://cs.wikipedia.org/wiki?curid=1466923", "title": "Serie A 1984/85", "text": "Serie A 1984/85\n\nSoutěžní ročník Serie A 1984/85 byl 83. ročník nejvyšší italské fotbalové ligy a 53. ročník od založení Serie A. Soutěž začala 16. září 1984 a skončila 19. května 1985. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli Janov 1893, Pisa SC a Calcio Catania sestoupili do druhé ligy. Opačným směrem putovali tři týmy, jimiž byli Atalanta Bergamo (vítěz druhé ligy), Como Calcio, US Cremonese.\n\nTitul v soutěži obhajoval klub Juventus FC, který v minulém ročníku získal 21. prvenství v soutěži.\n\n\nNejlepším střelcem tohoto ročníku Serie A se stal opět, potřetí v řadě francouzský útočník Michel Platini. Hráč Juventus FC vstřelil 18 branek.\n"}
{"id": "1466927", "url": "https://cs.wikipedia.org/wiki?curid=1466927", "title": "Gene Bilbrew", "text": "Gene Bilbrew\n\nEugene \"Gene\" Bilbrew (29. června 1923 - květen 1974) byl afroamerický karikaturista, autor komiksů, ilustrátor a umělec se zaměřením na fetiš. Patřil k nejplodnějším ilustrátorům obálek knih s tematikou fetiše. Svá díla podepisoval vlastním jménem, ale vystupoval také pod pseudonymy ENEG (\"pozpátku Gene\"), Van Rod nebo Bondy.\n\nBilbrew se narodil 29. června 1923 v Los Angeles a velmi brzy se u něho projevil talent na kreslení. Také vystupoval jako zpěvák se skupinou Basin Street Boys. \n\nSvou kariéru začal v \"Los Angeles Sentinel\", africko-amerických novinách, kde ilustroval společně s Billem Alexandrem komiksovou sérii \"The Bronze Bomber\". \"Bronze Bomber\" byl první černý superhrdina. Byl také autorem série \"Hercules\" v časopise \"Health Magazine\". Během svého života nezávisle pracoval na úkolech v rámci afroamerické komunity, později produkoval moderní umění ve stylu „cover art“ pro knihy \"Gypsy Witch Dream Book\" a \"Old Aunt Dinah's Dream Book\" pro společnost Wholesale Sales Corp.\n\nKolem roku 1951 se Bilbrew stal asistentem vlivného umělce Willa Eisnera při práci na komiksovém časopisu \"The Spirit\" (Duch) kde Bilbrew převzal sérii \"Clifford\" (stránku malého humoru) poté, co byl původní autor Jules Feiffer povolán do armády. Bilbrewův \"Clifford\" vydávalo jako týdenní komiks sdružení General Features od roku 1951 do roku 1952.\n\nJeho známost začala počátkem padesátých let minulého století, kdy se na doporučení Erica Stantona (který pracoval pro Irvinga Klawa) začal zabývat oblastí fetish art. Také produkoval mnoho ilustrací pro Leonarda Burtmana, vydavatele fetish časopisu \"Exotique\" mezi lety 1955 a 1959.\n\nZatímco jeho kariéra klesala s příchodem cenzurních zákonů šedesátých let, jeho zdravotní stav se zhoršil na počátku 70. let. Podle Erica Stantona zemřel Gene Bilbrew na předávkování v zadní části knihkupectví pro dospělé na Times Square v květnu 1974.\n\n\n\n"}
{"id": "1466929", "url": "https://cs.wikipedia.org/wiki?curid=1466929", "title": "Elisoft", "text": "Elisoft\n\nElisoft s.r.o. je česká společnost založena roku 1998, která se zabývá vývojem, prodejem a podporou účetního a evidenčního systému EKONOM, který má své místo mezi účetními programy v České republice. Kromě vývoje klasické desktopové aplikace se zabývá také vytvářením webových služeb postavených na technologii cloud computingu a mobilních aplikací na platformě Android.<br>\n\n__OBSAH__\n\nVznik společnosti Elisoft s.r.o. proběhl v únoru roku 1998. Byla založena dvěma společníky Františkem Bělovským a Jaroslavem Sládkem. Společnost se od začátku zabývala vývojem a prodejem účetního a evidenčního systému EKONOM. Nejdříve pro operační systém DOS a později pro operační systém Microsoft Windows. Od roku 2013 vyvíjí také aplikace v prostředí cloud computingu a mobilní aplikace. V současné době má společnost pobočky ve Zlíně a Plzni.\n\n\n"}
{"id": "1466930", "url": "https://cs.wikipedia.org/wiki?curid=1466930", "title": "Augustin Volkery", "text": "Augustin Volkery\n\nAugustin (Augustinus) Volkery (22. srpna 1875 Ochtrup, Severní Porýní-Vestfálsko – 13. prosince 1965 Ochtrup, Severní Porýní-Vestfálsko) byl římskokatolický kněz německé národnosti působící v litoměřické diecézi a spisovatel.\n\nNa kněze byl vysvěcen 17. července 1904 v Litoměřicích. Jako kněz působil až do konce II. světové války v Ústí nad Labem. 24. září 1946 píše z Předlic na biskupskou konzistoř v Litoměřicích, že se má 25. září hlásit v táboře ve Všebořicích, v souvislosti s poválečným vysídlením německy mluvícího obyvatelstva. Poté následoval jeho odsun z Československa. Poté žil ve Vestfálsku v Ochtrupu, kde zemřel a kde je také pohřben.\n\na další\n"}
{"id": "1466931", "url": "https://cs.wikipedia.org/wiki?curid=1466931", "title": "Filip Blažek (rozcestník)", "text": "Filip Blažek (rozcestník)\n\nJméno a příjmení Filip Blažek má více nositelů:\n\n"}
{"id": "1466932", "url": "https://cs.wikipedia.org/wiki?curid=1466932", "title": "František Blažek (rozcestník)", "text": "František Blažek (rozcestník)\n\nJméno a příjmení František Blažek má více nositelů:\n\n"}
{"id": "1466933", "url": "https://cs.wikipedia.org/wiki?curid=1466933", "title": "Josef Blažek", "text": "Josef Blažek\n\nJméno a příjmení Josef Blažek má více nositelů:\n\n"}
{"id": "1466935", "url": "https://cs.wikipedia.org/wiki?curid=1466935", "title": "Michal Blažek (rozcestník)", "text": "Michal Blažek (rozcestník)\n\nJméno a příjmení Michal Blažek má více nositelů:\n\n"}
{"id": "1466936", "url": "https://cs.wikipedia.org/wiki?curid=1466936", "title": "Standardní chyba", "text": "Standardní chyba\n\nStandardní chyba neboli směrodatná chyba, v počítačových výstupech obvykle označovaná standard error nebo S.E., je číslo, které udává, s jakou typickou nepřesností odhadujeme nějakou veličinu z naměřených dat zatížených výběrovou chybou. Popisuje tedy nepřesnost měření v situaci, když zkoumanou veličinu odhadujeme na základě výběrového šetření, kdy namísto celé populace zkoumáme jen výběr (vzorek) pravděpodobnostně vybraných jednotek. Čím větší standardní chyba je, tím méně přesně dokážeme veličinu z dat odhadnout. Standardní chyba nezahrnuje jiné typy zkreslení a chyb odhadů, které mohou vzniknout například špatným, nereprezentativním výběrem jednotek do zkoumaného vzorku anebo neadekvátním modelem pro odhad zkoumané veličiny. \n\nPřesně je směrodatná chyba definovaná jako směrodatná odchylka výběrové distribuce sledované veličiny. Určovat ji přímo podle této definice však není praktické, protože by to vyžadovalo mnohokrát zopakovat výběrové šetření pokaždé s jiným výběrem o stejném rozsahu, a potom spočítat výběrovou směrodatnou odchylku odhadů zkoumané veličiny, která by byla odhadem standardní chyby. Náklady na výběrové šetření by se tak zmnohonásobily. Proto se směrodatná chyba odhaduje na základě dat daného jednoho výběru. Pro jednodušší případy, jako je směrodatná chyba aritmetického průměru nebo směrodatná chyba procentuálního zastoupení nějaké vlastnosti v souboru, se používají vzorce odvozené na základě teorie příslušných rozdělení. Pro složité případy, kde vzorec není znám, se dá použít vhodně zvolená metoda resamplingu, nejspíše bootstrapping.\nPro směrodatnou chybu aritmetického průměru platí při velkém rozsahu výběru a velké (potenciálně nekonečné) populaci, z níž vybíráme, tento vzorec: \n\nkde\n\nPro směrodatnou chybu podílu nějaké vlastnosti v procentech platí za podobných předpokladů:\n\nkde \"p\" je procento případů s touto vlastností v našem výběru.\n\nStandardní chyba a znalost distribuce odhadované veličiny umožňuje zkonstruovat interval spolehlivosti odhadované veličiny. Při vysokých rozsazích výběrů (v praxi u nepříliš šikmých a špičatých rozdělení od zhruba \"n\" = 30) se v důsledku centrální limitní věty výběrové odhady chovají jako gaussovsky rozdělené veličiny, při menších rozsazích se používá Studentovo rozdělení. V případě normálního rozdělení se obvyklý 95% interval spolehlivosti určí jako \"odhad\" ± 1,96 . \"směrodatná chyba\".\n\nNa výběru o rozsahu \"n\" = 100 respondentů jsme zjistili, že 35 % z nich souhlasí s navrhovaným zákonem. Směrodatnou chybou tohoto údaje tedy je \n\nZ toho lze určit 95% interval spolehlivosti jako 35 % ± 1,96 . 4,8 % = 35 % ± 9,4 % = <25,6 %, 44,4 %>. V celé populaci tedy s 95% pravděpodobností se zákonem souhlasí něco mezi 25,6 % a 44,4 % lidí.\n\n"}
{"id": "1466937", "url": "https://cs.wikipedia.org/wiki?curid=1466937", "title": "Jiří Kříž (rozcestník)", "text": "Jiří Kříž (rozcestník)\n\nJméno a příjmení Jiří Kříž má více nositelů:\n\n"}
{"id": "1466939", "url": "https://cs.wikipedia.org/wiki?curid=1466939", "title": "Antonín Kovář (rozcestník)", "text": "Antonín Kovář (rozcestník)\n\nJméno a příjmení Antonín Kovář má více nositelů:\n\n"}
{"id": "1466940", "url": "https://cs.wikipedia.org/wiki?curid=1466940", "title": "Chunhua Li", "text": "Chunhua Li\n\nChunhua Li (* 1984 Ťiang-si) je bývalá čínská reprezentantka ve sportovním lezení, mistryně Asie v lezení na rychlost.\n"}
{"id": "1466941", "url": "https://cs.wikipedia.org/wiki?curid=1466941", "title": "Bohumil Kovář (rozcestník)", "text": "Bohumil Kovář (rozcestník)\n\nJméno a příjmení Bohumil Kovář má více nositelů:\n\n"}
{"id": "1466942", "url": "https://cs.wikipedia.org/wiki?curid=1466942", "title": "Martin Kovář (rozcestník)", "text": "Martin Kovář (rozcestník)\n\nJméno a příjmení Martin Kovář má více nositelů:\n\n"}
{"id": "1466943", "url": "https://cs.wikipedia.org/wiki?curid=1466943", "title": "Bspwm", "text": "Bspwm\n\nbspwm je v informačních technologiích dlaždicový správce oken pro X Window System napsaný v jazyce C. Zaměřuje se především na pokročilé uživatele a softwarové vývojáře. Zároveň je často doporučován pro starší počítače s méně výkonnými komponentami a to hlavně z toho důvodu, že jeho zdrojový kód má pouze 600 KB.\n\nMimo dlaždicového rozložení také podporuje plavací uspořádání oken.\n\n"}
{"id": "1466945", "url": "https://cs.wikipedia.org/wiki?curid=1466945", "title": "Michal Kovář (rozcestník)", "text": "Michal Kovář (rozcestník)\n\nJméno a příjmení Michal Kovář má více nositelů:\n\n"}
{"id": "1466946", "url": "https://cs.wikipedia.org/wiki?curid=1466946", "title": "Přemysl Kovář (rozcestník)", "text": "Přemysl Kovář (rozcestník)\n\nJméno a příjmení Přemysl Kovář má více nositelů:\n\n"}
{"id": "1466947", "url": "https://cs.wikipedia.org/wiki?curid=1466947", "title": "Bohumil Kratochvíl (rozcestník)", "text": "Bohumil Kratochvíl (rozcestník)\n\nJméno a příjmení Bohumil Kratochvíl má více nositelů:\n\n"}
{"id": "1466948", "url": "https://cs.wikipedia.org/wiki?curid=1466948", "title": "František Kratochvíl (rozcestník)", "text": "František Kratochvíl (rozcestník)\n\nJméno a příjmení František Kratochvíl má více nositelů:\n\n"}
{"id": "1466954", "url": "https://cs.wikipedia.org/wiki?curid=1466954", "title": "Václav Kratochvíl (rozcestník)", "text": "Václav Kratochvíl (rozcestník)\n\nJméno a příjmení Václav Kratochvíl má více nositelů:\n\n"}
{"id": "1466955", "url": "https://cs.wikipedia.org/wiki?curid=1466955", "title": "Vladimír Kratochvíl (rozcestník)", "text": "Vladimír Kratochvíl (rozcestník)\n\nJméno a příjmení Vladimír Kratochvíl má více nositelů:\n\n"}
{"id": "1466956", "url": "https://cs.wikipedia.org/wiki?curid=1466956", "title": "Zdeněk Kratochvíl (rozcestník)", "text": "Zdeněk Kratochvíl (rozcestník)\n\nJméno a příjmení Zdeněk Kratochvíl má více nositelů:\n\n"}
{"id": "1466957", "url": "https://cs.wikipedia.org/wiki?curid=1466957", "title": "Mistrovství České republiky v lyžařském orientačním běhu 2014", "text": "Mistrovství České republiky v lyžařském orientačním běhu 2014\n\nMistrovství České republiky v lyžařském orientačním běhu 2014 z důvodu nedostatku sněhu neproběhlo ani v jedné z disciplín.\n\nZrušeno pro nedostatek sněhu.\n\n\"Souhrnné informace naleznete v článku Mistrovství České republiky v lyžařském orientačním běhu ve sprintu.\"\n\nZrušeno pro nedostatek sněhu.\n\n\"Souhrnné informace naleznete v článku Mistrovství České republiky v lyžařském orientačním běhu na krátké trati.\"\n\nZrušeno pro nedostatek sněhu.\n\n\"Souhrnné informace naleznete v článku Mistrovství České republiky v lyžařském orientačním běhu na klasické trati.\"\n\nZrušeno pro nedostatek sněhu.\n\n\"Souhrnné informace naleznete v článku Mistrovství České republiky v lyžařském orientačním běhu štafet.\"\n\n\n"}
{"id": "1466960", "url": "https://cs.wikipedia.org/wiki?curid=1466960", "title": "Praga E-210", "text": "Praga E-210\n\nPraga E-210 bylo čtyřmístné dopravní letadlo postavené v Československu koncem třicátých let. Mělo neobvyklou konfiguraci umístění motorů Walter Minor 4 v tlačném provedení. Ocasní plochy a podvozek byly významně změněny před druhou světovou válkou a po válce byl modifikován na silnější verzi označenou jako E-211. Výrobcem bylo letecké oddělení Praga společnosti Českomoravská Kolben-Daněk a.s., Praha-Karlín. Konstrukci provedl Ing. Jaroslav Šlechta. Kvůli neotřelé a pokrokové koncepci se však jeho vývoj protahoval a do začátku druhé světové války nebyl dokončen.\n\nNejstarší návrh ze zimy 1935-6 předpokládal použití dvou reduktorových plochých čtyřválců Praga DR. Jejich vývoj však nebyl potřebně plynulý a také jejich výkon by podle pozdějších propočtů hmotnosti letounu nestačil. Proto byly nakonec vestavěny dva invertní vzduchem chlazené řadové čtyřválce Walter Minor 4. Podle projektu měl být podvozek sklápěcí tak, že by se kola částečně ukrývala do boků spodní části trupu. Protože mechanismus takového podvozku vyžadoval čas a byla obava z růstu hmotnosti, byl nakonec postaven podvozek pevný, kapotovaný. Ani projektem předpokládané dvojité svislé ocasní plochy (SOP) nebyly realizovány, nahradila je pouze jediná ocasní plocha (první prototyp). Letové zkoušky s jednoduchou svislou ocasní plochou neuspokojily, zejména při letu s jedním zastaveným motorem.\n\nPoprvé se objevil na veřejnosti na Pařížském aerosalónu koncem roku 1936, ačkoli není známo, zda tehdy dosáhl svého prvního letu. Jeho koncepce vzbudila značnou pozornost a v několika případě inspirovala i napodobitele. V roce 1937 byla rekonstruována záď trupu a letoun touto úpravou získal dvojitou, svislou ocasní plochu (druhý prototyp). Jednalo se o jednoplošník s vysokou křídlovou konzolou, s konvenčním pevným, kapotovaným podvozkem a s pevným kolem. Bylo neobvyklé, že ing. Šlechta přijal tlační konfiguraci se dvěma motory v blízkosti trupu na úrovni hrany křídla. Celá kabina umístěná před křídlem byla nezvykle vysoká a prostorná, protože ji netísnil nosník křídla. Přitom podlaha kabiny díky hornokřídlé koncepci byla nízko a umožňovala, byť byla ještě skloněna díky konstrukci dvoukolového podvozku s klasickou ostruhou na zádi, snadné nastupování a vystupování.\n\nPraga E-210 bylo čtyřmístné lehké dopravní letadlo se 2 motory Walter Minor 4 (63 kW/85 k), umístěnými na zadní straně křídla a oba motory pracovaly jako tlačné. Prostorná kabina v přední částí trupu byla opatřena velikými okny a její stěny byly zvukově i tepelně izolovány. V důsledku vzdálenosti motoru od kabiny byla kabina tichá a cestováni v ní bylo velmi příjemné. Stabilizační křidélka ze dřeva a překližky byla v celku se 2 ocasními plochami v závětří obou vrtulí. Směrové kormidlo bylo dřevěné. Výškové kormidlo z ocelových trubek bylo opatřeno kompenzační ploškou, ovladatelnou od pilota. Letadlo bylo postaveno na objednávku ministerstva veřejných prací. Bylo určeno pro lety na vnitrostátních, dopravních linkách a mohlo být používáno i k obchodím a turistickým cestám, popřípadě jako letecké aerotaxi. První let se uskutečnil 13.února 1937 a představen byl veřejnosti až na začátku léta 1937, jak dokládá článek v Pestrém týdnu. Bylo to na celostátní letecké výstavě, která byla zahájena 12. června na pražském výstavišti. \n\nPočátkem roku 1939 však vývoj pokračoval třetím prototypem. Bylo vyměněno celé křídlo, vyrobené tentokráte v jednom kusu a nikoli - jako původně - z centroplánu a vnějších částí. Dosavadní klasický podvozek byl nahrazen příďovým, opět kapotovaným. Konstrukcí tohoto podvozku si získal ing. Šlechta v Československu prvenství, patřil dokonce mezi průkopníky tohoto řešení v Evropě vůbec. Tento prototyp již měl tři svislé ocasní plochy. Úprava podvozku spočívala v tom, že letoun dostal příďovou, kapotovanou nohu a 2 kola, rovněž kapotovaná, byla pod trupem. Těmito úpravami podvozku se dostala podlaha kabiny pro cestující do vodorovné polohy a byl tak usnadněn jejich nástup a výstup.\n\nPo německé okupaci nařídili okupanti pokračovat ve vývoji a zkoušeli stroj ve VTLÚ v Letňanech. Motory Walter byly vyměněny za německé motory Hirth HM-500A a letoun s vojenskou imatrikulací Luftwaffe NC+EQ byl v roce 1941 přelétnut do Dessavy k Junkersovi k dalším zkouškám. Potom ho Němci používali jako kurýrní letoun a až do podzimu 1944 bylo vídáno nad Berlínem.\n\nLetoun Praga E-210 byl vystavován na prvním aerosalonu po válce v Paříži koncem roku 1946. Praga pokračovala v rozvoji a v roce 1947 vyrobila verzi E-211. Ta využívala výkonnější motory Walter Minor 4-III o výkonu 105 koní (78 kW). E-211 mělo tříkolový podvozek staršího E-210, ale byl uváděn jako 4-5 místný a měl lepší přístup do kabiny pravými bočními dveřmi, které se směřovaly k předním sedadlům, a bočními dveřmi pro zadní sedadla. Revize dveří přinesla některé změny bočního zasklení kabiny.\n\nPokud je známo, bylo postaveno pouze jedno E-211, registrované OK-BFA. Byla plánována i verze E-211 jako lehký nákladní letoun. Také byl plánován koncem roku 1947 podstatně zvětšený typ E-212, který však nikdy neletěl. Projekt malého aerotaxi se přece jenom dočkal realizace, letounem Aero 45 dolnokřídlé koncepce s již zatahovacím podvozkem a dvěma motory Walter Minor 4 s výkonem 78 kW (105 k), což byl přepracovaný model předválečného motoru, nyní označovaný jako Walter Minor 4-III.\n\n\n\n\nÚdaje dle\n\n\n\n"}
{"id": "1466961", "url": "https://cs.wikipedia.org/wiki?curid=1466961", "title": "Symfonie č. 8 (Mahler)", "text": "Symfonie č. 8 (Mahler)\n\nSymfonie č. 8 Es dur Gustava Mahlera je jedním z nejrozsáhlejších sborových děl klasického koncertního repertoáru. Protože vyžaduje obrovské instrumentální a vokální obsazení, je často nazývána Symfonií tisíců, ačkoli je normálně uváděna s mnohem méně než tisíci umělci a skladatel toto jméno neschválil. Symfonii Mahler složil na jeden zátah v jihorakouském Maierniggu v létě 1906. Je to jeho poslední dílo, které mělo premiéru za jeho života; symfonie v provedení Mnichovské filharmonie pod jeho taktovkou sklidila při premiéře v Mnichově 12. září 1910 velký úspěch u kritiky i publika.\n\nSpojení písně a symfonie bylo charakteristické pro Mahlerovy rané práce. Ve středním období po roce 1901 změnil styl a napsal tři čistě instrumentální symfonie. \"Osmá symfonie\", ohlašující konec středního období, se vrací ke kombinaci orchestru a hlasu v symfonickém kontextu. Struktura práce je nekonvenční; místo obvyklých několika vět se dílo skládá jen ze dvou částí. Část I je založená na latinském textu křesťanského hymnu z 9. století (\"Duchu Tvůrce, přijď\") a text části II sestává ze slov závěrečného obrazu pátého dějství druhého dílu Goethova \"Fausta\". Obě části jsou sjednoceny společnou myšlenkou, a to vykoupením mocí lásky. Tuto jednotu vyjadřuje sdílení hudebních témat.\n\nMahler byl od začátku přesvědčen o významu tohoto svého díla. Tím, že se zřekl pesimismu, který charakterizuje velkou část jeho hudby, nabídl \"Osmou\" jako projev důvěry ve věčného lidského ducha. V období po smrti skladatele se \"Osmá symfonie\" uváděla poměrně zřídka. Od poloviny 20. století ji však lze pravidelně slyšet v koncertních sálech po celém světě a byla také mnohokrát nahrána. I když moderní kritici uznávají její širokou popularitu, ve svých názorech na ni se neshodnou; muzikolog Theodor W. Adorno, skladatel Robert Simpson i britský publicista Jonathan Carr považují její optimismus za nepřesvědčivý a kladou ji umělecky a hudebně níže než ostatní Mahlerovy symfonie. Naopak třeba britský muzikolog Deryck Cooke ji srovnává se Symfonií č. 9 Ludwiga van Beethovena v tom, že jde o určující projevy lidství pro daná století.\n\nV létě roku 1906 byl Mahler již devátý rok ředitelem Vídeňské státní opery. Během té doby pravidelně na konci operní sezóny opouštěl Vídeň a odjížděl na letní sídlo, kde se mohl věnovat komponování. Od roku 1899 je měl v Maierniggu, poblíž letoviska Maria Wörth v Korutanech v jižním Rakousku, kde si postavil vilu s výhledem na jezero Wörthersee. V tomto klidném prostředí dokončil své symfonie \"Čtvrtou\" až \"Sedmou\", \"Písně na texty Friedricha Rückerta\" a cyklus \"Písně o mrtvých dětech\". Do roku 1901 byly Mahlerovy kompozice silně ovlivněny sbírkou německých lidových básní \"Chlapcův kouzelný roh\", na kterou poprvé narazil kolem roku 1887. Mahlerova zhudebnění mnoha čísel \"Kouzelného rohu\" se odrážejí v symfoniích \"Druhé\", \"Třetí\" a \"Čtvrté\", které všechny využívají složky vokální i instrumentální. Od roku 1901 však Mahlerova hudba po přechodu do středního období skladatelského života změnila charakter. \"Kouzelný roh\" v roli hlavního literárního vlivu nahrazují prostší básně německého básníka Friedricha Rückerta; písně jsou méně spojeny s lidovým uměním a už nepronikají do symfonií tak intenzivně jako dřív. Během tohoto období Mahler napsal symfonie \"Pátou\", \"Šestou\" a \"Sedmou\", všechny jako čistě instrumentální díla popsaná mahlerovským badatelem Deryckem Cookem jako „přísnější a přímější..., symfonie s přesnějším obrysem, s novým stylem orchestrace tvrdosti žuly“.\n\nMahler přijel do Maierniggu v červnu 1906 s nedokončeným rukopisem své \"Sedmé symfonie\"; zamýšlel čas využít k přepracování orchestrace, dokud nedostane nápad na nové dílo. Skladatelova manželka Alma Mahlerová ve svých pamětech uvedla, že dva týdny Mahlera „děsil přízrak upadající inspirace“; Mahler sám však vzpomínal, že ho od prvního dne dovolené ovládl tvůrčí duch a okamžitě se vrhl do kompozice díla, které se stalo jeho \"Symfonií č. 8\".\n\nDva zápisy Mahlerovou rukou z června 1906 ukazují, že rané plány jeho díla, zprvu nezamýšleného jako plně sborová symfonie, byly založeny na čtyřvěté struktuře, ve které dva „hymny“ obklopují instrumentální jádro. Tyto náčrty ukazují, že se Mahler pevně rozhodl zahájit symfonii latinským hymnem, ale v té době ještě neměl jasno o přesné podobě zbytku. První náčrt je následující:\n\n\nDruhý náčrt obsahuje hudební skici věty a dva takty v tónině h moll, o nichž se předpokládá, že se vztahují ke \"Caritas\". Plán se čtyřmi větami je zachován v mírně odlišné podobě, a to dosud bez specifického určení rozsahu sborového prvku:\n\nZ Mahlerových pozdějších komentářů k vývoji symfonie je zřejmé, že plán čtyř vět měl poměrně krátké trvání. Mahler brzy nahradil poslední tři věty jedinou částí, v podstatě dramatickou kantátou založenou na závěrečné scéně Goethova \"Fausta\", popise ideálu vykoupení věčnou ženskostí (). Mahler měl dlouho ambici zhudebnit závěr \"Fausta\" „a udělat to úplně jinak než ostatní skladatelé, kteří ho pojali přeslazeně a mdle.“ V komentářích zaznamenaných jeho životopiscem Richardem Spechtem se Mahler o původních plánech na čtyři věty nezmiňuje. Řekl Spechtovi, že když natrefil na chvalozpěv , měl náhle představu o kompletním díle: „Viděl jsem okamžitě celý kus před očima a musel jsem si to jen napsat, jako by mi to bylo diktováno.“\n\nSymfonie byla podle muzikologa Henryho-Louise de La Grange psána zuřivým tempem, „v rekordním čase“. V polovině srpna bylo dokončeno vše podstatné, ačkoli Mahler musel na týden odjet na Salcburský festival. Mahler začal skládat hymnus aniž by počkal, až mu přijde text z Vídně. Když zásilka dorazila, tak podle Almy Mahlerové „celý text přesně přiléhal k hudbě. Intuitivně složil hudbu na celé sloky [verše].“ Ačkoliv skladatel později provedl změny a úpravy, existuje velmi málo rukopisných důkazů o změnách a přepisech tak rozsáhlých, k jakým došlo u jeho dřívějších symfonií, když je připravoval k provedení.\n\nTím, že užívá vokální prvky po celou dobu provedení, a ne jen v epizodách na konci nebo v jeho blízkosti, stala se tato práce první plně sborovou symfonií, která kdy byla napsána. Mahler neměl pochybnosti o průlomové povaze symfonie, nazýval ji nejkrásnější dílem, které vytvořil, a tvrdil, že všechny jeho předchozí symfonie jsou pouze předehrou k ní. „Představte si, jak celý vesmír začíná znít a zvonit. To už nejsou lidské hlasy, nýbrž planety a slunce, které krouží,“ napsal v říjnu 1906 dirigentu Willemu Mengelbergovi. Byl to jeho „dar celému národu... přinášející velkou radost.“\n\nMahler se dohodl s impresáriem Emilem Gutmannem, že \"Osmá symfonie\" bude mít premiéru na podzim roku 1910 v Mnichově. Brzy litoval Gutmannova zapojení a zapsal si své obavy, že Gutmann by mohl změnit představení na „katastrofický cirkus Barnum a Bailey“. Přípravy začaly na začátku roku výběrem sborů z pěveckých sdružení z Mnichova, Lipska a Vídně. Mnichovská hudební škola \"Zentral-Singschule\" poskytla 350 žáků pro dětský sbor. Bruno Walter, Mahlerův asistent ve Vídeňské státní opeře, zodpovídal za nábor a přípravu osmi sólistů. Během jara a léta se účastníci připravovali ve svých domácích působištích, načež se na začátku září sešli v Mnichově na tři celé dny závěrečných zkoušek pod Mahlerovým vedením. Skladatelův mladý asistent Otto Klemperer později poznamenal o řadě drobných změn, které Mahler v partituře během zkoušek provedl: „Vždycky chtěl více jasnosti, více zvuku a dynamičtější kontrast. V jednom okamžiku se na nás během zkoušky obrátil a řekl: ‚Pokud něco po mé smrti nebude znít správně, změňte to. Nemáte jen právo, ale i povinnost tak učinit.'“ Pro premiéru, která byla stanovena na 12. září, najal Gutmann nově postavenou halu \"Neue Musik-Festhalle\" na mnichovském mezinárodním výstavišti poblíž \"Theresienhöhe\" (nyní pobočka Německého muzea). Tato rozsáhlá hala měla kapacitu 3200 míst. Gutmann vymyslel přezdívku „Symfonie tisíců“ (), která i přes Mahlerův nesouhlas zůstala symfonii jako populární podtitul. Mezi jinými významnými osobnostmi byli vyprodané premiéře přítomni skladatelé Richard Strauss, Camille Saint-Saëns, Siegfried Wagner, Paul Dukas, Alexander Zemlinsky a Anton Webern, spisovatelé Thomas Mann, Gerhart Hauptmann, Hugo von Hofmannsthal a Arthur Schnitzler a přední divadelní režisér Max Reinhardt. V publiku byl také 28letý britský dirigent Leopold Stokowski, který o šest let později dirigoval první uvedení symfonie ve Spojených státech amerických.\n\nAž do té doby byla přijetí Mahlerových nových symfonií zpravidla zklamáním. Mnichovská premiéra \"Osmé\" byla však dokonalým triumfem. Jakmile dozněly závěrečné akordy, následovalo krátké ticho, po němž propukl bouřlivý potlesk, který trval dvacet minut. Zpátky ve svém hotelu Mahler obdržel dopis od Thomase Manna, který v něm skladatele označil za „muže, který podle mého názoru vyjadřuje umění naší doby v jeho nejhlubší a nejposvátnější podobě“.\n\nPrvní provedení symfonie trvalo podle kritika a skladatele Julia Korngolda 85 minut. Mnichovské vystoupení bylo poslední příležitostí, kdy Mahler provedl premiéru některého ze svých děl. Osm měsíců po tomto triumfu zemřel ve Vídni ve věku 50 let. Jeho zbývající díla – skladba \"Píseň o zemi\", \"Symfonie č. 9\" a nedokončená \"Symfonie č. 10\" – měly premiéru až po jeho smrti.\n\nDen po mnichovské premiéře řídil Mahler orchestr a sbory při repríze koncertu. Během dalších tří let se podle výpočtů Mahlerova přítele Guida Adlera \"Osmá symfonie\" dávala dvacetkrát po celé Evropě. Koncerty zahrnovaly holandskou premiéru v Amsterdamu, již řídil holandský dirigent Willem Mengelberg 12. března 1912, a první představení v Praze, které 20. března 1912 dirigoval někdejší Mahlerův kolega z Vídeňské státní opery Alexander Zemlinsky. Samotná Vídeň musela počkat až do roku 1918, než mohla symfonii slyšet. Ve Spojených státech amerických Leopold Stokowski přesvědčil původně neochotné vedení Filadelfského orchestru k financování americké premiéry, která se konala 2. března 1916. Událost byla velkým úspěchem; symfonie se hrála ještě několikrát v samotné Filadelfii, než se orchestr a sbory vydaly do New Yorku, kde v Metropolitní opeře absolvovaly sérii stejně dobře přijatých provedení.Na mahlerovském festivalu v Amsterodamu v květnu 1920 byly na devíti koncertech představeny Mahlerovy dokončené symfonie a jeho hlavní pěvecké cykly, v nichž účinkoval Concertgebouworkest a sbory pod Mengelbergovým vedením. Hudební kritik Samuel Langford, který se této události zúčastnil, poznamenal, že „opouštíme Amsterdam, aniž bychom mu příliš záviděli dietu, ke které Mengelberg přivyká milovníky hudby z tohoto města, a jež spočívá v Mahlerovi nejdřív a ve všech ostatních skladatelích až poté.“ Rakouský hudební historik Oscar Bie, kterého ohromil festival jako celek, poté napsal, že \"Osmá\" byla „silnější v efektu než ve významu a čistší v hlasech než v citech“. Langford komentoval britský „nepříliš horlivý zájem o Mahlera“ a \"Osmá symfonie\" byla v Británii provedena až 15. dubna 1930, kdy ji anglický dirigent Henry Wood uvedl se Symfonickým orchestrem BBC. Dílo se znovu hrálo o osm let později ve stejném obsazení; v publiku byl přítomen mladý skladatel Benjamin Britten. Ačkoliv jej hudba zaujala, označil samotné provedení za „ubohé“.\n\nV letech po druhé světové válce se uskutečnilo množství pozoruhodných provedení \"Osmé symfonie\" včetně přímého přenosu z Royal Albert Hall 10. února 1948 pod vedením anglického dirigenta Adriana Boulta, japonské premiéry pod japonským dirigentem Kazuem Jamadou v Tokiu v prosinci 1949 a australské premiéry za řízení anglického dirigenta sira Eugena Goossense v roce 1951. Z koncertu v newyorské Carnegie Hall pod řízením Stokowského v roce 1950 byla pořízena vůbec první kompletní nahrávka symfonie. Po roce 1950 rostoucí počet provedení a nahrávek díla vedl k jeho rostoucí popularitě, ale ne všichni kritici tomu byli nakloněni. Theodor W. Adorno shledal kus slabou, „obří symbolickou skořápkou“; Toto Mahlerovo nejpozitivnější dílo je z Adornova hlediska nejméně úspěšné, hudebně a umělecky podřadnější než jeho ostatní symfonie. Skladatel a kritik Robert Simpson, obvykle Mahlerův zastánce, označil druhou část za „oceán nestoudného kýče“. Mahlerův životopisec Jonathan Carr shledal většinu symfonie „neurčitou“, postrádající napětí a rozhodnost, které jsou přítomny v ostatních skladatelových symfoniích. Deryck Cooke na druhé straně porovnává Mahlerovu Osmou s Beethovenovou \"Devátou symfonií\". Pro Cooka je Mahlerova symfonie „sborovou symfonií dvacátého století; jako Beethovenova, jen jiným způsobem před nás staví ideál [vykoupení], jehož uskutečnění jsme dosud daleko – dokonce snad mu se snad vzdalujeme – ale který můžeme stěží opustit, aniž bychom zahynuli“.\n\nKoncem 20. století a v 21. století byla symfonie prováděna ve všech částech světa. Série premiér na Dálném východě vyvrcholila v říjnu 2002 v Pekingu, kdy čínský dirigent Lung Jü vedl Čínskou filharmonii při prvním představení díla v Čínské lidové republice. Festival olympijských umění (v rámci Letních olympijských her) v Sydney v srpnu 2000 byl zahájen uvedením \"Osmé\" Sydneyským symfonickým orchestrem pod vedením jeho šéfdirigenta, holandského dirigenta Eda de Waarta. Obliba díla a jeho titánské rozměry způsobují, že se často hraje jako celek při slavnostních příležitostech; dne 15. března 2008 vedl izraelský dirigent Yoav Talmi 200 instrumentalistů a 800 sboristů při vystoupení v Québecu, které se konalo na počest 400. výročí založení města. V Londýně dne 16. července 2010 zahajovací koncert festivalu BBC Proms oslavil 150. výročí Mahlerova narození provedením \"Osmé\" Symfonickým orchestrem BBC pod taktovkou Jiřího Bělohlávka. Bylo to její osmé provedení v historii festivalu Proms.\n\nDvě části \"Osmé symfonie\" spojují posvátný text latinského hymnu z 9. století se sekulárním textem ze závěrečných pasáží z Goethovy dramatické básně \"Faust\" z 19. století. Navzdory zjevným rozdílům při umístění vedle sebe vyjadřuje dílo jako celek jedinou ideu, a tou je vykoupení prostřednictvím síly lásky. Volba těchto dvou textů nebyla nahodilá; Goethe, básník, kterého Mahler uctíval, věřil, že ztělesňuje aspekty jeho vlastní filozofie a přeložil jej v roce 1820 do němčiny. Jakmile se inspiroval ideou \"Veni creator\", Mahler si brzy představil \"Fausta\" jako ideální protějšek latinského hymnu. Jednota mezi oběma částmi symfonie je usazena hudebně, v rozsahu, v jakém sdílejí tematický materiál. Zejména první tóny tématu -\n- dominují vrcholům každé části; při vyvrcholení symfonie se Goethova oslava „věčného ženství“ odehrává ve formě náboženského chorálu. Byla navržena hypotéza, že téma je založeno na , židovské písni zpívané o svátku Chanuka. Při skládání díla Mahler dočasně opustil komplikovanou tonalitu, která se objevuje v jeho posledních dílech. Tónina symfonie je na Mahlera nezvykle stabilní; i přes častý odklon do jiných tónin se hudba vždy vrací do ústředí tóniny Es dur. Jde o první z jeho prací, ve kterých téměř chybí jeho typické otisky – ptačí zpěv, vojenské pochody, rakouské tance. Ačkoli použité obrovské sborové a orchestrální prostředky slibují dílo monumentálního zvuku, podle kritika Michaela Kennedyho „převládající dojem není příval zvuku, ale kontrasty jemných tónů a průzračná kvality partitury.“\n\nVětšina moderních komentátorů se shodne, že první část symfonie je postavena na obrysu sonátové formy, který v ní objevily už nejstarší rozbory díla. Strukturu druhé části je obtížnější popsat, jelikož je směsicí mnoha žánrů. Analytici, včetně Spechta, Cooka a Paula Bekkera, v ní identifikovali části Adagio, Scherzo a Finále, i když jiní, včetně La Grangea a britského spisovatele Donalda Mitchella, našli jen málo dokladů pro toto dělení. Hudební vědec Ortrun Landmann navrhl, že formální schéma druhé části po orchestrálním úvodu je sonátové bez reprízy a skládá se z expozice, provedení a závěru.\n\nMitchell popisuje část I jako obdobu obrovského moteta a tvrdí, že klíčem k jeho porozumění je číst ji jako Mahlerův pokus napodobit polyfonii Bachových velkých motet, konkrétně \"Singet dem Herrn ein Neues Lied\". Symfonie začíná jediným tonickým akordem Es dur, který zahrají varhany před hromadným nástupem sborů ve fortissimovém vzývání .\n\nTřítónový motiv „Stvořitele“ okamžitě převezmou trombony a pak trubky v pochodovém tématu, které bude použito jako sjednocující prvek celého díla.\n\nPo jejich prvním spojeném výstupu se oba pěvecké sbory zapojí do zpívaného dialogu, který končí krátkým přechodem k delší lyrické pasáži \"Imple superna gratia\", prosbě o boží milost.\n\nTo, co Kennedy nazývá „nezaměnitelnou charakteristikou Mahlera dvacátého století“, je slyšet ve chvíli, kdy sólový soprán uvádí meditativní téma. Brzy se připojí další sólisté a společně rozvíjejí nové téma až do okamžiku, kdy opět energicky nastoupí sbory v pasáži psané v As dur, v níž sólisté soupeří s chorálovými sbory. V další části (\"Naše tělo ubohé stále silou svou posiluj\") se základní tónina Es dur vrací s variací úvodního tématu. Část je přerušena krátkou orchestrální mezihrou, ve které se ozvou hluboké tóny zvonů, dodávající hudbě temný nádech. Tato nová nálada, vyjadřující menší jistotu, trvá až do návratu tématu v d moll, tentokrát bez sborů a jako tlumená ozvěna počátečního vzývání.\n\nNa konci této části další přechod uvádí „nezapomenutelné vzedmutí v E dur “ v němž všechny sbory společně deklamují („V duši světlo nám rozžehni“).\nPokračuje poprvé dětský sbor, v radostné náladě, jak hudba nabírá na síle a rychlosti. Jde o velmi složitou pasáž ve formě dvojité fugy rozvíjející mnoho předchozích témat s neustálými změnami předznamenání. Všechny síly se opět spojují v zopakování sekce ve zkrácené podobě. Tišší pasáž opakování vede k orchestrální kodě předtím, než dětský sbor ohlašuje chvalořečení (\"Sláva Bohu Otci\").\nPoté hudba rychle a silně postupuje k vyvrcholení, do něhož dechový orchestr hrající za jevištěm vpadne s tématem \"Accende\", zatímco hlavní orchestr a sbory končí triumfálně stoupající tónovou řadou.\n\n Druhá část symfonie sleduje příběh závěrečných pasáží Goethovy básně – cestu Faustovy duše, zachráněné ze spárů Mefista, až k její konečnému vzestupu do nebe. Landmannem navrhovaná sonátová struktura této věty je založena na dělení, podle něhož po orchestrální předehře následuje pět sekcí, které hudebně identifikuje jako expozici, tři etapy provedení a závěr. Dlouhá orchestrální předehra (166 taktů) je v tónině es moll a po způsobu operní předehry předjímá několik témat, která se později objeví ve větě. Expozice začíná téměř neslyšně; scéna s náležitou atmosférou znázorňuje skalnatý, zalesněný horský hřbet, obydlí poustevníků, jejichž promluvy je slyšet ve sboru s šeptáními a ozvěnami.\n\nSlavnostní barytonové sólo, hlas Patera Ecstatica, končí srdečně změnou tóniny na dur, zatímco v trubkách zní téma \"Accende\" z části I. Poté následuje náročná a dramatická árie pro bas, hlas Patera Profunda, který ukončí svou zkormoucenou meditaci tím, že žádá o boží milosrdenství pro své myšlenky a o osvícení. Opakované akordy této části připomínají Wagnerova \"Parsifala\". Nálada se projasní se vstupem andělů a požehnaných chlapců (ženský a dětský sbor) nesoucích Faustovu duši; hudba je tady snad pozůstatkem scherza „Vánočních her“ předpokládaných v nerealizovaném původním návrhu čtyř vět.\n\nAtmosféra je slavnostní s triumfálním výkřiky (Radujte se!), a poté expozice skončí dohrou, která odkazuje na téma z části I. První etapa provedení začíná ženským sborem mladších andělů vzývajícím „šťastnou společnost blažených dětí“, která musí odnést Faustovu duši do nebe. Blažení chlapci přijmou duši radostně; k jejich hlasům se připojuje Doctor Marianus (tenor), který doprovází jejich sbor, dokud nepřejde do vznešené chvály Marie (Mater Gloriosa, tj. Slavná Matka) v E dur, „Královno a vládkyně světa!“). Jak árie končí, mužské hlasy ve sboru jako ozvěnou přebírají slova sólistů na orchestrálním pozadí violových tremol v pasáži popsané La Grangem jako „citově neodolatelné“.\n\nV druhé části provedení je vstup Mater Gloriosa naznačen drženým akordem E dur harmonia s harfovým arpeggiem hraným přes pianissimovou houslovou melodii, kterou La Grange označuje jako „téma lásky“.\n\nPoté se tóniny často mění, jak sbor kajících žen prosí Marii (Mater) o vyslyšení; po něm následuje sólo naléhavé prosby Hříšnice (Magna Peccatrix), Samaritánky (Mulier Samaritana) a Marie Egyptské (Maria Aegyptiaca). Tyto árie dále rozvíjejí „téma lásky“ a vrací se „scherzové“ téma spojené s prvním představením andělů. Oba dva motivy pak dominují v triu, která následuje, prosbě určené Matce ve prospěch čtvrté kajícnice, Faustovy milenky, kdysi známé jako Markétka (Gretchen), jež přišla prosit o Faustovu duši. Po Markétčině naléhavé prosbě, sólu „jasné krásy“ dle slov Kennedyho, nastupuje atmosféra tiché úcty. Mater Gloriosa zazpívá jen dva verše v tónině otevírající symfonii, v Es dur, a dovoluje Markétce odnést Faustovu duši do nebe.Závěrečná část provedení je hymnické sborem doprovázené tenorové sólo, ve kterém Doctor Marianus vyzývá kajícníky „pohleďte vzhůru“.\n\nNásleduje krátká orchestrální pasáž, zapsaná pro netypickou sestavu pikoly, flétny, klarinetu, harmonia, celesty, klavíru, harfy a smyčcového kvarteta. Má roli přechodu k finále, k , který začíná v Es dur téměř nepostřehnutelně – Mahlerův pokyn je zde , „jako dech“.\n\nZvuk stoupá v postupném crescendu, zatímco sólové hlasy se střídavě spojují nebo kontrastují se sborem. Jak se blíží vyvrcholení, opakuje se mnoho motivů: „téma lásky“, Markétčina píseň i „\"Accende\"“ z části I. Když nakonec sbor zakončí s „\"Za věčným ženstvím jsme neseni výš\"“ (překlad O. Fischer), dechy hrající za jevištěm znovu vstoupí se závěrečným pozdravem na motiv , aby symfonii ukončily vítěznou fanfárou.\n\nSymfonie je napsána pro velmi velký orchestr v souladu s Mahlerovým konceptem díla jako „nového symfonického vesmíru“, syntézy symfonie, kantáty, oratoria, moteta a písně a stylové kombinace. La Grange komentuje: „Aby vyjádřil svou kosmickou vizi, bylo... třeba jít nad rámec všech dříve známých limitů a rozměrů.“ Rozsah orchestru však není tak velký jako ten, který vyžaduje oratorium \"Písně z Gurre\", jež Arnold Schönberg dokončil v roce 1911. Orchestr se skládá z následujících nástrojů\n\n\n\n\n\nMahler doporučil, aby se v obrovských halách zdvojil první hráč v každé sekci dřevěných nástrojů a aby se počty ve smyčcích také zvýšily.\n\nV části II jsou sólisté přiřazeny k dramatickým rolím zastoupených v Goethově textu, jak je popsáno v následující tabulce.\nLa Grange upozorňuje na značný vyžadovaný rozsah hlasů - sopránů, sólistů i sborových zpěváků. Altová sóla charakterizuje jako krátká a nevýrazná; role tenorového sólisty v druhé části je však rozsáhlá a náročná, na několika místech musí být slyšet přes zvuk sborů. Velké melodické skoky v roli Patera Profunda představují mimořádnou výzvu pro basového sólistu.\n\nVí se o existenci jen jediné autorem vlastnoručně podepsané partitury \"Symfonie č. 8\". Kdysi byla majetkem Almy Mahlerové, nyní je v držení Bavorské státní knihovny v Mnichově. V roce 1906 podepsal Mahler smlouvu s vídeňskou nakladatelskou společností Universal Edition (UE), která se tak stala hlavním nakladatelem všech jeho děl. V roce 1912 vydalo UE kompletní orchestrální partituru \"Osmé symfonie\". Ruská verze, publikovaná v roce 1976 v Moskvě nakladatelstvím Izdatělstvo Muzyka, vyšla znovu ve Spojených státech amerických v roce 1989 ve vydavatelství Dover Publications s anglickým textem a poznámkami. Mezinárodní společnost Gustava Mahlera, založená v roce 1955, má hlavní cíl vytvořit úplné kritické vydání všech Mahlerových děl. K roku 2019 zůstává kritické vydání \"Osmé\" jejím projektem budoucnosti.\n\nV roce 1948 Adrian Boult dirigoval rozhlasem vysílané provedení se Symfonických orchestrem BBC; dílo bylo natočeno společností BBC, ale až do roku 2009 nevyšlo; pak bylo k dispozici ve formátu MP3. První vydaná nahrávka celé symfonie bylo Stokowského provedení z newyorské Carnegie Hall s Newyorskou filharmonií a spojenými sbory z New Yorku z 9. dubna 1950. Téměř dva roky předtím, v červenci 1948, dirigent maďarského původu Eugene Ormandy nahrál část v kalifornské hale Hollywood Bowl. Počínaje Stokowského nahrávkou vytvořilo mnoho předních světových orchestrů a zpěváků nejméně 70 nahrávek symfonie, většinou při živých vystoupeních.\n\n\n"}
{"id": "1466969", "url": "https://cs.wikipedia.org/wiki?curid=1466969", "title": "Pavol Krúpa", "text": "Pavol Krúpa\n\nPavol Krúpa (* 6. března 1972, Bratislava) je slovenský podnikatel a finančník žijící v České republice, majitel investiční společnosti Krupa Global Investments, dříve akcionář skupiny Arca Capital. V rámci svého podnikání agresívně skupuje firmy ve finančních potížích za cílem jejich ovládnutí.\n\nPřístup v kauze OKD a tlak vyvíjený na Zdeňka Bakalu ocenil prezident Miloše Zemana, který ho v roce 2018 vyznamenal Medalí za zásluhy. (Medaile se uděluje osobám, které se zasloužily o stát nebo územní samosprávný celek v oblasti hospodářské, vědy, techniky, kultury, umění, sportu, výchovy a školství, obrany, bezpečnosti státu a občanů.)\n\nV roce 1994 vystudoval Ekonomickou univerzitu v Bratislavě, s podnikáním však začal již na střední škole. Sám při přednášce na pražské VŠE uvedl: „Můj první obchod byl takový, že jsem v Rakousku nakoupil zimní bundy po sezoně za několik set a před další zimou je prodával za dva a půl tisíce.“ Později s Peterem Krištofovičem založil společnost podomně prodávající finanční a pojišťovací produkty.\n\nV roce 2003 založil na Slovensku společnost Arca Capital. Ta se zaměřuje na správu aktiv, energetiku a hledání obchodních příležitostí. Skupina Arca působí především ve střední a východní Evropě, má zastoupení v Bratislavě, Praze, Londýně a v Kyjevě a spravuje aktiva přes 1,4 miliardy eur (zhruba 36,5 miliardy korun). V roce 2018 Krúpa skupinu opustil.\n\nPodnikání se nyní věnuje pod vlastní hlavičkou Krupa Global Investments a.s. (KGI).\n\nS agresivní podnikatelskou strategií Pavola Krúpy se pojí i řada různých kauz a kontroverzí.\n\nPavol Krúpa v říjnu 2007 koupil od bývalého českého premiéra Stanislava Grosse za cca 110 milionů Kč akcie společnosti Moravia Energo. Poté Krúpa tvrdil, že si akcie hodlá ponechat tři až pět let, aby je vzápětí prodal podnikateli Tomáši Chrenkovi za cca 150 milionů Kč. Tento obchod vyvolal podezření, že Pavol Krúpa se za výraznou provizi podílel na této transakci s cílem zdánlivě legalizovat Grossovo zbohatnutí.\n\nOd konce roku 2006 vedla polostátní energetická společnost ČEZ a.s. soudní spor s bývalými minoritními akcionáři Severomoravské energetiky o doplacení hodnoty jejich akcií ve výši 20 mil. Kč. V roce 2013 do sporu skrytě vstoupila Krúpova společnost Arca Capital a ČEZ byl náhle ochoten vyplatit 349 mil. Kč, z čehož Arca Capital získala 166,4 mil. Kč. Obchod vyvolal pozornost Finančně analytického útvaru ministerstva financí a vedl až k zásahu policie, která nechala celou částku zmrazit a vedla v dané věci vyšetřování. Pavol Krúpa později médiím vysvětloval, že si pouze pročítal výroční zprávu společnosti ČEZ, a přitom jej napadlo, jak je v tomto sporu pozice ČEZ slabá a že by na celé věci mohl vydělat. Za čtrnáct dní poté vyšlo najevo, že ČEZ podal trestní oznámení na svého bývalého zaměstnance, který zřejmě z firmy vynášel interní informace a jehož přímý příbuzný z tohoto obchodu profitoval.\n\nV listopadu 2016 se Pavol Krúpa vyjádřil, že by uměl na tehdy krachujícím podniku ČKD vydělat, neboť dovede zpeněžit majetek, který by v ČKD stále měl být. Následně vyšlo najevo, že Krúpa v Arca Capital zaměstnal bývalou finanční ředitelku ČKD Soňu Vladařovou jako investiční ředitelku a členku dozorčí rady. Samotná Vladařová byla v dubnu 2018 obviněna Národní centrálou proti organizovanému zločinu z účasti na daňových podvodech v ČKD.\n\nV souvislosti se svým podnikáním na Ukrajině Pavol Krúpa v rámci mediálních interview opakovaně připustil korumpování ukrajinských úředníků a politiků. V roce 2013 zveřejnil prohlášení, ve kterém schvaloval uvěznění bývalé ukrajinské premiérky Julie Tymošenkové a později ji označil za zkorumpovanou. Již v roce 2010 vychvaloval v médiích schopnosti tehdejšího ukrajinského prezidenta Janukovyče a tvrdil, že Ukrajina prostě potřebuje vládu silné ruky. \n\nZdeněk Bakala zažaloval v roce 2018 Pavla Krúpu u amerických a švýcarských soudů za údajné snahy dotlačit Bakalu, aby mu vyplatil desítky milionů dolarů, výměnou za ukončení Krúpovy kampaně proti němu.\n\nV únoru 2018 Česká národní banka neschválila záměr Pavola Krúpy řídit investiční fond Arca Capital CEE, označila Pavola Krúpu pro předchozí prohřešky vůči právním předpisům upravujícím činnost investičních společností, za nedůvěryhodnou osobu a výslovně uvedla, že o znovunabytí důvěryhodnosti je možné uvažovat nejdříve po uplynutí deseti let.\n\n28. října 2018 obdržel Pavol Krúpa z rukou prezident Miloše Zemana státní vyznamenání – Medaili Za zásluhy I. stupně. Prezident republiky Krúpu ocenil zejména za jeho boj proti podnikateli Zdeňku Bakalovi a soustavnou kritiku jeho působení v OKD, zejména stran vyvádění peněz a převodu hornických bytů. \n\nPavol Krúpa je podporovatelem Miloše Zemana a v roce 2017 byl významným dárcem Zemanovy Strany práv občanů. Zeman také koupil pozemek v Mnichovicích, který se nachází vedle nemovitosti Pavla Krúpy.\n\nPavol Krúpa je známý svou oblibou luxusních aut značek Ferrari či Mercedes. Je svobodný a bezdětný.\n\nJeho bratr Jozef je starostou Záhorské Bystrice. Synovec Juraj Krúpa „proslul“ střelbou z airsoftové pistole po chodcích v ulicích Bratislavy a vulgárními výroky před novináři po volbách bratislavského primátora v roce 2014.\n"}
{"id": "1466971", "url": "https://cs.wikipedia.org/wiki?curid=1466971", "title": "Elnaz Rekabi", "text": "Elnaz Rekabi\n\nElnaz Rekabi (* 20. července 1989) je íránská reprezentantka ve sportovním lezení, vicemistryně Asie v boulderingu.\n"}
{"id": "1466972", "url": "https://cs.wikipedia.org/wiki?curid=1466972", "title": "Gymnázium Třeboň", "text": "Gymnázium Třeboň\n\nGymnázium Třeboň je všeobecné gymnázium, které nabízí osmileté a čtyřleté studium. Gymnázium stojí v třeboňské ulici Na Sadech s popisným číslem 308.\n\nV únoru 1868 požádal městský výbor v Českých Budějovicích, aby dosavadní české paralelní třídy při německém gymnáziu byly osamostatněny a vzniklo tak české gymnázium. Vláda však rozhodla, že místo toho bude zřízeno české gymnázium v Třeboni, pokud k tomu město vytvoří podmínky. Nižší reálné gymnázium bylo od školního roku 1868–1869 v Třeboni zřízeno a prvním ředitelem se stal PhDr. Antonín Tille (1835–1896), dřívější profesor táborského reálného gymnázia. Vyučoval zde dějepis a zeměpis a na gymnáziu setrval do roku říjnu 1869, kdy se stal c. k. okresním školním inspektorem pro české školy třeboňského okresu.\n\nPůvodní forma gymnázia byla čtyřleté reálné bez maturity. V dubnu 1903 povolilo ministerstvo školství změnit formu gymnázia na vyšší klasické gymnázium. Dnem 16. září 1903 byla poprvé otevřena jeho pátá třída a následně byla pátá třída každoročně otevírána až do doplnění na úplné vyšší gymnázium.\n\nDruhého února 1905 byla zahájena stavba nové budovy na pozemku bývalé chmelnice, který byl odkoupen od rodu Schwarzenbergů. Slavnostní otevření přeběhlo 28. září 1906.\n\nV dalších letech fungovalo gymnázium nepřetržitě, a to i během druhé světové války. V padesátých letech 20. století bylo vládním nařízením 32/1953 Sb. přeměněno na jedenáctiletou, později na střední všeobecně vzdělávací školu. K názvu gymnázium se vrátilo podle zákona č. 168/1968 Sb. ve školním roce 1968/1969.\n\nV roce 2018 proběhly z iniciativy ředitelky Anny Kohoutové oslavy 150. výročí, se kterými současně probíhala přestavba půdního komplexu na nové jazykové a chemické učebny.\n\nGymnázium v Třeboni připravuje žáky všeobecným způsobem a dává jim ideální podmínky k dalšímu studiu, např. na vysokých školách. Škola se snaží, aby absolvent zvládl příjímací zkoušky bez problému. V průběhu studií mají žáci šanci vybrat si z volitelných předmětů (např. jazyky estetické předměty). Absolvent by měl rozumět metodám přírodovědného výzkumu, které pomáhají objasnit zákonitosti, jimiž se řídí přírodní procesy.\n\nPo zakončení studia by měl být žák svými znalostmi na takové úrovni, že je schopen započnout studium na jakékoli odborné vysoké škole. Předpoklady pro každodenní úkony v životě dospělého člověka bere škola jako samozřejmost (např. finanční a čtenářská gramotnost).\n\nStavbu současné budovy gymnázia byla zadána firmě karlínského stavebního podnikatele Václava Nekvasila, ukončena byla v roce 1906.\n\nZa dobu existence gymnázia došlo k různým změnám. V suterénu se nachází šatny a zázemí pro tělocvičnu. V přízemí je umístěn areál biologie, areál estetické výchovy, učebnu matematiky a studentský klub. V prvním patře jsou kmenové třídy I. – III., areál fyziky, knihovna a vedení školy. V druhém patře se nachází areál výpočetní techniky, aula, a areál humanitních předmětů, na půdě jazykové učebny a zázemí chemie. Škola má celkem 23 tříd, 12 kmenových tříd, saunu a tělocvičnu.\n\nMezi významné absolventy gymnázia patří např.:\n\n\n"}
{"id": "1466980", "url": "https://cs.wikipedia.org/wiki?curid=1466980", "title": "Turistická značená trasa 1686", "text": "Turistická značená trasa 1686\n\nTuristická trasa 1686 má svůj počátek u nádraží v Hejnicích na rozcestí s červeně značenou trasou 0313 přicházející sem z Kristiánova a pokračující jako trasa 0350 přes Lázně Libverdu pod Smrk. Trasa 1686 vede východním směrem ulicemi a místními komunikacemi podél železniční trati Raspenava - Bílý Potok pod Smrkem s níž se dvakrát kříží. Souběh vede až na konec trati nádraží v Bílém Potoce, za kterým se nachází rozcestí s červeně značenou trasou 0342 na Smědavu, zeleně značenou trasou 3935 do sedla Holubníku a žlutě značenou trasou 6964 k Paličníku. Trasa 1686 zde mění směr z východního na severovýchodní a stoupá nejprve přes louku a poté po lesních pěšinách do svahů Kočičích kamenů. V jejich blízkosti u chaty Hubertka trasa končí. Přes zdejší rozcestí prochází opět červeně značená trasa 0350 a zeleně značená trasa 3966 od Nového Města pod Smrkem na Smědavu.\n\nTrasa byla vyznačena po roce 2006 přičemž úsek z Hejnice do Bílého Potoka byl zcela nový, z Bílého Potoka na Kočičí kameny došlo k přeznačení původního úseku zeleně značené trasy 3935.\n\n"}
{"id": "1466981", "url": "https://cs.wikipedia.org/wiki?curid=1466981", "title": "Patricia Girardová", "text": "Patricia Girardová\n\nPatricia Girardová (* 8. dubna 1968 Pointe-à-Pitre) je bývalá francouzská atletka. Specializovala se na krátké překážkové běhy.\n\nNa přelomu 20. a 21. století patřila k předním evropských překážkářkám. Na olympiádě v Atlantě v roce 1996 vybojovala bronzovou medaili v běhu na 100 metrů překážek. Z mistrovství světa má kompletní sbírku medailí ve štafetě na 4x100 metrů – v roce 1997 bronzovou, o dva roky později stříbrnou a v roce 2003 zlatou. Dvakrát třetí v běhu na 60 metrů překážek skončila na halovém mistrovství světa – v letech 1993 a 1997. V roce 1996 a 1998 se stala halovou mistryní Evropy v běhu na 60 metrů překážek.\n"}
{"id": "1466982", "url": "https://cs.wikipedia.org/wiki?curid=1466982", "title": "Dreherův pivovar", "text": "Dreherův pivovar\n\nDreherův pivovar (též Společenský pivovar či Exportní pivovar, ) je bývalý průmyslový podnik v Žatci (okres Louny, Ústecký kraj).\n\nO výstavbě výrobního areálu, který je stavebně zachován téměř v autentické podobě, bylo rozhodnuto v roce 1898, kdy byla utvořena místními podnikateli společnost k jeho založení. Projekt byl vypracován Aloisem Dautem, architektem a městským stavitelem Žatce. Na výstavbě moderního průmyslového závodu se společně s ním podíleli také žatečtí stavitelé Johan Salomon a Josef Petrovský. Roku 1926 byla provedena firmou J. Gregora poslední dostavba ležáckých sklepů. \n\nVelký exportní pivovar Antona Drehera v Žatci se ve své době řadil k největším a nejmodernějším pivovarům v Rakousko-Uhersku. Vařila se zde piva pod značkou Urstoff (Pratok) a Svatý Hubert. Hlavní vývoz byl zajišťován do Německa a Ameriky. Výroba piva zde zanikla roku 1948.\n\nOd padesátých let fungoval v části objektu žatecký závod národního podniku Severočeské konzervárny. Vyráběly se zde mošty, ovocné šťávy a vína. Od devadesátých let jsou budovu využívány k různým podnikatelským účelům. Všechny objekty včetně původního oplocení jsou od roku 2015 památkově chráněny. V roce 2018 se věci kolem obnovy Dreherova pivovaru daly do pohybu, město Žatec zajistilo odkup podstatné části objektů a zdá se, že se podaří najít vhodného investora i nové účelné využití areálu.\n\nRozlehlý areál se skládá z administrativní budovy, sladovny, varny s kotelnou a strojovnou, budovy chladného hospodářství a hospodářské budovy čp. 1043.\n\nAdministrativní budova v severovýchodní části má podobu reprezentativní vily. Charakteristický je kontrast režného červeného zdiva s omítanými bílými články, hrázdění ve štítech rizalitů a členitá kombinovaná střecha s břidlicovou krytinou. Ve východním rohu budovy je terasa s arkádami, severovýchodní průčelí je zdobeno výrazným neorenesančním štítem. V polosuterénu se nacházel byt vrátného, sklepy, sklady a prádelna. K budově přiléhá vrátnice, ve zvýšeném přízemí se nacházely kanceláře, zasedací místnost, archiv a pivnice, v prvním patře pak byt sládka. Dochovala se původní zábradlí, dveře i dlažba.\n\nVe středním bloku areálu na sebe navazují varna, strojovna a kotelna. Doplňuje je dominantní štíhlá šestipatrová vodárenská věž obdélníkového půdorysu zakončená vysokou valbovou střechou. \n\nSladovna na půdorysu písmene U je vysoká budova o čtyřech nadzemních podlažích a jednom polosklepním podlaží. Fasáda kombinuje bílý vápenec a červené režné zdivo. V objektu byla umístěna humna a ječné půdy. Ke každé horizontální části je připojen věžový blok hvozdu – sušárny naklíčeného ječmene, kde probíhají poslední fáze výroby sladu.\n\nV hospodářské budově čp. 1043 se původně nacházely konírny, místnost pro povozy, kantýna s kuchyní pro zaměstnance a v prvním patře byly byty.\n\n"}
{"id": "1466988", "url": "https://cs.wikipedia.org/wiki?curid=1466988", "title": "Pusztaszabolcs", "text": "Pusztaszabolcs\n\nPusztaszabolcs [pustasabolč] je město v Maďarsku v župě Fejér, spadající pod okres Dunaújváros. Původně spadal pod okres Adony a byl dokonce větší než jeho stejnojmenné hlavní město, okres byl ale v roce 2013 sloučen s okresem Dunaújváros. Nachází se asi 21 km severozápadně od Dunaújvárosu, 29 km jihovýchodně od Székesfehérváru a 11 km jihovýchodně od břehu jezera Velence. V roce 2015 zde žilo 5 904 obyvatel. Podle údajů z roku 2011 je tvoří 85,2 % Maďaři, 0,6 % Romové, 0,4 % Němci, 0,2 % Řekové a 0,1 % Rumuni.\n\nV blízkosti města prochází dálnice M6, z níž na Pusztaszabolcs existuje výjezdy 45 a 50. Nejbližšími městy jsou Adony, Gárdony a Velence. Poblíže jsou též obce Beloiannisz, Besnyő, Iváncsa, Perkáta, Seregélyes, Szabadegyháza a Zichyújfalu.\n"}
{"id": "1466991", "url": "https://cs.wikipedia.org/wiki?curid=1466991", "title": "Mistrovství České republiky v lyžařském orientačním běhu 2013", "text": "Mistrovství České republiky v lyžařském orientačním běhu 2013\n\nMistrovství České republiky v lyžařském orientačním běhu 2013 z důvodu nedostatku sněhu proběhlo pouze ve dvou individuálních disciplínách a jedné týmové.\n\n\"Souhrnné informace naleznete v článku Mistrovství České republiky v lyžařském orientačním běhu na klasické trati.\"\n\nZrušeno pro nedostatek sněhu.\n\n\"Souhrnné informace naleznete v článku Mistrovství České republiky v lyžařském orientačním běhu ve sprintu.\"\n\nZrušeno pro nedostatek sněhu.\n\n\"Souhrnné informace naleznete v článku Mistrovství České republiky v lyžařském orientačním běhu štafet.\"\n\n\"Souhrnné informace naleznete v článku Mistrovství České republiky v lyžařském orientačním běhu na krátké trati.\"\n\n\"Souhrnné informace naleznete v článku Mistrovství České republiky v lyžařském orientačním běhu dvoučlenných družstev.\"\n\n\n"}
{"id": "1466995", "url": "https://cs.wikipedia.org/wiki?curid=1466995", "title": "Natalija Dmitročenková", "text": "Natalija Dmitročenková\n\nNatalija Dmitročenková (* 16. dubna 1966) je bývalá sovětská a později běloruská atletka, která se věnovala sportovní chůzi.\n\nV závěru 20. století patřila k předním evropským chodkyním. V roce 1987 se stala premiérovou halovou mistryní Evropy v chůzi na 3 kilometry. Na evropském šampionátu v roce 1994 obsadila v závodě na 10 km chůze šesté místo, na olympiádě v Sydney v roce 2000 došla do cíle závodu na 20 km chůze devátá. \n"}
{"id": "1466997", "url": "https://cs.wikipedia.org/wiki?curid=1466997", "title": "Eline Powell", "text": "Eline Powell\n\nEline Powell (* 12. dubna 1990, Lovaň, Belgie), rozená Eline Pauwels, je belgická herečka.\n\nPowell je dcerou belgického farmakologa Rudi Pauwels a vědkyně Carine Claeys, která byla v roce 1994 spoluzakladatelkou biotechnologické společnosti Tibotec. Narodila se v Lovani, ale do 14 let vyrůstala v Mechelenu. Po krátkém pobytu ve Švýcarsku se přestěhovala do Anglie. Má belgické občanství a považuje Belgii za svůj domov.\n\nNavštěvovala Královskou akademii dramatických umění. Absolvovala v roce 2011 s titulem BA v herectví.\n\nSvou kariéru v krátkém studentském filmu \"For Elsie\", kde si zahrála roli Mily, dcery gangstera, která se chce naučit hrát na klavír během jednoho dne. Její výkon získal ocenění z Pekingského studentského filmového festivalu a Ceny studentské akademie v USA.\n\nV roce 2012 měla malou roli Angelique ve filmu \"Kvartet\", který režíroval Dustin Hoffman.\n\nV roce 2014 si zahrála hlavní roli v italském dramatickém filmu \"Anita B.\" režiséra Roberta Faenzy. Filmový festival Capri v Hollywoodu pojmenoval Powell jako objev roku\".\"\n\nV roce 2016 se objevila ve dvou dílech seriálu \"Hra o trůny\" v roli Biancy. Malé role měla ve filmech \"Novitiate\" a \".\"\n\nV srpnu 2016 byla obsazena do hlavní role seriálu stanice Freeform \"Siréna.\"\n\nV prosinci 2018 oznámil její zasnoubení s britským režisérem a animátorem Lee Lennoxem.\n\n"}
{"id": "1467004", "url": "https://cs.wikipedia.org/wiki?curid=1467004", "title": "Kostel svatého Jana Nepomuckého (Lány na Důlku)", "text": "Kostel svatého Jana Nepomuckého (Lány na Důlku)\n\nKostel svatého Jana Nepomuckého se nalézá v obci Lány na Důlku, místní části města Pardubice. Barokní kostel vytváří významnou dominantu celé obce. Kostel je chráněn jako kulturní památka. Národní památkový ústav tento kostel uvádí v katalogu památek pod rejstříkovým číslem ÚSKP 100056.\n\nNa místě nynějšího kostela byl roku 1787 postaven dřevěný kostel. Tento dřevěný kostel rozbořil 1798 velký vítr. Následně byl roku 1802 postaven současný zděný kostel. V roce 1855 byla při kostele zřízena fara. V roce 2018 je kostel svatého Jana Nepomuckého v Lánech na Důlku filiálním kostelem římskokatolické farnosti v Rosicích nad Labem.\n\nKostel svatého Jana Nepomuckého je nepřesně orientovaná (osa ve směru severozápad - jihovýchod) stavba s odsazeným pětibokým presbytářem, obrácená vstupním průčelím s věží k silnici a obklopená ze tří stran hřbitovem. Kostelní loď má neckovou klenbu (není zřejmé, zda pravou, či dřevěnou), doplněnou štukovým zrcadlem a ozdobným rámováním. Loď je 16,3 m dlouhá a 10,5 m široká, presbytář je 8 m dlouhý a 6,50 m široký, sakristie je 5,20 m dlouhá a 4,50 široká. Vítězný oblouk má stlačený záklenek s náběžními patkami.\n\nHlavní oltář je barokní s obrazem svatého Jana Nepomuckého 2,5 m vysoký a 1,5 m široký.\n\nVlevo v kostelní lodi se nalézá oltář s obrazem sv. Josefa z 1. poloviny 19. století. Obraz je 1,30 m vysoký a 0,90 m široký s empírovým rámem. Na oltáři se nalézá sedm sošek 42 cm vysokých a 20 cm širokých a dva cínové svícny 34 cm vysoké.\n\nNa pravé straně kostelní lodi se nalézá další oltář Panny Marie pocházející z 1. poloviny 19. století, s empírovým rámem. Obraz má rozměry 1,25 x 0,7 m. Na oltáři je dále sedm sošek z 18. století, 42 cm vysokých a 20 cm širokých. V kostelní lodi se nalézá křížová cesta z 18. století, jednotlivé obrazy mají rozměry 1,50 x 1,0 m. Na severní straně je kazatelna, podepřená zděnou konzolou.\n\nEmpírová dřevěná křtitelnice je 1,47 m vysoká a 0,51 m široká. Vpravo pod chórem se nalézá barokní Boží hrob. \n\nTabernákulum a sochy sv. Jana a Panny Marie jsou barokní z 18. století o rozměrech 1,0 x 0,3 m. Pod kůrem se nachází obraz Panny Marie z 19. století o rozměrech 1,1 x l,0 m. Dále se zde nalézá dřevěný barokní oltář a tabernákulum o rozměrech 1,1 x 1,0 m s reliéfem Večeře Páně.\n\nNa choru vpravo se nalézá obraz sv. Markéty, olej na plátně z 18. století s nápisem: S. Margaritha de Cottona Ora Minor 5.P. 1728. Obraz má rozměry 1,05 x 0,80 m. Vlevo na choru se nachází obraz sv. Václava, rovněž olej na plátně z 18. století o rozměrech 1,05 x 0,83 m.\n\nNa věži s hodinovým strojem od firmy B. Proněk z Čáslavi se nalézají tři zvony:\n\n"}
{"id": "1467007", "url": "https://cs.wikipedia.org/wiki?curid=1467007", "title": "The House of the Dead", "text": "The House of the Dead\n\nThe House of the Dead (zkráceně THOTD) je arkádová hra z první osoby vytvořená firmou Sega. Vydána byla 13. září 1996 v Japonsku a později i mezinárodně 4. března 1997. Jedná se o první hru ze série The House of the Dead.\n\nHráči se vžijí do rolí agentů Thomase Rogana a \"G\" bojujících proti stvořením, jež jsou produkty nelidských experimentů šíleného vědce Dr. Curiena.\n\nThe House of the Dead je kolejová střílečka pro jednoho nebo dva hráče. Hráči využívají light gun (nebo v počítačové verzi myš), aby zamířili a vystřelili na blížící se stvoření. Hráčské pistole využívají zásobníků, které mají 6 nábojů, hráč nabíjí střelbou ven z obrazovky. Zbývající životy znázorňují pochodně. Když hráč obdrží poškození nebo zastřelí rukojmí, jedna z pochodní zhasne. Pokud zhasnou všechny, hráč umírá. Hráč si může doplňovat zdraví pomocí balíčků první pomoci, které může získat za záchranu rukojmích, anebo je může nalézt v některých z rozbitných předmětů. V dalších z rozbitných předmětů může hráč nalézt speciální předměty, které mu přičtou jistý bonus.\n\nBěhem hry se hráči setkávají s mnoha situacemi, v kterých svou činností (či nečinností) ovlivní, jakým směrem se bude hra udávat dál. Například pokud se hráči povede zachránit všechny rukojmí, na konci hry se mu odhalí tajná místnost s bonusy a životy.\n\nRoy Curien coby proslulý biochemik a genetik se stává posedlý zkoumáním života a smrti. Dostává se mu podpory nejen svého týmu, ale i korporace DBR, avšak jeho neúnavný výzkum ho pomalu dováděl k šílenství. Jeho experimenty už nabíraly hrůzostrašných otáček a v Curienově sídle v Evropě, které slouží jako jeho domov i jako jeho laboratoř, to celé propuká.\n\nPozději roku 1998 agent Thomas Rogan obdrží telefonát z Curienova sídla od své vyděšené snoubenky Sophie Richards. Rogan a jeho parťák \"G\" přilétají do Evropy, kde po příjezdu do Curienova sídla nacházejí nemrtvá stvoření, která Curien vypustil. U příjezdové cesty leží smrtelně raněný vědec, který v rukou svírá časopis obsahující informace o Curienových stvořeních a jejich slabostech. Zanedlouho nacházejí Sophie, ale jsou tak svědky jejího únosu okřídleným stvořením připomínající velkého netopýra zvaným Hangedman.\n\nSophie později nachází v jedné z místností sídla. Do místnosti však střešním oknem proskočí Chariot, těžce obrněný mutant vyzbrojený berdychou, a Sophie odhodí stranou. Po porážce Chariota nalézají Sophie v bezvládném stavu, jak zdánlivě podléhá na následky svého zranění. Rozzuřený Rogan jde po Hangedmanovi, jeho pronásledování ho společně s \"G\" zavede na střechy okolo nádvoří, kde po dlouhé bitvě Hangedmana úspěšně sestřelí.\n\nRogan a \"G\" se stále probojovávají skrze nemrtvá stvoření s cílem nalézt Curiena. Ten na ně však zanedlouho vypustí Hermita, obřího pavoučího kraba a před agenty utíká. Po porážce tohoto monstra dochází k opětovné konfrontaci s nově vytvořeným Chariotem a Hangedmanem. Rogan a \"G\" se poté opět setkají s Curienem, který na ně vypouští své mistrovské dílo - Magiciana, humanoidní stvoření s pyrokinetickými schopnostmi. Nicméně ihned po vypuštění docházejí Magicianovi své možnosti, odmítá komukoli sloužit a hodem ohnivé koule svého stvořitele na místě zabije. Po závěrečném souboji, ještě než Magician exploduje, jim sděluje varování, že stále ještě nic neviděli. Poté agenti opouštějí budovu a následně se pohled přibližuje k vchodovým dveřím, které se otevřou. Uvnitř je možné vidět Sophie, která přežila svá zranění. Poté všichni tři sídlo opouštějí.\n\nV jednom z alternativních konců se Sophie stává nemrtvou. V dalším z alternativních konců je pohled oddálen na sídlo, aniž bychom věděli zda Sophie přežila či ne.\nThe House of the Dead byl vytvořen na herním enginu Virtua Cop.\n\nKdyž se Indianapolis snažil zakázat násilné hry, o The House of the Dead tvrdil, že je obscénní, a tak nechráněný podle prvního dodatku Ústavy Spojených států amerických. To si vyžádalo, aby soudce amerického odvolacího soudu Richard Posner hru dostatečně zkontroloval, posléze bylo zjištěno, že zákaz Indinapolisu byl protiústavní. Posner napsal, že hra je zjevně fiktivní a svým karikaturovaným vzhledem nikomu žaludek nezvedne, tedy rozhodně ne tak, jako fotografie dekapitované osoby.\n\nV roce 1998 byla hra převedena na Sega Saturn a Windows. Konverze však utrpěla poněkud uspěchaným vývojem. Oficiální časopis Sega Saturn kritizoval grafiku a snímkovou frekvenci hry, která běžela pouze na 20 snímků za sekundu. Do konverzí pak byly přidány další herní módy, které obsahují volbu postav a boss mód.\n\nVerze pro Sega Saturn měly trochu remixovaný soundtrack ve srovnání s arkádovou verzí. V druhé kapitole se nachází odkaz na slova \"„Challenger, pokračujte na plný výkon!“\", která pronesl Richard O. Covey z řídící místnosti vteřiny před explozí raketoplánu Challenger. Lze je slyšet třikrát za sebou před hudební smyčkou. V arkádové verzi namísto těchto slov uslyšíme pouze smích.\n"}
{"id": "1467008", "url": "https://cs.wikipedia.org/wiki?curid=1467008", "title": "Seuran Han", "text": "Seuran Han\n\nSeuran Han (* 8. února 1992) je jihokorejská reprezentantka ve sportovním lezení a vicemistryně Asie v lezení na obtížnost.\n\n"}
{"id": "1467013", "url": "https://cs.wikipedia.org/wiki?curid=1467013", "title": "Sibongile Mlambo", "text": "Sibongile Mlambo\n\nMlambo se narodila v Zimbabwe. Její otec je doktor. Má starší sestru, která je také herečka. Zimbabwe opustila v roce 2005, kvůli studiím ve Spojených státech, kde žila v Texasu a New Yorku. V roce 2011 žila v Jihoafrické republice v Johannesburgu a v Kapském Městě. Později se vrátila do Spojených států a usadila se v Los Angeles. \n\nNa vysoké škole studovala francouzštinu a španělštinu. \nV 7 letech se poprvé objevila před kamerou, a to ve filmu \"Kini and Adams.\" V roce 2012 si zahrála v krátkometrážním filmu \"Half Good Killer\". \n\nBěhem let 2014 až 2017 hrála roli Eme v seriálu stanice Starz \"Black Sails.\" V roce 2016 si zahrála ve filmu \"Honey 3,\" po boku Cassie Ventury a Kennyho Wormalda. Ve stejném roce si zahrála ve filmu \"The Last Face\". V roce 2017 se objevila v devíti dílech seriálu stanice MTV \"Vlčí mládě\". \n\nV roce 2018 si zahrála menší roli ve filmu \"Záhada Silver Lake\" a vedlejší roli v seriálu \"MacGyver\". Od roku 2018 hraje hlavní roli v seriálu stanice Freeform \"Siréna\". \n\n"}
{"id": "1467015", "url": "https://cs.wikipedia.org/wiki?curid=1467015", "title": "Rail shooter", "text": "Rail shooter\n\nRail shooters aneb kolejové střílečky, jsou typ počítačových her, kde je ovládání hráče omezeno na určení, kam má střelit. Hráč tak nemůže ovlivňovat pohled kamery a ani cestu, kterou se pohybuje. Kolejové střílečky jsou podtyp shoot 'em up. Shoot 'em up hry jsou dále podtyp stříleček.\n\n"}
{"id": "1467019", "url": "https://cs.wikipedia.org/wiki?curid=1467019", "title": "Miloš Mühlstein", "text": "Miloš Mühlstein\n\nMiloš Mühlstein (14. prosince 1906 České Budějovice – 12. června 1968 tamtéž) byl právník a soudce, v mládí hudebník a skladatel. Člen redakční rady českobudějovické avantgardní skupiny Linie.\n\nVystudoval Právnickou fakultu Univerzity Karlovy v Praze. V době studií byl členem užšího voice-bandového sboru E. F. Buriana (spolu s Bohušem Záhorským, Františkem Filipovským, Janou Štěpničkovou, N. Bonhardovou ad.). Po návratu do Českých Budějovic sestavil spolu se svým bratrem Ludvíkem Mühlsteinem místní českobudějovický voice-band a založil trampský pěvecký \"Rowers club\" (1930). Miloš Mühlstein komponoval vlastní program klubu a psal divadelní recenze do krajského i pražského tisku.\n\nByl činný jako člen redakční rady časopisu \"Linie\" a je jedním ze spoluautorů sborníku, který skupina Linie vydala k padesátinám Emila Pittra. Po roce 1945 oba bratři Mühlsteinové vystupovali v pravidelných čtvrthodinkách Jihočeského rozhlasu pod přezdívkou \"bratři Milčanové\".\n\n"}
{"id": "1467021", "url": "https://cs.wikipedia.org/wiki?curid=1467021", "title": "John Willie", "text": "John Willie\n\nJohn Alexander Scott Coutts (9. prosince 1902 - 5. srpna 1962), známý pod pseudonymem John Willie, byl umělec, fotograf, redaktor a vydavatel prvních dvaceti vydání fetišského časopisu \"Bizarre\". Willie je nejznámější díky ilustracím a fantasy komiksům, konkrétně \"Sweet Gwendoline\", představující darebáka Sira Dystic d'Arcyho. Willie se dokázal vyvarovat sporů v cenzuře díky tomu, že pečlivě dbal zákony a používal humor. Ačkoli se distribuoval undergroundovým způsobem, měl časopis \"Bizarre\" dalekosáhlý dopad na pozdější publikace inspirované tématem fetiše. V sedmdesátých letech minulého století se jeho popularita začala znovu obnovovat společně s dobře známou modelkou Bettie Page.\n\nNarodil se 9. prosince 1902 v Singapuru.\nPo přestěhování do australského Brisbane v roce 1926, se stal členem High Heel Clubu, přiznal tak svou lásku k fetiš oblečení a dostal se do komunity lidí milujících boty a dalších fetišistů. Asi v roce 1936 potkal svou druhou ženu Holly Annu Faram, kterou si vzal v roce 1942. Stala se jeho múzou a zároveň modelkou. Z Willieho kreseb a fotografií vyplývá, že jeho vysoká a štíhlá manželka ztotožnila ideální tělesný typ a navíc sympatii k vysokým podpatkům a bondage. Díky členství v High Heel Clubu a přístupu ke kontaktům, mohl Willie začít vyrábět a prodávat své vlastní ilustrace a fotografie. Pracoval na nejrůznějších pracovních pozicích, věnoval se svým koníčkům a nakonec založil firmu na výrobu exotické obuvi, nazvanou \"Achilles\". V roce 1945 se Willie přestěhoval do Severní Ameriky, zatímco Holly se rozhodla zůstat v Austrálii, kde zemřela v roce 1983 ve věku 70 let. Willie toužil usadit se v New Yorku, ale kvůli imigračním důvodům musel rok zůstat v kanadském Montrealu.\n\nZemřel na rakovinu 5. srpna 1962 v Anglii.\n\n\n\n"}
{"id": "1467022", "url": "https://cs.wikipedia.org/wiki?curid=1467022", "title": "Aubrey Joseph", "text": "Aubrey Joseph\n\nAubrey svoji kariéru zahájil v roli Simby v Broadwayské produkci \"Lvího krále\". V lednu 2017 byl obsazen do hlavní role Tyrone Johnsona v seriálu \"Marvel's Cloak & Dagger\".\n\n"}
{"id": "1467023", "url": "https://cs.wikipedia.org/wiki?curid=1467023", "title": "Praga E-214", "text": "Praga E-214\n\nPraga E-214 byl sportovní letoun vyráběný leteckým oddělením Praga společnosti Českomoravská Kolben-Daněk a.s. v Praze-Karlíně. Firma Českomoravská Kolben-Daněk, vyrábějící letecké motory od roku 1914, založila své letadlové oddělení roku 1930. Konstrukci hornoplošníku E-214 provedl Ing. Jaroslav Šlechta a navazovala na z oblíbený letoun Praga E-114 \"Air Baby\".\n\nVšestranně dobré parametry a vlastnosti letounu E-114, ale především jeho nosnost, vedly konstruktéry ke stavbě nového, čtyřmístného stroje. Práce toho druhu byly započaty v létě 1935. Konstrukce a stavba letounu pokračovala rychle vpřed. Již v únoru 1936 byl zalétán prototyp E-214. Jiné zdroje - zřejmě nepřesně - uvádějí, že to bylo až koncem léta 1936. \n\nKonstrukce samotného letounu vznikla tak, že pod křídlo E-114, vnitřně poněkud zesílené, byl připjat, objemnější trup dřevěné konstrukce. Přední dvoumístný prostor osádky byl převzat od E-114 včetně způsobu nasedání, pod křídlem však byla druhá kabina pro další dva cestující, kteří seděli vedle sebe. Tato druhá kabina byla přístupna dveřmi na boku trupu pod křídlem.To si vyžádalo změnu podvozku a změnu přídě.\n\nPřepracovaný letoun byl o 100 kg těžší, než jeho předchůdce. To vedlo k náhradě původního motoru Praga B-2 silnějším typem o vyšším výkonu. Byl vybrán hvězdicový sedmiválec Pobjoy R, který vyráběla britská společnost Pobjoy Air Motors. Osvědčený, spolehlivý motor „R“ byl hojně využíván při stavbě jednomístných, lehkých a ultralehkých letadel po celé Evropě. Díky jeho oblibě i v Československu uvažovala jinonická továrna Walter o zakoupení licence. K tomu skutečně došlo a motor se pak vyráběl od roku 1933 pod označením Walter Mira-R. K nasazení na letounu E-214 nedošlo, přestože vlastní letoun byl konstruován až roce 1935 a motor Walter Mira-R měl o 10 k vyšší výkon.\n\nLetové vlastnosti s motorem Pobjoy R o výkonu 55 kW (75 k) i tak byly velmi dobré a čtyřsedadlový typ Praga E-214 byl strojem velmi hospodárným. Připravovala se i montáž reduktorového motoru Praga RD o výkonu 62 kW (85 k), ale k ní nedošlo. Stejně tak zůstala ve formě projektu připravovaná verze E-215 s trupem svařeným z ocelových trubek.\n\nÚdaje podle\n\n\n\n"}
{"id": "1467027", "url": "https://cs.wikipedia.org/wiki?curid=1467027", "title": "Nikohl Boosheri", "text": "Nikohl Boosheri\n\nBoosheri se narodila v Pákistánu íránským rodičům. Do Kanady se přestěhovali, když jí byly 2 měsíce. Nikdy nebyla v Íránu. Mluví anglicky a persky. \n"}
{"id": "1467030", "url": "https://cs.wikipedia.org/wiki?curid=1467030", "title": "Budova společnosti Elektroprivreda BiH", "text": "Budova společnosti Elektroprivreda BiH\n\nBudova společnosti Elektroprivreda BiH (bosensky Zgrada Elektroprivrede BiH je brutalistická stavba v hlavním městě Bosny a Hercegoviny, Sarajevu. Sídlo stejnojmenné společnosti stojí na ulici \"Vilsonovo šetalište 15\". \n\nBudova byla budována v druhé polovině 70. let 20. století, dokončena byla v roce 1978. Architektem netradiční brutalistické stavby byl Ivan Štraus, místní architekt. Budova měla svým tvarem připomínat hydroelektrárnu, jako odkaz na činnost tehdy republikové společnosti. Stala se jedním ze symbolů Sarajeva během obléhání města za války v 90. letech 20. století. \n\nIvan Štraus měl rovněž příležitost podílet se na obnově budovy po skončení konfliktu. Kvůli tomu znovu shromáždil svůj původní projektantský a realizační tým, byla obnovena projektová dokumentace. Až do druhého patra byla zachována původní betonová konstrukce budovy; vyšší části stavby byly vybudovány kompletně znovu. Přestože některé drobné prvky byly nahrazeny a změněny, celkové vyznění budovy zůstalo stejné. Dominantní barva se změnila z původní měděné na zelenou. Použití kvalitnějších materiálů a vyšší rozpočet na modernizaci stavby měl dle projektanta dopad na to, že rekonstruovaná stavba má vyšší stavební hodnotu než ta původní. Rekonstrukce budovy v letech 2012 až 2014 probíhala s náklady 16 milionů Konvertibilních marek.\n"}
{"id": "1467040", "url": "https://cs.wikipedia.org/wiki?curid=1467040", "title": "Sam Page", "text": "Sam Page\n\n<nowiki> </nowiki>Samuel Page (* 5. listopadu 1976, Whitefish Bay, Wisconsin, Spojené státy americké), rozený Samuel L. Elliott, je americký herec. Proslavil se rolemi v seriálech \"Šílenci z Manhattanu\", \"Zoufalé manželky\", \"Dům z karet\", \"Záměna\", \"Scandal, Nezdolná Kimmy Schmidt,\" \"Super drbna\" a \"The Bold Type\".\n\nNarodil se ve Whitefish Bay ve Wisconsinu. Byl kapitánem fotbalového i baseballového týmu na střední škole Whitefish Bay High School. Na Princetonské univerzitě získal v roce 1998 titul BA v ekologii a evoluční biologii.\n\nPo absolvování univerzity se rozhodl stát hercem, přestože s herectvím neměl žádné zkušenosti. Objevil se v seriálech jako \"Popular\", \"Sedmé nebe\", \"Undressed\" nebo \"Muži, ženy a psi\". V roce 2002 byl obsazen do role Treye Kenyona v telenovele \"All My Children\".\n\nVedlejší roli si zahrál v seriálu \"American Dreams\" a hostující role měl například v seriálech \"Kriminálka Miami\" nebo \"Wicked Science\". V roce 2005 byl obsazen do role Jesseho Parkera v seriálu stanice Fox \"Point Pleasant\". V roce 2006 získal hlavní roli v seriálu CBS \"Žralok\". Roli Joana Hollowaye hrál během let 2008 až 2012 v seriálu \"Šílenci na Manhattanu.\" V roce 2010 si zahrál roli Sama v seriálu stanice ABC \"Zoufalé manželky.\" Během let 2010 až 2011 si zahrál v několika dílech seriálu \"Greek\". Objevil se také ve čtyřech dílech seriálu \"Super drbna\".\n\nV roce 2013 se připojil k obsazení seriálu \"Dům z karet\". Od roku 2017 hraje jednu z hlavních rolí Richarda Huntera v seriálu stanice Freeform \"The Bold Type\".\n\nV roce 2014 si vzal Cassidy Boesch ve vile nedaleko Santa Barbary v Kalifornii. Dne 27. září 2016 Sam oznámil narození syna Logana. Dne 11. srpna 2018 se jim narodila dvojčata, holčičky.\n"}
{"id": "1467046", "url": "https://cs.wikipedia.org/wiki?curid=1467046", "title": "AM5", "text": "AM5\n\nSpojení písmen A a M a číslice 5 může mít různé významy:\n\n"}
{"id": "1467053", "url": "https://cs.wikipedia.org/wiki?curid=1467053", "title": "R13", "text": "R13\n\nSpojení písmene R a číslice 13 může mít různé významy:\n\n"}
{"id": "1467068", "url": "https://cs.wikipedia.org/wiki?curid=1467068", "title": "R11", "text": "R11\n\nSpojení písmene R a číslice 11 může mít různé významy:\n\n"}
{"id": "1467070", "url": "https://cs.wikipedia.org/wiki?curid=1467070", "title": "Jasan ve Strahovské zahradě", "text": "Jasan ve Strahovské zahradě\n\nJasan ve Strahovské zahradě patří mezi nejmohutnější jasany ztepilé (\"Fraxinus excelsior\") v České republice a také mezi největší stromy v Praze. Roste v severozápadní části Petřínských sadů, ve Velké strahovské zahradě pod vyhlídkovou promenádou nesoucí jméno Raoula Wallenberga.\n\n\nJasan je ve velmi dobrém stavu, udržovaný. Kmen se asi dva metry nad zemí dělí do tří hlavních větví. K zavlažování přispívá blízký výtok dešťové vody z vyhlídkové cesty.\n\nVelká strahovská zahrada je z komplexu zahrad Strahovského kláštera jediná přístupná veřejnosti; byla původně klášterním ovocným sadem. Strom najdeme pod vyhlídkovou cestou, vedoucí po vrstevnici pod Strahovským klášterem, asi 200 m jižně od ulice Úvoz a 450 m od zastávky MHD Pohořelec. Od jasanu je nádherný výhled na Pražský hrad a na Malou Stranu. Asi 800 m od něj je další památný strom, babyka v Seminářské zahradě.\n"}
{"id": "1467073", "url": "https://cs.wikipedia.org/wiki?curid=1467073", "title": "SEAT Ateca", "text": "SEAT Ateca\n\nSEAT Ateca je kompaktní SUV španělské automobilky SEAT. Název vozu odkazuje na španělské město Ateca v území Aragonie. Jde vůbec o první SUV v historii této automobilky, do sériové výroby šlo v roce 2016. Výroba probíhá v českém závodě automobilky Škoda Auto v Kvasinách. V nejzákladnější variantě začíná v Česku Ateca na 560 tisících.\n\nAutomobil je postaven na platformě Volkswagen Group MQB koncernu Volkswagen Group. Motorová varianta dieselu je 1.6 (85 kW) a 2.0 (110 kW) TDI, benzín se prodává v objemech 1.0 (85 kW), 1.5 (110 kW) a 2.0 (140 kW) TSI, přičemž dvě nejsilnější benzínové varianty se prodávají s náhonem na všechna čtyři kola. Ostatní motorové varianty mají náhon na přední kola.\n\n"}
{"id": "1467077", "url": "https://cs.wikipedia.org/wiki?curid=1467077", "title": "Přirozené lymfoidní buňky", "text": "Přirozené lymfoidní buňky\n\nPřirozené lymfoidní buňky (z angl. \"innate lymphoid cells\", ILC) patří mezi buňky přirozené imunity a dělí se do tří skupin – ILC 1, ILC 2, ILC 3. ILC pocházejí z lymfoidního progenitoru a tvoří funkční a fenotypovou paralelu k T-lymfocytům, neboť ILC1 a Th1 shodně reagují na intracelulární patogeny, Th2 a ILC2 reagují na extracelulární parazity a alergeny a ILC3 a Th17 zajišťují imunitní odpověď proti extracelulárním bakteriím a houbám. Na rozdíl od T-lymfocytů u nich nedochází ke klonální selekci a nenesou specifické receptory pro antigen. ILC2 jsou pevně integrovány do tkání a reagují velmi rychle – řádově v minutách až hodinách. Jejich hlavní funkcí je produkce cytokinů a udržení tkáňové homeostázy.\n\nILC2 jsou lokalizované v periferní krvi, kůži, plicích, respiračním a gastrointestinálním traktu. Pro jejich vývoj jsou zásadní transkripční faktory GATA3 a RORα a podobně jako Th2 lymfocyty produkují cytokiny IL-5, IL-4 a IL-13. Na svém povrchu exprimují MHC II glykoproteiny a kostimulační molekuly, čímž mohou aktivovat antigen specifické T-lymfocyty.\n\nILC2 se účastní imunitní odpovědi proti extracelulárním patogenům, především mnohobuněčným parazitům, a podílejí se na rozvoji alergických a astmatických onemocnění. Jejich hlavní úlohou je produkce cytokinů IL-4, IL-5 a IL-13, které stimulují dendritické buňky k migraci do sekundárních lymfatických uzlin, kde následně prezentují antigen T-lymfocytům. Díky expresi MHC II glykoproteinů a kostimulačních molekul CD80 a CD86 mohou ILC-2 prezentovat antigen a aktivovat T-lymfocyty přímo.\n\nVýznamnou úlohu ILC2 v rozvoji zánětu při alergických onemocnění (astma, atopická dermatitida atd.) prokázaly studie na myších modelech. Poškozené epitelové buňky produkují vysoké hladiny IL-25, IL-33 a TSLP (thymický stromální lymfopoetin), které aktivují ILC2 a stimulují je k produkci cytokinů podporujících Th2 odpověď, následnou stimulaci B buněk a tvorbu IgE. Odstraněním ILC2 se Th2 odpověď opožďuje a je částečně potlačena, což by mohlo být v budoucnu využito v terapii alergických onemocnění. Na druhou stranu se ILC2 podílí na regeneraci tkání produkcí epidermálního růstového faktoru amphiregulinu.\n\nILC jsou multifunkční skupinou buněk se schopností sekretovat velké množství imunoregulačních cytokinů v časné fázi infekce. Často se nacházejí na površích sliznic, kde jsou vystavovány antigenům z prostředí.\n\nJednotlivé populace ILC jsou schopné ovlivňovat tumorogenezi různými způsoby. \n\nILC1 jsou hlavní populací ILC s protinádorovým potenciálem. Nejlépe prozkoumanými ILC1 jsou NK buňky, jejichž funkce je regulována signály ze stimulačních a inhibičních receptorů. NK buňky mají schopnost rozpoznávat chybějící MHC I na povrchu nádorových buněk. Tímto způsobem působí komplementárně s cytotoxickými T-lymfocyty, které, na rozdíl od NK, rozpoznávají a zabíjí nádorové buňky prezentující cizí antigen v komplexu s MHC I. NK buňky na svém povrchu exprimují řadu aktivačních receptorů specifických pro ligandy, které jsou nadměrně produkovány nádorovými buňkami v odpovědi na stres. NKG2D je aktivační receptor, který u lidí rozpoznává ULBP1-6 a MICA, MICB a RAET1E, zatímco u myší váže molekuly z proteinové rodiny RAE1, H60, či protein MULT1. Dalšími aktivačními receptory na povrchu NK jsou NCR (\"natural cytotoxicity receptor\"), DNAM1 (DNAX Accessory Molecule-1 CD266) a CD16 (zprostředkovává ADCC po vazbě nádor-specifických protilátek k nádorovému antigenu). \n\nILC1 ovlivňují nádorové mikroprostředí produkcí různých cytokinů, např. INF-γ a TNF-α, čímž se v počátcích imunitní odpovědi podílejí na polarizaci buněk imunitního systému do prozánětlivého fentypu (např. M1 makrofágy). ILC1 také působí na dendritické buňky a cytotoxické T-lymfocyty. Na druhou stranu INF-γ a TNF hrají důležitou roli při indukci imunosupresivního fenotypu imunitních buněk, či MDCS, dále při produkci protizánětlivých cytokinů a při tvorbě metastáz. \n\nILC2 produkují cytokiny podporující protizánětlivou odpověď (např IL-13, IL-14, amphiregulin). Nicméně v některých případech ILC2 produkují IL-5, čímž podporují cytotoxickou odpověď u eosinofilních buněk, protinádorovou odpověď a potlačují metastázování. \n\nILC3 produkují IL-17, IL-22 a IL-23, čímž podporují tumorogenezi. Vytvářejí zánětlivé mikroprostředí, které vede ke vzniku a progresi nádoru a přispívá k lepšímu přežívání nádorových buněk. \n\n"}
{"id": "1467080", "url": "https://cs.wikipedia.org/wiki?curid=1467080", "title": "Zemanova kavárna a cukrárna", "text": "Zemanova kavárna a cukrárna\n\nZemanova kavárna a cukrárna, původně Kavárna a cukrárna Josef Sedláček, je podnik v památkově chráněné funkcionalistické stavbě v Brně-střed, označovaný za nejstarší stále fungující kavárnu v městě. \n\nHistorie budovy je spjata s cukrářem Josefem Sedláčkem (?–1945), který provozoval od 20. listopadu 1906 cukrárnu na adrese Josefská 2 v budově Huga Ftáčníka, a dodával cukrovinky také do kavárny Alcron v Hotelu Padowetz. V letech 1933 až 1936 si společně se svým bratrem Vilémem nechal Sedláček hned vedle postavit vlastní dům s výrobnou v suterénu, kuřárnou v mezipatře, cukrárnou v přízemí a kavárnou v prvním patře a dalšími čtyřmi patry obytných prostor. Budovu mu navrhl brněnský architekt židovského původu Vítězslav Korn ve funkcionalistickém stylu, vzhled interiéru navrhl Karel Růžička. Růžička byl autorem také interiéru kavárny Bellevue a interiéru parfumerie a Dorotíkovy cukrárny v Domě Convallaria. Podnik označovaný v reklamě jako \"cukrárna a tea room\" či \"nejrozsáhlejší, nejelegantnější a nejmodernější toho druhu\", otevřel 30. ledna 1937. Z počátku podnik nabízel \"nejjemnější druhy tuzemských i švýcarských čokolád, bonbonů, kakaa\" či \"teplou čokoládu, kakao a čaj,\" později se z něj stala cukrárna a kavárna provozovaná i syny Sedláčka. Po druhé světové válce byl podnik Sedláčkovi zabaven kvůli údajné kolaboraci s Němci a později znárodněn, přičemž národním správcem firmy byl Vladimír Píža. Žena, bratr a děti Josefa Sedláčka po válce emigrovali do Německa. V roce 1948 se podnik přejmenoval na \"Cukrárnu na Josefské\", od roku 1949 byla cukrárna začleněna do národního podniku \"Československé hotely\". Do podniku roku 1948 nastoupil jako cukrářský učeň Adolf Zeman, který se postupně vypracoval na pozici vedoucího a od 60. let 20. století řídí podnik. Dne 22. září 1950 byl otevřen v cukrárně mléčný bar. Roku 1990 si Zeman kavárnu pronajal a přejmenoval, avšak v dalších letech se návštěvnost podniku snižovala. Z toho důvodu Adolf Zeman v roce 2008 navázal spolupráci s občanským sdružení \"Studio 19\", které se postaralo o částečnou rekonstrukci interiéru, očištění prostoru a modernizaci provozu. V roce 2012 opravilo město fasádu budovy a prostranství před ní.\n\nBudova je řadovým šestipodlažním bytovým domem navrženém v Mezinárodním stylu. Tříosé průčelí domu je nečleněné, výrazný dvoupatrový parter je obložen travertinem a výlohy v něm jsou lemovány nerezovými rámy, přičemž v druhém podlaží se nachází tři výkyvné výkladce. Uprostřed parteru je výsuvná markýza a nad ní nápis \"CUKRÁRNA ZEMANOVA KAVÁRNA\". Do bytů se vstupuje chodem po levé straně, cukrárna má vlastní portál v ose domu. V interiéru cukrárny jsou dochovány některé původní prvky jako mramorová dlažba, prodejní pulty, svítidla, chromované zábradlí, obklady a schodiště z onyxového mramoru, sloupy z umělého kamene, šatna v mezipatře, jídelní výtah a obklady včetně posuvných dveří a několika kusů nábytku pokrytých červenou dýhou (nejspíše thuje). Zbytek mobiliáře je mladší, v přízemí se nachází čalouněné sedačky s laminovanými dřevotřískovými prvky, které napodobují původní obložení. V patře cukrárny jsou rozmístěny stolky ze zeleného mramoru, kolem kterých jsou zaoblené sedačky či samostatná křesla.\n\n"}
{"id": "1467081", "url": "https://cs.wikipedia.org/wiki?curid=1467081", "title": "Rozmary", "text": "Rozmary\n\nRozmary (španělsky ) je cyklus 80 grafických listů, který v letech 1793 až 1799 vytvořil španělský malíř Francisco Goya. Cyklus je považován za jedno z jeho vrcholných děl a proslavil ho mimo hranice Španělska, jelikož jednotlivé výtisky se rychle dostaly za hranice země. Goya zvolil na tehdejší dobu neobvyklou techniku, lept doplněný akvatintou. Cyklus obsahuje pestrou škálu námětů a malířských přístupů, sjednocuje jej však satirický a dobovou společnost kritizující tón.\n\nPrvní vydání roku 1799 vyšlo v nákladu 270 výtisků, po dvou dnech a prodeji 27 souborů však bylo z obav před inkvizicí staženo z prodeje. Roku 1803 Goya tiskové desky a zbylé výtisky daroval králi Karlovi IV. s prosbou, aby zajistil penzi Goyovu synovi. Král přijal, čímž se desky dochovaly ve státních sbírkách a po Goyově smrti byly použity k výrobě několika dalších vydání, prvního roku 1850 a posledního dvanáctého roku 1937. Jednu sadu \"Rozmarů\" má zámek Hradec nad Moravicí; zřejmě přímo ve Španělsku ji získal Felix Maria IV. kníže Lichnovský z Voštic (1814–1848).\n"}
{"id": "1467082", "url": "https://cs.wikipedia.org/wiki?curid=1467082", "title": "GraphML", "text": "GraphML\n\nGraphML je formát souboru založený na XML pro kreslení grafů. Je výsledkem spojeného úsilí komunity Graph Drawing definovat společný formát pro výměnu dat o struktuře grafů. Používá syntaxi XML a podporuje velké množství různých struktur grafů, včetně orientovaných, neorientovaných, kombinovaných grafů, hypergrafů a aplikačně specifické atributy.\n\nSoubor ve formátu GraphML je XML soubor obsahující prvek codice_1, uvnitř kterého je neuspořádaný seznam prvků typu uzel (codice_2) a hrana (codice_3). Každý uzel musí mít unikátní atribut codice_4 a každá hrana má atributy codice_5 a codice_6, které identifikují její počáteční a koncový bod.\n\nUkázka reprezentace jednoduchého neorientovaného grafu se dvěma uzly a jednou hranou, která je spojuje:\n\nDalší vlastnosti jazyka GraphML umožňují uživatelům zadávat, zda hrany jsou orientované nebo neorientované a definovat přiřazení dodatečných dat k vrcholům nebo hranám.\n\n\n"}
{"id": "1467085", "url": "https://cs.wikipedia.org/wiki?curid=1467085", "title": "2032", "text": "2032\n\n2032 (MMXXXII) bude přestupný rok, který podle gregoriánského kalendáře začne ve čtvrtek 1. ledna. Bude to 32. rok třetího tisíciletí a 32. rok 21. století.\n\n\n\nZde jsou některá fiktivní díla, které se odehrávají v roce 2032:\n\n"}
{"id": "1467090", "url": "https://cs.wikipedia.org/wiki?curid=1467090", "title": "Sergej Baranov", "text": "Sergej Baranov\n\nSergej Baranov (* 25. listopadu 1974 Tambov, Rusko) je pravoslavný duchovní, bývalý jáhen Ruské pravoslavné církve Moskevského patriarchátu, právník, lidskoprávní aktivista. Duchovní Baranov je považován za reprezentanta liberálního křídla pravoslavné církve.\n\nNarodil se v Tambově na jihovýchodě evropské části Ruska. Sergej Baranov od dětství rád navštěvoval chrám Pokrovu přesvaté Bohorodice v Tambově, ve kterém také ministroval. V roce 1994 dokončil Tambovský duchovní seminář a pokračoval ve studiu teologie na Duchovní akademii v Kyjevě.\n\nJáhenské svěcení mu udělil 19. prosince 1994 Mons. Evžen Ždan, arcibiskup tambovský a mičurinský, v chrámě Všech trpících potěšení při klášteře Vzestoupení Pána v Tambově. Po jáhenském svěcení sloužil jako jáhen v chrámech tambovské eparchie.\n\nV roce 1999 jáhenu Baranovovi bylo místním biskupem zakázáno vykonávat bohoslužby. Podle oficiální verze – důvodem zákazu byl rouhavý postoj k biskupskému oblečení; neoficiální důvod – skandální prohlášení v eparchiální radě, kdy jáhen Baranov usvědčil zpovědníka tambovské eparchie Nikolaje Zasypkina ze spolupráce s KGB a podle názoru diákona Baranova je neslučitelné, aby zpovědník spolupracoval s FSB. Důvodem pronásledování diákona Baranova mohlo ale také být jeho odmítnutí spolupracovat s tajnou policií FSB, když jako učitel na Tambovské lékařské akademii v roce 1996 odmítl dát svým studentům „kontrolní testy“, jak to žádala tajná policie, aby zjistila existenci neformálních náboženských sdružení v určitých okresech Tambovské oblasti.\n\nV roce 2003 byl rozhodnutím Eparchiální rady pod vedením biskupa tambovského a mičurinského Feodosije Sergeji Baranovovi zrušen zákaz kněžství a bylo mu vydáno osvědčení s povolením vykonávat jáhenskou službu a právo přechodu do jiné eparchie. Jedinou podmínkou pro vydání takového příznivého rozhodnutí Eparchiální rady bylo využití tohoto práva, tedy požadavek opustit tambovskou eparchii.\n\nV letech 1995–1999 jáhen Baranov přednášel na tambovském teologickém učilišti dogmatickou teologii, liturgiku a církevní právo. V letech 2007–2011 působil Baranov jako učitel dogmatické teologie a liturgiky na urjupinském teologickém učilišti.\n\nV roce 2012 ukončil s vyznamenáním studium na Právnické fakultě Tambovské státní univerzity G. R. Děržavina, při kterém absolvoval civilněprávní a trestněprávní stáž u Krajského soudu v Tambově.\n\nDne 21. února 2012 pět členek skupiny Pussy Riot vešlo do moskevské katedrály Krista Spasitele a před ikonostasem začaly zpívat text písně „Bohorodičko, vyžeň Putina“, která kritizuje ruského prezidenta Vladimira Putina a zostuzuje ruského patriarchu Kirilla a další duchovní.\n\nPolitickou akci skupiny Pussy Riot v chrámu Krista Spasitele je možné vnímat jako protest, který měl za cíl poukázat na základní problémy ve vztahu státu a církve. Text „punkové modlitby“ upozorňuje na skutečnost propojení mezi státem a církví, kdy církev je včleněna do mocenských struktur státu, a také na fakt, že velká část ruských elit, které k moci přivedl Vladimír Putin, je tvořena důstojníky bývalé tajné služby KGB, jejímiž agenty byli i mnozí z hierarchů ruské pravoslavné církve, včetně samotného patriarchy Kirilla.\n\nDne 17. srpna 2012 členky protestní skupiny Pussy Riot byly moskevským soudem shledány vinnými ze spáchání výtržnictví v pravoslavném chrámu a odsouzeny k dvěma letům vězení. Zdůvodnění rozsudku se mimo jiné odvolává na „urážku Boha“, což podle některých názorů vykazuje znaky inkvizice.\n\nDne 18. srpna 2012 jáhen Sergej Baranov jako výraz nesouhlasu s rozsudkem nad Pussy Riot publikoval otevřený dopis patriarchovi Kirillovi, v němž dvouletý nepodmíněný trest nad členkami Pussy Riot označil za \"„pobuřující“\" a postoj církve za \"„lživý a licoměrný“\":\n\nKirill na jeho dopis nereagoval a církev dokonce tvrdila, že žádný diákon Baranov neexistuje.\n\nOtevřený dopis způsobil širokou veřejnou odezvu jak v ruských, tak i zahraničních médiích.\n\nPo několika dnech ale tambovská eparchie, v níž Baranov působil, svolala církevní soud. Ten po třech dnech jednání diákona zbavil svěcení, uvalil na něj klatbu a z církve ho vyobcoval. Baranovovi se nesmí dostat pravoslavné svátosti oltářní a křtu podle médií zbaven nebyl jen proto, že to církevní zákony neumožňují.\n\nVětšina ruských médií detailně popisovala historii událostí a jeho důslednou kritiku patriarchy a vysokých představitelů ruské pravoslavné církve.\n\nHlavní myšlenka protestních dopisů, rozhovorů a publikací jáhna Baranova spočívá zejména v tom, že existují skutečné problémy sekularizace Ruské pravoslavné církve Moskevského patriarchátu a klerikalizace ruské společnosti. Jeho články jsou ostrou kritikou propojení církve a státu, kritikou a obviněním hierarchů ruské pravoslavné církve ze lži, pokrytectví, mamonářství a spolupráce se sovětskou tajnou službou KGB.\n\nJáhen Baranov je jedním z mála, kdo odvážně a otevřeně vyzývá hierarchy ruské pravoslavné církve, aby se káli za spolupráci s tajnou policií KGB.\n\nNěkterá angažovaná a marginalizovaná média se pokusila vyvíjet tlak na názory čtenářů prostřednictvím zveřejnění nepravdivých informací, které poškozují reputaci jáhna Baranova, ale jejich lživost byla brzy odhalena díky aktivní práci nezávislých novinářů.\n\nReportér listu Novaja Gazeta v článku \"Umlčet jáhna Baranova\" popsal, jak si po zveřejnění dopisu u duchovního podávali dveře nejvyšší představitelé oblasti, církve i příslušníci ruské tajné služby FSB.\n\nTlak úřadů na tehdy už bývalého duchovního údajně prudce zesílil poté, co Baranova pozvala Česká ambasáda v Moskvě osobně převzít dopis od ministra zahraničí Karla Schwarzenberga. \"„Sdílím váš názor, že soud škodí tvrdostí uděleného trestu za to, co je spíše přečinem, obrazu Ruska ve světě. Za vaši odvahu vám vyjadřuji hluboký respekt,“\" napsal šéf české diplomacie Baranovovi. Dopis mu počátkem prosince předal tehdejší velvyslanec Petr Kolář.\n\nReakce úřadů na sebe nenechala čekat. \"„Ve vlaku, v němž jsem se přes noc vracel do Tambova, mě do kupé následovali dva policisté a byli tam, dokud jsem nevystoupil,“\" popsal Baranov události po převzetí dopisu. Příslušníci ho prý po celou noc vyzývali k hovoru či k návštěvě jídelního vozu. Zároveň začaly pravidelné návštěvy příslušníků ruské tajné služby FSB, bývalých nadřízených i místních politiků. Všichni s dobře míněnou radou „mlčet a nemíchat se do politiky“. Zablokovaný facebookový účet, hlavní spojnice se stejně smýšlejícími lidmi, prolomené heslo na email a skype, nefunkční SIM karta.\n\nDva dny před Štědrým dnem někdejší jáhen dorazil do Prahy a podal žádost o udělení mezinárodní ochrany (azylu). To se mu kvůli vánočním svátkům podařilo až ve všedních dnech mezi nimi. Měsíc strávil v uzavřeném azylovém středisku v Zastávce u Brna.\n\nČeské ministerstvo vnitra shledalo, že Baranov byl v Rusku pronásledován pro politické názory, a udělilo mu tzv. politický azyl.\n\nV prosinci 2017 byl jáhen Baranov zvolen předsedou spolku Ruská duchovní mise v České republice.\n\n\nOficiální stránka Sergej Baranov na facebooku\n"}
{"id": "1467092", "url": "https://cs.wikipedia.org/wiki?curid=1467092", "title": "Měšťanský dům čp. 408 (Javorník)", "text": "Měšťanský dům čp. 408 (Javorník)\n\nMěšťanský dům č. p. 408 se nachází na ulici Míru mezi domy čp. 407 a 409 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách a povodní; i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104) a povodních. V první polovině 19. století na původním jádře byl postaven nový dům, který byl později upravován. V roce 1945 bylo v přízemí železářství a dům patřil Othmaru Knötigovi. V osmdesátých letech 20. století byl dům staticky narušen a neobydlen. V letech 1988–1992 proběhla modernizace interiéru. \n\nDům č. p. 408 je empírová řadová tříosá stavba postavená z cihel. Uliční fasáda je členěna podnoží a kordonovým pasem. V osové části přízemí je vchod po jehož stranách jsou okna. V patře nad třemi okny v šambránách jsou návojové římsy s konzolkou. Průčelí ukončuje trojúhelníkový štít vykrojený odsazeným segmentem a završený trojúhelníkovým tympanonem. Ve štítu jsou dvě pravoúhlá okna v šambránách na společné římse. V tympanonu je půlkruhové okénko. Střecha je sedlová.\n\nV přízemí jsou ploché stropy.\n\n"}
{"id": "1467097", "url": "https://cs.wikipedia.org/wiki?curid=1467097", "title": "Bad World Tour", "text": "Bad World Tour\n\nBad World Tour bylo první sólové turné zpěváka Michaela Jacksona. Turné započalo v září roku 1987 v Japonsku a skončilo v lednu 1989 v USA v Kalifornii. Turné bylo zapsáno do Guinnessovy knihy rekordů díky největšímu počtu diváků. Turné k albu \"Bad\" sponzorovala společnost Pepsi, které Michael Jackson dělal v roce 1984 reklamu. \"Bad World Tour\" bylo jedno z vůbec největších turné v historii hudby. Jedna z nejúspěšnějších částí turné bylo sedm koncertů na stadionu Wembley v Londýně roku 1988.\n\n1. \"Wanna Be Startin' Somethin\"'\n\n2. \"This Place Hotel\"\n\n3. \"Another Part Of Me\"\n\n4. \"I Just Can't Stop Loving You\"\n\n5. \"She's Out Of My Life\"\n\n6. \"I Want You Back, The Love You Save, I'll Be There (Jackson 5 Medley)\"\n\n7. \"Rock With You\"\n\n8. \"Human Nature\"\n\n9. \"Smooth Criminal\"\n\n10. \"Dirty Diana\"\n\n11. \"Thriller\"\n\n12. \"Workin' Day And Night\"\n\n13. \"Beat It\"\n\n14. \"Billie Jean\"\n\n15. \"Bad\"\n\n16. \"Man In The Mirror\""}
{"id": "1467098", "url": "https://cs.wikipedia.org/wiki?curid=1467098", "title": "Dan Jeannotte", "text": "Dan Jeannotte\n\n"}
{"id": "1467099", "url": "https://cs.wikipedia.org/wiki?curid=1467099", "title": "Vrchotice (tvrz)", "text": "Vrchotice (tvrz)\n\nTvrz Vrchotice je renesanční stavba nacházející se ve vesnici Vrchotice. Od roku 1965 patří mezi kulturní památky.\n\nRenesanční tvrz Vrchotice leží v jižní části hospodářského dvora poblíž vesnice Vrchotice. Hlavní budova je jednopatrová na obdélném půdorysu. V těsné blízkosti hlavní budovy se nachází masivní hranolová věž, která je kryta nízkou stanovou střechou ze šindelů, zakončenou nízkou vížkou. Věž má v prvním podlaží jehlanovitý tvar, ve druhém podlaží je věž subtilnější. Hlavní budovu a věž spojuje vestavba schodiště. Západní a severní strana dvora je ohraničena dvoukřídlým chlévem. Jednu z částí dvora uzavírá stodola. Budovy jsou spojeny ohradní zdí. Zdivo stavby je lomové a cihlové. Hlavní brána se nachází mezi chlévem a tvrzí.\n\nPrvní zmínky o tvrzi pochází z roku 1370, kdy byla v majetku vladyků z Vrchotic. V roce 1596 se dostala do majetku pánů z Loutkova. Později se majiteli stali Bechyňové z Lažan a brzy poté Lažanští z Bukové. Přibližně v této době byla původně gotická tvrz přestavěna na renesanční sídlo. Roku 1613 získali tvrz páni z Mitrovic. V roce 1629 se v pramenech uvádí jako pustá. V druhé polovině 17. století tvrz získali Mitrovští z Nemyšle a stavba byla upravena na skladiště a obydlí zaměstnanců z nedalekého poplužního dvora. Později byla připojena k jetřichovickému panství. Roku 1700 byla část tvrze zbořena. Od roku 1948 budova sloužila k potřebám místního JZD. Po roce 1989 byla rozsáhle renovována a dnes zde sídlí firma FOREST-FISH. Interiéry tvrze jsou v současné době nepřístupné.\n\n"}
{"id": "1467105", "url": "https://cs.wikipedia.org/wiki?curid=1467105", "title": "Čtvero ročních období (Arcimboldo)", "text": "Čtvero ročních období (Arcimboldo)\n\nČtvero ročních období je název několika sérií manýristických maleb Giuseppa Arcimbolda a případně jeho žáků, které znázorňují alegorické hlavy symbolizující roční období, složené na způsob zátiší z rozličných předmětů vztahujících se k příslušnému období. Z Arcimboldovy vlastní ruky pocházejí tři cykly:\nKromě těchto nesporných Arcimbodových obrazů existují další dobové kopie, některé z Arcimboldovy dílny.\n"}
{"id": "1467106", "url": "https://cs.wikipedia.org/wiki?curid=1467106", "title": "Jiří Honzík", "text": "Jiří Honzík\n\nJiří Honzík (19. dubna 1924, Košumberk – 12.března 2018) byl český literární vědec, rusista, překladatel z ruštiny a básník.\n\nNarodil se Košumberku (dnes součást města Luže). V letech 1935-1942 navštěvoval reálná gymnázia v České Lípě a ve Vysokém Mýtě. Roku 1942 byl pro podporu mládežnické odbojové skupiny zatčen gestapem a patnáct měsíců vězněn. Po propuštění pracoval do konce druhé světové války jako pomocný dělník. \n\nV letech 1945-1950 vystudoval Filosofickou fakultu Univerzity Karlovy (FF UK), kde také dosáhl titulu PhDr. Po skončení základní vojenské služby působil od roku 1953 jako aspirant a poté jako odborný asistent na katedře rusistiky FF UK. V letech 1960–1964 souběžně pracoval v Institutu společenských věd při ÚV KSČ a v kulturní rubrice \"Rudého práva\". Přispíval také do řady do kulturních periodik (například \"Literární noviny\", \"Host do domu\", \"Světová literatura\" a další). \n\nPo vyloučení z KSČ roku 1972 musel FF UK odejít. Bylo mu však umožněno živit se jako překladatel a publicista ve svobodném povolání a pod svým jménem vydával i překlady některých kolegů, kteří nesměli vůbec publikovat. Splupracoval především s nakladatelstvím Odeon, pro které sestavil řadu antologií a výborů z děl ruských básníků. Věnoval se také psaní vlastní poezie. Do důchodu odešel roku 1982. Po pádu komunistického režimu byl roku 1990 jmenován docentem ruské literatury na FF UK. Také se veřejně exponoval: byl členem výboru Českého literárního fondu, členem výboru Obce překladatelů a také řídil časopis pro ruskou a slovanskou filologii \"Rossica\". \n\nJeho hlavním oborem byla ruská literatura 19. století a ruská poezie. Je autorem a spouluautorem mnoha překladů a odborných přednášek, článků i knih, pořadatelem autorských výborů i antologií. Vlastní básně vydával i pod pseudonymem Martin Zik. \n\n"}
{"id": "1467107", "url": "https://cs.wikipedia.org/wiki?curid=1467107", "title": "Jan T. Gross", "text": "Jan T. Gross\n\nJan Tomasz Gross (* 1. srpna 1947 Varšava) je polsko-americký sociolog a historik, profesor historie na Princetonské univerzitě. Je známý především díly o polské historii, zaměřující se na vztahy mezi Židy a Poláky během druhé světové války.\n\nDne 6. listopadu 1996 byl Grossovi a jeho ženě Ireně Grudzinské-Grossové udělen Řád za zásluhy Polské Republiky prezidentem Aleksandrem Kwaśniewskim. 14. ledna 2016 polský prezident Andrzej Duda zažádal o odebrání tohoto řádu Grossovi kvůli jeho knize \"Neighbors: The Destruction of the Jewish Community in Jedwabne\", v níž popisuje masakr v městečku Jedwabne, kde Poláci vraždili Židy. Prezident to odůvodnil „pokusem zničit dobré jméno Polska“. Na stranu Grosse se přidal Timothy Snyder, americký historik zkoumající evropské genocoidy s tím, že pokud bude Grossovi odebráno jeho ocenění, vzdá se svého.\n"}
{"id": "1467108", "url": "https://cs.wikipedia.org/wiki?curid=1467108", "title": "Měšťanský dům čp. 409 (Javorník)", "text": "Měšťanský dům čp. 409 (Javorník)\n\nMěšťanský dům č. p. 409 se nachází na ulici Míru mezi domy čp. 408 a 410 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V roce 1886 na původním barokním jádře byla postavena přestavba domu podle plánů stavitele A. Utnera z Javorníku. Dům byl později upravován. V roce 1945 byl v přízemí obchod Herberta Hankeho.\n\nDům č. p. 409 je empírová řadová jednopatrová pětiosá podsklepená stavba postavená z cihel. Uliční fasáda je členěna kordonovým pasem a korunní římsou. V osové části přízemí je vchod, po jehož stranách jsou obchody. V patře nad pravoúhlými okny jsou návojové římsy. Průčelí ukončuje obdélníkový atikový štít s přiléhajícími segmentovými křídly rámovaný lizénami a završený trojúhelníkovým tympanonem s oběžnou římsou. Atika je ukončena pilířkem. Ve štítu jsou dvě pravoúhlá okna, nad nimi dvě obdélná okna v šambránách. V tympanonu je půlkruhové okénko. Střecha je sedlová. Atikový štít může mít pozdně barokní původ.\n\nV přízemí je valená klenba s pasy.\n\n"}
{"id": "1467112", "url": "https://cs.wikipedia.org/wiki?curid=1467112", "title": "Yeager", "text": "Yeager\n\nPříjmení Yeager nosí více osob:\n\n"}
{"id": "1467113", "url": "https://cs.wikipedia.org/wiki?curid=1467113", "title": "Seznam televizních seriálů vysílaných na CBS", "text": "Seznam televizních seriálů vysílaných na CBS\n\nSeznam televizních seriálů vysílaných na CBS uvádí přehled televizních seriálů, které byly premiérově uvedeny na americké stanici CBS, jež vysílá od roku 1929. Pokud byl seriál vysílán v Česku, je v samostatném sloupci uveden český distribuční název pořadu. Seznam neobsahuje všechny děťské pořady.\n"}
{"id": "1467115", "url": "https://cs.wikipedia.org/wiki?curid=1467115", "title": "Dänemark", "text": "Dänemark\n\nDänemark je pravěké hradiště poblíž jižního okraje města Kutná Hora. Nachází se na území městské části Žižkov nad levým břehem říčky Vrchlice nad mlýnem Dänemark západně od Poličan. Z opevnění hradiště se dochovaly terénní relikty v podobě valů a příkopů. Zeď z pozdní doby kamenné doložená na akropoli je nejstarší známou stavbou z lícovaného zdiva na území Čech. Hradiště je od roku 1987 chráněno jako kulturní památka.\n\nHradiště bylo postaveno už ve středním eneolitu příslušníky řivnáčské kultury. Archeologický výzkum hradiště prováděli v osmdesátých letech dvacátého století Milan Zápotocký a Marie Zápotocká. Kromě velkého množství nálezů z období řivnáčské kultury nalezli také malé množství keramických zlomků únětické a štítarské kultury z doby bronzové.\n\nAkropole hradiště se nachází na úzké ostrožně s rozměry 60 × 20 metrů chráněné ze tří stran strmými svahy. Na akropoli na severní přístupné straně navazovalo předhradí s mohutným opevněním. Archeologický výzkum prokázal, že opevnění předhradí i akropole bylo vybudováno ve dvou stavebních fázích. Osídlen byl také vnější prostor mimo předhradí, kde byla kromě několik středověkých jam odkryta kamenářská dílna řivnáčské kultury.\n\nStarší stavební fázi fortifikace předhradí tvořila jednoduchá palisáda. Podobně byla opevněna také akropole oddělená vnitřním příkopem. Vstup z předhradí vedl bránou tvořenou dvojicí šest metrů dlouhých kůlových stěn postavených kolmo na průběh palisády. Druhý vstup představovala branka vzniklá přerušením palisády tak, že oba konce se v úseku dvou metrů překrývaly a vytvářely tak asi jeden metr širokou vstupní uličku.\n\nV mladší stavební fázi bylo opevnění výrazně zesíleno. Předhradí zajistila trojice příkopů vedených v pravidelných, přibližně pětimetrových rozestupech. První příkop byl vyhlouben ve sprašovém podloží. Přechod přes něj umožňoval vstupní nevyhloubený pruh podloží mezi dvěma rameny příkopu. Za příkopem se nacházela berma s hradbou tvořenou skládanými lícovanými kameny a hlinitopísečným násypem. Materiál na stavbu čelního valu byl získán vyhloubením druhého příkopu, který částečně zasahuje až do skalního podloží. Šířka příkopu se pohybuje od pěti do šesti metrů. Přechod nejspíše umožňoval dřevěný most postavený v místě zúžení příkopu. Za středním příkopem stávala hradba, která se po zániku hradiště zřítila a příkop zasypala. Valovité torzo hradby s destruovanou čelní kamennou zdí bylo odkryto na severovýchodním svahu. Třetí příkop byl celý vyhlouben ve svorové skále. V horní části šířka příkopu dosahovala 4–5 metrů, zatímco u dna se pohybovala od 2,2 do 2,6 metru. Jeho překonání, podobně jako u vnějšího příkopu, umožňoval přechodový blok. Také třetí příkop byl zasypán hradbou stojící původně za ním.\n\nAkropoli ve stejné době chránila hradba postavená z různě velkých kamenů prosypávaných hlínou. V některé pozdějí fázi byla akropole navíc rozdělena od západu k východu ohrazením ze dvou řad palisády oddělených kolmo stojícími kameny.\n\nV prostoru předhradí i akropole byla prozkoumána řada zahloubených a nadzemních objektů z různých časových fází. Například u středního příkopu byly odkryty dvě kůlové chaty postavené v jedné pravoúhlé polozemnici. Jedna z chat měla rozměry 4 × 5 metrů a prostor rozdělený vnitřní přepážkou. Ve východní části chaty stávala pec se čtvercovým půdorysem. Také vnější příkop překryl dvě starší polozemnice a vznikl jejich propojením a úpravou úrovně podlah.\n\nJiná polozemnice v předhradí byla zapuštěna do hloubky jednoho metru. Nadzemní část tvořily silné rohové kůly, spojené tenčími kůly v linii stěn. Také tuto zemnici dělila vnitřní příčka na dvě místnosti. V severovýchodním rohu se nacházela pec.\n\nNa akropoli se nacházel ve skále zahloubený objekt, jehož dno nebylo zachyceno ani v hloubce tří metrů a který mohl sloužit jako cisterna. Ve skále byla vytesána také sila hluboká až 180 centimetrů. Sdružovala se do dvojic a trojic. V jižním čele akropole byly zjištěny tři rozměrné pravoúhlé objekty. Pocházejí z mladší fáze řivnáčského osídlení a byly od zbytku akropole oddělené vnitřní palisádou.\n\nStředověkého původu je stavební komplex založený na eneolitickém valu a vnitřním příkopu. Tvoří ho příkopovitý objekt, hlinito-kamenitá hráz na koruně valu a destrukce kamenné zdi. Stavba (pravděpodobně náhon) nejspíše souvisí s některým dolem v okolí kostela Nejsvětější Trojice.\n\nV zásypu středního příkopu bylo nalezeno velké množství řivnáčské keramiky včetně dvou antropomorfních plastik. Z jedné vnějším příkopem překrytých chat pochází nález pazourkové sekery dovezené z polského naleziště Krzemionki. Na akropoli bylo jen v roce 1984 prozkoumáno 26 objektů, ze kterých archeologové získali asi třicet kilogramů keramiky, kostí, štípané a broušené industrie, mazanice a jiných vzorků. Mezi ně patřil také nález měděné drátěné spirálky. K měděným nálezům patřila také sekera nalezená v roce 1985.\n"}
{"id": "1467116", "url": "https://cs.wikipedia.org/wiki?curid=1467116", "title": "Václav Luňáček", "text": "Václav Luňáček\n\nVáclav Luňáček (31. srpna 1867 Police nad Metují – 14. října 1948 tamtéž), byl český malíř, ilustrátor, mykolog a spisovatel.\n\nNarodil se v Polici nad Metují v rodině řezníka a městského radního Václava Luňáčka. Školní vzdělání absolvoval zprvu v Polici, dál pokračoval ve vzdělání v Broumově a následně jeho otec rozhodl, aby se vyučil kupectví. Jeho strýc byl majitelem velkoobchodu s osivem v pruské Vratislavi a u něj se mladý Václav začal připravovat na svou budoucí životní dráhu obchodníka. Se svou životní perspektivou však příliš nadšen nebyl. Již od školních let projevoval neobyčejné výtvarné nadání a tak v něm nakonec zvítězila touha jít za svou zálibou a věnovat se zcela malířství. Proti otcově vůli odjel do Mnichova a v roce 1885 nastoupil na mnichovskou malířskou akademii k řádnému studiu. Během studií, které ukončil roku 1889, se seznámil s více členy spolku českých výtvarníků \"Škréta\", zvláště pak s Alfonsem Muchou. Mladý absolvent mnichovské akademie se po úspěšných studiích vrátil do Čech, maloval krajiny v okolí Prahy a pak se vrátil do rodné Police, kde se usadil natrvalo. Zde se mimo jiné intenzívně zabýval mykologií, toulal se lesy na policku a broumovsku a ze svých výprav si nosil houby, které rád maloval. Následně se spojil s učitelem Janem Bezděkem a spolu začali roku 1901 vydávat dílo \"\"Atlas hub jedlých a jim podobných jedovatých\"\". Bylo to první české dílo tohoto druhu, které však nenašlo v tehdejší době u nás pochopení a podporu a tak se oba dva umělci rozhodli vydávat je po sešitech na vlastní náklady. Později francouzi odkoupili celé toto dílo a malíř Luňáček daroval svých 90 originálů Národnímu muzeu v Praze. V Polici vystavoval roku 1897 a 1918, častěji vystavoval však svá díla v Praze, ale i v cizině (například v Německu). Akademický malíř Václav Luňáček se věnoval převážně krajinomalbě svého rodného kraje, namaloval množství obrazů různých formátů technikou v oleji, akvarelu i pastelu. Začátkem měsíce října roku 1948 byl Václav Luňáček převezen do polické nemocnice, kde 14. října 1948 zemřel.\n\nLiterární tvorba mistra Luňáčka se skládala ponejvíce z veselých povídek a humoresek. Za jeho života vyšla v roce 1927 nakladatelem a knihkupcem Josefem Nývltem v Kralupech nad Vltavou kniha \"\"Quodlibet\"\" a v rukopisech se dochoval ještě jeho román \"„Lásky ideál a klam\"\" a další sbírka povídek \"„Veselé historky\"\". Na motiv jedné z jeho povídek (\"\"Kníže pán na výletu\"\") ze sbírky humoresek \"\"Quodlibet\"\" napsal libreto k operetě \"\"Na Hvězdě\"\" knihař Antonín Krtička - Polický.\n\nVáclav Luňáček měl sestru Marii, provdanou v Praze za výrobce hasičských stříkaček továrníka Raymunda Smekala, u které býval občas hostem v moravské obci Čechy pod Kosířem.\n\n\n"}
{"id": "1467117", "url": "https://cs.wikipedia.org/wiki?curid=1467117", "title": "James Scott (hudebník)", "text": "James Scott (hudebník)\n\nJames Sylvester Scott (12. února 1885 - 30. srpna 1938) byl afroamerický skladatel ragtimeů a klavírista.__OBSAH__ Je považován za jednoho ze tří nejvýznamnějších skladatelů klasického ragtime, společně s Scottem Joplinem a Josephem Lambem.\n\nNarodil se v Neosho, Missouri Jamesi Scottovi Sr. a Molly Thomas Scott, oba bývalí otroci. V roce 1901 se jeho rodina přestěhovala do Kartága, Missouri, kde navštěvoval Lincoln High School. V roce 1902 začal pracovat v hudebním obchodě Charlese L. Dumarse, nejprve umýval okna, pak začal hrát na klavír včetně jeho vlastních kusů. Poptávka po jeho hudbě přesvědčila Dumarse, aby vytiskl první z Scottových publikovaných kompozic \"A Summer Breeze - March and Two Step\" v roce 1903. Do roku 1904 byly vydány a dobře prodávány dvě další skladby od Scotta, \"Fascinator March\" a \"On the Pike March\", ale nestačilo to, aby se Dumars udržel v podnikání a brzy společnost přestala vydávat.\nV roce 1904 James Scott napsal \"On the Pike\", který se odkazuje na polovinu St. Louis světového veletrhu 1904.\n\nRagtimoví historici Rudi Blesh a Harriet Janis uvádějí, že Scott šel do St. Louis, Missouri v roce 1905 při hledání svého idolu Scotta Joplina. Našel Joplina a zeptal se, jestli by si poslechl jednu z jeho kompozic. Po vyslechnutí ragtimu ho Joplin představil svému vydavateli Johnovi Stillwellovi Starkovi a doporučil mu, aby skladbu vydal. Stark ji publikoval o rok později jako \"Frog Legs Rag\". To se rychle stalo hitem a bylo druhé v prodeji v katalogu Stark za Joplinovou vlastní \"Maple Leaf Rag\". Scott se stal pravidelným přispěvatelem do katalogu Stark do roku 1922.\n\nV roce 1914 se Scott přestěhoval do Kansas City, Missouri, kde se oženil s Norou Johnsonovou, učil hudbu a doprovázel němé filmy jako varhaník a aranžér v divadle Panama. Ti, kteří ho znali, si připomínají, že divadelní dílo je velkou částí jeho činnosti. Jeho bratranec Patsy Thomas si vzpomíná: \"Každý ho nazval\" Malým profesorem \". Vždycky kráčel rychle, díval se na zem - minul tě na ulici a nikdy tě neviděl - zdálo se, že je vždy hluboce zamyšlený.\"\n\nScott se v posledních letech svého života zabýval výukou, skladáním a vedením osmičlenné kapely, která hrála v různých pivních barech a kinech. S příchodem zvukových filmů však jeho bohatství kleslo. Ztratil divadelní práci, jeho žena zemřela bez dětí a jeho zdraví se zhoršilo. Přestěhoval se se svým bratrancem Ruth Callahanem do Kansas City v Kansasu a přesto, že trpěl chronickou vodnatelností, pokračoval v komponování a hraní na klavír. Scott zemřel v nemocnici Douglas 30. srpna 1938 ve věku 52 let a byl položen vedle své ženy na Westlawnském hřbitově.\n\nMezi nejznámější skladby Jamese Scotta patří \"Climax Rag\", \"Frog Legs Rag\", \"Grace and Beauty\", \"Ophelia Rag\" a \"The Ragtime Oriole\".\n\n"}
{"id": "1467118", "url": "https://cs.wikipedia.org/wiki?curid=1467118", "title": "Měšťanský dům čp. 410 (Javorník)", "text": "Měšťanský dům čp. 410 (Javorník)\n\nMěšťanský dům č. p. 410 se nachází na ulici Míru mezi domy čp. 409 a 411 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V druhé čtvrtině 19. století bylo barokové jádro přestavěno a později byl dům upravován. V roce 1945 dům patřil řeznickému mistru Karlu Felkelovi. V roce 1984 proběhla rekonstrukce domu včetně fasády.\n\nDům č. p. 410 je empírová řadová jednopatrová tříosá podsklepená stavba na obdélném půdorysu. Uliční štítové průčelí je členěno kordonovou a hlavní profilovanou římsou. Je zdobeno v přízemí pásovou bosáží. V v pravé části přízemí je vchod, nalevo dvě pravoúhlá okna. Patro je zdobeno pilastry, suprafenstrami a průběžnou římsou. Průčelí ukončuje štít završený trojúhelníkovým tympanonem s oběžnou římsou. Ve štítu jsou dvě řady pravoúhlých oken. V první čtyři a nad nimi dvě okna ve štukových rámech. V tympanonu je půlkruhové okénko. Střecha je sedlová.\n\nV přízemí ve vstupní chodbě jsou tři pole křížové klenby, nástup na točité schodiště do patra je zaklenut valeně, chodba do dvora má valenou klenbu. Místnosti v přízemí a v patře mají ploché stropy.\n\n"}
{"id": "1467122", "url": "https://cs.wikipedia.org/wiki?curid=1467122", "title": "Nagyecsed", "text": "Nagyecsed\n\nNagyecsed [naděčed] (, ) je město ve východním Maďarsku v župě Szabolcs-Szatmár-Bereg, spadající pod okres Mátészalka, blízko rumunských hranic. Nachází se asi 60 km východně od Nyíregyházy. V roce 2015 zde žilo 6 327 obyvatel. Podle údajů z roku 2001 zde bylo 84 % obyvatel maďarské a 16 % romské národnosti.\n\nMěstem protéká řeka Kraszna, která se u města Vásárosnamény vlévá do řeky Tiszy.\n\nNejbližšími městy jsou Fehérgyarmat, Mátészalka a rumunské Carei. Poblíže jsou též obce Fábiánháza, Győrtelek, Mérk, Nyírcsaholy, Tiborszállás a Tyukod.\n"}
{"id": "1467126", "url": "https://cs.wikipedia.org/wiki?curid=1467126", "title": "Luňáček", "text": "Luňáček\n\nPříjmení Luňáček má více nositelů:\n\n"}
{"id": "1467128", "url": "https://cs.wikipedia.org/wiki?curid=1467128", "title": "Modlící se Kristus", "text": "Modlící se Kristus\n\nModlící se Kristus neboli Hlava Krista je olejomalba španělského malíře řeckého původu Dominikose Theotokopulose, známého jako El Greco. \n\nObraz byl malován pravděpodobně pro osobní pobožnost jako součást soukromé kaple. Jedná se o zjednodušenou verzi hlavy Krista z obrazu \"Svlékání Kristova roucha\" z toledské katedrály. Velká podobnost zejména v modelování tváře, výrazu i pozici je ve vztahu k obrazu \"Kající Marie Magdalény\". Kolem hlavy Krista je kosočtverečná svatozář, jakou El Greco maloval kolem téměř všech Ježíšových obrazů. Také strnulé oči upřené vzhůru jsou prvkem, který se často opakuje v mnoha obrazech svatých. \n\nO deset let později El Greco maloval druhou verzi Kristova obrazu. Kompozice je stejná: Kristus je obrácen napravo a jeho hlava je mírně skloněna směrem doleva. Umělec použil jemné \"impasto\", aby zdůraznil účinky světla viditelného hlavně na čele, zejména na levé straně; obličej je zdůrazněn především v oblasti vlasů. Tmavá linie na rtech zvýrazňuje účinek mírně rozevřených rtů. \n\nVerze tohoto obrazu, vlastněná Národní galerií v Praze, je jediným El Grecovým dílem na území Česka. \n\n"}
{"id": "1467129", "url": "https://cs.wikipedia.org/wiki?curid=1467129", "title": "Evi Neliwati", "text": "Evi Neliwati\n\nEvi Neliwati (* 1976 Lubuklinggau) je indonéská sportovní lezkyně a bývalá reprezentantka, mistryně Asie v lezení na rychlost.\n\n\n"}
{"id": "1467130", "url": "https://cs.wikipedia.org/wiki?curid=1467130", "title": "Kuthen", "text": "Kuthen\n\nKuthen (Kötöny, zapisován také mnoha jinými způsoby), v dospělosti pokřtěný jako Jonáš, ? – 17. března 1241, byl kumánský chán a vojevůdce vládnoucí od roku 1223 do své smrti. Skrze svou dceru Alžbětu, pozdější uherskou královnu, je předkem mnoha evropských panovníků 14. století a všech následujících věků.\n\nMaďarsky je zván \"Kötöny\", rusky \"Котян\" (Koťan), polsky \"Kocjan\", anglicky \"Köten\", dále se vyskytují zápisy \"Kutan, Kuthan, Koteny, Kuethan\" a podobně. Pravděpodobně je zmiňován i jako \"Zayhan\" nebo \"Seyhan\". Někdy se označuje i svým křestním jménem \"Jonáš\".\n\nPocházel z terterovského rodu. Se svým kmenem vytvořil alianci s Kyjevskou Rusí proti Mongolům, ale byli opakovaně poraženi. Roku 1238 byl mongolským postupem zatlačen do Uher, kde přijal katolickou víru. V té době se jeho manželce (nejistého jména, původem z Haliče) narodila jejich dcera Alžběta, která byla zasnoubena královu synovi a budoucímu uherskému králi Štěpánu V..\n\nKuthen se v Uhrách snažil o spojenectví proti Mongolům, ale šlechta jemu ani jeho lidem nedůvěřovala, snad je podezřívala ze špionáže. Nakonec Kuthena zavraždili, krátce před zničujícím mongolským vpádem. Rozčilení Kumáni následně z Uher odtáhli jižním směrem, drancujíce a pleníce. Nakonec se usadili v Bulharsku, kde z nich možná vzešla budoucí vládnoucí Terterská dynastie. Část Kuthenových Kumánů se později do Uher vrátila.\n"}
{"id": "1467136", "url": "https://cs.wikipedia.org/wiki?curid=1467136", "title": "Yuyun Yuniar", "text": "Yuyun Yuniar\n\nYuyun Yuniar je indonéská sportovní lezkyně, bývalá reprezentantka a vicemistryně Asie v lezení na rychlost.\n\n"}
{"id": "1467141", "url": "https://cs.wikipedia.org/wiki?curid=1467141", "title": "32 nanometrů", "text": "32 nanometrů\n\n32 nanometrů (zkráceně 32 nm) je technologie výroby polovodičových součástek typu CMOS. Označení \"32 nanometrů\" odkazuje na typickou poloviční rozteč (poloviční vzdálenost mezi identickými strukturami v poli) jedné paměťové buňky v počítačové paměti. Mikroprocesory s technologií 32 nm začaly být produkovány v roce 2010.\n\nTechnologie 32 nm byla překonána 22 nm technologií v roce 2012.\n\nProcesory Intel Core i3 a Intel Core i5 vydané v lednu 2010 patřily mezi první masově dostupné procesory s 32 nm technologií. Druhá generace Core procesorů společnosti Intel pod názvem Sandy Bridge též používala 32 nm technologii. Šestijádrový procesor společnosti Intel, s kódovým jménem Gulftown a postavený na architektuře Westmere, byl vydán 16. března 2010 jako \"Core i7 980x Extreme Edition\" s retail cenou asi 1000 dolarů. Lower-end šestijádrový procesor od Intelu, \"Core i7-970\", byl vydán v červenci 2010 s cenou okolo 900 dolarů.\n\n\"FX Series\" procesory společnosti AMD s kódovým jménem \"Zambezi\" založené na architektuře Bulldozer byly vydány v říjnu 2011. Použita byla 32 nm technologie, dvě CPU jádra na modul a maximálně 4 moduly; tedy rozpětí bylo od čtyřjádrové verze za asi 130 dolarů do osmijádrové verze za asi 280 dolarů.\n\nV září 2011 oznámila společnost Ambarella dostupnost A7L systému na čipu s 32 nm technologií pro digitální kamery, umožňující vysoké rozlišení videa 1080p60.\n\nPo 32 nm technologii přišla 22 nm technologie. Intel zahájil masovou výrobu 22 nm polovodičů později roku 2011 a oznámil vydání prvního komerčního 22 nm zařízení na duben 2012.\n"}
{"id": "1467143", "url": "https://cs.wikipedia.org/wiki?curid=1467143", "title": "Ruzajevka", "text": "Ruzajevka\n\nRuzajevka (, – \"Orozaj\", – \"Orazaj oš\") je město v Mordvinsku v Ruské federaci. Při sčítání lidu v roce 2010 měla sedmačtyřicet tisíc obyvatel. \n\nRuzajevka leží na Insaru, pravém přítoku Alatyru v povodí Volhy. Od Saransku, hlavního města republiky, je vzdálena přibližně pětadvacet kilometrů jihozápadně.\n\nRuzajevka byla založena v roce 1631 jako vesnice jménem \"Urazajevka\". Od roku 1783 je označována Ruzajevka. Rozkvět nastává od roku 1893, kdy byla přes vesnici postavena železniční trať. Ta se krátce na to stala součástí původní trasy Transsibiřské magistrály a místní stanice se navíc stala železničním uzlem. Status města získala Ruzajevka v roce 1937.\n\n"}
{"id": "1467144", "url": "https://cs.wikipedia.org/wiki?curid=1467144", "title": "Pivovar (Terezín)", "text": "Pivovar (Terezín)\n\nMěstský pivovar v Terezíně byl uveden do provozu roku 1787 výroba byla zastavena po vysídlení civilního obyvatelstva města roku 1942. V 19. a počátkem 20. století byl modernizován. Od zastavení výroby funguje jako skladiště.\n\nPivovar byl jako první městský podnik v Terezíně postaven v polovině 80. let 18. století. Výrobu zahájil roku 1787. V průběhu 19. a počátku 20. století se vyvinul v průmyslový pivovar, komín jeho kotelny po zrušení pevnostní funkce města jako jediný objekt kromě kostelní věže významně převýšil linii hradeb. Výroba byla zastavena po vysídlení civilních obyvatel města roku 1942, od té doby slouží jako skladiště.\n\nMaximální výstav dosahoval 23 000 hl piva ročně.\n\nV bývalém pivovaru v období druhé světové války byla zřízena dezinfekční stanice, sprchy a prádelna. Část sloužila k ubytování vězňů.\n\nProvoz byl v majetku obce do roku 1948, zároveň byl pronajímán. Památkově chráněno od 16. listopadu 1995.\n\n"}
{"id": "1467148", "url": "https://cs.wikipedia.org/wiki?curid=1467148", "title": "Alexander Vrňák", "text": "Alexander Vrňák\n\nAlexander Vrňák (* 2. července 1958) je bývalý český hokejista, útočník.\n\nV lize hrál za Poldi SONP Kladno. S Kladnem získal v roce 1980 mistrovský titul. Během vojenské služby hrál za Duklu Trenčín a B-tým Dukly Jihlava.\n\n"}
{"id": "1467153", "url": "https://cs.wikipedia.org/wiki?curid=1467153", "title": "Roberto Telch", "text": "Roberto Telch\n\nRoberto Telch (6. listopadu 1943, San Vicente – 12. října 2014, Buenos Aires) byl argentinský fotbalista, střední záložník. Zemřel na infarkt.\n\nProfesionálně hrál za argentinské kluby CA San Lorenzo de Almagro, CA Unión Sante Fe a CA Colón Santa Fe. Se San Lorenzem získal čtyřikrát mistrovský titul. Do Santa Fe přestoupil v roce 1980 a sehrál zde poslední sezónu. Když na konci roku ukončil kariéru, měl na kontě 630 zápasů v nejvyšší soutěži, což je výkon, který překonali jen Hugo Gatti a Ricardo Bochini. \n\nZa reprezentaci Argentiny nastoupil ve 24 utkáních a dal 2 góly. Startoval na Mistrovství světa ve fotbale 1974, kde nastoupil v 5 utkáních. \n\n"}
{"id": "1467162", "url": "https://cs.wikipedia.org/wiki?curid=1467162", "title": "Néstor Togneri", "text": "Néstor Togneri\n\nNéstor Hugo Togneri (27. listopadu 1942 - 8. prosince 1999) byl argentinský fotbalista, obránce a záložník.\n\nProfesionálně hrál za argentinské kluby Club Atlético Platense, Estudiantes de La Plata v době největší slávy klubu, a za Quilmes AC. S Estudiantes de La Plata získal v roce 1967 argentinský titul, v letech 1968–1970 jihoamerický Pohár osvoboditelů a v roce 1968 Interkontinentální pohár.\n\nByl členem argentinské reprezentace na Mistrovství světa ve fotbale 1974. \n\n"}
{"id": "1467163", "url": "https://cs.wikipedia.org/wiki?curid=1467163", "title": "Baranov", "text": "Baranov\n\nPříjmení Baranov (, v ženské podobě ) má více nositelů:\n\n"}
{"id": "1467172", "url": "https://cs.wikipedia.org/wiki?curid=1467172", "title": "Serie A 1985/86", "text": "Serie A 1985/86\n\nSoutěžní ročník Serie A 1985/86 byl 84. ročník nejvyšší italské fotbalové ligy a 54. ročník od založení Serie A. Soutěž začala 18. září 1985 a skončila 27. dubna 1986. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli Ascoli Calcio 1898, SS Lazio a US Cremonese sestoupili do druhé ligy. Opačným směrem putovali tři týmy, jimiž byli Pisa SC (vítěz druhé ligy), US Lecce, AS Bari.\n\nTitul v soutěži obhajoval klub AC Hellas Verona, který v minulém ročníku získal své 1. prvenství v soutěži.\n\n\nNejlepším střelcem tohoto ročníku Serie A se stal italský útočník Roberto Pruzzo. Hráč AS Řím vstřelil 19 branek.\n"}
{"id": "1467178", "url": "https://cs.wikipedia.org/wiki?curid=1467178", "title": "Dagmar Kuzmanová", "text": "Dagmar Kuzmanová\n\nDagmar Kuzmanová, provdaná Slafkovská (* 17. září 1956, Handlová) je bývalá slovenská lyžařka, sjezdařka. \n\nNa XII. ZOH v Innsbrucku 1976 reprezentovala Československo v alpském lyžování. Ve sjezdu skončila na 32. místě, ve slalomu na 9. místě a v obřím slalomu také na 9. místě. Na mistrovství světa dosáhla nejlepšího výsledku 5. místem v kombinaci v Garmisch-Partenkirchenu 1978 a 6. místem v kombinaci v Innsbrucku 1976, kdy bylo mistrovství světa součástí olympiády. \n\n"}
{"id": "1467204", "url": "https://cs.wikipedia.org/wiki?curid=1467204", "title": "Měšťanský dům čp. 411 (Javorník)", "text": "Měšťanský dům čp. 411 (Javorník)\n\nMěšťanský dům č. p. 411 se nachází na ulici Míru mezi domy č. p. 410 a 412 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V druhé čtvrtině 19. století byl dům přestavěn a později upravován. V roce 1945 v domě bylo obuvnictví a dům patřil Rudolfu Nierlovi. Asi v roce 1980 při opravě domu došlo ke zničení původní fasády a odstranění všech ozdobných prvků. Z původního průčelí se dochoval atikový štít s půlkruhovým tympanonem a termálním oknem.\n\nDům č. p. 411 je empírová řadová dvoupatrová čtyřosá podsklepená stavba na obdélném půdorysu. Uliční štítové průčelí je omítnuto hladkou omítkou. V prvním patře čtyři okna, v druhém dvě. V přízemí ve třetí ose zleva je vchod se segmentovým záklenkem, po stranách obchody.\n\nPůvodně průčelí bylo členěno kordonovou římsou. Čtyři okna v patrech byla v pravoúhlých rámech spojená lizénami, které procházely obě patra. Pod okny druhého patra byly parapety s plastickými kosočtverci zdobené maskami.\n\nPrůčelí ukončuje lichoběžníkový štít završený trojúhelníkovým tympanonem s římsou. Ve štítu jsou dvě okna. V tympanonu je půlkruhové okno. Střecha je sedlová.\n\nV přízemí ve vstupní síni a úzké chodbě do dvora byla valená klenba. Místnosti v přízemí a v patře mají ploché stropy.\n\n"}
{"id": "1467205", "url": "https://cs.wikipedia.org/wiki?curid=1467205", "title": "Kostel Nanebevzetí Panny Marie (Osice)", "text": "Kostel Nanebevzetí Panny Marie (Osice)\n\nKostel Nanebevzetí Panny Marie v Osicích se nalézá na nejvyšším místě vesnice Osice v okrese Hradec Králové. Původně gotický kostel tvoří významnou dominantu vesnice a celého jejího okolí. Kostel je spolu s přilehlým hřbitovem a ohradní zdí chráněn jako kulturní památka. Národní památkový ústav tento kostel uvádí v katalogu památek pod rejstříkovým číslem ÚSKP 41217/6-678.\n\nPrvní písemná zmínka o kostele pochází z roku 1350, kdy měl vlastního faráře. Dnešní stavba vznikla zřejmě před rokem 1400. V 16. století byl podobojí, v 17. století luteránský. Po bitvě na Bílé hoře dostali jej minorité z Pardubic. Kostel byl barokně přestavěn v roce 1701, z původního gotického kostela byl zachován presbytář, zdivo lodi a věže. \n\nKostel je zevně členěný pilastry a půlkruhově uzavřenými okny, je zděný, orientovaný k jihovýchodu, loď je barokní, 21,20 m dlouhá a 8,60 m široká, zaklenutá třemi poli valené klenby s lunetami. Presbytář je 8,40 m dlouhý a 5,75 m široký, zaklenutý polem křížové žebrové klenby. Sakristie je nejstarší částí kostela, má valenou klenbu, je 4,90 m dlouhá a 3,75 m široká. Má románská okénka, gotické dveře vysoké 2,40 m a široké 1 m.\n\nHlavní novorenesanční oltář pochází z 19. století. Oltářní obraz \"Nanebevzetí Panny Marie\" od malíře Antonína Mühla z Nové Paky je z roku 1885, o rozměrech 3 x 2 m. Na oltáři se nalézá šest barokních cínových svícnů, 50 cm vysokých.\n\nVlevo od oltáře se nalézá barokní kazatelna s baldachýnem a barokovou slunečnicí pocházející z 18. století. \n\nNa levé straně kostelní lodi se nalézá postranní oltář Panny Marie se soškou Panny Marie umístěné v barokní skříňce. Soška byla prý zachráněna roku 1421 z opatovického kláštera. Soška o rozměrech 0,95 x 0,40 m má zlatou korunu posázenou drahokamy a stříbrné žezlo. Vpravo na oltáři je umístěna socha sv. Jana, vlevo socha sv. Matouše. Sochy jsou pozlacené a mají rozměry 1,20 x 0,60 m.\n\nDalší postranní \"oltář sv. Jana Nepomuckého\" se sochou světce pochází z 18. století. Oltář má skvostný barokní rám. Po jeho stranách se nachází vlevo socha sv. Václava a vpravo socha sv. Ludmily, o rozměrech 1,0 x 0,45 m.\n\nNapravo v kostelní lodi se nalézá \"oltář sv. Rodiny\" z konce 18. století o rozměrech 1,10 x 0,80 m s barokním rámem. Na oltáři vlevo je umístěna socha sv. Jana Křtitele, vpravo sv. Jáchyma. Barokní sochy jsou pozlacené o rozměrech 1,20 x 0,80 m. Nad oltářním obrazem se nalézá zlacený reliéf \"Navštívení Panny Marie\" o rozměrech 1,0 x 0,80 m. \n\nObrazy křížové cesty pocházejí z 1. poloviny 19. století a mají rozměry 1,10 x 0,80 m.\n\nCínová křtitelnice pochází z roku 1870.\n\nZábradlí kostelního kůru je barokní a pochází z roku 1759. Bohatě vyřezávané zábradlí je dílem řezbářského mistra Jenšovského z Hradce Králové.\n\nVarhany pro kostel postavil roku 1902 Jan Tuček (1842-1913), varhanář z Kutné Hory. \n\nČtyřhranná kostelní cihlová věž byla přestavěná roku 1701 a je zakončena bání s křížem. Původní kostelní báň byla v roce 1929 sražena vichřicí a následně byla nahrazena současnou bání s pozměněným tvarem. \n\nVe věži se nalézají dva zvony :\n\nKolem kostela se nalézá hřbitov ohrazený zdí. Na hřbitově stojí barokní márnice, ve které je umístěn obraz \"Nanebevzetí Panny Marie\". \n\nNa severní straně hřbitova se nalézá pomník (železný kříž v pískovcovém podstavci) českých skladatelů Dominika a Jana Nepomuka Škroupa. Dominik je otcem skladatele české národní hymny Františka Škroupa. Ve zdi hřbitova je zazděn starý pískovcový portál.\n"}
{"id": "1467208", "url": "https://cs.wikipedia.org/wiki?curid=1467208", "title": "Barry Commoner", "text": "Barry Commoner\n\nBarry Commoner (28. května 1917 New York – 30. září 2012 tamtéž) byl americký přírodovědec, spisovatel, environmentální aktivista a politik. Pro svůj radikalismus byl označován jako „Paul Revere mezi ochránci životního prostředí“ a v roce 1970 obdržel výroční cenu Mezinárodní humanistické a etické unie.\n\nNarodil se v Brooklynu v rodině židovských přistěhovalců z Ruska. Studoval na Kolumbijské univerzitě a Harvardově univerzitě, kde v roce 1941 získal doktorát v oboru zoologie. Za druhé světové války sloužil u námořního letectva. V roce 1947 nastoupil na Washingtonovu univerzitu v Saint Louis, kde až do roku 1981 vyučoval fyziologii rostlin, později působil na newyorské Queens College. Byl jedním ze zakladatelů odborného časopisu \"Journal of Theoretical Biology\" a členem Americké asociace pro rozvoj vědy, která mu udělila ocenění Newcomb Cleveland Prize.\n\nJako přední veřejný intelektuál se zabýval otázkami bídy v zemích Třetího světa a dopadu moderních technologií na životní prostředí. Publikoval práci o vlivu zvýšené radioaktivity na zdraví dětí a vedl kampaň vedoucí k mezinárodní dohodě o částečném zákazu nukleárních testů, uzavřené v roce 1963. Vydal knihy \"Science and Survival\" (1966), \"The Closing Circle: Nature, Man, and Technology\" (1971), \"The Poverty of Power\" (1976), \"The Politics of Energy\" (1979) a \"Making Peace With the Planet\" (1990). Formuloval zásadu, že v ekologii „všechno souvisí se vším a nic není zadarmo“, ve své kritice hospodářského systému zaměřeného na maximální zisk bez ohledu na externality vycházel z marxistických pozic. Kandidoval v prezidentských volbách v roce 1980 za Občanskou stranu, získal 0,3 % hlasů.\n\n"}
{"id": "1467211", "url": "https://cs.wikipedia.org/wiki?curid=1467211", "title": "Středočeský krajský přebor 1971/72", "text": "Středočeský krajský přebor 1971/72\n\nV soubojích Středočeského krajského přeboru 1971/72, jedné ze skupin 5. nejvyšší fotbalové soutěže, se utkalo 14 týmů dvoukolovým systémem podzim - jaro. Tento ročník skončil v červnu 1972. \n\nZdroj: \n\nPoznámky:\n"}
{"id": "1467213", "url": "https://cs.wikipedia.org/wiki?curid=1467213", "title": "Textové pole", "text": "Textové pole\n\nTextové pole () je grafický ovládací prvek pro zadávání textu. Slouží k zadávání textové informace uživatelem do daného programu nebo aplikace.\n\nTypické textové pole je obdélník libovolné velikosti, který odděluje textové pole od zbytku rozhraní programu či aplikace. Textová pole mohou obsahovat žádný, jeden nebo dva posuvníky. Obvykle je na nich zobrazen textový kurzor (blikající svislý řádek), který označuje aktuální oblast textu, která je upravována uživatelem.\n"}
{"id": "1467215", "url": "https://cs.wikipedia.org/wiki?curid=1467215", "title": "Kamienica (rozcestník)", "text": "Kamienica (rozcestník)\n\nKamienica je název více místopisných celků:\n\n"}
{"id": "1467228", "url": "https://cs.wikipedia.org/wiki?curid=1467228", "title": "Biskupský palác v Astorze", "text": "Biskupský palác v Astorze\n\nBiskupský palác v Astorze ( Palacio Episcopal de Astorga, Palau Episcopal d'Astorga) je původně biskupské sídlo ve městě Astorga v provincii León ve Španělsku. V letech 1889-1915 jej navrhl a postavil katalánský architekt Antoni Gaudí. Je to jedna ze tří staveb, které Gaudí postavil mimo Katalánsko. Od roku 1964 slouží budova jako muzeum.\n\nStarý biskupský palác v Astroze, jehož počátky sahaly až do roku 1120, byl zcela zničen při požáru 23. prosince 1886. Tehdejší biskup Juan Bautista Grau y Vallespinos (12. listopad 1832 - 18. září 1893) se obrátil na Gaudího se žádostí, aby se ujal návrhu nového biskupského paláce. Oba se znali z Tarragony, kde Gaudí v roce 1880 pro tehdejšího generálního vikáře Graua navrhoval oltář. Gaudí práci v únoru 1887 přijal, přestože byl tehdy zaneprázdněn prací na dvou velkých stavbách v Barceloně: paláci Güell a kryptě kostela Svaté rodiny. V březnu byla volba architekta odsouhlasena i investorem - ministerstvem spravedlnosti (). V červnu předložil Gaudí své návrhy, které se rada diecéze (Conferencia Diocesana de Astorga) v září rozhodla poslat k posouzení ministerstvu, to pak poslalo plány k vyjádření Královské akademii krásných umění v Madridu (). Gaudí musel ke své nelibosti do projektu zapracovat různé připomínky schvalovatelů. Dne 29. února 1889 byl projekt schválen.\n\nZákladní kámen stavby byl položen na svátek svatého Jana 24. června 1889. Stavba pokračovala rychle až do září 1893, kdy biskup Grau zemřel. Zanedlouho byly práce přerušeny. Diecézní rada požadovala změny v projektu a také se snažila snížit náklady na stavbu. Gaudí tyto požadavky odmítl a nakonec od vedení stavby odstoupil a odvolal i katalánské řemeslníky, které sem povolal z Barcelony. Jedním z důvodů pro toto rozhodnutí mohla být i skutečnost, že honoráře od ministerstva dostával se značným zpožděním.Ve vedení stavby se potom vystřídali architekti Francesc Blanch i Pons a Manuel Hernandez y Alvarez Reyero, ale stavba nijak nepokročila. Biskup Julián de Diego y García Alcolea (biskupem 1904-1913) dokonce navštívil v roce 1905 v Barceloně Gaudího a požádal jej, aby se opět ujal stavby. Gaudí ale tuto nabídku odmítl kvůli zaneprázdnění stavbou chrámu Svaté rodiny. V roce 1905 byl stavbou pověřen architekt Ricardo García Guereta (1861-1936). Ten změnil Gaudího projekt a stavba se opět rozběhla, takže v roce 1913 byla vysvěcena kaple. V roce 1914 ale i on odstoupil z vedení stavby ve chvíli, kdy zbývalo dokončit poslední podlaží a doplnit dekorativní prvky.\n\nV roce 1936 se z budovy stalo sídlo Falangy a během občanské války sloužila střídavě jako kasárna obou válčících stran. V roce 1956 se biskup José Castelltort Subeyre rozhodl palác dokončit co nejrychleji, aby se v něm mohl usídlit. Práce probíhaly velmi rychle, biskupova náhlá smrt mu ale v jeho záměru zabránila. Jeho nástupce ve funkci, biskup Marcelo kardinál González Martín rozhodl trvale sídlit v budově semináře a biskupský palác věnoval pro potřeby Muzea cest (Museo de los Caminos, Museum of the Roads). Slovo cesta v názvu muzea odkazuje na to, že Astroga leží na svatojakubské poutní cestě do Santiaga de Compostela. Expozice muzea obsahují umělecké sbírky biskupství, oddělení věnované historii paláce a poutní cestě do Santiaga, jakož i prostory pro dočasné výstavy.\n\nPalác stojí v blízkosti katedrály Panny Marie z Astorgy. Jeho neogotický vnějšek má prvky hradu, zámku i chrámu. Nachází se na něm řada prvků, které připomínají opevnění (příkop, cimbuří). Průčelí jsou z bílé žuly z kraje Bierzo. Tato barva symbolizuje biskupský úřad.\n\nBudova je orientována od jihovýchodu k severozápadu a je obklopena příkopem a kamennou zdí se železným zábradlím. Půdorys má tvar čtverce proťatého řeckým křížem. Na nárožích čtverce jsou válcové věže, přičemž severní věž má větší průměr než zbývající tři. Ramena kříže vystupují ze čtvercového půdorysu jako jakési rizality. V jihovýchodním rizalitu je hlavní vstup do budovy s portikem se třemi výraznými skloněnými gotickými oblouky a šikmými opěrnými pilíři, nad kterými jsou v prvním patře balkóny. Tento pozoruhodný Gaudího prvek přinesl během stavby statické problémy a musel být třikrát přestavěn. Další vstupy do budovy jsou na severovýchodní stěně a přes mostek směrem ke katedrále.\n\nBudova má čtyři podlaží.\n\nSklep je zbudován ve stylu mudéjarské gotiky. Klenby jsou z režného cihlového zdiva, sloupy a pilíře z hrubého kamene. Jeho prostor je prakticky nerozdělený a díky příkopu okolo paláce má přímé osvětlení a větrání. Původně byl určen pro biskupský archiv a sklep. Dnes je zde umístěno muzejní lapidárium a epigrafická a numismatická sbárka.\n\nV přízemí se kolem ústřední haly nacházely kanceláře biskupství, generálního vikáře a biskupského sekretáře. Klenby jsou ozdobeny glazovanou keramikou, jejímž autorem je Jiménez de Jamúz. Opět zde nacházíme motivy múdejárské gotiky.\n\nHlavní místnosti objektu se nacházejí v prvním patře. Je zde kaple se třemi apsidami, biskupský trůnní sál, biskupova pracovna a jídelna. Všechny tyto místnosti jsou uspořádány kolem ústřední haly. Interiér je osvětlen řadou gotických oken zasklených barevnými vitrážemi, což vyvolává v interiérech působivou atmosféru. Podkroví, které projektoval Ricardo García Guereta, již atmosféru Gaudího části ztrácí. Z podkroví je vstup na chór kaple.\n\nPodle původního projektu měla být i střecha bílá a na ní měly být umístěny sochy andělů s atributy biskupského úřadu. Tato část projektu byla změněna a objekt kryje jednodušší břidlicová střecha. Sochy, které měly být na střeše umístěny, jsou dnes v zahradě paláce.\n\nAčkoliv byla většina výzdoby provedena až po odchodu Gaudího, předpokládá se, že většina děl byla navržena nebo zhotovena podle jeho představ, protože biskup Diego y García to považoval za důležité.\n\nMalby v kapli jsou dílem Fernanda Villodase. Na stěnách jsou zobrazeny scény ze života Panny Marie a Ježíše Krista a dále stvoření Adama a Evy a jejich vyhnání z ráje. Vitráže v kapli vytvořil v Barceloně usedlý fransouzský umělec Joan H. Maumejean podle návrhů malíře Modesta Sancheze Cadenase. Autorem soch na chórovém ochozu kaple (svatý Turibius, svatý Genadius, svatý Isidor, svatý Ildefons, Panna Maria s Ježíškem) byl Enrique Marín e Higuero.\n\n"}
{"id": "1467231", "url": "https://cs.wikipedia.org/wiki?curid=1467231", "title": "Emanuel Trach z Březí", "text": "Emanuel Trach z Březí\n\nEmanuel Trach z Březí (* Zámrsk, Polsko – † po roce 1823). Syn barona Zikmunda Tracha z Březí, na Zámrsku, také majitele panství Ruda ve Slezku, panství Apathy a Vinicy v Maďarsku, a Anny Eleonory rozené Fenzel z Dubovce.\n\nRod Trachů z Březí byl rod s dlouhou vojenskou tradicí. Od roku 1795 sloužil v C. a k. Husarského pluku č. 5, pod velením hraběte Dagoberta Sigmunda von Wurmser, z Frankenthalu, Oggersheimu a Schwegenheimu. Účastnil se bitev u Rýna (srpen 1795) a Mannheimu (18. října 1795), a 22. listopadu 1795 se účastní dobytí mannheimské pevnosti.\n\nV roce 1797 se stal poručíkem u Slavonsko-chorvatského hraničářského sboru (\"německy Slavonisch-croatischen Grenz Huszaren Corps\").\n\nV roce 1823 odešel do výslužby s nejvyššími poctami.\n\nConstant Wurzbach: Biographisches Lexikon des Kaiserthums Oesterreich, 1844\n\nTeuber, O. \"Wurmser-Husaren.\" In: Historische Legionen Habsburgs. Prag 1896.\n"}
{"id": "1467232", "url": "https://cs.wikipedia.org/wiki?curid=1467232", "title": "Vlastimil Šantroch", "text": "Vlastimil Šantroch\n\nVlastimil Šantroch (* 11. prosince 1961) je český básník, bloger a pořadatel kulturních akci.\n\nNarodil se v Mladé Boleslavi. Třicet let žil v Neratovicích a působil v Praze, kam se v roce 2018 přestěhoval. Je starším bratrem českého herce Jana Šantrocha. V letech 2010-2011 publikoval na blogu idnes.cz projekt Vzpomínáček.\n\nJe autorem projektu Veršotepárna na blogu iDnes. V roce 2015 byl jedním z autorů almanachu Žižkovskej Montmártr. V roce 2019 vydal e-book - sbírku limeriků pro každý den nazvanou Shaalendář. Je pořadatelem kulturních akcí především na pražském Žižkově.\n\n\n\n\n"}
{"id": "1467233", "url": "https://cs.wikipedia.org/wiki?curid=1467233", "title": "Fokker Technologies", "text": "Fokker Technologies\n\nFokker Technologies je nizozemský letecký výrobce. Společnost disponuje výrobními závody navrhujícími, konstruujícími a vyrábějícími součásti letadel, podvozky a elektrické systémy pro letecký a obranný průmysl. Kromě výrobních kapacit se zabývá také poskytováním údržby a dalších služeb majitelům a provozovatelům letadel.\n\nPo úpadku bývalého výrobce Fokker v roce 1996 zakoupila jeho podniky specializované na leteckou výrobu a údržbu společnost Stork B.V. a sdružila je pod názvem \"Stork Aerospace\". Do roku 2010 skupina vystřídala několik názvů, načež se vrátila ke značce Fokker. V roce 2015 společnost získal britský koncern GKN.\n\nSpolečnost se skládá z celkem čtyř obchodních jednotek:\n"}
{"id": "1467234", "url": "https://cs.wikipedia.org/wiki?curid=1467234", "title": "Ifrane", "text": "Ifrane\n\nIfrane (v tifinaghu ⵉⴼⵔⴰⵏ, arabským písmem إيفران) je město v Maroku, správní centrum stejnojmenné provincie. Žije v něm obyvatel.\n\nMěsto leží v pohoří Střední Atlas v nadmořské výšce přes 1600 metrů, je známé pod přezdívkou \"malé Švýcarsko\". Lokalita byla osídlena již před padesáti tisíci lety. Od šestnáctého století se v údolí řeky Tizguit začali usazovat berberští pastevci, v jejichž jazyce \"ifran\" znamená „jeskyně“. Ve zdejších horách se v letech 1913–1917 ukrývali účastníci povstání proti francouzské protektorátní správě. Ifrane bylo založeno v roce 1928 jako zahradní město pro francouzské rodiny, politik Eirik Labonne místo vybral pro čistý horský vzduch a mírné klima připomínající Evropu. Bylo vybudováno množství rodinných domů v alpském stylu a římskokatolický kostel podle projektu Paula Tournona, po vyhlášení marocké nezávislosti přibyla také mešita. V roce 1993 zde byla zřízena vysoká škola Al Akhawayn University, financovaná saúdskoarabským kapitálem a vyučující v angličtině. Ifrane je prázdninovým letoviskem s luxusními hotely a nejvýznamnějším střediskem zimních sportů v Maroku. Je obklopeno cedrovými a borovými lesy, v národním parku Ifrane žije makak magot, karakal a jelen berberský. Nedaleko se nachází jezero Afennourir, využívané k rekreaci a rybolovu.\n\nDne 11. února 1935 bylo v Ifrane naměřeno –23,9 °C, což je historicky nejnižší teplota na africkém kontinentu.\n\n"}
{"id": "1467238", "url": "https://cs.wikipedia.org/wiki?curid=1467238", "title": "Ředitel magistrátu", "text": "Ředitel magistrátu\n\nŘeditel magistrátu je v České republice osoba, která stojí v čele magistrátu hlavního města. Vzhledem k tomu, že hlavní město Praha má zároveň postavení obce i kraje a Magistrát hlavního města Prahy speciální postavení, které odpovídá zároveň postavení magistrátu a zároveň postavení krajského úřadu, název funkce je analogický funkci ředitele krajského úřadu, zatímco na ostatních magistrátech (obecních úřadech statutárních měst) se obdobná funkce jmenuje tajemník magistrátu. \n\nFunkci ředitele magistrátu hlavního města Prahy zavádí § 81 zákona č. 131/2000 Sb., o hlavním městě Praze. Ředitel magistrátu je jeho součástí, stojí v jeho čele a je nadřízený všem zaměstnancům hlavního města Prahy do magistrátu zařazeným.\n\nŘeditele magistrátu jmenuje a odvolává primátor po předchozím souhlasu ministra vnitra; bez tohoto souhlasu je jmenování nebo odvolání neplatné. Primátor rovněž stanoví řediteli magistrátu plat, a to podle zvláštních právních předpisů, a plní vůči němu roli statutárního orgánu zaměstnavatele. \n\nŘeditel magistrátu: \n\nRada města, jíž je vyhrazeno zřizovat a rušit odbory magistrátu a vydávat organizační řád magistrátu, tak může činit pouze na návrh ředitele magistrátu. Radě města je rovněž vyhrazeno rozhodovat o jmenování a odvolání ředitelů odborů magistrátu, přičemž v tomto případě zákon o hl. m. Praze výslovně stanoví, že bez návrhu ředitele magistrátu je takové jmenování nebo odvolání neplatné.\n\nŘeditel magistrátu ve stanovených případech, kdy neexistuje nebo je nefunkční samospráva městské části, jmenuje správce městské části. Ředitel magistrátu je v zákonem vymezených případech oprávněn podat starostovi městské části návrh na odvolání tajemníka úřadu městské části a kontroluje jeho činnost.\n\nŘeditel magistrátu nesmí vykonávat funkce v politických stranách a v politických hnutích. Jeho funkce je neslučitelná s funkcí poslance a senátora a s funkcí člena zastupitelstva hlavního města Prahy a zastupitelstva městské části. Ředitel magistrátu nesmí být členem finančního a kontrolního výboru.\n\n"}
{"id": "1467239", "url": "https://cs.wikipedia.org/wiki?curid=1467239", "title": "Leden 2019", "text": "Leden 2019\n\n\n\nː Felix Tshisekedi \"(na obrázku)\" byl zvolen novým prezidentem Demokratické republiky Kongo.\n\n\nː Spojené státy americké, předseda Organizace amerických států a nejméně osm dalších jihoamerických států uznalo Juana Guaida \"(na obrázku)\" zastupujícím prezidentem Venezuely. Naopak stávajícího prezidenta Nicoláse Madura v jeho funkci podpořilo Rusko, Mexiko, Bolívie a Kuba.\n\n"}
{"id": "1467241", "url": "https://cs.wikipedia.org/wiki?curid=1467241", "title": "Dům U Kamenného zvonu (Kadaň)", "text": "Dům U Kamenného zvonu (Kadaň)\n\nDům U Kamenného zvonu (čp. 8) je měšťanský dům v ulici Jana Švermy na Starém Městě v Kadani. V jádře gotický dům byl postupně přestavěn v době renesance a baroka a na počátku 20. století ve stylu secese .\n\nDům s gotickými a renesančními sklepy se nalézá na dvou středověkých parcelách někdejší Svaté ulice, která představuje jednu z nejdůležitějších komunikací kadaňského Starého Města.\n\nV pravé polovině průčelí se nachází výrazné barokní sousoší Korunování Panny Marie, jež je na fasádu pravděpodobně osazené až druhotně. Na počátku 20. století byl dům secesně upraven majiteli Josefem a Bertou Jurmannovými, kteří v přízemí provozovali obchod s módním dámským zbožím. Josef Jurmann se ještě za Rakouska-Uherska angažoval v komunální politice. Když se 4. března 1919 konalo ve dvoře restaurantu Střelnice velké shromáždění proti začlenění tzv. Německých Čech do nového Československa, Jurmann zde promluvil jako zástupce všech liberálních občanských stran. Celá akce pak skončila krvavým incidentem s českým vojskem na hlavním náměstí, při němž zahynuly více než dvě desítky lidí. K roku 1927 jsou jako noví majitelé domu zmiňováni manželé Lorenz a Klara Uhlovi. Ti zde nechali v roce 1928 zřídit nové výkladce, které se zachovaly a stále výrazně určují vzhled domu. Obchod s oblečením a módními doplňky zde provozovali až do roku 1945. Lorenz Uhl pocházel z významné kadaňské měšťanské rodiny, která značně ovlivnila místní dějiny 19. a 20. století. Jeho příbuzný Alois Uhl byl nakladatel a knihkupec, který vydal řadu vlastivědných knih a množství kadaňských pohlednic. Dům U Kamenného zvonu převzal v roce 1945 do národní správy Josef Šlajs, Čech, jenž byl ovšem rodákem z Berlína.\n\nNad hlavní římsou domu je umístěn z kamene vytesaný zvon s plasticky vyvedenými uchy zvonové koruny. Zvon je zakomponován do barokního heraldického štítu s vytesaným monogramem I. G. Symbol zvonu v domovním znamení i monogram odkazují na jméno majitele domu. Dům U Kamenného zvonu byl zřejmě majetkem měšťanské rodiny Glocků (něm. Glocke = zvon), která se v Kadani objevila koncem 16. století a pak záhy zmizela.\n\nO tom, proč se dům nazývá U Kamenného zvonu, vypráví jedna z kadaňských pověstí. \"Jistý Isidor, jediný syn ovdovělého majitele domu, se kdysi zamiloval do krásné Gertrudy, dcery zvoníka, jenž se svou rodinou bydlel v jedné z věží děkanského kostela Povýšení sv. Kříže. Bohatý měšťan však bránil tomu, aby si jeho syn vzal dceru chudáka. Mladí milenci se proto vzepřeli otcovské autoritě, tajně uprchli a do Kadaně se již nikdy nevrátili. Marně si pyšný patricij vyčítal svou tvrdost, kvůli níž ztratil jediného syna. Brzy zemřel žalem a dům dostal jiného majitele. Ten nechal na paměť této smutné události umístit na dům domovní znamení se zvonem a počátečními písmeny jmen obou nešťastných milenců.\"\n\n"}
{"id": "1467245", "url": "https://cs.wikipedia.org/wiki?curid=1467245", "title": "Pasekář", "text": "Pasekář\n\nPasekáři byli drobní zemědělci v horských oblastech moravských a slezských Beskyd. První pasekáři získali pozemek tak, že vyklučili kus lesa, vyčistili půdu od pařezů a kamení, aby se dala využít pro pěstování plodin. Tyto paseky byly většinou na svazích hor a kopců, kde půda byla méně úrodná než ta v nížinách. Paseky sloužily také k pastvě ovcí a krav.\n"}
{"id": "1467246", "url": "https://cs.wikipedia.org/wiki?curid=1467246", "title": "Johana Josefa Eleonora Trach z Březí", "text": "Johana Josefa Eleonora Trach z Březí\n\nJohana Josefa Eleonora Trach z Březí (4. listopad 1789, Zámrsk, Polsko – 2. červen 1870, Baden, Vídeň, Rakousko). Dcera barona Zikmunda Tracha z Březí, na Zámrsku, také majitele panství Ruda ve Slezku, panství Apathy a Vinicy v Maďarsku, a Anny Eleonory rozené Fenzel z Dubovce.\n\nManželka Filipa Ludvíka barona Saint-Genois (1790 – 31. červenec 1857, Baden, Vídeň, Rakousko), C. a k. komořího a tajného rady, rytíře rakouského řádu Leopolda a čestného rytíře Suverénního Maltézského řádu.\n\nSpolu měli tři děti: Alexandra Ludvíka Filipa Arnolda (1811–1819), Mořice Vincenta Jana Nepomuckého Ferdinanda (1816–1886) a Marii Alexandru Julii Eleanoru (1820–1888). Ta se později stala manželkou markýze Henriho de Ville, hraběte von Demblin, barona de Canon, čestného rytíře Maltézského řádu.\n\nConstant Wurzbach: Biographisches Lexikon des Kaiserthums Oesterreich, 1844\n\nJadwiga Roik, Mariusz Makowski: Sága rodu Saint-Genois d’Aneaucourt – pánů na Jaworzu. Obecní úřad Jaworze / Urząd Gminy Jaworze, 2011, s. 9–26. ISBN 978–83–933753–3–2.\n"}
{"id": "1467247", "url": "https://cs.wikipedia.org/wiki?curid=1467247", "title": "Dům U Čtrnácti svatých Pomocníků (Kadaň)", "text": "Dům U Čtrnácti svatých Pomocníků (Kadaň)\n\nMěšťanský dům U Čtrnácti svatých Pomocníků (čp. 80) na Starém Městě v Kadani je v jádru gotická stavba ze 14. století, přestavovaná v době renesance a baroka. Jako někdejší rezidence patricijského rodu Štěrbů ze Štěrbic býval též označován jako Štěrbovský dům.\n\nV 16. století byl majitelem domu U Čtrnácti svatých Pomocníků významný kadaňský měšťan a primas (konšel), vzdělanec, právník a politik Petr Štěrba ze Štěrbic (†1591). Petr Štěrba, náležející k českojazyčné menšině zdejších patricijských rodin, studoval na univerzitě v saském Wittenbergu, centru luterské reformace, a získal zde mistrovský titul. V Kadani působil jako městský písař, později i jako radní a v závěru svého života též jako královský rychtář. [Přídomek|Šlechtický predikát]] „ze Štěrbic“ získal roku 1569 od císaře Maxmiliána II. Královské město Kadaň mnohokrát zastupoval při jednáních s panovníkem a na zemském sněmu. Například roku 1575 na zemském sněmu v Praze aktivně podporoval vznik České konfese, společného vyznání všech nekatolíků v Českém království. Petr Štěrba proslul jako překladatel českých právnických textů do němčiny. V roce 1566 přeložil poslední redakci českého zemského zřízení, která pak vyšla roku 1604 tiskem ve Frankfurtu nad Mohanem. Později také pořídil překlad Koldínových městských práv z roku 1579. \n\nPo jeho smrti přešlo vlastnictví „Štěrbovského domu“ na rodinu Thumseckerů. V loubí se nad portálem stále nalézá kruhová barokní kartuše se znakem nobilitované měšťanské rodiny Thumseckerů, na němž vidíme Meluzínu držící v pravici žezlo, v levici pak model věže. Kolem znakového klenotu je umístěn monogram W. T., odkazující na Wolfa Thumseckera, jenž do Kadaně přišel ze štýrského Brucku a v roce 1622 byl přijat mezi kadaňské měšťany. Jeho manželkou byla Kateřina Štěrbová ze Štěrbic, jejich syn Wolfgang Thumsecker se roku 1650 stal v Kadani královským rychtářem. Dům i později vlastnily důležité měšťanské rodiny. Několikrát vyhořel, například v letech 1631, 1635, 1746 a 1811. V domě U Čtrnácti sv. Pomocníků, jehož majitelkou byla v roce 1916 Rosa Machová, sídlila dlouhá desetiletí na přelomu 19. a 20. století kadaňská filiálka Anglobanky. V současné době se v přízemí domu nachází kavárna a obchod s ovocem a zeleninou.\n\nNa fasádě domu je umístěna barokní kartuše s polopostavami Čtrnácti sv. Pomocníků, pocházející z první poloviny 18. století. Tato světecká skupina byla v pozdním středověku a raném novověku považována za hlavní patrony královského města Kadaně. Uprostřed kartuše je pozlacená holubice, symbol Ducha svatého. Nad domovním znamením vidíme ještě postavu Boha-Otce a po stranách dvě velké barokní sochy světců. Jde patrně o pozůstatek mnohem složitějšího ikonografického programu fasády domu, který byl porušen při některé z rekonstrukcí, snad již po požáru v roce 1746. Kult sv. Pomocníků, ochránců v nouzi, vznikl ve 14. století v jihoněmecké oblasti, jeho hlavním centrem je od roku 1445 poutní místo Vierzehnheiligen v Horních Francích. Nejdůležitější a nejstarší české centrum kultu sv. Pomocníků představuje právě Kadaň, kde je roku 1462 doložena kaple Čtrnácti sv. Pomocníků, u níž roku 1473 vznikl františkánský klášter. Ve skupině sv. Pomocníků se objevují tehdy nejpopulárnější světci a světice, totiž Diviš, Erasmus, Blažej, Jiří, Achác, Eustach, panny Kateřina, Markéta a Barbora, dále Pantaleon, Jiljí, Cyriak, Kryštof a Vít.\n\nDům U Čtrnácti Svatých pomocníků figuruje také v kadaňských pověstech, které praví, že: \"Zejména v zimních měsících se v nočních hodinách objevuje v některém z oken domu jakoby tlumené světlo svíce. To prý duch dávno zesnulého Petra Štěrby ze Štěrbic koriguje své učené spisy, s jejichž obsahem stále není spokojen. V komíně pak někdy smutně kvílí Meluzína, která je erbovním znamením již vyhaslého a kdysi slavného rodu Thumseckerů, někdejších majitelů domu U Čtrnácti svatých Pomocníků.\"\n\n"}
{"id": "1467250", "url": "https://cs.wikipedia.org/wiki?curid=1467250", "title": "Farní sbor Slezské církve evangelické augsburského vyznání v Orlové", "text": "Farní sbor Slezské církve evangelické augsburského vyznání v Orlové\n\nFarní sbor Slezské církve evangelické augsburského vyznání v Orlové je sborem Slezské církve evangelické augsburského vyznání v Orlové. Sbor spadá pod Ostravsko-karvinský seniorát.\n\nRoku 1842 byla v Orlové založena evangelická škola, o pět let později evangelický hřbitov. Orlovský farní sbor vznikl roku 1861 odloučením od sboru v Bludovicích. V letech 1861–1862 byl vystavěn kostel. Roku 1875 se z orlovského sboru vyčlenil sbor v Ostravě. Roku 1888 byl utvořen filiální sbor v Bohumíně.\n\nRoku 2010 vznikl Nadační fond Přátel kulturní památky Kostel SCEAV v Orlové. \n\nSbor využívá ke svým setkáním i kulturní dům v Orlové-Lutyni.\n\n"}
{"id": "1467252", "url": "https://cs.wikipedia.org/wiki?curid=1467252", "title": "Tomáš Zacheus Černín z Chudenic", "text": "Tomáš Zacheus Černín z Chudenic\n\nTomáš Zacheus (Zachariáš) hrabě Černín z Chudenic (1660, Vídeň – 14. února 1700, Vídeň) byl český šlechtic, politik a mecenáš ze šlechtického rodu Černínů. Zastával funkce ve správě Českého království, ale nedosáhl významu svého staršího bratra nejvyššího purkrabího Heřmana Jakuba, více se uplatnil jako zadavatel uměleckých zakázek na svých panstvích, především ve Lnářích, kde založil augustiniánský klášter. Byl také iniciátorem stavby dnes již neexistujícího Černínského paláce ve Vídni.\n\nNarodil se ve Vídni jako mladší syn diplomata Humprechta Jana Černína (1628–1682) a jeho manželky Diany z Gazolda. Rané dětství strávil v Benátkách, kde byl jeho otec vyslancem, poté s rodiči pobýval na statcích v Čechách. Od dětství ovládal němčinu a latinu, díky matce vedl značnou část korespondence a vlastních deníkových zápisků v italštině, uměl ale i česky. Spolu se starším bratrem absolvoval kavalírskou cestu, doložen je jeho pobyt na šlechtické akademii v Turíně. Později byl jmenován císařským komořím, v roce 1689 se stal říšským dvorním radou. V letech 1693–1700 zastával funkci českého místokancléře, díky tomu se stal i tajným radou. Po smrti Františka Oldřicha Kinského dočasně spravoval agendu nejvyššího kancléře, krátce poté ale sám zemřel. Pohřben je v Černínské kapli v katedrále sv. Víta v Praze, jeho srdce je uloženo v kostele Nejsvětější Trojice ve Lnářích.\n\nPo otcově smrti v roce 1682 převzal jako dědický podíl jihočeská panství Lnáře s Kasejovicemi a Landštejn. V roce 1684 koupil v dražbě zadlužené panství Častolovice od Oppersdorfů Mezitím ale zahájil finančně náročnou proměnu Lnářů jako své rezidence, proto již v roce 1685 prodal ze svého majetku Landštejn hrabatům Herbersteinům. Panství Lnáře naopak rozšířil nákupy drobných okolních statků (Málkov, Kadov, Pole). Ve funkci dvorského místokancléře začal skupovat pozemky ve Vídni (1693-1695), kde pak zahájil stavbu rodového paláce (1697) pravděpodobně podle projektu císařského architekta J. L. Hildebrandta. V této souvislosti musel prodat východočeské panství Častolovice, které od něj v roce 1694 koupil český nejvyšší purkrabí Adolf Vratislav ze Šternberka.\n\nHned po převzetí dědictví přistoupil Tomáš Zachariáš Černín k přestavbě zámku ve Lnářích (1683–1686), jehož stav byl havarijní. Přestavbu zámku vedl černínský dvorní architekt G. B. Maderna, bohatá malířská výzdoba je dílem Giacoma Tencally. Černín chtěl ve Lnářích založit konvent některého ze žebravých řádů, losem byli vybráni bosí augustiniáni. Lnářský konvent byl založen v roce 1684 a budova byla vystavěna v letech 1688–1693 opět podle projektu G. B. Maderny. Až do své smrti patřil Tomáš Černín k významným donátorům augustiniánského řádu, aktivity lnářského konventu pak podporovala i jeho manželka Zuzana Renata, rozená Martinicová (1670–1717), která pro kostel Nejsvětější Trojice objednala oltářní obraz od Petra Brandla.\n\nV roce 1685 se oženil s hraběnkou Zuzanou Renatou z Martinic (1670–1717), dcerou nejvyššího hofmistra Maxmiliána Valentina z Martinic. Zuzana se po ovdovění podruhé provdala v roce 1703 za císařského diplomata hraběte Leopolda Auersperga (1662–1705). Z manželství s Tomášem Černínem pocházely tři dcery a jediný syn František Ignác (1686–1698), který zemřel v dětství. Poručnickou správu na panství Lnáře vedla po roce 1700 Zuzana Renata, která pokračovala v podpoře augustiniánského konventu. Mezi jejími dcerami vznikl později spor o budoucnost majetkových poměrů na panství Lnáře, které bylo v roce 1712 úředně odhadnuto na 362 000 zlatých. Marie Gabriela (1688–1758) byla od roku 1707 provdána za Václava Josefa Lažanského z Bukové, majitele Manětína, mladší Marie Josefa (1690–1726) se v roce 1712 provdala za hraběte Leopolda Künigla. Tímto sňatkem získala prostředky na finanční vyrovnání se starší sestrou Marií Gabrielou a Lnáře se pak staly majetkem Küniglů.\n\n"}
{"id": "1467257", "url": "https://cs.wikipedia.org/wiki?curid=1467257", "title": "Václav Ignác Blovský", "text": "Václav Ignác Blovský\n\nVáclav Ignác Blovský; též \"Joannes Blovský\", lat. \"Wenceslaus Ignatius Blowsky\" (asi krátce před rokem 1700 Praha – 20. září 1736) byl českým katolický knězem, kanovníkem litoměřické svatoštěpánské kapituly a autorem barokních kázání.\n\nV roce 1718 se stal bakalářem filozofie a v roce 1719 magistrem filozofie. 22. července 1725 slavil primici v Týnském kostele. Od roku 1727 působil jako děkan v Českém Dubě a brzy potom jako čestný kanovník v Litoměřicích. Dne 16. února roku 1729 byl prohlášen doktorem bohosloví. Později se stal arciděkanem ve Falknově.\n\n"}
{"id": "1467258", "url": "https://cs.wikipedia.org/wiki?curid=1467258", "title": "Vydra hladkosrstá", "text": "Vydra hladkosrstá\n\nVydra hladkosrstá (\"Lutrogale perspicillata\") je druh lasicovité šelmy. Jedná se o druhý největší druh vydry na světě a vůbec největší druh vydry v Asii.\n\nVyskytuje se v regionu jihovýchodní Asie (např. Indonésie, Kambožda, Bangladéš) a také Indii a samostatná populace existuje v Iráku (vzdálena asi 1200 mil západně od hlavní oblasti výskytu). Proto se rozlišují tři poddruhy:\n\n\nJednotlivé poddruhy se odlišují zbarvením.\n\nŽije ve sladkých vodách, a to jak v řekách a jejich blízkosti, tak mangrovových oblastech či jezerech. Právě tamní vody jsou často znečištěné, což vede k úbytku populace. Dalším rizikem pro vydry hladkosrsté je taktéž lov na maso a kožešinu.\n\nJedná se o společenský druh, takže se často pohybuje ve větších rodinných skupinách – v nich také loví. Pro svou povahu je také ochočována – jejích schopností využívají rybáři v Indii a Bangladéši.\n\nŽiví se rybami a dalšími vodními živočichy (např. žábami, vodním hmyzem či kraby).\n\nDosahuje délky 100 až 120 cm, z toho na ocas připadá kolem 40 cm. Váží 7 až 11 kg. Samice běžně rodí jedno až pět mláďat. Např. v Zoo Praha ale samice porodila sedmerčata.\n\nPatří mezi raritně chované druhy. Historicky byla chována jen v několika zoo ve Spojeném království. V roce 2013 se poprvé dostala také do kontinentální Evropy. Na počátku roku 2019 byla chována v osmi evropských zoo: třech britských (konkrétně v Anglii), v české Zoo Praha (od 2013) a nověji třech francouzských a jedné německé zoo.\n\nVydra hladkosrstá je v Zoo Praha chována od roku 2013. V té době se tak pražská zoo stala první a v tu dobu také jedinou zoo v kontinentální Evropě, kde bylo možné tento druh vidět. Původně přišly dvě samice ze Zoo Colchester ve Spojeném království. V listopadu 2015 dorazil samec, a mohly taky začít snahy o odchov. Z původních plánů chovu ve skupině sešlo – samice se nesnesly, a tak jedna ze sester opustila Prahu a byla převezena zpět do Spojeného království. Na počátku roku 2017 se samici Kiri (v té době šestiletá, pochází z prvního odchovu v Colchesteru z roku 2011) a samci Scottymu narodilo sedm mláďat. Přestože mezitím přibyla na seznam zařízení na evropské pevnině dvě francouzské zoo, jednalo se o první úspěšný odchov tohoto druhu v kontinentální Evropě.\n\nTento druh je k vidění v pavilonu Indonéská džungle v horní části zoo, a to v expozici společně s binturongy palawánskými. \n\nSkotský přírodovědec, dobrodruh a také spisovatel Gawin Maxwell (1914–1969) zkoumal tento druh vyder v Iráku a také si do Skotska v roce 1957 dovezl samečka jménem Mijbil. Následně o svých zkušenostech a soužití s vydrami napsal knihu \"Ring of Bright Water\", tedy Prsten čiré vody (prvně vydané 1960). Prvního vydání se prodalo přes dva miliony výtisků. V Česku byla tato kniha vydána pod názvem \"Jasná voda vůkol\". Podle knihy byl natočen i úspěšný film \"Kruhy na vodě\"/\"Ring of Bright Water\" (1969). Zajímavostí je, že se ukázalo, že Maxwellem ochočované vydry patří k samostatné populaci, a tak byla vyčleněna jako třetí samostatný poddruh. Ten dostal na počest tohoto přírodovědce, díky němuž byl právě tento poddruh zkoumán a popularizován, latinský název \"L. p. maxwelli\".\n\n"}
{"id": "1467262", "url": "https://cs.wikipedia.org/wiki?curid=1467262", "title": "Střelecký klub v Moravské Ostravě", "text": "Střelecký klub v Moravské Ostravě\n\nStřelecký klub v Moravské Ostravě byl založen v roce 1841 a v C.k. monarchii patřil mezi nejmladší asociace střelců.\n\nK zakládajícím členům spolku mimo C. k. plukovníka Dominika Tracha z Březí (1781–1861) patřili: Sarkander Nessel, Carl Schneider a Josef Lamieh. Od Valentina Quasigrocha koupili pozemek, který se nacházel v jihovýchodní části města, poblíž současné vlakové stanice Ostrava-střed, tedy na původní železniční trati z Vítkovic do Frýdlantu, která se rozšiřovala dále na Přívoz a to z důvodů napojení na trať Lipník-Bohumín, která tvořila úsek mezinárodní trati Vídeň-Krakov. Dodnes poblíž stojí mosty, které se jmenují Frýdlantské mosty. Pozemek koupili za 300 C. k. florinů (viz. Rakousko-uherská koruna).\n\nNáklady na stavbu střelnice se vyšplhaly k podobné ceně, jako byla cena pořízení pozemku. Město poskytlo spolku přes 10000 ks pálených cihel. Vrchní lesník (\"německy Oberförster\") Postulka z Šenova a jistý Střella z Polské Ostravy dodal stromy a keře k výsadbě. Baron Trach se podílel organizačně a také finančně.\n\nV budově bylo: zázemí pro členy (2000 stop = 199m), sklad munice, nabíjecí místnost, terče (o velikosti 20 stop = 1,99m).\n\nProvoz střelnice byl zahájen v létě 1842. Střílelo se na terč, na vzdálenost 180 kroků a 82 kroků, puška spočívala na pevné základně. Náklady se šplhaly při 6 výstřelech na 10 C. k. krejcarů (viz. Rakousko-uherský zlatý).\n\nStřelecký spolek měl tyto členy:\n\n\nStřelnice si rychle získala na oblibě mezi obyvateli Moravské Ostravy a stala se centrem společenských aktivit.\n\nSpolek existoval do roku 1846, kdy byl nucen ukončit svou činnost. Důvodem byl zákaz střelby, protože střelnice stála v těsné blízkosti obslužné trati Vítkovických železáren a rovněž byla v blízkosti nově budované silnice spojující Vítkovické železárny s ulicí 28. října.\n\nBaron Rothschild, majitel Vítkovických železáren koupil pozemek spolu s bodovou střelnice za 6000 C. k. florinů. Protože členové spolku nenalezli vhodné místo, rozhodli se v roce 1846 spolek rozpustit. Výnos z prodeje byl rozdělen mezi členy spolku a zhruba 250 C. k. tolarů bylo věnováno Nemocniční nadaci Kašpara Pittlera, nyní Městská nemocnice Ostrava. \n\nNásledující roky neumožnily vytvoření nového spolku a střelnice a to díky převažujícímu politickému nepokoji; V roce 1852 došlo k pokroku. Generální ředitel Vítkovických železáren Franz Sunk (německy \"ßunk\"), starosta Moravské Ostravy Fanz Kremerin, a občané Anton Kasperlik Anton Žídek a Carl Schneider přijali nabídku od členů rady Polské Ostravy, aby střelecký spolek založili zde, tedy na pravém břehu řeky Ostravice.\n\nDruhé období spolku je datováno k 29. květnu 1852, kdy byly sepsány spolkové stanovy Střeleckého spolku v Moravské Ostravě. Přihlásilo se přes 157 zájemců z Moravské Ostravy, Polské Ostravy, Vítkovic, Přívozu, Hrušova, Šenova, Kunčic, Schönbrunn (česky \"Svinov\"), Třebovic. Při založení bylo vydáno 500 kusů členských akcií za 5 milionů C. k. korun. Za tyto peníze byl postavena střelnice (nabíjecí místnost, střelnice s 12 střeleckými místy a 180 kroků dlouhou střeleckou dráhou) se zázemím (restaurace, terasa, pokoje pro hosty). Byl vytvořen park a řada míst k odpočinku. \n\nV srpnu 1872, byl Střelecký park poničen velkou povodní z řeky Ostravice. Byly odplaveny stromy, keře, ale také travnaté plochy, pískoviště a štěrkové chodníky. Poškozena byla střelnice a také budova restaurace naplavením vrstvy bahna.\n\nV červnu 1873 byly oficiálně schváleny nové stanovy střeleckého klubu. Došlo ke změně statusu klubu ze spolku na společnost. Celý areál byl oplocen. Došlo ke změněn ve střelbě - místo na 180 kroků se střílelo na vzdálenost 300 kroků. Došlo k postavení velkého sálu pro veřejnost.\n\nPovodně v roce 1880 (4. srpna) opět rozsáhle poničily areál střelnice. Areál byl s nemalými finančními prostředky opět obnoven. Střelecký klub byl místem návštěv:\n\n\n\nDne 20. září 1886, bylo rozhodnuto, že bude vyhotovena vlajka střeleckého klubu. Na tuto vlajku byla uspořádána sbírka a bylo vybráno 235 florinů. Dne 26. srpna 1888 byla vlajka vysvěcena a patronkou byla paní baronka Camilla Gastheim, manželka okresního komisaře Morize von Gastheimb. Při této události byly vydány pamětní mince ze zlata, stříbra a mosazi.\n\nU příležitosti 40 let vlády císaře František Josef I., byla 2. září 1888 vypravena delegace 32 členů klubu do Vídně, spolu s orchestrem (\"německy Mähr-Ostrauer vereinigte Bergkapelle\").\n\nOd počátku 70. let 19. století se Moravská Ostrava a Polská Ostrava díky růstu průmyslu velmi rozvíjely. Stavební výstavba se dotkla i samotné střelnice, její blízkost nebyla bezpečná pro obyvatele okolních domů. V dopise starosty Polské Ostravy ze dne 18. dubna 1888 (zápis rady č. 2142) a později dopisem rady města ze dne 23. dubna 1888 (zápis rady č. 2292) bylo rozhodnuto, že střelecký klub bude přemístěn do lokality \"Züngl\" (1889 – \"Cingl\", také \"Zingelgasse\", 1945 – \"Dvořákova\"). Tato \"Nová střelnice\" se nacházela v místech dnešní části Nové radnice v Ostravě. Patřila k ní výletní restaurace a park. Tento přesun byl v 22. dubna 1891 schválen představenstvem střeleckého klubu.\n\nVýstavba střelnice, byla zadána stavební firmě Josef Zuber. Tato stavba získala všeobecnou podporu od veřejnosti Moravské Ostravy, Polské Ostravy, a také od hraběte Hans Wilczek, barona Alberta Salomona Anselma von Rothschild, firmy Gebrüder-Gutmann. Generální ředitel klubu pan Popp celý projekt intenzivně propagoval. Dne 14. srpna 1892 došlo ke slavnostnímu otevření, součásti bylo rovněž zahájení střelecké soutěže.\n\nProvedení této VI. Moravské zemské střelnice bylo unikátní díky velké otevřené terase. Členové Moravsko–rakouského střeleckého spolku dobře reprezentovali jak na domácích soutěžích: 1891 na IV. Moravské zemské střelbé v Novém Jičíně a 1892 na V. Rakouské spolkové střelbě v Brně, kterých se Střelecký klub Moravské Ostravy účastnil spolu s vlastní klubovou vlajkou a klubovou kapelou.\n\nV roce 1906 se při své návštěvě Moravské Ostravy císař František Josef I. zúčastnil se jako host střelecké soutěže, která se konala pod záštitou arcivévody Rainera Ferdinanda Habsbursko-Lotrinského, a to ve dnech 24. června až 3. července. Jednalo se o X. moravskou zemskou střelbu. Císař se podepsal do pamětní knihy střeleckého spolku, prohlédl si dary a odměny pro nejlepší střelce.\n\nPoslední velké střelecké závody se konaly v roce 1913. Střelnice byla zbourána v roce 1926.\n\n\n"}
{"id": "1467265", "url": "https://cs.wikipedia.org/wiki?curid=1467265", "title": "Oddělení (geologie)", "text": "Oddělení (geologie)\n\nOddělení (mezinárodně series) je v historické geologii Země časovou jednotkou chronostratigrafie. Ta odpovídá v geochronologickém rozdělení historie Země jednotce epocha. Termíny se často používají nesprávně jako synonyma, ačkoli jsou poněkud odlišné. Časová jednotka „oddělení“ nebo „epocha“ obvykle zahrnuje období několika milionů až desítek milionů let.\n\nOddělení je nejbližší vyšší chronostratigrafická jednotka nad stupněm, který je ve chronostratigrafii nejnižší jednotkou. Pomyslné hranice jednotky „oddělení“ jsou jako u jiných jednotek chronostratigrafie datovány relativně. To znamená v kontextu ostatních chronostratigrafických sérií a útvarů a jsou konkrétně vázány na horninová tělesa. Pro všechny hranice chronostratigrafie má být určen stratotyp, čili GSSP \"(Global Stratotype Section and Point)\". Absolutní věk a časový rozsah chronostratigrafické série není v této definici zahrnut. Časový úsek, který v geochronologii odpovídá oddělení (serie), se nazývá epocha. Absolutní stáří v terénu zjištěných hranic se však může vlivem nepřesností při jeho určování ještě stále měnit. Mezinárodně používané chronostratigrafické série jsou definovány a ratifikovány Mezinárodní komisí pro stratigrafii, ICS.\nVe výjimečných případech může sérii představovat jen jeden jediný stupeň, jako například přídolí (\"pridolium\") je stupeň i série. Většinou však série obsahuje stupňů více. Ve chronostratigrafii je hierarchickou jednotkou nad sérií systém. V geochronologii leží epocha pod periodou.\n\nNázvy sérií se odvozují buď od názvů útvarů jejichž části reprezentují (např. střední devon, svrchní křída). Někdy ale mají vlastní názvy (například llandovery, wenlock a ludlow v siluru). Ty byly původně definovány jako stupně a teprve později byly přesunuty do série. V češtině jsou názvy oddělení bez přípon. Pojem „série“ je v geologii trochu problematický, protože ve starší literatuře se tento název používal také k označování litostratigrafických jednotek nebo i jednotek v hierarchické pozici stupeň. Termín je též někdy mylně kombinován s názvy systémů (např. \"křídová série\"). Takovým názvům a kombinacím je třeba se v budoucnu vyhnout. Ve starší literatuře se také objevuje termín oddělení pro označení série. Ani tento termín by už dnes neměl být používán. V Česku však byl Českou stratigrafickou komisí název oddělení ponechán.\n\nV geochronologii jsou názvy epoch obvykle kombinovány s názvem období s přívlastkem z přídavných jmen „spodní“ a „svrchní“ (např. \"spodní křída\").\n\n\n\n"}
{"id": "1467266", "url": "https://cs.wikipedia.org/wiki?curid=1467266", "title": "Sina Goetz", "text": "Sina Goetz\n\nSina Goetz (* 31. srpna 1999 Mastrils, Graubünden) je švýcarská horolezkyně a reprezentantka v ledolezení, vítězka celkového hodnocení Evropského poháru a juniorská mistryně světa v ledolezení na obtížnost i rychlost.\n\nMezinárodních závodů v ledolezení se účastní také její bratr (dvojče) Lukas Goetz, juniorský mistr světa.\n\n\n"}
{"id": "1467271", "url": "https://cs.wikipedia.org/wiki?curid=1467271", "title": "Miroslav Haller", "text": "Miroslav Haller\n\nMiroslav Haller (25. října 1901 Libotenice – 31. ledna 1968, Praha) byl básník, pedagog, překladatel a spisovatel. Byl zakládajícím členem českobudějovického avantgardního uměleckého sdružení Linie a po válce se podílel na založení Divadelní fakulty Akademie múzických umění v Praze a školního divadla DISK.\nMiroslav Haller se narodil v rodině řídícího učitele Františka Hallera a jeho manželky Ludmily. V roce 1921 maturoval na reálném gymnáziu v Roudnici nad Labem a v letech 1921–1925 studoval světovou literaturu, filozofii a slovanskou filologii na Filozofické fakultě Univerzity Karlovy v Praze. Studium úspěšně ukončil 10. února 1928. Po ukončení studia učil na středních školách v Bratislavě (1925–1926), Liptovském sv. Mikuláši (1927–1928) a do konce ledna 1929 v Pelhřimově, odkud přešel do Českých Budějovic. Spolu s Josefem Stejskalem a Jiřím Linhartem působil na tamním reformním reálném gymnáziu a vyučoval francouzštinu a češtinu.\n\nPo přeložení do Prahy roku 1938 ukončil spolupráci s Linií a po roce 1945 se věnoval pedagogické praxi. Byl odborným a jazykovým poradcem filmového odboru Ministerstva školství a v letech 1941–1948 ředitelem dramatického oddělení Státní konzervatoře. Jako pedagogové tam působili herec Jiří Plachý, režisér Jiří Frejka, scénograf František Tröster.\n\nJiž za války vypracovali Jiří Frejka s Miroslavem Hallerem a Františkem Tröstrem návrhy na transformaci studia dramatického umění. To mělo sestávat ze čtyřleté střední školy a čtyřletého vysokoškolského studia.Roku 1946 se podílel spolu s Jiřím Frejkou a Františkem Trösterem na založení Divadelní fakulty Akademie múzických umění v Praze a školního divadla DISK (původně v Divadle Na Slupi, později v sálu Unitarie v Karlově ulici č. 8 na Starém Městě).\n\nKdyž v učebním roce 1946–1947 zahájila Divadelní fakulta AMU svou činnost, byl Miroslav Haller kvůli své politické orientaci z jejího dalšího budování vyřazen. Po únoru 1948 skončila i pedagogická činnost zakladatelů Jiřího Frejky a Jiřího Plachého. Oba spáchali v roce 1952 sebevraždu.\n\nByl členem pětičlenného uměleckého sdružení \"Kontakt\", které se od roku 1928 scházelo v kavárně Savoy v Českých Budějovicích a přispěl básní \"Rudé opojení\" do první vydané publikace – skládanky Kornout (1931). Po založení Linie v ní působil jako básník, kritik a člen redakčního kruhu časopisu \"Linie\". V prvním čísle časopisu \"Linie\" zveřejnil programový text, v němž se přihlásil k širším nadregionálním ambicím sdružení Linie: \"\"Chceme Jižním Čechám snášet vše nejihočeské... co podle našeho společného uvažování chybí jejich životu, to, co je může vázat a spojovat se zemí, se světem, s dneškem\"\".\n\nPřispíval do časopisu svými básněmi a divadelní a literární kritikou. Své básně, některé zveřejněné pod pseudonymem Petr Halar, shrnul do několika sbírek. Třetí sbírku typograficky upravil a doplnil kresbou Josef Bartuška. Psal převážně vážnou a milostnou lyriku. Ve své čtvrté sbírce shromáždil satirické verše (\"Sršatá promenáda literaturou\", 1932).\n\nPřekládal poezii z němčiny a francouzštiny a přeložil drama Federico Garcíi Lorcy, \"Dům Doni Bernardy\" ze španělštiny. Koncem 20. let se spolu s kroužkem romanistů Jihočeská Theléma podílel na překladu stěžejního díla Françoise Rabelaise Gargantua a Pantagruel.\n\n\n"}
{"id": "1467274", "url": "https://cs.wikipedia.org/wiki?curid=1467274", "title": "Walter Minor 6", "text": "Walter Minor 6\n\nWalter Minor 6 jsou šestiválcové invertní řadové vzduchem chlazené letecké motory, vyvinuté pod vedením ing. Františka Adolfa Barvitia v roce 1936 (Minor 6-I, Minor 6-II). Motor navázal na předchozí, základní typ čtyřválcových motorů Walter Junior z roku 1932 a na svého mladšího bratra Walter Minor 4 (1934). Byl vyráběn Akciovou společností Walter, továrnou na automobily a letecké motory v Praze XVII - Jinonicích. Na modernizaci řadových pístových motorů Mikron a Minor se pracovalo tajně už za války. Hned v únoru 1946 byl představen Walter Minor 4-III, krátce po něm, rovněž v roce 1946, Walter Mikron III a Walter Minor 6-III/6-III-S. Po II. světové válce vedl konstrukci těchto verzí ing. Bohuslav Šimůnek. Poslední modernizací, kterou v Jinonicích provedl, byl motor M-337 (1959). Výroba těchto šestiválcových motorů pokračuje i v 21. století, ve s.p. LOM Praha.\n\nVýroba probíhala od roku 1936 a na svou dobu šlo o pokročilou konstrukci, která disponovala ocelovými válci, hliníkovými hlavami a rozvodem OHV. Vrtání bylo 105 mm a zdvih 115 mm. Krátce po uvedení Minoru 6 (následně označované jako 6-I) následovala vylepšená verze Walter Minor 6-II. Výkon předválečné verze Minor 6-II dosahoval jmenovitého výkonu až 140 k (103 kW) a vzletového výkonu 155 k (114 kW). Tyto motory prvních dvou verzí se vyráběly v letech 1936-1939, avšak uplatnily se jen výjimečně, protože měly problémy s nedostatečným chlazením zadních válců.\n\nSvětovou premiéru si motor Walter Minor 6 odbyl od 13.listopadu 1936 na XV. mezinárodním aerosalónu v Paříži, kde byl představen na stánku továrny Walter s dalšími 4 novými motory zavedenými do výroby v roce 1936 (Walter Major 6, Walter Sagitta, Walter Scolar, Walter Super Castor).\n\nPo válce v roce 1946 konstrukční tým již pod vedením ing. Bohuslava Šimůnka přišel s další, vylepšenou verzi Minor 6-III (typové označení M-135). Tento motor byl vyráběn i v kompresorové verzi Minor 6-III-S (typové označení M-335) se stejným jmenovitým výkonem (1946). Pod vedením ing. Šimůnka vznikla v Motorletu v roce 1959 ještě varianta Walter M-337Sh (Walter Minor 6-III-Sh) s kompresorem a s nízkotlakým vstřikováním paliva před sací ventily o vzletovém výkonu 154 kW/210 k při 2750 ot/min. Verze M-337Sh využívala 8 patentů ing. Šimůnka, které byly schváleny (1947-1959) a chráněny Patentovým úřadem v Praze.\n\nOproti předválečným verzím byly použity častěji výkovky než odlitky a použité oceli Poldi byly komplexněji legovány. Kliková skříň byla odlita z hořčíkové slitiny (elektron), z chromvanadiové oceli Poldi byl vykován klikový hřídel, měl 7 kluzných ložisek z olovnatého bronzu a 1 válečkové ložisko, čepy a válce z výkovků byly nitridovány, ojnice a písty byly vykovány z hliníkové slitiny, odlitá hlava válců ze slitiny hliníku byla snímatelná, rozvod OHV s nitridovanými zvedacími tyčinkami, tlakové mazání oběžné se suchou skříní. \n\nJmenovitý výkon vzrostl na 160 k (118 kW) při 2500 ot/min a cestovní výkon dosahoval hodnoty 120 k (88 kW) při 2300 ot/min. Zdvihový objem při vrtání 105 mm a zdvihu 115 mm byl zachován na \"předválečné\" hodnotě 5,97 l. Rovněž se nezměnil kompresní poměr 6:1, pronikavě však byla snížena hmotnost na 128,5 kg. I současně uvedená verze s vypínatelným kompresorem měla jen 135,5 kg. Kompresorová verze Walter Minor 6-III-S měla stejný nominální výkon, avšak maximální startovací činil 180 k (132 kW) při 2600 ot/min. Kompresor pracoval s převodem 1:7,4.\n\nPříslušenství obou motorů Minor 6-III bylo v zásadě zachováno s předválečnými verzemi, až na několik nutných změn vyvolaných poválečnými odběratelsko-dodavatelskými vztahy se zahraničními firmami a také vývojem některých komponent jinonickou továrnou. Zdvojené karburátory typu Walter 45, zdvojená zapalovací magneta Scintilla typu NVK-6 Z2 a AVK-6 Z2, na přání byla dodávána dvojité palivové čerpadlo Walter 2M50, 1-2 dynama. Spouštění motoru bylo možné buď ručně (Walter R25) a nebo i elektricky (Walter RE25). Později byl alternativně montován elektrický startér Walter E70.\n\nV roce 1959 byla v Motorletu po úspěšné státní zkoušce zahájena sériová výroba posledního šestiválcového invertního vzduchem chlazeného pístového motoru, Walter M-337 s vyšším vzletovým 210 k/154 kW a jmenovitým výkonem 170 k/125 kW, s vypínatelným kompresorem a s přímým vstřikováním paliva. Na tomto motoru byly využito celkem 8 patentů ing. B. Šimůnka (\"CS 76219 , CS 77523, CS 79572, CS 80021, CS 82317, CS 89934, CS 94425 a CS 102610)\"\".\" Kompresor prodloužil délku motoru na 1 410 mm. Tyto motory byly úspěšně jak u tuzemských, tak i u zahraničních aplikací. V rychlém sledu po sobě přibývají aplikace, jako choceňský letoun M-3 Bonzo (1948), experimentální letoun Praga XE-55 (1949), od roku 1956 dlouhá řada Trenérů, Bohatýrů a Akrobatů (Z-226, Z-326, Z-526) a konečně na sklonku 50. let Let L-200 Morava.\n\nŠestiválcových motorů Minor 6-III bylo v letech 1947-1963 vyrobeno 1508 kusů a motorů M-337 1147 ks v letech 1960-1964. Celkem to bylo 2655 motorů. V tomto počtu nejsou zahrnuty motory vyrobené v jugoslávské Rakovici, kterých bylo přes pět set.\n\nMotor Walter Minor 6-III se od roku 1950 vyráběl v licenci jugoslávskou továrnou Industrija Motora Rakovica (srbsky Индустрија Мотора Раковица, ИМР) z Bělehradu pod označením Walter/IMR Minor J-W-6/III. V Jugoslávii dosáhl poměrně širokého rozšíření. Byl zastavován do letounů Polikarpov Po-2W (licence), Ikarus 211, Ikarus 231, Ikarus 451, Ikarus Aero 2D, KB-6 Matajur, Let LK-1 ... Tato továrna licenci dále \"rozvinula\", když v polovině 50. let doplnila tento motor reduktorem. Reduktorová verze tohoto motoru byla označena jako Walter/DMB DM-6R. Vzletový výkon byl z původních 160 k/118 kW snížen na 155 koní/114 kW a jmenovitý ze 140 k/103 kW na 116 k/85 kW. Takto modifikovaný motor měl problémy s vibracemi (při některých režimech), které se přenášely na celý letoun, kde byl použit, Ikarus Kurir. O mnoho let později se o stejný krok pokusila Avia (Automobilové závody n.p.), když v letech 1964-5 připravovala motor Avia M-337 s reduktorem označený jako M-437, ale tato verze zůstala pouze v prototypu. \n\nPoté, co se Motorlet n.p. soustředil pouze na vývoj a výrobu proudových (M701) a turbovrtulových motorů (M601, M602), byla v roce 1964 výroba pístových motorů rozhodnutím nadřízených orgánů převedena do společnosti Avia v Praze 9 – Letňanech (tehdy Automobilové závody n.p.), která motory Walter M-337 dále vyvíjela, čímž vznikly verze jako Avia M-337, Avia M-437 s reduktorem (1965) a dvě verze Avia M-137 (1973, 1980). Touto delimitací byla předána konstrukční a výrobní dokumentace (technologické postupy), přípravky, speciální nářadí i jednoúčelové stroje, speciální stojany a zařízení za zkušeben. Ing. Bohuslav Šimůnek na to vzpomínal: \"Tehdy nás ve Waltrovce v roce 1964 naložili na \"lopatu\" a i s obráběcími stroji nás vyvezli do Avie. Tehdy do Avie jsme nakonec přešli jen tři konstruktéři a pomáhali jsme tam při zahájení výroby našich řadových motorů. Té bylo určeno jen malé místo v koutě továrny.\"\n\nV Avii v tom období byla ukončena výroba dvoumotorového dopravního letounu Avia Av-14 (Iljušin Il-14) a pístových motorů Avia M-82 (Švecov AŠ-82T), které tam byly licenčně vyráběny v období 1954-1961. Vývoj motorů v \"delimitované\" konstrukční skupině ing. Bohuslava Šimůnka v Avii pokračoval, roce 1970 byl zaveden motor M-337A určený pro letoun Z-43, v roce 1973 motor M-137A (bez kompresoru) a konečně v roce 1980 model M-337AK určený i pro víceúčelový letoun Z-142. Tyto nové modely se lišily od původních verzí Sc a Sh adaptací olejového a palivového systému umožňujícího akrobatický provoz. Poslední nové motory typu M-137A/AZ a M-337A/AK pro akrobacii umožňovaly tzv. vysokou pilotáž, všechny modely pak měly delší provozní lhůtu v porovnání s výchozími modely. V letech 1964-1965 probíhal vývoj nejsilnější verze M-437 (s kompresorem a s reduktorem, výkon 184 kW/250 k), ale tento motor zůstal jen v prototypu. O něco menší výkon než M-437 měly speciální verze M-338 (180 kW/245 k) pro dvoumotorový kunovický letoun L-210, ale ani tento letoun (a motor) se nedostaly do sériové výroby. \n\nV letech 1964-1992 bylo v Avii vyrobeno přes 2 000 ks těchto motorů. Ale ani v tomto podniku výroba Minorů nevydržela, po téměř 30 letech byla výroba opět přemístěna. Proces delimitace z již přejmenované společnosti na AVIA, a.s. do LOM PRAHA s.p. byl ukončen v roce 1992. Od tohoto roku se LOM PRAHA stal hlavním projektantem invertních pístových motorů s výhledem pokračovat ve vývoji a sériové výrobě motorů a náhradních dílů. Tento podnik Minory dále modernizoval a vyrábí je i v 21. století.\nWalter/Motorlet Praha-Jinonice (1936-1964)\n\n\nAvia (Automobilové závody n.p., Avia s.p., Avia a.s.) Praha-Letňany (1964-1992)\n\n\nLOM PRAHA s.p. (1992-\n\n\nWalter Minor 6, Walter Minor 6-II, Walter Minor 6-III, Walter Minor 6-III-S, Walter M-337\n\nAvia M-337, Avia M-437, Avia M-137/137A/137AZ, Avia M-337A/AK, LOM M137A/AZ, M337A/AK/B/C\n\n\n\n"}
{"id": "1467277", "url": "https://cs.wikipedia.org/wiki?curid=1467277", "title": "Seznam českých webových seriálů", "text": "Seznam českých webových seriálů\n\nSeznam českých webových seriálů. Seznam neobsahuje pořady a ani dokumentární seriály.\nČeské televizní seriály jsou v samostatném seznamu.\n\n"}
{"id": "1467280", "url": "https://cs.wikipedia.org/wiki?curid=1467280", "title": "Kostel Všech svatých (Stříbro)", "text": "Kostel Všech svatých (Stříbro)\n\nDěkanský kostel Všech Svatých je římskokatolický chrám ve Stříbře. Původně gotický kostel byl přestavěn v 18. století v barokním slohu, v původní podobě zůstala zachována pozdně gotická věž, která je ve správě městského muzea a přístupná veřejnosti. Kostel je od roku 1958 chráněn jako kulturní památka. \n\nHistorie kostela Všech Svatých se datuje do doby krátce po vzniku Stříbra, postaven byl pravděpodobně v první polovině 14. století. Z původní podoby se dochovala část presbytáře, dodnes je zachována pozdně gotická věž z roku 1565. V souvislosti se zavěšením zvonu byla věž upravena v roce 1738. Radikální přestavba kostela proběhla v letech 1754-1757, kdy došlo ke zvýšení lodi, věže a vybudování bočních lodí. V návaznosti na přístavby dostal kostel zdobnou barokní fasádu. O několik let později pokračovaly práce v interiérech, malířskou výzdobu obstarali František Juliux Lux (trojlodí, 1760) a Eliáš Dollhopf (presbytář, 1766). Hlavní oltář je dílem řezbáře Ignáce Platzera (1762), oltářní obraz namaloval Elíáš Dollhopf. Po josefínských reformách se uvažovalo o zrušení kostela (1790-1792), ale nakonec zůstal zachován. Opravy proběhly v roce 1826, později v 19. století byly restaurovány fresky (1888), ve větším rozsahu byl kostel rekonstruován v letech 1904-1906. Poslední významnější úpravy spadají do 90. let 20. století, kdy byla opravena věž, střechy a fasády. Zajímavým detailem jsou kasulová okna. \n\nKostel Všech Svatých se nachází jihozápadně od náměstí ve svahu na rozhraní Kostelní ulice a Kostelního náměstí. Jedná se o trojlodní barokní stavbu s původní gotickou věží, která patří k dominantám města a uplatňuje se v celkových pohledech na město od jihu a západu. Ke zvýšené hlavní lodi přiléhá boční loď a obdélníkový presbytář, vstup ze západu obohacuje předsíň s balkónem, před jižní lodí je představěno dvouramenné schodiště. Dominantní věž má hladké fasády v nárožích s pískovcovými kvádry. \n\nV kostele se čtyřikrát týdně konají pravidelné bohoslužby, věž je ve správě městského muzea a v turistické sezóně je vyhlídkový ochoz zpřístupněn veřejnosti. \n\n"}
{"id": "1467281", "url": "https://cs.wikipedia.org/wiki?curid=1467281", "title": "Glenlochy", "text": "Glenlochy\n\nGlenlochy byla nevelká palírna skotské whisky v městě Fort William na úpatí masivu hory Ben Nevis (1344 m), nejvyšší ve Velké Británii.\n\nPalírna leží v oblasti zvané Skotská vysočina (Highlands). Byla založena kolem roku 1898, ale výrobu spustila až 4. února 1901, zčásti jistě i kvůli zmatku způsobenému pádem nějvětšího skotského blendera, Pattison's of Leith Ltd.\n\nZásobována byla vlastní železniční tratí, což není úplně běžné. Produkce a činnost palírny se během desetiletí různě měnila stejně jako její majitelé. Tím posledním byla od roku 1953 společnost Scottish Malt Distillers, která 31. května 1983 rozhodla o jejím uzavření. V roce 1986 byla podána žádost o demolici budov, tomu však se postavila okresní rada. V roce 1992 majetek kupuje společnost West Coast Inns, místo přebudovává na penzión The Distillery Guest House a sladovnu na byty. Budovy jsou podle skotského seznamu památek zařazeny v kategorii B.\n\nWhisky se vyznačuje výraznou rašelinnou chutí, typickou pro destiláty západní části Skotské vysočiny. Podle nepotvrzených zpráv došlo ještě v lednu 2016 ke stočení posledních dvou sudů ročníku 1980. Jedná se o láhve označené v originálu jako \"35 yo Glenlochy 1980,\" tedy 35letou \"Single Malt Scotch\". V únoru 2019 byly láhve whisky Glenlochy stále dostupné ke koupi.\n"}
{"id": "1467284", "url": "https://cs.wikipedia.org/wiki?curid=1467284", "title": "Walter Minor 4", "text": "Walter Minor 4\n\nWalter Minor 4-I a Walter Minor 4-II byly invertní řadové vzduchem chlazené letecké motory, vyvinuté konstrukčním oddělením pod vedením Ing. Františka Adolfa Barvitia v Akciové společnosti Walter, továrně na automobily a letecké motory v Praze - Jinonicích. Byly ve výrobě 13 let (1934 -1939 a 1945 -1947), nepočítáme-li válečné přerušení výroby. Počty vyrobených motorů verzí 4-I a 4-II oficiální prameny neuvádějí, na portále Občanské sdružení valka.cz se udává počet vyrobených motorů 157. Na modernizaci řadových pístových motorů Minor pracoval ing. Bohuslav Šimůnek tajně už za války. Pokračováním výrobní řady předválečných Minorů byly v letech 1946-1960 motory Walter Minor 4-III a Walter Minor 4-III-S a v letech 1956-1964 motory Walter M-332.\nPrvním invertním, čtyřválcovým motorem vyráběným v jinonické továrně byl motor Walter Junior (1932-1936). Na něj navázaly čtyřválcové motory řad Minor 4, Major 4 a Mikron. Vývojem a výrobou motoru Walter Minor 4-I (1934) a Walter Minor 4-II (1936) pro dvoj- a čtyřmístná jedno- i dvoumotorová sportovní letadla sledovala továrna Walter především dostatečnou výkonnost při zajištění vyhovujících letových vlastností letadla při minimalizované hmotnosti a minimálních rozměrech motoru, aerodynamický tvar umožňující i jednoduchou zástavbu a kapotáž, jednoduchou, robustní a trvanlivou konstrukci a konečně malou spotřebu pohonných hmot, jednoduchou obsluhu a servis. Oba motory se lišily minimálně. Verze 4-II měla o 10 k vyšší výkon, o 2 kg nižší hmotnost a karburátor konstrukce Walter. Na svou dobu šlo pokročilou konstrukci, která disponovala ocelovými válci, hliníkovými hlavami a rozvodem OHV. \n\nV letech 1933-1934 byl ve výrobě sportovní vzpěrový hornoplošník Letov Š-239. V roce 1935 probíhala tzv. Národní letecká sbírka na podporu akce 1000 nových pilotů. V rámci této akce byly ze získaných prostředků například pořízeny všechny vyrobené letouny Š-239 (15 ks), které byly poskytnuty Ústřední pilotní škole.\n\nV červenci 1936 byly motory Walter Minor 4-I úspěšné v závodě sportovních letadel \"12 heures d´Angers\" v kategorii do 4 l objemu motoru zvítězil major gen. št. Josef Kalla na letounu Beneš-Mráz Be-502 Bibi, uletěl 1229,04 km v průměrné rychlosti 204,04 km/h a současně skončil v celkové klasifikaci na 2. místě a v téže kategorii do 4 l byl třetí ing. Hausman na letounu Beneš-Mráz Be-50 Beta-Minor. Závod na 12 hodin, který spočíval v ulétnutí nejdelší vzdálenosti, byl pro nepřízeň počasí zkrácen na 6 h. Světové rekordy byly ustanoveny 6. června 1937, když škpt. ing. Vl. Šimůnek na letounu Be-502 Bibi na vzdálenosti 100 km dosáhl průměrné rychlosti 220,940 km/m a škpt. Vojt. Žáček na stejném stroji na vzdálenosti 1000 km dosáhl rychlosti 214,233 km/h. Letadla Be-50 Beta-Minor a Be-51 Beta-Minor dobyla ve dnech 22.-29. srpna 1937 v italské soutěži „Raduno del Littorio” skvělého úspěchu. Kpt. J. Polma s nadp. Janem Červenkou na kabinovém letadle Beneš-Mráz Be-51 Beta-Minor se umístili na 4. místě mezi 53 účastníky, kteří ze 76 startujících soutěž dokončili. Další letadla Beneš-Mráz Be-50 Beta-Minor řízená nadpor. Škopem a por. Maláčem, Ing. Svobodou a J. Steinbaurem, řed. Ing. Polákem a Ing. Jílkem, získala jedenácté, třinácté a čtrnácté místo, ačkoliv v témže závodě musela další osádka Šlouf-Placák nouzově přistát na mořskou hladinu. Téhož roku v československém Národním letu získaly Be-50 třetí, čtvrté, šesté a sedmé umístění. Dalších sportovních úspěchů dosáhly Be-50 v mezinárodní rallye Curych-Paříž a v leteckém závodě státy Malé dohody v roce 1938, v němž Be-50 získala čtvrté místo v kategorii I.A a šesté v kategorii II.A. Typ také získal ve své kategorii (letounů s objemem motoru do 4 litrů) tři mezinárodní rekordy. Dva byly výškové, první z nich v hodnotě 5603 m získala na podzim 1937 (9. listopadu) osádka kpt. Jan Červenka - por. Vlad. Kučera na stroji imatrikulovaném OK-EAC, následovaný v únoru 1938 výstupem osádky Červenka-Záleská do výše 5935 m. Tento rekord však byl brzy překonán letounem Tatra T.101. V březnu 1938 pak osádka Kulhánek-Zelený dosáhla rychlostního rekordu na stokilometrové trati v hodnotě 196,635 km/h. Zmiňovaného závodu státy Malé dohody v roce 1938 se zúčastnily i letouny Be-555 Super Bibi, což byl jejich první ostrý start. Posádky ing. Zdeněk Svoboda - ing. Stanislav Konečný z Aeroklubu Č. Budějovice (OK-BEX, st. č. 45) a Miroslav Plecitý - Vincenc Hodek z Aeroklubu RČs. (OK-BEJ, st. č. 46) ve své kategorii (IIA) obsadily 3. a 9. místo. Tento nepříliš výrazný výkon byl přičítán spíše nezkušenosti pilotů s novým strojem nežli jeho vlastnostem a schopnostem.\n\nInvertní řadové vzduchem chlazené pístové letecké motory Walter Minor 4 měly vrtání válců 105 mm a zdvih 115 mm.\n\nVýhodná specifická hmotnost 1 kg/k (max. výkon ku hmotnosti) byla dosažena rozsáhlým použitím hliníkových a magnesiových lehkých slitin. Dominantní z těchto materiálů byla Al-slitina HIDUMINIUM RR, původně používaná společností Rolls-Royce. Vynikala vlastnostmi, které při zachování specifické hmotnosti hliníku jsou srovnatelné co do pevnosti, pružnosti a tažnosti s ocelemi. Měly dobré metalurgicko-technologické vlastnosti, byly dobře kovatelné a tepelně zpracovatelné.\n\nV klikové skříni odlité z magnesiové slitiny (elektron) byl uložen čtyřikrát zalomený klikový hřídel z chromniklové oceli v pěti kluzných ložiscích vylitých kompozicí a v kuličkovém ložisku s hlubokou drážkou. Spojovací tyče s dělenou hlavou byly kovány z Al-slitiny HIDUMINIUM RR 56, pouzdro ojnice bylo vyplněno ložiskovým materiálem. Písty byly odlity z Al-slitiny HIDUMINIUM RR 53 a následně tepelně zušlechtěny. Každý píst měl 2 stírací a 1 těsnící kroužek. Válce byly standardně z oceli. Válce s hlavami z Al-slitiny byly přitaženy ke skříni dlouhými šrouby. Rozvod OHV disponoval v každé hlavě sacím a výfukovým ventilem, které byly ovládány vačkovým hřídelem uloženým v klikové skříni. Vačkový hřídel byl poháněn ozubeným převodem od zadního konce klikového hřídele. Vahadélka byla ukryta v pouzdrech z elektronu, připojených na hlavy válců. Také zvedací tyčinky byly zakryty teleskopickými pouzdry z hliníkových trubek. Mazání motoru se suchou skříní bylo tlakové, cirkulační s jedním tlakovým a s jedním vratným kolečkovým čerpadlem oleje. Tlak oleje byl regulován automaticky. Čištění oleje zabezpečovaly tři snadno vyjímatelné filtry v tělese olejových čerpadel.\n\nZapalování bylo dvojité, levotočivé magnety Scintilla PNR4-DA měly automatické řízení předstihu. Levé magneto mělo odtrhovací spojku k usnadnění nastartování motoru. Invertní karburátor Stromberg NAR 42-I (později Walter-Claudel HOD36N AI48-DX) byl připojen na plechové sací potrubí. Motor se spouštěl mechanickým startérem Walter Mechano 4 s ruční klikou a tento startér byl namontován na zadní víko motoru. Další pomocné pohony byly rovněž instalovány na tomto zadním víku. Náhon tachometru s převodem 1:2 byl na levé straně klikové skříně, kde byla i příruba pro připojení benzinového čerpadla AC-PE 389, které bylo poháněno excentrem od vačkového hřídele. S motorem byl dodáván plechový sběrač vzduchu, který rozváděl chladicí vzduch stejnoměrně ke všem válcům. Upevnění motoru na draku letounu bylo realizováno čtyřmi postranními čepy s bohatě dimenzovanými gumovými ložisky.\n\nWalter Minor 4-III (typové označení M-133) ing. Bohuslava Šimůnka byl dán do výroby a homologován podle podmínek PICAO počátkem roku 1946, jako první letecký motor vyrobený ve svobodné Evropě. Zachoval si parametry předválečných Minorů 4: vrtání 105 mm, zdvih 115 mm, celkový objem válců 3 983 cm, byl však zvýšen kompresní poměr na 6:1 a otáčky motoru a tím zvýšen výkon, nominální na 105 k (77 kW) při 2500 ot/min a cestovní na 80 k (59 kW) při 2350 ot/min při snížené hmotnosti suchého motoru na 90,5 kg, spotřebě paliva na 245 g.h.k / 333 g.h.kW a spotřebě oleje na 2-8 g.h.k / 3-11 g.h.kW \n\nKliková skříň byla odlita z elektronu, klikový hřídel byl vykován z chromvanadiové oceli, čepy byly nitridovány, písty a ojnice vykovány ze slitiny hliníku, válce byly z ocelových výkovků s nitridovanými pracovními plochami, rozvod OHV a oběžné tlakové mazání se suchou skříní. Od svých předchůdců se hlavně lišil v tom, že hliníkové odlitky byly nahrazeny výkovky a v tom, že použité ocele Poldi byly komplexněji legovány.\n\nV příslušenství došlo více méně k náhradě některých zahraničních komponent, popř. k náhradě výrobky Walter modernější konstrukce. Karburátor Walter typu 45 a 2 magneta Scintilla Vertex NVK-4 a AVK-4. Na přání byla montována dvojitá palivová pumpa 2M50, odstíněné zapalování, ruční spouštěč Walter R25 nebo elektrický RE25 a 4 závěsné čepy s gumovými tlumiči vibrací. Walter Minor 4-III hned po svém uvedení na trh byl montován do československých letadel Zlín 26 Trenér/C5, Zlín 381/C-106, Mráz M-1 Sokol, Aero C-4/C-104, Aero Ae-45/Aero Ae-45S Super. V dalších letech přibyly aplikace na letounech XLD-40 Mír/L-40 Meta-Sokol, Z-126 Trenér 2/C-105, Praga E-112, Praga E-211, Aero Ae-50, Hodek HK-101 atd.\n\nWalter Minor 4-III-S (typové označení M-333), představený na prvním poválečném aerosalónu v Paříži, byl vybaven vypínatelným, odstředivým kompresorem s převodem 1:7,4, čímž jeho startovací výkon stoupl až na 120 k (88 kW) při 2600 ot/min. Kompresor zvýšil hmotnost motoru na 97,3 kg. Později byl nainstalován krátce na letounu Mráz M-1 Sokol, ale příliš se neosvědčil, protože u něj byly problémy s uchlazením motoru. Dále byl Minor 4-III modifikován v roce 1956 M-332Sc (140k) s vypínatelným kompresorem, nízkotlakým vstřikováním paliva před sací ventily, rozvodem OHC a elektrickým spouštěčem a v roce 1959 byla zahájena sériová výroba verze M-337Sh (210k). \n\nMotorů Walter Minor 4-I/4-II v letech 1934-1947 bylo vyrobeno 157 ks, typů 4-III bylo v období 1946-1960 vyrobeno celkem 3092 ks a motorů M-332 (1956-1964) dalších 1192 ks. Celkem bylo vyrobeno v Jinonicích 4441 těchto čtyřválcových motorů.\n\nPo roce 1964, co se firma Walter soustředila pouze na vývoj a výrobu proudových (M701) a turbovrtulových motorů (M601, M602), byla výroba pístových motorů včetně konstrukční skupiny ing. B. Šimůnka převedena do společnosti Avia v Praze 9 – Letňanech (tehdy Automobilové závody n.p.), která motory M-322 vyráběla pod názvem Avia M332. Ale ani v tomto podniku výroba nevydržela, po téměř 30 letech je výroba opět přemístěna. Proces delimitace do LOM Praha s.p. byl ukončen v roce 1992. Od tohoto roku se LOM PRAHA s.p. stal hlavním projektantem invertních pístových motorů s výhledem pokračovat ve vývoji a sériové výrobě motorů a náhradních dílů. V druhé polovině r. 1992 byla zahájena výroba čtyřválcového motoru typu M332A. Po té následovaly i další modifikace včetně nové verze M132 pro akrobacii pro pevnou nebo stavitelnou vrtuli. LOM Praha s.p. tyto motory zavedené do výroby v roce 1934 vyrábí - po zmíněných modifikacích - i v 21. století po téměř 90 letech od jejich vzniku. \n\nWalter/Motorlet:\n\nAvia: Avia M332 \n\nLOM Praha: M332A/M332AK/M332C, M132A/M132AK \n\n\n\n\n"}
{"id": "1467286", "url": "https://cs.wikipedia.org/wiki?curid=1467286", "title": "Dan Millman", "text": "Dan Millman\n\nDan Millman (* 22. února 1946 v Los Angeles) je americký autor sedmnácti knih z oblasti duševního růstu přeložených do 29 jazyků, z nichž je nejslavnější poloautobiografický román Cesta pokojného bojovníka (1980). Dan Millman zvítězil na Mistrovství světa ve skocích na trampolíně v roce 1964, spolukoučoval tým gymnastů na Univerzitě v Berkeley, pracoval jako instruktor gymnastiky na Stanfordské univerzitě a jako profesor tělovýchovy na Oberlinské vysoké škole. Je často spojován s hnutím za rozvoj lidského potenciálu společně s Anthony Robbinsem. Millmanova první kniha o duševním rozvoji, Cesta pokojného bojovníka, je zčásti autobiografická fikce zasazená do doby, kdy autor studoval na vysoké škole. V roce 2006 byla Cesta pokojného bojovníka zfilmována. \n\nHlavní knihy přeložené do českého jazyka jsou Cesta pokojného bojovníka 1. díl, Návrat pokojného bojovníka 2. díl, Skrytá škola – nejnovější kniha z r. 2017 3.díl, Dvanáct bran na cestě osobnímu růstu, Čísla života, Božské zásahy, Sokrates, Čtyři pilíře smyslu života, Nevšední okamžiky, Tvůj život má cíl, Zákony Ducha.\n\nDan Millman přednášel v Praze 23. října 2018 na „Nejodvážnější konferenci podzimu“.\n"}
{"id": "1467298", "url": "https://cs.wikipedia.org/wiki?curid=1467298", "title": "Zollhundeschule", "text": "Zollhundeschule\n\nZollhundeschule (ZHSch; česky \"Celní škola služební kynologie\") je zařízení Celní správy SRN pro výcvik celníků-psovodů, výcvik všestranných služebních psů (\"Schutzhund\") a psů pro speciální pachové práce (\"Spürhund\"). V roce 1958 byly založeny stále fungující celní školy služební kynologie v německých obcích Bleckede (Dolní Sasko) a Neuendettelsau (Bavorsko).\n\nCelní škola služební kynologie Bleckede a Celní škola služební kynologie Neuendettelsau byly v rámci realizace projektu strukturálního vývoje celní správy (Projekts Strukturentwicklung Zoll) integrovány jako výcviková zařízení služební kynologie do Vzdělávacího a výzkumného centra Spolkové finanční správy (Bildungs- und Wissenschaftszentrum der Bundesfinanzverwaltung; BWZ).\nCelní kynologická škola v Bleckede sídlí na adrese Breetzer Straße 33, 21354 Bleckede. Zařízení zahrnuje přes 100 psích kotců, 200 ha lesnaté krajiny, 8 výcvikových prostor a 3 bunkry.\nCelní kynologická škola v Neuendettelsau sídlí na adrese Breslauer Straße 1, 91564 Neuendettelsau. Zařízení je vybaveno 70 kotci pro psy, má 130 ha lesnaté krajiny, okolo 600 ha ploch k výcviku sledování pachových stop, 9 výcvikových prostor a 80 bunkrů.\n\nObě zařízení jsou společně využívána jak Celní správou SRN, tak Spolkovou policií. Existují také vzdělávací projekty s celními správami různých států.\n\nŠkolení celních psovodů provádí instruktoři pro výcvik psů celní správy a školení se mohou účastnit pouze celníci s ukončeným dvouletým středním celním vzděláním.\nJe požadováno, aby pes určený ke služebnímu výcviku byl minimálně dvanáct měsíců starý, musí být jak výrazně hravý a mít dobré čichové smysly, tak být lehce dominantní. Všestranný výcvik služebních psů začíná třítýdenním přípravným kurzem. Po krátkém odpočinkové fázi následuje pětitýdenní závěrečný kurz zakončený zkouškou. V případě vhodných předpokladů může navazovat výcvik pro účely speciálních pachových prací. Následně mohou být psi individuálně využíváni pro vyhledávání drog, tabáku, hotovosti nebo výbušnin. V roce 2005 bylo v celní kynologické škole v Bleckede vycvičeno 180 psů.\n\nZpravidla jsou cvičeni psi plemena belgického ovčáka, ale také němečtí a holandští ovčáci, knírači a stejně tak další plemena psů a míšených plemen. Výhradně pro speciální pachové práce jsou cvičena také jiná plemena jako labradorský retrívr, anglický kokršpaněl nebo Jack Russell teriér. Psi celní správy jsou využíváni jako služební psi do stáří deseti let. Výcvik psa a psovoda trvá průměrně 12 až 18 měsíců a stojí přibližně 10 000 až 15 000 eur.\n"}
{"id": "1467300", "url": "https://cs.wikipedia.org/wiki?curid=1467300", "title": "Berhida", "text": "Berhida\n\nBerhida je město v Maďarsku na východě župy Veszprém, spadající pod okres Várpalota. Nachází se asi 15 km východně od Veszprému. V roce 2015 zde žilo 5 833 obyvatel. Podle údajů z roku 2011 zde žijí 85 % Maďaři, 9,9 % Romové, 2,3 % Němci a 0,2 % Rumuni.\n\nV roce 1926 byla s Berhidou sloučena vesnice \"Kiskovácsi\", v roce 1939 se stala součástí Berhidy vesnice \"Peremarton\".\n\nMěstem protéká říčka Séd, která se později pod názvem \"Sárvíz-malomcsatorna\" vlévá do říčky Sárvíz, popř. \"Nádor-csatorna\". Ta se vlévá do řeky Sió.\n\nNejbližšími městy jsou Balatonfűzfő, Balatonkenese, Várpalota a Veszprém, poblíže jsou též obce Küngös, Ősi, Papkeszi, Pétfürdő a Vilonya.\n"}
{"id": "1467301", "url": "https://cs.wikipedia.org/wiki?curid=1467301", "title": "V rytmu swingu buší srdce mé", "text": "V rytmu swingu buší srdce mé\n\nV rytmu swingu buší srdce mé je název divadelní hry – činoherní hudební revue autorů Martina Vačkáře a Ondřeje Havelky napsané pro Národní divadlo na motivy života a díla Jiřího Traxlera, která byla uváděna v historické budově Národního divadla v letech 2015–2019. \n\nAutoři vycházeli z pamětí Jiřího Traxlera \"Já nic, já muzikant\", vydaných v roce 1980 v exilovém nakladatelství ´68 Publishers v Kanadě a z jeho knihy \"Já nic, já muzikant na penzi\", vydané v roce 2008. Traxler v nich zobrazil střetnutí svobodného ducha jazzu-swingu se dvěma totalitními režimy a podal svědectví o nerovném souboji lidské svobodomyslnosti vyjádřené hudbou s tendencí spoutat člověka a ovládnout jeho mysl i činy. Divadelní hra není důsledným životopisem J. Traxlera, ale některé epizody a postavy z jeho knih se staly inspirací pro její děj, odehrávající se převážně v Praze a v Plzni v období let 1939–1949. \n\n\n\nHra začíná představením malé kapely (jazz-bandu The Red as Players), kterou Jiří Traxler založil v roce 1928 a která se časem zdokonalila a vypracovala (po rozevření opony je nahrazena kapelou Jiřího Traxlera v podání Melody Makers Ondřeje Havelky). \n\nS kapelou zazpívá také host z Plzně, slečna Zuzanka. Později se v sále objeví Němec Bartl a začne vyhánět jednoho z hostů, který je židovského původu. Oznámí, že za chvíli německá vojska přestoupí hranice, je 15. březen 1939. Jiří Traxler s Jindrou Feixem i Zuzanou se rozhodnou, že za takových okolností hrát nebudou.\n\nJiří učí Zuzanu správnou anglickou výslovnost, ale Jindra je upozorní, že už se bude muset zpívat německy a žádné židovské skladby, protože v pěti podnicích ve městě ho již odmítli. Jiří vymýšlí, jak celý repertoár předělat do češtiny a němčiny. Jindra říká Zuzaně, že si založí svoji agenturu „Heinrich Feix: die Welt Muziker Agentur“, a bude mířit vysoko – do Berlína a pak do Paříže...\n\nV Lucerna baru hraje R. A. Dvorský se svými Melody Boys. Jiří mu představí Zuzanu a nechá ji zpívat. Zuzana improvizuje a vymýšlí německý text (\"Bei mir bist du schein\"), přítomní Němci jsou nadšeni. Němec důstojník kpt. Melzer pozval Zuzanu na večeři. Jindra souhlasí. Melzer začne při čekání na taxi na ulici Zuzanu líbat. Ta se brání, přiběhne Jiří a když Němec vytáhne zbraň, tak mu ji vytrhne a praští jej s ní do hlavy. Ten zůstane nehybně ležet. To se již objeví Jindra a další německý důstojník. Melzer řekne, že jej napadl ten pianista (Jiří). \n\nNásledujících několik týdnů Jiří neví, co s ním bude, zda jej někdo viděl a zda si pro něj nepřijdou. Mezitím se přestěhuje do apartmá v Hotelu Šroubek na Václavském náměstí, které mu nabídl syn majitele hotelu, který chce naučit skládat písničky. Jiří zde má i klavír Steinway a přijímá zde návštěvy (německá zpěvačka Karla Treml chce pomoci s nahráváním pro Ultraphon, aj.). Zde jej později navštíví německý důstojník major Jürgen Traxler, aby si ověřil, zda je s Jiřím Traxlerem příbuzný. Sdělí mu, že složku, kterou na Jiřího Traxlera založil kapitán Melzer od SS odložil, a že Melzer byl poslán na ruskou frontu. Ale chce, aby Jiří Traxler se Zuzanou zahráli na oslavě jeho čtyřicátých narozenin 31. července 1944 v Lucernabaru. Také chce Jiřího získat pro své varieté v Berlíně, jako skladatele a aranžéra, a řekne mu, že tím se Jiří vyhne pracovnímu táboru. Jinak by také mohl být poslán do Teresienstadt.\n\nMajor Traxler si zavolá do kanceláře Jindru a chce po něm, aby mu pomohl zmapovat činnost pražských hudebníků a každé úterý mu referoval. Ten se zprvu brání, ale vidí, že to je rozkaz, ne žádost.\n\nPo akci na oslavu 40. narozenin majora Traxlera, před cestou do Berlína, se Jiří loučí s hudebníky a se Zuzanou, obejmou se. Když se Zuzana vrátí do baru, dozví se od majora, že Berlín je bombardován a jeho varieté také zasáhli. Zuzana chce, aby Jiří nemusel odjet. Major nařídí Jindrovi to Jiřímu sdělit. Ten však úmyslně Jiřího nezadrží. Zuzana mu dá facku a běží za Jiřím, ten ještě neodjel. Jindra s Jiřím se střetnou v pěstním souboji. \n\nJiří je úspěšný pianista, skladatel a aranžér a vede jazzový soubor, spolupracuje s R. A. Dvorským, který mu vydává již páté album. Zuzana zmizela, asi se vrátila do Plzně, kde se stará o nemocnou matku. Otce totálně nasadili ve Škodovce a bratr je na práci v Říši. S Jindrou již nechce nikdo spolupracovat, udá Slavíka majorovi, ale ten udání nepřijme, protože Slavík je nejlepší swingař v Praze.\n\nJednoho dne se Zuzanka objeví u Jiřího že jde zkoušet, protože dostala dopis od Jürgena Traxlera, který chce, aby zahráli v Lucernabaru na Silvestra. Venku ji pak potká Jindra, ona mu řekne, že je mezi nimi již konec.\n\nNa Silvestra se Jiří Traxler a Zuzana účastní večera v Lucernabaru. Když Němci odejdou, začne jam session. Tu se však vrátí major Traxler. Nakonec se přidá k českým hudebníkům, sám zahraje na tenor saxofon a zazpívá si s nimi i anglicky. Když přijde na kontrolu německá hlídka, Zuzana mu navrhne, ať dělá opilého a leží na stole a spolu s dalšími Čechy německou hlídku v klidu vyprovodí. Na dotaz, jak se jí major Traxler odvděčí řekne, že její otec Bartoloměj pracuje těžce ve Škodovce a bratr Adolf je nasazen v Hamburku. \n\nZa pár dní se bratr vrátí a otce přeřadí na lehčí práci. Zuzana jde poděkovat majoru Traxlerovi do jeho kanceláře v rozhlase. Ten je rád, že aspoň někomu pomohl. Major pálí dokumenty a říká, že Američani jsou již v Čechách. Vrátí Zuzaně pro Jiřího jeho dříve zabavené aranže a dá ji také složku Jindry (Heinricha) Feixe, agenta Gestapa č. 8443. Pak Němci přijdou majora Traxlera zatknout, ten je při přestřelce zabit.\n\nJiří se sejde opět se Zuzanou, ta mu řekne o agentu Jindrovi. Jsou rádi, že jsou konečně zase spolu. Plzeň je osvobozena americkou armádou. V ulicích se tančí a zpívá a znovu je možno hrát jazz a swing. Zuzana řekne Jirkovi, že jej miluje.\n\nJiří jede se Zuzanou do Tater lyžovat, jsou tam s nimi i Slavík a Zdena. Zde se z rozhlasu dozví o vítězství komunistů v únoru 1948.\n\nR. A. Dvorský (nyní generální manager pražské pobočky Mills Publisher´s Europe) je ve své kanceláři navštíven Jindřichem Feixem. Ten přebírá z pověření lidu jeho firmu. Zrovna přijde za Dvorským Zuzana. Řekne Jindrovi, že ví, že byl agentem Gestapa.\n\nJiří ještě může chvíli vystupovat s orchestrem Karla Vlacha, ale pak mu zakážou činnost, když napíše Rudé právo, že je reakcionář a přívrženec kapitalismu. V zemi se hrají budovatelské písně a hudba. Jiří Traxler se rozhodne emigrovat, ale Zuzana nechce odejít, protože otci a bratrovi nyní hrozí trest za údajnou protistátní činnost. \n\nTraxler je pozván na StB, ptají se ho, pro koho pracuje a proč chce utéct. Říká, že nechce, že bude mít svatbu. Na hranice jdou Jiří, Zdenka se Slavíkem i Zuzana, která se však z hranice vrátí, kvůli bratrovi a otci. Řekne převaděčce Táně, že jinak by Jiřího na hranici nedostala.\n\nJindra Feix je nyní majorem Státní bezpečnosti. Dostane zprávu, že nějaký taxikář měl vézt čtyři lidi ze svatby od kostela Šimona a Judy do Vimperka na hranice. Vydá se tam, na pohraniční stanici vezme pohraničníkům samopal a běží na hraniční čáru. Přestože jej pohraničníci varují, vstoupí na území Západního Německa. Na výzvu německých pohraničníků hlásí, že je z Gestapa Praha. Při přestřelce je zastřelen.\n\nJiří Traxler po dvou letech v utečeneckém táboře a čekání na Zuzanu dostane lodní lístek a chystá se odjet do Kanady. V závěrečné scéně se v přístavu náhle objeví Zuzana, padnou si do náruče. \n\nJiří se otočí do hlediště a vysvětlí, že takto by to bylo jistě krásné...(bylo nebylo).\n\na další.\n\n\n\n\n\n\n"}
{"id": "1467303", "url": "https://cs.wikipedia.org/wiki?curid=1467303", "title": "Vlasotince", "text": "Vlasotince\n\nVlasotince (v srbské cyrilici Власотинце) jsou město v jihovýchodní části Srbska. Administrativně spadají pod Jablanický okruh. Město má 15 830 obyvatel.\n\nMěsto se nachází na toku řeky Vlasnica, nedaleko od jejího ústí do řeky Južna Morava, na silničním tahu Leskovac-Babušnica. Ze západu jej obklopují roviny a z východu hory dosahující nadmořské výšky okolo 800 m.\n\nVlasotince jsou poprvé historicky zmíněny roku 1516 v tureckých záznamech. V roce 1878 získalo status městyse (varošice). Elektřina byla do Vlasotinců zavedena v roce 1912 po výstavbě nedaleké vodní elektrárny. V 70. letech 20. století dosáhlo město deseti tisíc obyvatel. Roku 1999 mělo 15 442 obyvatel.\n"}
{"id": "1467304", "url": "https://cs.wikipedia.org/wiki?curid=1467304", "title": "Stupeň (geologie)", "text": "Stupeň (geologie)\n\nStupeň (angl. \"stage\") je v geologické historii Země celosvětově užívaný název nejnižší geologické jednotky ve chronostratigrafii. V geochronologii jí odpovídá jednotka věk (angl. \"age\"), která představuje absolutní časový interval a obvykle se jedná o časová rozpětí od stovek tisíců, po miliony let, vzácně více než deset milionů let.\n\nStupeň je primárně definován výskytem určitých druhů fosilií (biostratigrafie) nebo konzistentní magnetickou polaritou (paleomagnetismus) v horninách. Obvykle se používá jeden nebo více nálezů fosilií, které se nacházejí po celém světě, jsou snadno rozpoznatelné a jejich výskyt se omezuje na jeden nebo několik stupňů. Pozice chronostratigrafické jednotky je v hierarchické stupnici určena vztahem mezi její horní a spodní hranici. Dolní hranice (báze) stupně je určena v GSSP (\"Global Boundary Stratigraphy Section and Point\"). Je to buď první výskyt nebo vymizení živočišných nebo rostlinných druhů z fosilního záznamu, začátek a konec chronozóny magnetické polarity, a nebo závažná zániková událost a nebo anomálie v rozložení prvků, případně jejich izotopů, v sedimentárních horninách jiných časových oblastí. Horní hranice stupně není výslovně definována, ale je jednoznačně určena spodní hranicí následujícího stupně. Jeden stupeň tedy začíná svou bází a končí bázi dalšího, vyššího stupně. Mezinárodně používané chronostratigrafické stupně jsou definovány a ratifikovány Mezinárodní komisí pro stratigrafii (ICS). Stupeň v původním významu je biostratigrafická jednotka definovaná prvním výskytem fosilií určitého rodu. Stupni odpovídá v geochronologii jednotka věk. Vzhledem k tomu, že stanovená stáří hranic chronostratigrafických stupňů se díky jiným nebo novějším metodám mohou stále ještě měnit, je nutno považovat tyto údaje za přibližné.\n\nStupeň představuje nejnižší úroveň v hierarchickém systému chronostratigrafie. Je to základní jednotka. Nejbližší vyšší jednotkou je oddělení, které se většinou skládá z několika stupňů. Stupeň může, ale nemusí, být rozdělen do několika podstupňů. Rozdělení stupně do nižších podstupňů bylo provedeno pouze v několika případech (např. stupeň v juře \"Pliensbachium\", kde existovaly historické důvody).\n\nDříve byla nejnižší chronostratigrafickou jednotkou chronozóna, v současnosti spadá mezi nehierarchické jednotky. Chronozóny mohou být založeny na různých stratigrafických jednotkách (biostratigrafii, magnetostratigrafii nebo dokonce litostratigrafii).\n\nPojmenování stupňů by mělo být odvozeno na místních jménech (názvů obcí, měst, regionů). V německém jazyce se názvy stupňů tvoří přidáním koncovky - \"ium\", v angličtině koncovky - \"ian\", ve francouzštině - \"ien\". V češtině jsou názvy stupňů bez přípon (např. prag, givet). Pravopis názvu se běžně řídí původním označením z oblasti vymezení, výjimky podléhají schválení České stratigrafické komise (tremadok, caradok). Nejstarší názvy stupňů jsou z první poloviny 19. století. V mnoha případech však stratotyp GSSP není v blízkosti původní typové lokality, která určovala její pojmenování. Důvody pro to mohou spočívat v tom, že se v oblasti původní typové lokality nenachází vhodný profil, který by byl přístupný a také chráněný pro vědeckou činnost. Dalším důvodem může být neúplnost profilu nebo nedostatek fosílií. Termín stupeň byl v minulosti také běžně používaný pro jiné jednotky chronostratigrafie nebo stratigrafie (např. \"stupeň \"Lias\"\": Lias = litostratigrafická jednotka nebo \"stupeň \"Jura\"\": Jura = útvar). Některé chronostratigrafické jednotky dříve řazené jako stupně, byly \"povýšeny\" na oddělení. (např. \"Wenlock\").\n\nKromě nyní mezinárodně uznávaných a celosvětově srovnatelných stupňů byla v minulosti definována ještě řada dalších chronostratigrafických stupňů. Důvody těchto návrhů byly rozmanité, stejně jako důvody pro jejich odmítnutí jako mezinárodně schválené nebo jejich snížení na regionální úroveň.\n\nMnoho historických návrhů na stupně se ve vědecké činnosti z různých důvodů neprosadilo. Nejběžnějším důvodem bylo odhalení pozdějšího výzkumu, že typové profily nejsou úplné, nebo že neobsahují žádnou skupinu vůdčích fosilií. Mohou však být často používány v dřívější literatuře a mohou být také nalezeny ve starších geologických mapách. Přesnější korelace těchto starších stupňů s dnešními mezinárodně uznávanými je proto stále nezbytná.\n\nRegionální stupně byly často zavedeny když korelace s mezinárodními stupni nebyla možná nebo jen částečně možná. To bylo například vždy v případě, když se vůdčí fosilie, používané k definování mezinárodního chronostratigrafického stupně v GSSP, v dané oblasti nevyskytují. To se stává například u kontinentálních sedimentů. Zde bylo zavedeno alternativní rozdělení stupňů, které je založeno například v neogénu na pozůstatcích savců (ELMMZ Neogen = \"European Land Mammal Mega-Zones\"). Nicméně jsou tyto stupně definovány biostratigraficky, a proto je velmi obtížná metodická korelace s mezinárodními chronostratigrafickými stupni. Ale také důvody politické, národní nebo prostě určitá historická tradice, mohou být důvodem pro zachování regionálních chronostratigraficky nebo biostratigraficky definovaných stupňů. Často používané a dobře definované regionální stupně jsou regionální chronostratigrafické stupně v terciéru: paratethys severoněmecké třetihorní pánve.\n\n\n\n"}
{"id": "1467307", "url": "https://cs.wikipedia.org/wiki?curid=1467307", "title": "Hráči karet", "text": "Hráči karet\n\nHráči karet (\"Les joueurs de cartes\") je název série obrazů francouzského malíře Paula Cézanna. Jsou na nich zobrazeni muži, kteří u stolu hrají karty. V první polovině devadesátých let 19. století Cézanne namaloval pět různých verzí tohoto motivu, které se mimo jiné liší v počtu vyobrazených osob. \n\nČtyři z obrazů jsou vystaveny ve veřejných muzeích. Pátý byl po léta v soukromém vlastnictví řeckého sběratele Georgese Embiricose. Byl prodán katarské královské rodině krátce před jeho smrtí nebo po ní roku 2011. Kupní cena se v různých zdrojích udává na částky v rozmezí od 250 do 275 milionů dolarů. K únoru 2015 to byla druhá nejvyšší kupní cena zaplacená za obraz.\n\nPrvní verze \"Hráčů,\" nyní v newyorském Metropolitním muzeu umění, zobrazuje na ploše 65,4 krát 81,9 cm tři zemědělce, kteří uvnitř domu hrají u stolu karty, zatímco další muž stojí v pozadí, kouří dýmku a sleduje hru. Osoby mají klidné tváře a jsou bez pohybu, takže obraz spíše připomíná zátiší. Sedící se sklánějí nad světlým stolem, u něhož každý z nich zaujímá jednu stranu; pohled na přední stranu stolu se zásuvkou zůstává volný. Na stole leží odehrané karty a dýmka. Všichni muži mají tmavé klobouky a kabáty. Prostředí je nejednoznačné: na pozadí je vidět jen světlá zeď, na níž visí další čtyři dýmky. Z pravé strany do obrazu zasahuje žlutá opona. Především levá část ve skutečnosti bílé nebo světle šedé stěny je obohacena dalšími barvami: zelené, modré a žluté tóny naznačují, že provensálské světlo sem padá dveřmi nebo oknem mimo viditelnou výseč prostoru. \n\nDruhá verze, dnes ve sbírce Barnesovy nadace ve Filadelfii, je podobná té, která byla popsána výše, ale je podstatně větší, má 134,6 x 180,3 centimetrů. Postavy a jejich uspořádání převzal Cézanne s výjimkou drobností z předchozího obrazu. Pouze klobouk muže, který seděl proti divákovi, zmizel. Vpravo za tímto hráčem malíř rozšířil skupinu o další postavu: Sedí tam tmavovlasá osoba neurčitého pohlaví, žena nebo chlapec, s očima zavřenýma nebo upřenýma dolů. Stojící divák se posunul o něco dále do pozadí a zdá se, že se opírá o zeď. V horní polovině malby byly přidány další podrobnosti. Uprostřed stěny visí obraz se zlatým rámem, jehož spodní část vyčnívá do obrazu. V levém horním rohu je vidět okraj police s vázou.\n\nPoslední tři verze se značně liší od svých předchůdců. Jsou si tak vzájemně podobné, že jsou často pojednávány jako jedna verze. Umělec se silněji soustředil na karetní hru, snížil počet hráčů na dva, po pravé a levé straně stolu, a odebral diváky i detaily v pozadí, takže zůstává jen to podstatné: dva muži se ponořili do karetní hry. Levý kouří dýmku a je trochu lépe oblečený s hnědým kloboukem podobným cylindru s okrajem ohnutým dolů. Sedí trochu skloněn, ale více vzpřímený než jeho protějšek. Šaty muže po pravici jsou světlejší a širší, jeho kratší klobouk má nahoru obrácený okraj. Pod oběma kabáty vystupují bílé košile. Na stole není nic než tmavá láhev vína uprostřed, která téměř splývá s pozadím. I velké světlé oblasti předchozích verzí zmizely. Stůl je načervenalé barvy, pozadí je také tmavší. Je rozostřené, ale stěna je blíže hráčům, takže zbývá menší prostor. Paletu barev ovládají okrové, šedé, hnědé a modré tóny. \nNejznámějším z těchto tří mladších obrazů je nejmenší a pravděpodobně poslední. Má rozměry 47 x 56,5 cm a je vystaven v pařížském Musée d'Orsay. Historik umění Meyer Schapiro popsal tento obraz jako \"„nejmonumentálnější a také nejrafinovanější“\" ze série \"Hráčů karet\". Formy se zde zjednodušily, styl malby je více zdrženlivý. Barevné odstíny pocházejí téměř výhradně z oblasti okru a dávají obrazu jednotný sépiový tón. Dokonce i hrací karty, v ostatních verzích jasně bílé, zde ztrácejí svou jasnost žluto-šedou příměsí a zařazují se do barevné škály díla. Kompozice obrazu se úplně vyhýbá přímkám. Deska a nohy stolu jsou stejně křivolaké jako láhev vína. Nicméně obraz nevyvolává v divákovi pocit mořské nemoci, protože každá křivá čára je vyvážena jinou. Příkladem mohou být opačně zakřivené klobouky nebo kapsy plášťů, které míří proti pažím hráčů.\n\nOstatní dvě verze jsou 97 x 130 cm a 60 x 73 cm velké. Jedna je v soukromém vlastnictví a druhá v londýnském Courtauld Institute of Art. Všechny obrazy této řady byly namalovány technikou olejomalby na plátně.\n\nPoslední dvě desetiletí 19. století představují období syntézy a konsolidace v Cézanneově díle. Umělec se rozhodně distancoval od svého dřívějšího impresionistického stylu malby a přiklonil se k vyváženým kompozicím, ve kterých stále častěji používal horizontální, vertikální a diagonální čáry pro strukturování povrchů. V tomto období tvořil více krajinomaleb a obrazů znázorňujících lidské postavy.\n\nPro obrazy \"Hráčů\" vytvořil Cézanne značné množství návrhových kreseb a přípravných prací. V roce 1890 začal pracovat na finálních verzích. Přesné datum dokončení každého obrazu není známo. Na počátku devadesátých let 19. století také vytvořil řadu portrétů kouřících mužů, které patří do souvislosti s \"Hráči karet\". \n\nMuže, kteří se na těchto obrazech objevují, znal Cézanne osobně: byli to dělníci na statku jeho rodiny v Aix-en-Provence.\n\nZatímco po dlouhou dobu převládalo přesvědčení, že Cézanne nejprve vytvořil největší malbu, a poté si v průběhu řady volil menší a menší formáty, rentgenové a infračervené snímky na počátku 21. století ukázaly pod viditelným povrchem verze z Metropolitního muzea kresby tuhou, z nichž některé měly charakter zjevných črt, na kterých pak malíř usilovně pracoval s olejovou barvou. To vedlo k závěru, že Cézanne se zde pokoušel uspořádat tvary, které lze pak vidět na větší verzi z Barnesovy sbírky.\n\n\"Hráči karet\" se považují za jednu z hlavních řad Cézannových děl z počátku devadesátých let 19. století. Současně představují most mezi touto fází a posledním tvůrčím obdobím umělce. První dvě verze motivu stále vykazují vliv Gustave Courbeta, kterým byla ovlivněna předchozí Cézannova práce. Pozdější tři verze se od této tradice jasně oprošťují a jsou považovány za předchůdce kubismu. Historik umění Richard Dorment souhrnně uvádí: „Cézannova série \"Hráči karet\" je klíčová pro jeho práci mezi roky 1890 a 1895 a je předehrou k explozi tvůrčích výsledků jeho posledních let.“\n\nVerze z Musée d'Orsay byla ukradena spolu s dalšími sedmi Cézannovými obrazy v srpnu 1961, když byla zapůjčena na výstavě v Aix. Francie tehdy na připomenutí ztráty vydala pamětní známku s tímto obrazem, nejcennějším z ukradených. O několik měsíců později byly po zaplacení výkupného obrazy znovu nalezeny.\n\nVerze ze soukromé sbírky řeckého rejdaře Georga Embiricose byla krátce před jeho smrtí roku 2011 nebo nedlouho po ní prodána katarské královské rodině za sumu kolem 250 milionů amerických dolarů, což tehdy byla nejvyšší cena zaplacená kdy za jeden obraz.\n\n"}
{"id": "1467309", "url": "https://cs.wikipedia.org/wiki?curid=1467309", "title": "Vladimír Janda", "text": "Vladimír Janda\n\nVladimír Janda (19. dubna 1928 Praha – 25. listopadu 2002 Praha) byl český lékař, zakladatel moderní léčebné rehabilitace, předseda FBLR České lékařské společnosti J. E. Purkyně, zakladatel Společnosti pro myoskeletální medicínu ČLS J. E. Purkyně, dlouholetý přednosta rehabilitačního oddělení Fakultní nemocnice Královské Vinohrady, předseda Stálého výboru expertů pro rehabilitaci v bývalých socialistických zemích s funkcí v mezinárodní Rehabilitační společnosti (Rehabilitation international). \n\nVladimír Janda se narodil v Praze, v dětství onemocněl poliomyelitidou (infekční dětskou obrnou), ze které se zotavil, takže byl schopen chůze o holích. Onemocnění ovlivnilo jeho život natolik, že se rozhodl pro studium na lékařské fakultě. V době studií se věnoval možnostem léčby poliomyelitidy, pozval a tlumočil přednášky sestry Kenny (USA), která se léčbou dětské infekční obrny zabývala. Po promoci roku 1952 působil krátce v Janských lázních (kde potkal MUDr. Vojtu, autora Vojtovy metody) a v Praze, na dětském rehabilitačním oddělení Neurologické kliniky akademika Kamila Hennera. Později založil rehabilitační oddělení neurologické kliniky Vinohradské nemocnice a nakonec i samostatnou Kliniku rehabilitačního lékařství, v jejímž čele stál přes 50 let. \n\nVedle Karla Lewita, Jana Jirouta a Františka Véleho byl Vladimír Janda klíčovou osobností tzv. Pražské rehabilitační školy. Ta provázala obory neurofyziologie, kineziologie, myoskeletální medicína a rehabilitační lékařství a česká rehabilitace se tak svým uceleným přístupem stala vzorem rehabilitaci světové. Vypracoval koncepci léčebné rehabilitace a připravil náplň postgraduálního vzdělávání lékařů FBLR na ILF (Institut pro další vzdělávání lékařů) včetně atestačních otázek. Významná je role prof. Jandy ve výuce rehabilitačních pracovníků na SŠ Alšovo nábřeží i v pozdějším vysokoškolském vzdělání fyzioterapeutů. Založil Česko-slovenský časopis pro rehabilitaci a fyzikální lékařství a své zkušenosti prezentoval i lékařům v zahraničí (USA, Austrálie, SRN, Skandinávie aj.). Jeho zásluhou se v ČSR konaly i mnohé kongresy a vědecké konference.\n\nProfesor Janda byl průkopníkem rehabilitačních metod u onemocnění páteře a pohybové soustavy. Vertebrogenní problémy v populaci zdůvodňoval častou přítomností svalové dysbalance, a to nejen na úrovni vztahu agonista-antagonista, nýbrž i dysbalancí svalových synergistů, či ve svalu izolovaném. Jako první pojmenoval tzv. zkřížený syndrom (střídání ztuhlých a ochablých svalových skupin v těle), popsal svaly posturální a fázické s jejich specifiky k tuhnutí resp. ochabování a poznal, že vertebrogenní poruchy ve zdravé populaci jsou často podobné těm, jež provází postižené s neurologickým postižením centrálním (mozkovým). Byl klinik, jenž pouhým pohledem poznal jemné, ale významné svalové poruchy a pro jejich korekci stanovil adekvátní postupy a pokud se tyto ukázaly jako náročné, navrhoval senzomotorické cvičení, které vedlo ke svalové souhře např. balančně-stabilizačními pozicemi.\n\nJe autorem 163 zásadních publikací. Vědecky začal publikovat již jako student medicíny a jeho \"Funkční svalový test\" byl přeložen do mnoha jazyků. Další publikace jsou např.:\n\n\"Funkční svalový test\" (1952)\n\n\"Základy kliniky funkčních /neparetických/ hybných poruch\" (1982)\n\n\"Neurologie pro rehabilitační pracovníky\" (s Krausem, 1975)\n\n\"Dynamické hybné stereotypy a jejich význam v reedukaci hybných poruch\" (1968)\n\n\"Muscles, central nervous regulation and back problems\" (London, New York, 1978)\n\n\"On the concept of the postural muscles and posture\" (1983)\n\n\"Introduction to the functional pathology of the motor system\" (1982)\n\n\"Bolesti v zádech. Protiklady, tendence a řešení\" (1988)\n\n\"Přetěžování horních končetin opakovanými pohyby\" (s Gilbertovou, 1988)\n\n\"Trends und Perspektiven der Manuellen Medizin\" (s Lewitem, 1980)\n\n\"Funkce hybného systému\" (s Polákovou a Vélem, 1966)\n\n\"Stupeň aktivace břišního svalstva v různých motorických projevech\" (se Štěpničkou, 1970)\n\n"}
{"id": "1467310", "url": "https://cs.wikipedia.org/wiki?curid=1467310", "title": "Kotěrova vila (Bechyně)", "text": "Kotěrova vila (Bechyně)\n\nKotěrova vila někdy nazývaná vila Vlasta nebo vila Vendelína Máchy s číslem popisným 188 je secesní budova nacházející se ve městě Bechyně. Od roku 1958 patří mezi kulturní památky. Byla vystavěna roku 1903 architektem Janem Kotěrou.\n\nKotěrova vila se nachází severovýchodně od historického jádra města na rohu Lázeňské a Libušiny ulice. Dům je inspirován vzorem anglických rodinných domů. Hlavní část objektu je kryta sedlovou střechou s polovalbami, východní štít sedlovou stříškou a západní štít je kryt valbovou stříškou. Je zde zachováno původní členění fasád, které odpovídá vnitřnímu uspořádání místností. Dochovala se také řada autentických truhlářských a zámečnických výplňových prvků a rovněž prostorové rozvržení místností se štukovou výzdobou, včetně krbu v knihovně a trámový strop ve schodišťové hale. Na jižní straně domu se nachází lodžie vedoucí do zahrady. \nJižní fasáda je symetricky osově rozvržena. Připojená lodžie je pilíři rozdělena do čtyř rámovaných polí. Na stropních rámech se nachází předsazený štít, do jehož úrovně ustupují předsazené boční stěny, ve kterých jsou zarámována již zmíněná čtyři pole jižní fasády budovy. Vnitřní plocha je vytvarována do segmentového půdorysu lodžie a shodně s hranou bočních stěn ustupuje pod čtyřosý štít s okny a hrázděním, který je ukončen předsazeným kabřincem. Pod štítem je pásové okno přisvětlující sál. Nad lodžií se nachází vlys.\n\nSeverní fasáda je symetricky svisle dělena do pěti okenních os v patře a po třech osách v podkroví. Hlavní vchod je tvořen druhou osou zleva.\n\nNa východní fasádě v místě schodišťové haly vystupuje rizalit, který je ukončený trojúhelným hrázděným štítem. Na východní fasádě se nachází původní vstup. V úrovni mezipatra je schodišťová hala prosvětlena čtyřdílným, segmentově ukončeným okenním otvorem, který je profilován v odstupňovaných hranách. Rizalit se sociálním zázemím vlevo od vchodu ustupuje k fasádě. Na místě krbu vystupuje po fasádě zužující se pás omítky a režného zdiva, který tvoří rizalit opakující průběh komínu.\n\nNa Západní fasádě v místě knihovny se nacházejí dvě pravidelně rozmístěná okna s nadokenními římsami. Na ose levého okenního otvoru je v úrovni patra situováno zdvojené okno shodné s rozměry okna, které je pod ním. Vpravo na západní fasádě se nachází emblém se slunečními hodinami a názvem vily. V místě s dnešní kuchyní je arkýř s oknem. Vlevo od arkýře jsou tři okna, rozvržená v pravidelných odstupech. Levé krajní okno je na rozdíl od zbylých dvou zavřeno. Na nastavované části patra se opakuje rytmus tří okenních os s menším čtverhranným okénkem, které se nachází nad osou s lodžií.\n\nKotěrova vila vznikla roku 1903, kdy bylo na návrh architekta Jana Kotěry přestavěno letní sídlo majitele velkopekárny v Praze na Smíchově a mecenáše umění Vendelína Máchy. Od roku 1950 vila sloužila jako školka a později pionýrský dům. V roce 1994 vilu krátce využívalo Ministerstvo vnitra České republiky. V roce 1996 byla budova rozsáhle přestavěna pro účely hotelu Jupiter, který zde a také v sousední vile Přemyslovka provozuje lázeňské služby.\n\n\n\n"}
{"id": "1467320", "url": "https://cs.wikipedia.org/wiki?curid=1467320", "title": "Měšťanský dům čp. 412 (Javorník)", "text": "Měšťanský dům čp. 412 (Javorník)\n\nMěšťanský dům čp. 412 se nachází na ulici Míru mezi domy čp. 411 a 413 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách, i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V druhé čtvrtině 19. století byl dům přestavěn a později byl upravován. V roce 1864 ho zakoupilo město a byl v něm zřízen dvorní špitál. V roce 1945 se v domě nacházel obchod Josefa Weisera. V sedmdesátých letech 20. století zde byla hudební škola. V letech 1994–1995 byla provedena obnova fasády a statiky domu.\n\nDům čp. 412 je empírová řadová jednopatrová čtyřosá podsklepená stavba na obdélném půdorysu (11 x 22 m), postavená z cihel. Uliční štítové průčelí je děleno kordonovou a korunní římsou. V suterénu jsou dva klenuté sklepy, v každém je studna. V přízemí v druhé ose zleva je prolomen vchod. Uvnitř je valená klenba. V patře jsou čtyři kazetová okna, která zdobí suprafenestry. Průčelí ukončuje štít s odsazeným segmentovým vykrojením (jednoduchá volutová křídla) završený trojúhelníkovým tympanonem s oběžnou římsou. Ve štítu jsou dvě okna a nad nimi segmentové okénko. Střecha je sedlová s hambálkovým krovem. V roce 2008 byl do podkroví vestavěn byt. \n\n"}
{"id": "1467321", "url": "https://cs.wikipedia.org/wiki?curid=1467321", "title": "Velika Plana", "text": "Velika Plana\n\nVelika Plana (v srbské cyrilici Велика Плана) je město v centrální části Srbska, 93 km jihovýchodně v Bělehradě. Administrativně spadá pod Podunajský okruh. V roce 2011 mělo 16 088 obyvatel.\n\nMěsto se nachází v blízkosti soutoku řek Jasenica a Velika Morava, přibližně mezi městy Jagodina a Smederevo.\nVelikou Planou prochází Železniční trať Bělehrad-Niš a dálnice A1. Krajina v okolí města je rovinatá. V blízkosti Veliké Plany se nachází Klášter Konopna a Klášter Pokajnica.\n\nPrvní historická zmínka o městě pochází z roku 1732. \n"}
{"id": "1467322", "url": "https://cs.wikipedia.org/wiki?curid=1467322", "title": "Kelly McCreary", "text": "Kelly McCreary\n\nKelly McCreary (* 29. září 1981 Milwaukee, Wisconsin) je americká herečka, která se proslavila rolí doktorky Maggie Pierceové, nevlastní sestry Meredith Grey, v dramatu stanice ABC \"Chirurgové\".\n\nNarodila se v Milwaukee ve Wisconsinu. V roce 2003 absolvovala na Barnard College na Kolumijské univerzitě v New Yorku. S herectvím začala již na vysoké škole, objevila se v několika divadelních hrách a reklamách.\n\nNa televizních obrazovkách se poprvé objevila na stanici PBS v seriálu \"Kybernetická honička\". V roce 2008 si zahrála v Broadwayském produkci muzikálu \"Passing Strange.\" V roce 2010 získala hlavní roli ve filmu \"Perfect Harmony\". Objevila se také například ve vedlejší roli v seriálu \"Ve službách FBI\".\n\nPo boku Roberta De Nira a Julianne Moore si v roce 2011 zahrála menší roli ve filmu \"V tátově stínu\". V roce 2012 byla obsazena hlavní roli v seriálu stanice The CW \"Doktorka Emily\". Seriál byl však po odvysílání jedné řady zrušen.\n\nV roce 2014 si zahrála hostující roli v seriálu tvůrkyně Shondy Rhimes \"Skandál\" a poté byla obsazená do role Maggie Pierce jejího dalšího seriálu \"Chirurgové.\"\n\nV roce 2018 začala propůjčovat svůj hlas jedné z hlavních rolí animovaného seriálu \"Harvey Street Kids\".\n\nV lednu 2019 bylo oznámeno, že se zasnoubila s režisérem Petem Chatmonem, se kterým se seznámila při natáčení seriálu \"Chirurgové\". Dvojice se vzala v květnu roku 2019.\n\n"}
{"id": "1467326", "url": "https://cs.wikipedia.org/wiki?curid=1467326", "title": "Sakura (bytový komplex v Praze)", "text": "Sakura (bytový komplex v Praze)\n\nSakura je bytový projekt, který se staví v Košířích na Praze 5. Za projektem stojí developerská skupina T. E., za architektonickým návrhem studio Jestico + Whiles a zahradní architekturou ateliér Flera architekta Ferdinanda Lefflera. Bude unikátní kvůli pokrytí zelení a visutým zahradám, na bytový dům bude vysázeno přibližně 32 000 rostlin. K dokončení budovy by mělo dojít v roce 2019.\n\n"}
{"id": "1467330", "url": "https://cs.wikipedia.org/wiki?curid=1467330", "title": "Green Point (Praha)", "text": "Green Point (Praha)\n\nGreen Point je kancelářská budova, která se staví na Smíchově v Praze 5. Objekt oválného půdorysu s osmi nadzemními a třemi podzemními podlažími bude mít přibližně 7000 m² kancelářských prostor. Bude obklopen silničními komunikacemi, konkrétně ulicí Plzeňskou, Mozartovou a výjezdem z tunelu Mrázovka. Půjde o energeticky úspornou budovu s certifikátem BREEAM Excellent. Součástí bude zelená střešní terasa a vnitřní zelené atrium. Investice na výstavbu budovy činí přibližně 350 milionů korun. Výstavba probíhá od roku 2017.\n\n"}
{"id": "1467332", "url": "https://cs.wikipedia.org/wiki?curid=1467332", "title": "Zdeněk Godla", "text": "Zdeněk Godla\n\nZdeněk Godla (* 25. května 1975 Chomutov) je český herec romského původu.\n\nK herectví se dostal náhodou při veřejně prospěšných pracích v Chomutově, kde v tu dobu probíhal casting do filmu \"Cesta ven\" (2014). Přihlásil se a dostal roli. Zaujal při tom režiséra Petra Václava, který jej následně obsadil i do dalších filmů (\"Nikdy nejsme sami\", \"Skokan\").\n\nZatím největšího diváckého ohlasu dosáhl v roli romského popeláře Franty v seriálu \"Most!\" (2019) z produkce České televize.\n\nDostal nabídku hrát v televizní minisérii \"Stockholmský syndrom\", roli ale odmítl.\n\n\n\n"}
{"id": "1467333", "url": "https://cs.wikipedia.org/wiki?curid=1467333", "title": "Stiring-Wendel", "text": "Stiring-Wendel\n\nStiring-Wendel je francouzská obec v departementu Moselle, v regionu Lotrinsko těsně na francouzsko-německé hranici.\n\nObec má rozlohu 3,6 km². Nejvyšší bod je ve výšce 254 m n. m. a nejnižší bod ve výšce 205 m n. m.\n\nObec založil roku 1846 francouzský podnikatel Charles de Wendel současně s ocelárnou, válcovnou železničních kolejí a uhelným dolem. Postavil kostel, školu a ubytovny pro dělníky. Roku 1857 byla obec povýšena na město a po roce 1871 připadla s Lotrinskem Německu. Koncem 19. století sice válcovna upadala, uhelné doly však způsobily nový rozkvět. Po roce 1918 připadla Francii a zůstala v ní i po druhé světové válce.\n\nPočet obyvatel obce je 12 438 (2011).\n\n"}
{"id": "1467334", "url": "https://cs.wikipedia.org/wiki?curid=1467334", "title": "Jimlín (tvrz)", "text": "Jimlín (tvrz)\n\nJimlín je zaniklá tvrz ve stejnojmenné obci v okrese Louny. Byla sídlem zemanského rodu z Jimlína. V patnáctém století ji získali Kolovratové, kteří ji po založení Nového hradu ponechali jejímu osudu. Pozůstatky tvrze, které se údajně zachovaly ve sklepích novodobých domů, jsou od roku 1964 chráněny jako jako kulturní památka.\n\nPrvní písemná zmínka o vsi a tvrzi pochází z roku 1265, kdy statek patřil Chotiborovi z Jimlína. Dalšími známými majiteli byli Slavibor a Předota z Jimlína. Jejich příbuzný, Záviš z Jimlína, roku 1346 bojoval za krále Jana Lucemburského v bitvě u Kresčaku. Další členové rodu na tvrzi sídlili do první poloviny patnáctého století. Již roku 1415 Jimlín připadl jako odúmrť králi Václavovi IV., který jej daroval Alšovi z Pozdně, Janu Skubelovi mladšímu a sirotkům po Alšovi z Jimlína. Roku 1416 si statek od krále vyprosili bratři z Kolovrat.\n\nZáviš z Jimlína připomínaný v letech 1420–144 stál během husitských válek na katolické straně. Získal Hřivčice a roku 1441 sídlil v Opočně, ale Jimlínský statek mu již nejspíše ani částečně nepatřil. Jakýsi Rudolf z Jimlína, který pravděpodobně nebyl příbuzný zdejšího zemanského rodu, zapsal věno na jimlínské tvrzi své manželce Katruši. Její podíl později získal Šťastný z Tuchořic a ten ho roku 1447 přenechal Zikmundovi z Jimlína. Roku 1465 Jimlín vlastnil Albrecht z Kolovrat a Bezdružic, kterému malá tvrz nevyhovovala, a proto si s povolením krále Jiřího z Poděbrad nechal postavit Nový hrad, k jehož panství byl Jimlín připojen roku 1473.\n\nZ tvrze se nedochovaly žádné viditelné zbytky. V devatenáctém století byl na tvrzišti patrný val, zdivo a sklep v blízkosti domu čp. 1. Zbytky zdiva tvrze se podle pověstí nacházejí ve sklepích domů čp. 1 a 38, ale jejich existence nebyla doložena žádným výzkumem.\n"}
{"id": "1467336", "url": "https://cs.wikipedia.org/wiki?curid=1467336", "title": "Měšťanský dům čp. 413 (Javorník)", "text": "Měšťanský dům čp. 413 (Javorník)\n\nMěšťanský nárožní dům č. p. 413 se nachází na ulici Míru, kde sousedí s domem č. p. 412 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V roce 1843 byl dům v majetku Johanna Schrolla. V roce 1935 byla provedena rekonstrukce. V roce 1945 v domě byl obchod a patři Josefu Weiserovi.\n\nDům č. p. 413 je empírová nárožní dvoupatrová tříosá podsklepená stavba postavená z cihel. Na první patro navazuje atikové patro s kordonovou a korunní římsou. Na patro v celé šíři nasedá trojúhelníkový štít s půlkruhovým oknem nad ním je letopočet 1935. V přízemí ve střední ose je prolomen vchod. Střecha je sedlová. Místnosti mají ploché stropy.\n\n"}
{"id": "1467337", "url": "https://cs.wikipedia.org/wiki?curid=1467337", "title": "Ursínyho", "text": "Ursínyho\n\nUrsínyho ulice je ulice v Bratislavě, v městské části Nové Město, v okrese Bratislava III. Je pojmenována podle Michala Ursínyho (1865–1933), slovenského stavebního inženýra a pedagoga působícího v Česku. Prvotní název ulice byl Riegrova ulice.\n\nNachází se mezi ulicemi Kraskova a Šuňavcova, v obytné zóně mezi komunikacemi Račianska a Pionierska. Na začátku Ursínyho ulice je stejnojmenná tramvajová zastávka (linky 3, 5, 7). \n\nV roce 1924 zde byl postaven obytný soubor Légiodomy od architekta Dušana Jurkoviče, který byl určen česko-slovenským legionářům. Ulice má celkovou délku 340 m, přičemž Légiodomy z toho zabírají 290 m.\n"}
{"id": "1467338", "url": "https://cs.wikipedia.org/wiki?curid=1467338", "title": "Kostel svatého Jakuba Staršího (Moravská Nová Ves)", "text": "Kostel svatého Jakuba Staršího (Moravská Nová Ves)\n\nKostel svatého Jakuba Staršího je římskokatolický chrám v Moravské Nové Vsi v okrese Břeclav. Jde o farní kostel římskokatolické farnosti Moravská Nová Ves. Je chráněn jako kulturní památka České republiky.\n\nMoravská Nová Ves byla založena ve druhé polovině 13. století cisterciáky z nedalekého Velehradu.\n\nSoučasný kostel byl postaven v roce 1773 na místě staršího gotického kostela stejného zasvěcení, který byl zbořen o tři roky dříve. Stavbu z větší části hradil majitel břeclavského panství Josef Václav z Lichtenštejna. Hlavní oltář Jakuba Staršího pochází z roku 1780. Roku 1785 byly pořízeny dva boční oltáře – \"Neposkvrněného početí Panny Marie\" s postranními sochami sv. Rozálie a sv. Barbory a oltář \"sv. Josefa\" se sochami sv. Vendelína a sv. Isidora jako patrony zemědělců. Křtitelnice je se sousoším křtu Páně a sv. Jana Křtitele, na kazatelně je zase vyobrazeno Desatero s andělem, který troubí k Poslednímu soudu. Kostel vysvětil brněnský biskup Vincenc Josef ze Schrattenbachu 2. května 1807. V roce 1894 byla pořízena křížová cesta.\n\nJedná se o jednolodní obdélníkový kostel s půlkruhově zakončeným kněžištěm, jenž byl vystavěn neorientovaně v ose sever – jih. Na východní straně kostela ke kostelu přiléhá čtyřboká sakristie. V úrovni vstupního průčelí stojí hranolovitá věž. Kněžiště i kostelní loď jsou zaklenuty valeně se sníženými čely. Parapet hudební kruchty nese pilířovité arkády.\n"}
{"id": "1467339", "url": "https://cs.wikipedia.org/wiki?curid=1467339", "title": "Roure", "text": "Roure\n\nRoure je francouzská horská obec, která se nachází v departementu Alpes-Maritimes, v regionu Provence-Alpes-Côte d 'Azur.\n\nMalebná obec, která si zachovala starobylý ráz, má rozlohu 40.3 km². Nejvyšší bod je položen 2339 m n. m. a nejnižší bod je 500 m n. m.\n\nPočet obyvatel obce je 206 (2011) a od roku 1980 stále roste.\n\n"}
{"id": "1467340", "url": "https://cs.wikipedia.org/wiki?curid=1467340", "title": "Lukas Goetz", "text": "Lukas Goetz\n\nLukas Goetz (* 31. srpna 1999 Mastrils, Graubünden) je švýcarský horolezec a reprezentant v ledolezení, juniorský mistr světa v ledolezení na obtížnost.\n\nMezinárodních závodů v ledolezení se účastní také jeho sestra (dvojče) Sina Goetz, juniorská mistryně světa.\n\n\n"}
{"id": "1467341", "url": "https://cs.wikipedia.org/wiki?curid=1467341", "title": "Prima banka Slovensko", "text": "Prima banka Slovensko\n\nPrima banka Slovensko, a.s. je banka, která působí na slovenském finančním trhu od roku 1993. Od roku 1993 do roku 2003 vystupovala pod názvem První komunální banka, od roku 2003 si po vstupu nového akcionáře změnila jméno na Dexia banka Slovensko. V roce 2011 se po změně většinového vlastníka, kdy 94% akcií získala středoevropská skupina Penta Investments, přejmenovala na současný název Prima banka Slovensko, a.s. \nBanka se zaměřuje na poskytování služeb fyzickým osobám, podnikatelům a samosprávám. \n\n"}
{"id": "1467342", "url": "https://cs.wikipedia.org/wiki?curid=1467342", "title": "Alsózsolca", "text": "Alsózsolca\n\nAlsózsolca [alšóžolca] je město v severovýchodním Maďarsku v župě Borsod-Abaúj-Zemplén, spadající pod okres Miskolc, nacházející se asi 4 km na východ od Miškovce. Městem protéká řeka Sajó. V roce 2015 zde žilo 5 683 obyvatel. Podle údajů z roku 2001 zde bylo 85 % maďarské a 15 % romské národnosti, a byla zde i malá slovenská menšina (2 obyvatelé).\n\nNázev znamená \"dolní Zsolca\". Přívlastek \"alsó\" (dolní) odlišuje město od \"horní Zsolcy\" (Felsőzsolca).\n\nNejbližšími městy (kromě Miškovce) jsou Felsőzsolca, Nyékládháza a Onga. Poblíže jsou též obce Belegrád, Hernádkak a Sajólád.\n\nPoblíže města prochází dálnice M30, do Alsózsolcy se z ní lze dostat výjezdem 24.\n"}
{"id": "1467343", "url": "https://cs.wikipedia.org/wiki?curid=1467343", "title": "Miminka", "text": "Miminka\n\nMiminka, v mezinárodním prostředí označovaná jako Babies, je série soch českého sochaře Davida Černého. Znázorňují deformované lezoucí batole gigantické velikosti; první socha série byla 350 cm dlouhá a 260 cm vysoká. Vznikla pro instalaci na budově Muzea moderního umění v Chicagu, později se objevila na různých budovách ve světě, roku 1999 byla např. umístěna pod záštitou Českého centra v Londýně na budovu tamní české ambasády.\nDeset černých laminátových \"Miminek\" je instalováno na žižkovském vysílači tak, že vypadají, jako by po něm šplhala.\n\nNejprve byla na věž instalována dočasně v rámci projektu Praha Evropské město kultury 2000. Koncem roku byla sejmuta, avšak pro velký úspěch byla roku 2001 upevněna na věž na trvalo. Reakce však nebyly jen pozitivní, server VirtualTourist.com ocenil v roce 2009 Žižkovský vysílač jako druhou nejošklivější stavbu světa a batolata Davida Černého jsou v popisu výslovně zmíněna takto: \"Je už sama o sobě dost ošklivá, ale malé lezoucí děti od výtvarníka Davida Černého ji z ostudy proměnily v něco, z čeho se vám opravdu zatočí hlava.\"\n\nDalší tři bronzová \"Miminka\" lezou po zemi u Musea Kampa a jedno \"Miminko\" je umístěno na dvorku Úřadu městské části Praha 3 v Seifertově ulici 51.\n"}
{"id": "1467344", "url": "https://cs.wikipedia.org/wiki?curid=1467344", "title": "Abdullah Sidki Riđanović", "text": "Abdullah Sidki Riđanović\n\nHadži Abdullah Sidki-efendija Riđanović (1844 Mostar Osmanská říše – 27. dubna 1917 Mostar, Bosna a Hercegovina), někdy uváděn jako Ridžanović, byl bosenskohercegovský islámský duchovní bosňáckého původu.\n\nNarodil se do rodiny obchodníka hadži Derviše, ten však zemřel, když byl Abdullah ještě dítě. V pěti letech proto matka malého Abdullaha dala na výchování k Fatimě Tolićak, manželce místního učitele. V sedmi letech chlapec začal navštěvovat mekteb, muslimskou základní školu, který vedl Salih-efendija Semić. Někdy kolem roku 1857 začal navštěvovat přednášky nově jmenovaného mostarského muftího Mustafy Sidki-efendiji Karabega (1832–1878). Když bosenský paša Derviš Ibrahim-paša Lovčanin islámského roku 1291 (1874/1875) Karabega poslal služebně do Istanbulu, muftí vzal sebou i Riđanoviće. Během této cesty oba vykonvali pouť do Mekky. Na zpáteční cestě rovněž navštívili islámskou univerzitu al-Azhar v Egyptě. Po návratu do Mostaru Abdullah začal přednášet v místní medrese Mehmeda Koskiho, vyšší islámské škole. Když byl roku 1876 ustaven osmanský parlament, muftí Karabeg se stal jeho členem. Během tříměsíčního pobytu v osmanské metropoli mu opětovně dělal společnost Riđanović.\n\nKrátce před záborem Bosny a Hercegoviny rakousko-uherskou armádou v létě 1878 Karabeg nepodpořil vznikající ozbrojený odpor, načež byl městskou chátrou společně s několika dalšími významnými osobnostmi zabit. Riđanović sdílel muftího smířlivé postoje, a když byla Zemskou vládou roku 1883 založena Zemská vakufská komise, spravující majetek islámských nadací, sám zasedl v její mostarské pobočce. Když se roku 1899 v Mostaru zformovalo hnutí muslimů za náboženskou a školskou samosprávu, které vedl muftí Ali Fehmi-efendija Džabić, Riđanović jeho požadavky odmítl a plně se přiklonil na stranu okupačního režimu. Za tento svůj přístup byl odměněn stolicí mostarského muftího, neboť Džabić byl roku 1900 nedobrovolně zbaven úřadu. Následující léta duchovní musel čelit bojkotu ze strany autonomistů, kteří v něm viděli zrádce a přisluhovače habsburské moci.\n\nRoku 1910, kdy byl v Bosně a Hercegovině ustaven zemský sněm a proběhly první volby, Riđanović získal místo poslance coby virilní člen. Ve sněmovně zasedal až do jejího rozpuštění roku 1915.\n\nRiđanović získal Řád železné koruny III. třídy (odznak na prsou).\n\nJeho bratrem byl háfiz Muhamed Emin-ef. (1850–1927), muderris v medrese Mehmeda Koskiho.\n"}
{"id": "1467345", "url": "https://cs.wikipedia.org/wiki?curid=1467345", "title": "Karol Ľudovít Černo", "text": "Karol Ľudovít Černo\n\nKarol Ľudovít Černo (22. listopadu 1820, Uhrovec – 11. března 1894, Trenčín) byl slovenský básník, publicista, evangelický kněz. Užíval pseudonym Drahotín Černo.\n\nNarodil se v rodině krejčího a učitele a vzdělání získával v Kšinné, Uhrovci a v Trenčíně, později pokračoval ve studiu na lyceu v Bratislavě, kde se věnoval studiu filosofie a teologie. Od 40. let 19. století byl aktivním účastníkem slovenského národního hnutí, v roce 1845 na druhé valné hromadě Tatrína zastupoval bratislavský „\"Spolok miernosti\"“. Působil jako vychovatel v Bytčici a Uhrovci, v letech 1845 a 1846 byl učitelem v Kšinné, od roku 1846 působil jako kaplan v Horních Ozorovicích, a od roku 1849 byl farářem v Trenčíně.\n\nPrvní verše začal psát ještě jako student. Jeho básně měly silný národněbuditelský nádech a dominovaly v nich myšlenky o slovanském bratrství. Kromě toho psal i oslavné verše o některých osobnostech (Ladislav Nozdrovický, Ľudovít Bobok aj.). Svá díla vydával jako samostatné tisky, ale také je uveřejňoval v časopisech (Slovenské národní noviny, Evangelické církevní noviny aj.).\n\n"}
{"id": "1467346", "url": "https://cs.wikipedia.org/wiki?curid=1467346", "title": "Maria Reyes Sobrinová", "text": "Maria Reyes Sobrinová\n\nMaria Reyes Sobrinová (* 6. ledna 1967) je bývalá španělská atletka, která se věnovala sportovní chůzi.\n\nV roce 1985 se stala juniorskou mistryní Evropy v chůzi na 5 kilometrů. O rok později na mistrovství Evropy obsadila páté místo v závodě na dvojnásobné trati. Na světovém šampionátu v roce 1987 došla v závodě na 10 kilometrů devátá. Jejím největším úspěchem se stal titul halové mistryně Evropy v závodě na 3 kilometry chůze v roce 1988. O rok později získala na evropském halovém šampionátu v této disciplíně bronzovou medaili.\n"}
{"id": "1467349", "url": "https://cs.wikipedia.org/wiki?curid=1467349", "title": "Airbus Helicopters H160", "text": "Airbus Helicopters H160\n\nAirbus Helicopters H160 je středně těžký dvoumotorový víceúčelový vrtulník vyvíjený společností Airbus Helicopters jako náhrada typů AS365 Dauphin a EC155. Vojenská verze vrtulníku je označena H160M. Zahájení dodávek vrtulníků je plánováno na rok 2019.\n\nPůvodní název projektu byl X4. Vrtulník byl veřejnosti poprvé představen v březnu 2015. Zaujal při tom svým futuristickým designem. Postaveny byly tři prototypy. První prototyp P1 poprvé vzlétl 13. června 2015, druhý prototyp P2 dne 27. ledna 2016 a třetí prototyp P3 v prosinci 2017.\n\nV březnu 2017 vrtuník H160 vybrán, aby v rámci modernizačního programu \"hélicoptère interarmées léger\" (HIL) nahradil ve výzbroji vrtulníkových sil francouzské armády, letectva a námořnictva 400 lehkých a středních vrtulníků šesti typů: Alouette III, AS365 Dauphin, AS565 Panther, AS555 Fennec, SA330 Puma a SA341/342 Gazelle. Zakoupeno má být minimálně 169 nových vrtulníků. Naročný program předpokládá vývoj řady specializovaných variant H160. Realizace programu měla dle původních plánů začít roku 2022 a dodání prvních sériových strojů mělo proběhnout v roce 2028. V květnu 2019 francouzské ministerstvo obrany zveřejnilo plán na urychlení celého projektu. Jeho realizace začne roku 2021 a dodávky vrtulníků mají být zahájeny roku 2026. Zároveň vrtulník dostal bojové jméno Guépard.\n\nDo konce roku 2018 trojice prototypů nalétala více než 1000 hodin. Dne 14. prosince 2018 poprvé vzlétl první sériový H160.\n\nDvoučlenná posádka má k dispozici tzv. skleněný kokpit se čtyřmi multifunkčními displeji MFD o velikosti 6x8 palců. Vrtulník unese až 12 pasažérů. Dva turbohřídelové motory Safran Arrano pohánějí pětilistý kompozitový hlavní rotor a ocasní fenestron.\n\nÚdaje dle:\n\n"}
{"id": "1467350", "url": "https://cs.wikipedia.org/wiki?curid=1467350", "title": "Beechcraft Model 34", "text": "Beechcraft Model 34\n\nBeechcraft Model 34 byl americký lehký dopravní letoun vyvíjený společností Beechcraft ve druhé polovině 40. let 20. století. Postaven byl pouze jeden prototyp a druhý nebyl dokončen před zrušením vývoje.\n\nPrototyp letounu (NX90521) byl pojmenován „Twin-Quad“. Poprvé vzlétl 1. října 1947. Rozestavěn byl také druhý prototyp, k jeho dokončení už ale nedošlo. Dne 17. ledna 1949 byl prototyp zničen při havárii na továrním letišti Beech Factory Airport ve Wichitě. Druhý pilot zemřel, kapitán a dva další členové posádky byli zraněni. Poté byl vývoj letounu zrušen.\n\nJedalo se o nekonvenčně řešený celokovový čtyřmotorový hornoplošník se zatahovacím příďovým podvozkem. Za pilotní kabinou se nacházel prostor pro 460 kg nákladu a nepřetlaková kabina pro pasažéry. Celkem letoun pojal až 20 osob. Hlavní nohy podvozku se zatahovaly do křídel, a proto byly velmi dlouhé. Letoun měl neobvyklé sdružené motýlkové ocasní plochy. Poháněly čtyři ploché osmiválce Lycoming GSO-580, každý o výkonu 279 kW. V každé polovině křídla byly vedle sebe dva motory pohánějící přes reduktor jednu vrtuli.\n\n\n"}
{"id": "1467351", "url": "https://cs.wikipedia.org/wiki?curid=1467351", "title": "Ozvěny mrtvých", "text": "Ozvěny mrtvých\n\nOzvěny mrtvých () je americký filmový horor z roku 1999. Snímek natočil natočil režisér David Koepp podle románu Richarda Mathesona.\n\nHlavní hrdina Tom začne trpět zvláštními představami poté, kdy ho jeho švagrová Lisa uvede do hypnotického spánku. Zjevuje se mu mrtvá mladá žena a postupně ho přinutí, aby odhalil děsivé tajemství její násilné smrti.\n\nTelefonní mechanik Tom Witzky žije se svou těhotnou manželkou Maggie a malým synem Jakem v pronajatém domě na předměstí Chicaga.\n\nTom s Maggie navštíví večírek, kde je i Maggiina sestra Lisa, která se zabývá hypnózou a paranormálními jevy. Tom se k těmto jevům staví velmi rezervovaně a v mírně přiopilém stavu vyhecuje Lisu, aby ho zhypnotizovala. Ta po nějaké době souhlasí. Tichým hlasem hovoří k Tomovi, aby si představil prázdné temné kino se zářícím bílým plátnem v dálce. Plátno se pomalu přbližuje a po chvíli je na něm zřetelný nápis: „Spi!“ a v tu chvíli Tom upadá do hypnotického spánku. V jeho průběhu je svědkem děsivých událostí, jejichž smyslu není schopen porozumět.\n\nHrůzné vidiny ho pronásledují i v dalších dnech. Stále se mu zjevuje mrtvá dívka, která se s ním pokouší komunikovat. Jednoho dne Tom s Maggie odcházejí na středoškolský zápas amerického fotbalu, ve kterém má nastoupit Adam, syn jejich rodinných přátel Franka a Sheily McCartyových. Malého Jakea přichází hlídat mladá studentka Debbie Kozacová, která si přivydělává jako chůva. Ještě před začátkem utkání Toma přepadne zvláštní tušení, že s Jakem není něco v pořádku a utíká domů. Chlapce ani jeho chůvu tam však nenajde. Vyběhne před dům a sleduje zvláštní záblesky červených světel, které ho vedou ke stanici metra. Zde najde Debbie s Jakem v náručí, jak vzrušeně hovoří se svou matkou. Nejprve ji chce obvinit z únosu dítěte, ale Debbie mu vysvětlí, že chtěla jen Jakea ukázat své matce. Zmínil se totiž, že si povídá s dívkou jménem Samantha, tedy o Debbiině sestře, která je již šest měsíců nezvěstná. Ohromený Tom už na obvinění netrvá, uvědomí si totiž, že Samantha je onou dívkou, jež ho pronásleduje v děsivých přeludech. Zároveň je zřejmé, že i Jake má podobný „dar“ komunikace s mrtvými.\n\nTom je Samanthou naprosto posedlý a začíná zjišťovat okolnosti jejího zmizení od lidí v okolí. O případ se začnou zajímat i jeho domácí Harry Damon, dále Tomův přítel Frank McCarthy a synové obou mužů Kurt Damon a Adam McCarthy. Všichni již případ Samanthy pustili z hlavy a považovali ho za běžný útěk z domova.\n\nBěhem odpolední procházky Jake a Maggie náhodně navštíví hřbitov, kde právě probíhá pohřeb za účasti salutujících uniformovaných policistů. Policista jménem Neil se pohledem setká s Jakem a okamžitě rozpozná jeho talent pro komunikaci s mrtvými. Dá se do řeči s Maggie, která mu vypráví o podivném manželově chování v poslední době. Neil jí navrhuje, ať k němu Toma pošle, rád by si s ním pohovořil a mohl by mu i případně pomoci. Maggie však Tomovi tuto příhodu zamlčí a na sjednanou schůzku se vydává sama. Neil jí prozradí, že Tom pravděpodobně komunikuje s duchem a že onen duch chce, aby pro něj Tom cosi vykonal.\n\nSamantha opravdu obtěžuje Toma čím dál více a neustálé vidiny vedou až k jeho trvalé nespavosti. Vyhledá tedy švagrovou Lisu a požaduje, aby ho znovu zhypnotizovala a vrátila zpět změny provedené v jeho mysli a zbavila ho tak utrpení. Lisa Toma tedy znovu uspí obdobným způsobem; ocitá se v temném kině, jenom v dáli svítí zářivě bílé plátno. Ovšem kino není tentokrát prázdné, jako tomu bylo porvé. V přední řadě blízko plátna sedí ženská postava – Samantha. Na plátně se objevuje nápis „Kopej!“\n\nTom si je dobře vědom, co tento vzkaz znamená. Okamžitě se pouští do překopávání zahrady u svého domu, aby konečně rozluštil tajemství a zbavil se hrůzných vidin. Když Maggie s Jakem odjedou na pohřeb Maggiiny babičky, Tom se rozhodne pokračovat v kopání i uvnitř domu. Pořídí si sbíječku a snaží se rozbít podlahu ve sklepě. Při tom neúmyslně rozbije i cihlovou zeď za ní a konečně objeví Samanthino mrtvé tělo. Dotkne se její ruky a vzápětí je svědkem retrospektivy událostí, které vedly k dívčině násilné smrti. Adam s Kurtem nalákali Samanthu do domu, aby ji mohli znásilnit. Když se bránila, tak se snažili zlomit její odpor a nešťastnou náhodou ji zabili. Tom poté přivádí do sklepení svého přítele Franka a odhalí mu celý zločin. Zlomený Frank vytáhne zbraň a žádá, aby ho Tom nechal o samotě. Ten opustí sklep a po chvíli zaslechne výstřel.\n\nVzápětí se v domě objeví Harry Damon i se synem Kurtem. Harry jako majitel vysloví rozhořčení nad stavem domu. Ale otci i synovi je jasné, jaký je důvod rozkopaných podlah a zahrady, a tak se pokusí Toma zabít. Jsou však vyrušeni nečekaným příjezdem Maggie, která podvědomě tušila, že se v domě děje něco podivného. Harry si ji vezme jako rukojmí, ale ze sklepa vyběhne Frank a oba násilníky zastřelí. Tom už jenom zahlédne Samanthina ducha, jak si navléká kabát a brýle a odchází na ulici a zmizí.\n\nRodina Witzkyových se poté odstěhuje z domu. Když odjíždějí, Tom i Maggie jsou ve skvělé náladě; začíná jim nový život. Jenom Jake slyší z domů, kolem kterých projíždějí, směsici hlasů od všudypřítomných duchů.\n\nRežisér David Koepp byl již nějakou dobu rozhodnut, že jeho dalším natočeným filmem bude horor. Protože byl vášnivým obdivovatelem spisovatele Richarda Mathesona, jenž v roce 1958 napsal román \"A Stir of Echoes\", tak se rozhodl natočit film dle této knihy. Koepp později vzpomínal, jak byl napjatý, když přivážel návrh scénáře Mathesonovi k nahlédnutí. Obával se, že provedené změny v ději by se spisovateli nemusely zamlouvat. Mathesson, jenž zároveň vyslovil svůj obdiv k režisérově prvotině \"Zpětná reakce\", návrh scénáře schválil. K tomu uvedl: „Jsem si jist, že odvedl dobrou práci. Znám jeho předchozí dílo, a to bylo velmi dobré. Jeho styl je vynikající.“ Koepp připustil, že ho při práci na scénáři ovlivnily filmy Romana Polańského \"Hnus\" a \"Rosemary má děťátko\" a též snímek \"Mrtvá zóna\" režiséra Davida Cronenberga.\n\nFilm byl produkován filmovým studiem Artisan Entertainment s rozpočtem 12 miliónů dolarů. Natáčení probíhalo v Chicagu v období mezi 5. říjnem a 21. listopadem 1998, tedy po dobu 39 dnů. Režisér Brian De Palma několikrát navštívil natáčení a přišel s několika podněty; jedním z nich bylo použití dlouhého záběru na Kevina Bacona během první poloviny dlouho trvajícího dialogu. Koep pojal scénu uvádění do hypnózy v temném prázdné kině se zářícím plátnem, tedy přesně podle knižní předlohy.\n\nVelké množství kritických ohlasů se shodlo na tom, že filmu uškodilo uvedení krátce po úspěšných snímcích z téhož roku: \"Šestý smysl\", \"Záhada Blair Witch\" a \"Mumie\". Roger Ebert napsal, že Bacon „zazářil a předvedl jeden z nejlepších hereckých výkonů své kariéry“ a že „Koepp dovedně skloubil nadpřirozené úkazy s všedními sousedskými vztahy, které jsou spíše smutné až tragické“.\n\nFilmový magazín Empire ohodnotil film čtyřmi hvězdičkami z pěti možných a uvedl, že „tato nenápadně hrůzyplná adaptace Mathesonova románu byla zastíněna úspěchem filmu \"Šestý smysl\"“ a pochvalně se zmiňuje o duchaplné práci kameramanů. Agregátor filmových recenzí Rotten Tomatoes uvádí, že průměrné hodnocení spokojenosti 103 kritiků činí 67 % a průměrný rating dosáhl hodnoty 6,4 z 10.\n\nV roce 2007 byl uveden televizní film \"\". Scénář napsal Ernie Barbaras a sám i snímek režíroval. Nejde však o pokračování v pravém slova smyslu; jediným pojítkem s původním filmem je postava Jakea Witzkyho, který se zde objevuje spíše jen v okrajové roli.\n\n"}
{"id": "1467352", "url": "https://cs.wikipedia.org/wiki?curid=1467352", "title": "TAI T625", "text": "TAI T625\n\nTAI T625 je turecký lehký víceúčelový vrtulník vyvíjený tureckou společností Turkish Aerospace Industries (TAI).\n\nVývoj vrtulníku T625 byl zahájen roku 2013 s cílem získat náhradu stávajících tureckých vrtulníků Bell UH-1 Iroquois. Vrtulník kompletně navrhl turecký výrobce TAI. V květnu 2017 byla veřejnosti poprvé představena maketa vrtulníku. První let prototypu se uskutečnil 6. září 2018 v Ankaře. Zahájení sériové výroby je plánováno na rok 2021.\n\nDvoučlenná posádka využívá tzv. skleněný kokpit s avionikou Aselsan. Nákladová kabina pojme až 12 osob. Prototyp pohání dvojice turbohřídelových motorů CTS800-4A, každý o výkonu 1024 kW. Sériové stroje mají pohánět vyvíjené turecké motory TEI TS1400. Má pětilistý hlavní rotor a čtyřlistý vyrovnávací rotor. Je vybaven zatahovacím podvozkem.\n\n\n"}
{"id": "1467354", "url": "https://cs.wikipedia.org/wiki?curid=1467354", "title": "Měšťanský dům čp. 416 (Javorník)", "text": "Měšťanský dům čp. 416 (Javorník)\n\nMěšťanský dům č. p. 416 se nachází na ulici Míru mezi domy 415 a 417 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V roce 1843 byl domě obchod majitele a obchodníka Meigonesche. V roce 1932 se vyjadřoval památkový úřad v Brně k prováděné opravě domu. Před rokem 1945 v domě byla v přízemí městská spořitelna, nyní pobočka České spořitelny, a.s.\n\nDům č. p. 416 je empírová řadová dvoupatrová pětiosá podsklepená stavba postavená z cihel. Uliční fasádu člení nad přízemím a nad prvním patrem kordonová římsa a završuje hlavní římsa. Na druhé patro navazuje atikové patro se segmentově vykrojenými křídly (jednoduchá volutová křídla), dvěma většími a dvěma menšími okny. Na atikové patro nasedá trojúhelníkový tympanon s oběžnou římsou a s půlkruhovým oknem. V přízemí ve střední ose je prolomena výkladní skříň, po jejíž stranách jsou obdélníkové vchody. Nad okny prvního patra se střídá trojúhelníkový a segmentový fronton. Střecha je sedlová. Místnosti mají ploché stropy.\n\n"}
{"id": "1467360", "url": "https://cs.wikipedia.org/wiki?curid=1467360", "title": "Alexandr Janovský", "text": "Alexandr Janovský\n\nAlexandr Janovský (* 9. září 1945, Praha), je český fotograf. Absolvoval SPŠ stavební (1961–1965). V letech 1967 až 1968 studoval na FAMU. Po roce 1968 bylo toto studium z politických důvodů přerušeno.\n\nAlexandr Janovský pracoval v letech 1966 až 1976 jako fotograf–redaktor v Čs.rozhlase Praha. Od roku 1977 je fotografem na volné noze při ČFVU. V současné době je členem AFČR. Volné fotografie začal publikovat v roce 1966 v časopise Student jako fotodokumentaci k článkům v tomto periodiku. V letech 1970 až 1980 vytvářel cykly výtvarných detailů Lidice, Piskarevský hřbitov, Olšany, Tmavomodrý svět Jaroslava Ježka,Les a další. Rok 1979 – Galerie ve Věži – Mělník, společně s Janem Ságlem a Pavlem Baňkou. V 90. letech se stále více přikláněl k barevné fotografii, jako modernímu výtvarnému médiu a vznikly cykly detailů – Kov, Praha, Podivná znamení a další. Navazuje úzkou spolupráci s kolegy jiných výtvarných oborů. V roce 1992 přešel v trvalou spolupráci s nadací Symposion – výstavy „Barok a dnešek„ v Praze Carolinum, Unesco Paříž, Palais Palffy Vídeň.\n\nV současné době (2019) spolupracuje s Divadlem Na Fidlovačce, je jedním ze zakladatelů nově zrekonstruovaného divadla – Nadace Fidlovačka, Občanským sdružením Fórum sexuální vitality – výstavy Eros in Art I. a II. Pravidelně publikuje v periodikách volnou a užitou fotografii. Žije a pracuje v Praze a ve Hvozdech.\n\n\n"}
{"id": "1467361", "url": "https://cs.wikipedia.org/wiki?curid=1467361", "title": "Kognitivní literární věda", "text": "Kognitivní literární věda\n\nKognitivní literární věda je transdisciplinární oblast nacházející souvislosti mezi literární teorií a kognitivní vědou, což je obor kombinující poznatky neurověd, psychologie, lingvistiky, antropologie, filosofie, umělé inteligence, součástí jsou i různé podobory (kupř. neurofenomenologie, kognitivní lingvistika). Jedná se o aplikaci teorie konsilience, snahu o propojení tvrdých přírodních a měkkých humanitních věd. Podnět k začlenění kognitivní vědy do literární teorie vzešel od Marka Turnera, jenž vycházel z faktu, že jazyk užívaný v komunikaci je stejně jako literární dílo výsledkem činnosti lidské mysli. Literatura je tedy možným zdrojem k poznání a definování mechanismů lidské mysli. Tento směr se vyvíjí zhruba od poslední dekády 20. století v angloamerickém prostředí.\n\nKognitivní věda jakožto rozsáhlý obor umožňuje několik přístupů ke zkoumání literatury:\n\nTento způsob výzkumu odhaluje neurologické protějšky umělecké činnosti. Vilayanuar S. Ramachandran tímto způsobem vytvořil teorii o vzniku a podstatě metafory, stěžejní je přenos informací mezi jednotlivými neuronovými mapami (tvořenými koncepty) při nadbytku neuronových spojení. Pojmy jsou tím pádem zasazeny do nezvyklých rámců, což vede k ozvláštnění textu a estetickému účinku na recipienta.\n\nDalší oblastí zasaženou neurologií je hermeneutika, jako příklad lze uvést knihu \"How Literature Plays With the Brain\" (2014) autora je Paula B. Armstronga. V ní vysvětluje, jak již existující teorie hermeneutického kruhu interpretace koresponduje se způsobem, jímž jsou v mozku ukládány neustále se přeskupující vzorce. Ty nám podle jeho teorií poskytují rámce při vnímání reality, do kterých dosazujeme nové podněty, skládajíce je do smysluplných příběhů. Na základě tohoto principu lze vysvětlit protichůdné interpretace literárních textů, každý člověk má totiž odlišné rámce a zkušenosti, které se v pochopení literárních textů odráží. Využívána je také funkční magnetická rezonance, při zkoumání mozku během čtení totiž lze sledovat, které konkrétní oblasti se při procesu čtení zapojují.\n\nExperimentalismus definovali George Lakoff s Markem Johnsonem, je založen na běžných názorech a hypotézách ohledně lidské zkušenosti, které slouží k vysvětlení lidského chování (lidová psychologie). Do tohoto okruhu patří také experiencialismus, rozpracován v knihách \"Metafory, kterými žijeme\" (2014) a \"Philosophy in the Flesh\" (1999). Lidský rozum má podle George Lakoffa tělesnou podstatu, dle jeho teorie má uvažování základ v tělesné zkušenosti a z ní vycházejícího užívání imaginativních mechanismů, pojmové struktury jsou zakořeněny ve vnímání a fyzických i sociálních zkušenostech. Výsledkem je imaginativní myšlení, přesahující skutečnost (metafory, metonymie, personifikace).\n\nIntencionalismus akcentuje lidskou zkušenost, záměry, pocity, přání, zaměřuje se na introspekci a její důležitost při tvorbě abstraktních pojmů, čerpá z hermeneutiky a recepční estetiky, soustřeďuje se na čtenářskou recepci, během níž vznikají emoce a významy.\n\nKognitivní literární věda se podle knihy \"Literatúra v kognitívnych súvislostiach\" (2014) skládá z několika podoborů, a to kognitivní rétoriky, kognitivní poetiky, kognitivní naratologie, kognitivní recepční estetiky a evoluční literární teorie.\n\"Kognitivní poetice\" se věnuje Reuven Tsur, čerpaje mimo jiné z neurobiologie a pražského strukturalismu, předmětem zájmu jsou výrazové, strukturní a afektivní aspekty lidského uvažování. \"Kognitivní naratologie\" je rozpracována Marií-Laure Ryan, Monikou Fludernik, Markem Turnerem, jenž ve své knize \"Literární mysl\" (2005) analyzuje příběh, projekci a parabolu. V rámci kognitivní naratologie jsou využívány pojmy z oboru umělé inteligence, a to rámec, skript, scénář, otázkou je, které mentální reprezentace či kognitivní mechanismy umožňují pochopení narativních textů. \"Evoluční teorie\" se zabývá lidskou motivací k tvorbě literatury. V \"kognitivní rétorice\" jsou středem zájmu rétorické figury spolu s analýzami konceptuální metafory. Z recepční estetiky vycházející \"kognitivní recepční estetika\" zkoumá mentální procesy probíhající při čtení literárních děl.\n\nPropojování oborů s odlišnými metodologiemi a terminologií může vyústit ve zjednodušující a nepřesné závěry. Kognitivní literární věda odráží šíři samotné kognitivní vědy, neustále se rozvíjí a není ucelenou oblastí.\n\nPoznatky přírodních věd dále vysvětlují poznatky literární teorie (hermeneutický kruh interpretace). Analýza metafor pozměnila podobu a směřování kognitivní vědy, spolu s teorií prototypů Eleanor Rosch spadající do výzkumu kategorizace vyvrátila jednu ze základních tezí rané kognitivní vědy, jež ztotožňovala funkce lidské mysli s počítačem. Kognitivní naratologie ukazuje roli příběhů v případě utváření národní i osobní identity, pochopení sebe sama i svého okolí, poznatky lze využít v psychologii.\n\n"}
{"id": "1467362", "url": "https://cs.wikipedia.org/wiki?curid=1467362", "title": "Chosen le-Jisra'el", "text": "Chosen le-Jisra'el\n\nChosen le-Jisra'el ( , doslova \"Síla Izraele\") je izraelská politická strana založená v prosinci 2018 bývalým náčelníkem Generálního štábu izraelské armády Binjaminem Gancem. Strana bude v dubnu 2019 kandidovat v předčasných parlamentních volbách.\n\nPodle předvolebních průzkumů z 30. ledna 2019 by strana, v případě společné kandidátky se středovou stranou Ješ atid, měla šanci získat největší počet poslaneckých mandátů a porazit dosavadní vládnoucí stranu Likud. Koncem února skutečně strany Chosen le-Jisra'el a Ješ atid oznámily utvoření společné kandidátní listiny, nazvané Kachol lavan (\"Modrobílá\", podle barev na izraelské vlajce). Lídrem se stal Binjamin Ganc.\n"}
{"id": "1467364", "url": "https://cs.wikipedia.org/wiki?curid=1467364", "title": "Ondřej Najman", "text": "Ondřej Najman\n\nOndřej Najman (* 30. ledna 1998 Jihlava) je český lední hokejista hrající na pozici středního útočníka.\n\nSvá mládežnická a juniorská léta strávil v rodném městě, kde hrál za místní Duklu. Objevoval se též v reprezentačních výběrech České republiky svých věkových kategorií. Sezónu 2016/2017 strávil v severní Americe, v týmu Spokane Chiefs, který hraje Western Hockey League (WHL). Po návratu ze zámoří začal hrát za mladoboleslavské juniory, ale objevil se také v zápasech tamního celku mužů a na hostování vypomáhal i týmu HC Slovan Ústí nad Labem. Ročník 2018/2019 začal mezi muži Mladé Boleslavi, ale posléze změnil působiště a hostoval v HC Slavia Praha.\n"}
{"id": "1467366", "url": "https://cs.wikipedia.org/wiki?curid=1467366", "title": "Irina Chakamadová", "text": "Irina Chakamadová\n\nIrina Mucuovna Chakamadová, rusky Ири́на Муцу́овна Хакама́да (* 13. dubna 1955 Moskva) je ruská politička a žurnalistka. Její otec byl japonský komunista, který získal azyl v SSSR. Matka byla učitelka angličtiny, měla ruské, arménské a lezginské kořeny. Vystudovala ekonomickou vědu na Univerzitě Patrice Lumumby a Lomonosovově univerzitě. V letech 1984 až 1989 byla členkou komunistické strany. V roce 1993 byla zvolena poslankyní Dumy. Patřila mezi opoziční politiky, kteří v roce 1999 založili Svaz pravicových sil. V říjnu 2002 se zúčastnila vyjednávání s teroristy, kteří obsadili divadlo na Dubrovce. V roce 2004 kandidovala v prezidentských volbách a získala 3,84 procenta hlasů. Od roku 2016 působí ve Straně růstu. Přednáší na Státním institutu mezinárodních vztahů v Moskvě, je členkou Rady ruského prezidenta pro lidská práva, působí také jako herečka a televizní moderátorka, vydává knihy.\n\n"}
{"id": "1467368", "url": "https://cs.wikipedia.org/wiki?curid=1467368", "title": "Mistrovství světa juniorů v ledolezení 2017", "text": "Mistrovství světa juniorů v ledolezení 2017\n\nMistrovství světa juniorů v ledolezení 2017 ( \"UIAA Ice Climbing World Youth Championship\") proběhlo 10. – 11. února 2017 ve francouzském Champagny\n\n\n\n"}
{"id": "1467375", "url": "https://cs.wikipedia.org/wiki?curid=1467375", "title": "Jan Štibingr", "text": "Jan Štibingr\n\nJan Štibingr (* 16. února 2000 Praha) je český lední hokejista hrající na pozici obránce.\n\nHokejově vyrůstal v klubu HC Slavia Praha. Když mu bylo deset let, zúčastnil se v pražských Letňanech kempu, jehož hlavní hvězdou byl český hokejový útočník Roman Červenka, který mladým hráčům předával své zkušenosti. Sezónu 2016/2017 strávil v severní Americe, v klubu Monticello/Annandale/Maple Lake, jenž hraje United States High School, Minnesota (USHS-MN). Po roce se ale vrátil zpět do České republiky a během sezóny 2017/2018 prvně nastoupil mezi muži. Stalo se tak v deseti zápasech v barvách pražské Slavie. Za juniory a muže tohoto celku hrál i v sezóně 2018/2019. Štibingr také postupně patřil do výběrů reprezentačních výběrů své vlasti do osmnácti a devatenácti let.\n"}
{"id": "1467376", "url": "https://cs.wikipedia.org/wiki?curid=1467376", "title": "Švédský most", "text": "Švédský most\n\nMost se sochami sv. Barbory a sv. Jana Nepomuckého, známý jako Švédský most, se nachází v obci Dobřív v okrese Rokycany v Plzeňském kraji. Barokní kamenný most se klene přes Klabavu v historickém centru obce, která má od roku 1995 status vesnické památkové zóny. Most je od 13. března 1964 zapsán v seznamu nemovitých kulturních památek.\n\nKamenný jednoobloukový most je dlouhý 20 metrů a 4 metry široký, v nejvyšším bodě se zvedá nad hladinou řeky do výše čtyř metrů. Oblouk má rozpětí 7 metrů. Most je dlážděný, převýšení mezi vrcholem středu mostovky a patami závěrných zídek mostu činí jeden metr. Na omítnuté zídce v centrální části mostu stojí socha svaté Barbory, která zvedá v pravé ruce kalich. Na zadní straně podstavce této sochy je letopočet 1791. U vstupu na most na levém břehu říčky stojí na vyšším podstavci socha sv. Jana Nepomuckého. Podstavec, na němž jsou po stranách vyobrazeny sluneční hodiny, je staršího data než socha světce, původně byl na něm umístěn kříž.\n\nPřesné datum vybudování mostu, který je velmi cennou a v dané oblasti ojedinělou stavbou, není známo. Podle údajů z obecní kroniky měl být most postaven v době, kdy byl majitelem dobřívské huti Šírer z Waldheimu (1624-1692), nejspíše až v pozdějších letech druhé poloviny 17. století. Pravděpodobně ale v těchto místech stával už starší most, neboť se traduje, že po mostě byly dopravovány dělové koule pro švédské dělostřelectvo, které byly v době třicetileté války vyráběny v dobřívském hamru - odtud také obecně používaný název \"Švédský most\". Sochy světců byly na most umístěny až v 18. století, jako první to byla socha sv. Jana Nepomuckého, která byla zhotovena a vysvěcena v roce 1720.\n\nMost stojí uprostřed historického jádra obce. Téměř naproti mostu, necelých 30 metrů proti proudu řeky, stojí na levém břehu Klabavy další kulturní památka. Je to budova zájezdního hostince, jehož majiteli bylo uděleno právo šenku již v roce 1750. V této přízemní roubené stavbě z roku 1731, která dosud slouží svému původnímu účelu, je umístěna Pamětní síň Jindřicha Mošny. V nejbližším okolí mostu se nachází řada dalších památkově chráněných usedlostí a roubených domů. Poblíž je také několik památných stromů - na pravém břehu řeky je to Dub u Burýšků, torzo Laiblovy lípy a lipová Alej u náhonu. Přes most vede modře značená turistická cesta, která odtud směřuje k dobřívskému hamru a dále pak proti proudu Klabavy přes Strašice až k loveckému zámečku Tři trubky v Chráněné krajinné oblasti Brdy.\n\n"}
{"id": "1467378", "url": "https://cs.wikipedia.org/wiki?curid=1467378", "title": "Tomáš Duda", "text": "Tomáš Duda\n\nTomáš Duda (* 26. března 1999) je český lední hokejista hrající na pozici obránce.\n\nSe sportovní kariérou začínal v klubu pražské Slavie, kde strávil mládežnické i juniorská léta. V sezoně 2015/2016 se objevil v reprezentačním výběru své země do sedmnácti let. Mezi muži se prvně objevil během ročníku 2018/2019, byť již o dva roky dříve figuroval na soupisce svého mateřského celku, avšak do vlastního utkání nezasáhl.\n"}
{"id": "1467392", "url": "https://cs.wikipedia.org/wiki?curid=1467392", "title": "Socha Anděla Strážce (Kladruby nad Labem)", "text": "Socha Anděla Strážce (Kladruby nad Labem)\n\nBarokní socha Anděla Strážce se nalézá na severním okraji obce Kladruby nad Labem v okrese Pardubice u silnice III. třídy č. 3227 vedoucí z Kladrub nad Labem do vesnice Kolesa u odbočky vedoucí k areálu Domova mládeže Střední školy chovu koní a jezdectví. Socha byla na dnešní místo přenesena roku 1906. Socha je od 16. 3. 1964 chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 38421/6-2100.\n\nSocha Anděla strážce je postavena na hranolovém soklu s nápisem Ex Voto/1720. Na soklu stojí socha Anděla strážce s postavou prohnutou doleva, s pravým křídlem pozvednutým směrem vzhůru, kam ukazuje pravou rukou malému dítěti.\n\n"}
{"id": "1467396", "url": "https://cs.wikipedia.org/wiki?curid=1467396", "title": "Milan Svoboda (lední hokejista)", "text": "Milan Svoboda (lední hokejista)\n\nMilan Svoboda (* 29. července 1960) je bývalý český hokejista, útočník.\n\nV lize hrál za Poldi SONP Kladno. S Kladnem získal v roce 1980 mistrovský titul. V nižší soutěži hrál i za Slavii Praha.\n\n"}
{"id": "1467397", "url": "https://cs.wikipedia.org/wiki?curid=1467397", "title": "Myslivna Kladruby nad Labem", "text": "Myslivna Kladruby nad Labem\n\nRoubená omítaná stavba vrchnostenské myslivny se nalézá v obci Kladruby nad Labem v okres okrese Pardubice. Areál myslivny je spolu s přilehlými hospodářskými budovami a oplocením chráněn jako kulturní památka. Národní památkový ústav tento areál uvádí v katalogu památek pod rejstříkovým číslem ÚSKP 100876.\n\nMyslivna byla vystavěna roku 1782, přestavba proběhla zřejmě v 1. polovině 19. století – krov, fabionové stropy, dveře, okna. Celková rekonstrukce objektu se uskutečnila roku 2016. Myslivna představuje typologicky zajímavou budovu s vývojem od konce 18. století, se zachovalou dispozicí včetně klenutých prostor a sklepa.\n\nMyslivna je vystavěna na obdélném půdorysu s mělkým středním rizalitem na průčelní straně a dvěma mladšími přístavky na nádvorní straně. Má valbovou střechu s nízkým spádem krytou raženými taškami. Část budovy je zděná, podsklepená, zbylá část buudovy je roubená, od počátku opatřená omítkou (na bočním průčelí ve štukové kartuši dochováno vročení 1782).\n\n"}
{"id": "1467401", "url": "https://cs.wikipedia.org/wiki?curid=1467401", "title": "Britská Amerika", "text": "Britská Amerika\n\nBritská Amerika (anglicky \"British America\") se skládala z koloniálních území Britského impéria v Severní Americe, Bermudách, Střední Americe, Karibiku a Guyaně v letech 1607 až 1783. Americké kolonie byly do roku 1776 formálně známy také jako Britská Amerika a Britská Západní Indie (anglicky \"British America and the British West Indies\"), kdy Třináct kolonií vyhlásilo nezávislost a následně jí vybojovalo v americké válce za nezávislost (1775–1783) jako nově utvořené Spojené státy americké. Ty britské kolonie, které zůstaly součástí Britského impéria po ukončení americké války za nezávislost, dostaly název Britská Severní Amerika.\n"}
{"id": "1467404", "url": "https://cs.wikipedia.org/wiki?curid=1467404", "title": "Přírodní památka Skalky", "text": "Přírodní památka Skalky\n\nHeslo Přírodní památka Skalky má více významů:\n\n"}
{"id": "1467406", "url": "https://cs.wikipedia.org/wiki?curid=1467406", "title": "Petr Fiala (lední hokejista)", "text": "Petr Fiala (lední hokejista)\n\nPetr Fiala (* 7. ledna 1960, Praha) je bývalý český hokejista, útočník. Po skončení aktivní kariéry působí jako trenér.\n\nV lize hrál za TJ Poldi Kladno. S Kladnem získal v roce 1980 mistrovský titul. Během vojenské služby hrál za Duklu Trenčín. V nejvyšší československé hokejové soutěži nastoupil ve 465 utkáních a dal 100 gólů. Začínal v I. ČLTK Praha. Reprezentoval Československo na Mistrovství světa juniorů v ledním hokeji 1980, kde tým skončil na 4. místě.\nNa konci aktivní hráčské činnosti začal působit jako hrající trenér v EHC Schalke Haie Gelsenkirchen. Pouze trenérské práci se začal věnoval v roce 1999 jako asistent Eduarda Nováka u kladenského A týmu. V letech 2001 až 2003 trénoval tým Berouna, v následující sezóně postoupil jako trenér Dukly Jihlava do extraligy. poté trénoval berounské Medvědy a v sezoně 2003 – 04 vybojoval s Duklou Jihlava návrat do extraligy. Od roku 2007 trénoval HC Olomouc. V sezóně 2013/2014 dovedl mužstvo k postupu do extraligy. Od května 2019 do listopadu 2019 byl trenérem HC Kometa Brno.\n\n"}
{"id": "1467411", "url": "https://cs.wikipedia.org/wiki?curid=1467411", "title": "Serie A 1986/87", "text": "Serie A 1986/87\n\nSoutěžní ročník Serie A 1986/87 byl 85. ročník nejvyšší italské fotbalové ligy a 55. ročník od založení Serie A. Soutěž začala 14. září 1986 a skončila 17. května 1987. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli Pisa SC, AS Bari a US Lecce sestoupili do druhé ligy. Opačným směrem putovali tři týmy, jimiž byli Ascoli Calcio 1898 (vítěz druhé ligy), Brescia Calcio, Empoli FC.\n\nTitul v soutěži obhajoval klub Juventus FC, který v minulém ročníku získal své 22. prvenství v soutěži.\n\n\nNejlepším střelcem tohoto ročníku Serie A se stal italský útočník Pietro Paolo Virdis. Hráč Milán AC vstřelil 17 branek.\n"}
{"id": "1467412", "url": "https://cs.wikipedia.org/wiki?curid=1467412", "title": "Kaple Nanebevzetí Panny Marie (Bělečko)", "text": "Kaple Nanebevzetí Panny Marie (Bělečko)\n\nPozdně barokní návesní kaple Nanebevzetí Panny Marie se nalézá na návsi v centru obce Bělečko v okrese Pardubice. Kaple chráněna jako kulturní památka. Národní památkový ústav tuto kapli uvádí v katalogu památek pod rejstříkovým číslem ÚSKP 26146/6-2041.\nNávesní kaple Nanebevzetí Panny Marie byla vystavěna roku 1822.\n\nKaple Nanebevzetí Panny Marie je drobný zděný objekt o obdélném půdorysu se zaoblenými rohy, sedlovou střechou s pálenou krytinou, uprostřed se sanktusníkem. Průčelí kaple je završeno trojúhelníkovým štítem na vrcholku s křížkem. Uprostřed štítu je umístěna nika se soškou Panny Marie. Nad nikou je nápis: “ANNO 1822”. Nad vstupem je oválné okno. Fasáda kaple je členěna pilastry. Interiér kaple je zaklenut plackovou klenbou.\n\nProstor kolem kaple je ohraničen novodobým plotem.\n\n"}
{"id": "1467414", "url": "https://cs.wikipedia.org/wiki?curid=1467414", "title": "Ľubomír Andrassy", "text": "Ľubomír Andrassy\n\nĽubomír Andrassy (* 25. února 1973, Levoča) je slovenský politik a bývalý poslanec NR SR za SDĽ ve volebním období 1998 až 2002. Nastoupil do parlamentu jako náhradník za poslance Milana Ftáčnika, který byl jmenován členem vlády |Slovenské republiky. V letech 2002 až 2006 působil jako poslanec zastupitelstva města Spišská Nová ves. Později se stal členem strany SMER-SD.\n\n"}
{"id": "1467424", "url": "https://cs.wikipedia.org/wiki?curid=1467424", "title": "Ruská Amerika", "text": "Ruská Amerika\n\nRuská Amerika () bylo koloniální území Ruského impéria v Severní Americe v letech 1733 až 1867 převážně v oblasti poloostrova Aljašky. Dnes je toto území rozděleno mezi tři státy USA, tj. Aljaška, Kalifornie a Havaj (kde se nacházely dva ruské přístavy). Hlavním městem bylo Novo-Arkhangelsk, které dnes nese název Sitka.\n\nPrvní evropské osady zakládali Rusové na konci 18. století. Navzdory několika španělským expedicím do oblasti se region stal součástí Ruska. Jméno Aljaška pochází z této doby (ruský název „Аляска“) pro celý poloostrov byl pravděpodobně odvozen z aleutského výrazu označujícího oblast Aljašky. Celé území odkoupily od Ruska v roce 1867 Spojené státy, které zde zřídily v roce 1912 teritorium, jež existovalo téměř 50 let. Aljaška se 3. ledna 1959 stala 49. státem USA.\n\n"}
{"id": "1467425", "url": "https://cs.wikipedia.org/wiki?curid=1467425", "title": "Dům U Drahomířina sloupu", "text": "Dům U Drahomířina sloupu\n\nDům U Drahomířina sloupu také Šlikovský dům je renesanční dům s barokními interiéry, který stojí na Loretánském náměstí na Hradčanech. Jméno dostal podle sloupu, který před ním stával v 18. století. Sloup připomínal osud kněžny Drahomíry a v r. 1788 byl povalen a rozbit na kousky snad v souvislosti s osvícenským tažením proti pověrám a mystice.\n\nPůvodní středověké budovy (horní při Loretánském náměstí a dolní do dnešního Úvozu) vyhořely při požáru Malé Strany a Hradčan v roce 1541. Horní budova tehdy přiléhala ke gotické hradební zdi. Z této budovy se dochoval gotický sklep v původní uliční čáře - bez později dostavovaného podloubí. V roce 1558 obec spáleniště prodala. V letech 1573–1579 vznikla na dochovaném gotickém sklepení dnešní renesanční stavba včetně loubí (horní dům). Jejím stavebníkem byl Michal Khekh ze Švarzpachu, stavební písař Pražského hradu.\n\nNásledující majitel po roce 1579 koupil pozemek zahrady přiléhající k budově z jihu. V roce 1584 koupil dům s přiléhajícím pozemkem Jiří Pichl z Pichlberka, registrátor Říšské dvorské kanceláře. V letech 1591-93 nechal na místě zahrady postavit dolní dům při Úvozu. V roce 1594 přistavěl další patro. V roce 1672 dům koupil Humprecht Jan Černín z Chudenic a rod dům držel až do roku 1718, kdy jej pro zchátralý stav prodali baronu Františku Eduardu Tunclovi. Ten horní dům opravil, dolní přestavěl a interiéry 1. patra nechal vybavit bohatou výzdobou – nástěnnými malbami a štukem. Roku 1725 dům získal František Josef Šlik.\n\nMěsto Hradčany zde mívalo policejní ředitelství.\n\nOd roku 1948 zde bydlela Hana Benešová, vdova po prezidentu Edvardu Benešovi. Byt se zvláštním vchodem a terasou, celý o rozloze 450 m², platil stát. Také platil řidiče služebního automobilu, hospodyni a komornou. Její pobyt zde připomíná pamětní deska od sochaře Zdeňka Josefa Preclíka. Objednavatel této pamětní desky - Česká obec legionářská se - pro autora \"nepochopitelně\" - rozhodla nechat ji odlít do plastu. \n\nBudova má 4 křídla kolem středního dvora na lehce lichoběžné parcele ve svažitém terénu. Dvoupatrová šestiosá fasáda s podkrovním 3. patrem do Loretánské ulice si zachovává renesanční ráz díky sdruženým oknům.\n"}
{"id": "1467431", "url": "https://cs.wikipedia.org/wiki?curid=1467431", "title": "Jerrika Hinton", "text": "Jerrika Hinton\n\n<nowiki> </nowiki>Jerrika Delayne Hinton (* 28. září 1981, Dallas, Texas, Spojené státy americké) je americká herečka, která se proslavila roli Stephanie Edwards v seriálu stanice ABC \"Chirurgové\" . \n\nHinton se narodila a vyrůstala v Oak Cliff v Dallasu v Texasu. Je dcera Cynthie a Avaleona Hintona. S vyznamenáním odmaturovala na jaře roku 2002 na uměleckoprůmyslové škole na Southern Methodist University, kde studovala divadlo, režii a scénografii. \n\nHinton zahájila svou kariéru v divadelních produkcích. Ve filmu se poprvé objevila v roli dcery postavy Khandi Alexander v dramatickém filmu z roku 2006 \"Rain\". Následovalo několik hostujících rolí v televizních seriálech, jako \"Gilmorova děvčata\", \"Everybody Hates Chris\", \"Zoey 101\", \"Posel ztracených duší\", \"Super drbna\", \"Anatomie lži\", \"Sběratelé kostí\" a \"Skandál\". V roce 2008 natočila reklamu se Sarah Chalke. V roce 2008 si zahrála ve filmu \"Broken Angel\" a v roce 2011 ve filmu \"Spolubydlící\" a televizním filmu \"Vánoční polibek\". \n\nV září roku 2012 bylo oznámeno, že byla obsazena do role Stephanie Edwardsové v lékařském dramatickém seriálu tvůrkyně Shondy Rhimes \"Chirurgové\". \n\nV roce 2016 natočila pilotní díl k seriálu \"Toast\". Seriál však nebyl objednán. V lednu roku 2017 bylo oznámeno, že si zahraje po boku Holly Hunter v dramatickém seriálu \"Tady a teď\". \n\n"}
{"id": "1467432", "url": "https://cs.wikipedia.org/wiki?curid=1467432", "title": "Prototaxites", "text": "Prototaxites\n\nPrototaxites je rodové jméno zaniklých devonských organismů obvykle velkých rozměrů. Systematické zařazení je kontroverzní. Prototaxites jsou interpretovány jako obří lišejníky nebo houby. Jde o fosilie pocházející z období siluru a devonu, které vymizely zhruba před 350 milióny lety. Vzhledem připomínají mohutné kmeny stromů s letokruhy, tvořené komůrkami o průměru okolo padesáti mikrometrů. \n\nPrvní nález byl učiněn roku 1843, kanadský vědec John William Dawson na základě exempláře z lokality Gaspé určil organismus jako rod jehličnanů a dal mu název \"Prototaxites\" (prvotní tis). Toto zařazení bylo později zpochybněno a prototaxity byly řazeny mezi řasy nebo lišejníky. Až v roce 2007 oznámili paleobotanikové z Chicagské univerzity na základě izotopové analýzy, že šlo o stopkovýtrusou houbu. Dosahovala průměru okolo jednoho metru a výšky přes osm metrů a byla největším suchozemským organismem své doby. Byly popsány tři druhy: \"P. loganii\", \"P. southworthii\", \"P. taiti\". \n\n"}
{"id": "1467435", "url": "https://cs.wikipedia.org/wiki?curid=1467435", "title": "Marián Andel", "text": "Marián Andel\n\nMarián Andel (* 10. září 1950, Modra) je slovenský politik.\n\nMarián Andel se narodil 10. září 1950 v Modre. Absolvoval Filozofickou fakultu Univerzity Komenského v Bratislavě. Působil jako pedagog na Slovenské odborové škole v Sládkovičovu. Na přelomu let 1989 a 1990 patřil k zakládajícím členům Slovenské národní strany. Dne 19. května 1990 se zúčastnil na ustavujícím sněmu SNS. V 90. letech působil v straně ve funkci místopředsedy, jakož i ve funkci \"čestného předsedy\". V prvních svobodných volbách v roce 1990 byl zvolen poslancem SNR za SNS v středoslovenském volebním kraji. Na ustavující schůzi parlamentu byl zvolen za člena předsednictva SNR (předsednictvo mělo 21 členů). V tomto volebním období (1990 - 1992) působil i jako člen Ústavněprávního výboru SNR. V parlamentních volbách v roce 1992 vedl kandidátku SNS v západoslovenském volebním kraji a opět byl zvolen poslancem SNR. Na ustavující schůzi SNR byl zvolen předsedou Výboru SNR pro vzdělání, vědu, kulturu a sport a za člena předsednictva SNR. Jako poslanec podpořil svým hlasem Deklaraci SNR o svrchovanosti SR, jakož i Ústavu SR. Po vládní a parlamentní krizi se na podzim 1993 uskutečnila rekonstrukce vlády a na základě koaliční dohody SNS nominovala do vlády 3 členy. Marián Andel se stal místopředsedou vlády SR pro školství, kulturu, vědu a tělovýchovu.\n\nPo odvolání vlády se v březnu 1994 vrátil do parlamentu a působil ve výboru pro vzdělání, vědu, kulturu a sport. V předčasných parlamentních volbách v roce 1994 byl opět zvolen poslancem NR SR (v západoslovenském volebním kraji). Na ustavující schůzi 3. listopadu 1994 byl zvolen předsedou Výboru NR SR pro vzdělání, vědu, kulturu a sport (ve funkci předsedy výboru ho v lednu 1995 vystřídal Kamil Haťapka). Dne 14. prosince 1994 se stal místopředsedou NR SR. V roce 1998 byl laureátem státního vyznamenání Řád Andreje Hlinky I. třídy za mimořádné zásluhy o vznik samostatné Slovenské republiky. V parlamentních volbách v roce 1998 se počtvrté zstal poslancem NR SR za SNS. 29. října 1998 na ustavující schůzi byl opět zvolen místopředsedou NR SR (tentokrát již za opozici). V roce 2000 byl ze SNS vyloučen a do konce volebního období v roce 2002 působil v parlamentu jako nezávislý. Po odchodu z parlamentu působil jako vysokoškolský pedagog. Působil i jako poslanec městského zastupitelstva v Modre. V předčasných parlamentních volbách v roce 2006 kandidoval do NR SR za SLNKO. Ve volbách do Evropského parlamentu v roce 2014 a ve volbách do NR SR v roce 2016 kandidoval opět za SNS. Manželka Mariána Andela je Oľga Andelová, bývalá poslankyně Sněmovny lidu Federálního shromáždění ČSFR v letech 1990 až 1992.\n"}
{"id": "1467436", "url": "https://cs.wikipedia.org/wiki?curid=1467436", "title": "Luis Cubilla", "text": "Luis Cubilla\n\nLuis Alberto Cubilla Almeida (28. března 1940, Paysandú – 3. března 2013, Asunción) byl uruguayský fotbalista, útočník. Jako hráč získal celkem 16 titulů v uruguayské lize, Poháru osvoboditelů a Interkontinentálním poháru. Po skončení aktivní kariéry se stal se 17 získanými trofejemi jedním z nejúspěšnějších jihoamerických trenérů. \n\nZačínal v mládežnickém týmu Colón de Paysandú. Profesionálně hrál za CA Peñarol, ve Španělsku za FC Barcelona, v Argentině za CA River Plate, v Uruguayi za Nacional Montevideo, dále v Chile za Santiago Morning a kariéru zakončil v Uruguayi v týmu Defensor Sporting. Pohár osvoboditelů vyhrál v letech 1960 a 1961 s Peñarolem a v roce 1971 s Nacionalem Montevideo, Interkontinentální pohár získal v roce 1961 s Peñarolem a v roce 1971 s Nacionalem Montevideo. Mistrovský titul v nejvyšší uruguayské soutěži získal získal v letech 1958–1961 s Peñarolem, v letech 1969–1972 s Nacionalem a v roce 1976 s týmem Defensor Sporting. V roce 1963 získal s FC Barcelona španělský pohár Copa del Rey.\n\nZa reprezentaci Uruguaye nastoupil ve 38 utkáních a dal 11 gólů. Startoval na Mistrovství světa ve fotbale 1962, 1966 a 1974, na mistrovství světa nastoupil v 9 utkáních a dal 2 góly. \n\nVedl reprezentaci Uruguaye na Copa América 1991 a 1993. Na klubové úrovni trénoval postupně paraguayský klub Olimpia Asunción, argentinský CA Newell's Old Boys, uruguayský CA Peñarol, znovu Olimpii Asunción, v Kolumbii Atlético Nacional, další argentinský klub CA River Plate, opět Olimpii Asunción, argentinský Racing Club Buenos Aires, opět Olimpii Asunción, další z argentinských klubů Talleres de Córdoba, v Guatemale Comunicaciones F.C., v Ekvádoru místní Barcelona SC, dále peruánský Colegio Nacional Iquitos a naposledy opět Olimpii Asunción. S Olimpií Asunción získal v letech 1979, 1982, 1988, 1989, 1995, 1997–1999 v nejvyšší paraguayské soutěži 8 titulů, dvakrát vyhrál Pohár osvoboditelů a jednou Interkontinentální pohár, v roce 1981 vyhrál s Peñarolem uruguayskou ligu.\n\n"}
{"id": "1467441", "url": "https://cs.wikipedia.org/wiki?curid=1467441", "title": "Béla Angyal", "text": "Béla Angyal\n\nBéla Angyal (* 22. květen 1958, Kolárovo) je slovenský úředník (zastávající několik významných pozic, například post předsedy Úřadu pro veřejné zakázky) a politik (poslanec Nitranského samosprávného kraje ). Je členem SMK, před sjednocením do koalice byl členem předsednictva Maďarské občanské strany. Je ženatý, má dvě děti.\n\nVysokoškolské vzdělání získal na Elektrotechnické fakultě Českého vysokého učení technického v Praze v letech 1977 až 1982. Po ukončení studií na vysoké škole začal pracovat v rozvodných závodů ZSE Komárno jako technik. Od roku 1994 do roku 1999 byl zástupcem primátora města Kolárovo. Od roku 1999 působil jeden rok na Úřadu vlády SR jako ředitel odboru menšin. V období let 2000 až 2002 pracoval na Úřadu pro veřejné zakázky ve funkci ředitele kanceláře předsedy. Později, až do března 2005 pracoval na Ministerstvu zemědělství SR pod vedením ministra Zsolta Simona. Od 1. ledna 2003 se na ministerstvu stal vedoucím služebního úřadu. Krátce na to, 10. března 2005 nastoupil do funkce předsedy Úřadu pro veřejné zakázky. \n"}
{"id": "1467442", "url": "https://cs.wikipedia.org/wiki?curid=1467442", "title": "Tessa Ferrer", "text": "Tessa Ferrer\n\nTessa Rose Ferrer (* 30. března 1986, Los Angeles, Kalifornie, USA) je americká herečka. Proslavila se rolí Dr. Leah Murphy, v seriálu stanice ABC \"Chirurgové.\"\n\nJe dcerou zpěvačky Debby Boone a Gabriel Ferrery.\n\nV roce 2012 získala vedlejší roli Dr. Leah Murphy v deváté řadě seriálu stanice ABC \"Chirugové\". V červnu 2013 byla její role povýšena na hlavní roli. Bylo však oznámeno, že na konci řady bude ze seriálu odcházet. V roli Dr. Murphy se poté ještě jednou objevila ve třinácté řadě v šestém díle.\n\nV roce 2014 získala vedlejší roli v seriálu stanice CBS \"Extant\". V roce 2015 získala vedlejší roli v druhé řadě seriálu stanice FXX \"You're the Worst.\"\n\n"}
{"id": "1467443", "url": "https://cs.wikipedia.org/wiki?curid=1467443", "title": "Divize 1934/35", "text": "Divize 1934/35\n\nV soubojích 6. ročníku druhé nejvyšší fotbalové soutěže – Divize 1934/35 – se utkalo 49 mužstev v pěti skupinách každý s každým dvoukolově na podzim 1934 a na jaře 1935. Středočeská divize a Divize českého venkova měly po 12 účastnících, Moravskoslezská divize měla 8 účastníků, západní skupina Slovensko-podkarpatské divize byla desetičlenná a ve východní skupině téže divize startovalo 7 mužstev.\n\nV sezonách 1929/30–1933/34 se druhá nejvyšší soutěž v Československu hrála v jediné skupině. Tohoto ročníku se účastnilo sedm týmů ze sezony 1933/34, dále dvě mužstva, která sestoupila z I. čs. ligy a 40 nováčků ze župních mistrovství.\n\nVítězové jednotlivých divizí – SK Viktoria Žižkov, SK Náchod, SK Moravská Slavia Brno a I. ČsŠK Bratislava – se utkali společně s nejlepším týmem německého svazu (DFV der ČSAF), jímž byl DSV Saaz ze Žatce, v kvalifikačním turnaji o postup do Státní ligy. Postupovala čtyři mužstva z pěti.\n\nPostup do nejvyšší soutěže unikl žižkovské Viktorii, přestože měla po prvních dvou zápasech kvalifikačního turnaje plný počet čtyř bodů a kladné skóre 5:0. Rozhodlo poslední kvalifikační kolo, v němž Žižkov prohrál v Bratislavě (1:2), kdežto Náchod na domácí půdě porazil Žatec (3:0) a po roce se vrátil do nejvyšší soutěže. První tři mužstva kvalifikačního turnaje vybojovala premiérovou účast v I. čs. lize.\n\nPoznámky:\n\nPoznámky:\n\nPoznámky:\n\nPoznámky:\n\nPoznámky:\n\nSK Rusj Užhorod – I. ČsŠK Bratislava 3:1, 1:3 a 0:2\n\n"}
{"id": "1467449", "url": "https://cs.wikipedia.org/wiki?curid=1467449", "title": "Gabriele Seyfertová", "text": "Gabriele Seyfertová\n\nGabriele Seyfertová (* 23. listopadu 1948 Chemnitz) je bývalá východoněmecká krasobruslařka. Tomuto sportu se věnovala od roku 1955, připravovala se v klubu SC Karl-Marx-Stadt pod vedením své matky Jutty Müllerové. \n\nV letech 1961 až 1970 získala deset titulů mistryně NDR v kategorii žen. Její hlavní rivalkou byla Američanka Peggy Flemingová, která ji porazila na mistrovství světa v krasobruslení v letech 1966, 1967 a 1968 i na Zimních olympijských hrách 1968. Teprve po odchodu Flemingové do profesionální revue získala Seyfertová v letech 1969 a 1970 dva tituly mistryně světa. Vyhrála také mistrovství Evropy v krasobruslení v letech 1967, 1969 a 1970, v roce 1968 skončila druhá za Hanou Maškovou. Jako první žena v historii skočila v soutěži trojitý rittberger, v roce 1966 byla vyhlášena východoněmeckou sportovkyní roku. \n\nV roce 1970 ukončila závodní kariéru, o dva roky později se provdala za krasobruslaře Eberharda Rügera, s nímž má dceru Sheilu. Byla trenérkou Anett Pötzschové a choreografkou bruslařské show ve Friedrichstadt-Palastu, po absolutoriu filologie na Lipské univerzitě se živila jako tlumočnice.\n\n"}
{"id": "1467451", "url": "https://cs.wikipedia.org/wiki?curid=1467451", "title": "Ruslan Fajzullin", "text": "Ruslan Fajzullin\n\nRuslan Fajzullin (; * 2. ledna 1996) je ruský reprezentant ve sportovním lezení, mistr Ruska a juniorský mistr světa v lezení na rychlost.\n\n\n"}
{"id": "1467453", "url": "https://cs.wikipedia.org/wiki?curid=1467453", "title": "Anna Belousovová", "text": "Anna Belousovová\n\nAnna Belousovová, roz. Malíková (* 8. srpen 1959, Vysoká nad Kysucou) je slovenská politička a bývalá poslankyně NR SR.\n\nV roce 1990 se stala jedním ze zakládajících členů SNS. Od roku 1994 působila ve funkci první místopředsedkyně SNS až do roku 1999, kdy se stala její předsedkyní. Na tomto postu působila do roku 2003, kdy ji nahradil Ján Slota a opět se stala 1. místopředsedkyní strany. Poslankyní NR SR byla zvolena ve volebním období 1998-2002 za SNS . Ve volbách v roce 2006 byla znovu zvolena poslankyní za SNS a stala se místopředsedkyní národní rady. Poslankyní za stranu SNS byla zvolena i ve volbách v roce 2010 a stala se předsedkyní výboru NR SR pro lidská práva. Na sněmu SNS 25. září 2010 neúspěšně kandidovala do vedení strany. Dne 2. února 2011 byla ze strany vyloučena, protože vedení strany nepřijalo její kritiku směrem k vedení strany a jejímu předsedovi Janu Slotovi. Následně založila novou národně orientovanou politickou stranu Národ a spravodlivosť.\n\nV roce 2001 se provdala za ruského podnikatele Alexandra Belousova, který v roce 2004 zemřel.\n"}
{"id": "1467454", "url": "https://cs.wikipedia.org/wiki?curid=1467454", "title": "Beáta Brestenská", "text": "Beáta Brestenská\n\nBeáta Brestenská (* 16. srpen 1955) je bývalá poslankyně Národní rady Slovenské republiky.\n\nVe volebním období 2002 až 2006 byla zvolena poslankyní NR SR za ANO. Byla členkou Výboru NR SR pro vzdělání, vědu, sport a mládež, kulturu a média a Výboru NR SR pro hospodářství, privatizaci a podnikání, vedoucí Stálé delegace NR SR do Parlamentního shromáždění Rady Evropy a členkou Stálé delegace NR SR do Shromáždění Západoevropské unie.\n"}
{"id": "1467455", "url": "https://cs.wikipedia.org/wiki?curid=1467455", "title": "Útvar (chronostratigrafie)", "text": "Útvar (chronostratigrafie)\n\nÚtvar (mezinárodně system) je v historii Země jednotkou chronostratigrafie. V geochronologii mu odpovídá jednotka perioda. Systém nebo případně perioda obvykle zahrnují časové období více desítek miliónů let.\nSystém (v češtině útvar) je prostřední z celkem pěti chronostratigrafických jednotek. V geochronologii odpovídá toto období jednotce perioda. Termíny systém a perioda se často používají v literatuře jako synonyma, ale není to zcela správné. Hranice chronostratigrafické jednotky systému jsou ohraničeny izochronními (současnými) stratigrafickými polohami, definovanými biostratigrafickými znaky nebo jinými událostmi. Systém je definován relativně a to hranicemi mezi dvěma po sobě následujícími jednotkami a také jejich pořadím v čase. Absolutní věk hranic a absolutní časový úsek systému nejsou do definice zahrnuty, protože absolutní věk příslušných hranic se může změnit při použití jiných nebo novějších metod určování věku. Definice hranic se stanovují v reálných podmínkách na určitém místě a v určitém bodě profilu (GSSP). Od hranice s ediacariem jsou však i hranice systému definovány absolutně, geochronologicky. Starší hranice systému je tedy shodná s hranicí příslušné geochronologické jednotky. Existují však snahy definovat i tyto hranice chronostratigraficky a určit GSSP. Absolutní trvání systému nebo periody bývá podmíněno historicky a v proterozoiku se výrazně liší, od několika milionů let až po několik set milionů let.\n\nV hierarchii chronostratigrafických jednotek je systém podřízená jednotka erathemu, to znamená, že v jednom ärathemu je sloučeno několik systémů V geochronologii jsou příslušné periody seskupeny do éry. Na druhé straně může být systém sám rozdělen do několika podřízených sérií a perioda do několika epoch.\n\nNázvy jednotek chronostratigrafie nebo jejich ekvivalentů v geochronologii, které jsou nyní mezinárodně uznávané, byly ustanoveny v 19. století. Jejich pojmenování bylo provedeno podle historických krajin (kambrium), starých kmenů (silur), zvláštností horninové formace (křída), nerostného bohatství (karbon), vytváření systému ve střední Evropě (trias). Útvary byly nejstaršími stratigrafickými jednotkami a vznikaly spontánně na základě aktuálních potřeb. Jejich názvy však nebyly po dlouhou dobu jednotné (například dyas versus perm). Některé starší systémy byly rozděleny do dvou systémů, například starší silur do dnešního siluru a ordoviku a nedávno tercier do paleogenu a neogenu.\n\n\n\n"}
{"id": "1467456", "url": "https://cs.wikipedia.org/wiki?curid=1467456", "title": "Gaius Charles", "text": "Gaius Charles\n\nGaius Charles (* 2. května 1983, New York, New York, Spojené státy americké) je americký herec, který se proslavil rolí Briana „Smashe“ Williamse v seriálu \"Světla páteční noci,\" rolí Dr. Shane Rosse v seriálu stanice ABC \"Chirugové\" a vedlejší rolí v seriálu stanice NBC \"Aquarius.\"\n\nNarodil se na Manhattanu v New Yorku, ale vyrůstal také v Teanecku v New Jersey.\n\nV roce 2001 odmaturoval na střední škole Teaneck High School. Poté navštěvoval uměleckou Univerzitu Carnegieho–Mellonových, kde získal titul bakaláře výtvarných umění v oboru drama. Studoval také na Národním institutu dramatického umění (NIDA) v Sydney v Austrálii. Magisterský titul v oboru religionistiky získal na Drew University.\n\nV roce 2017 si zahrál v první řadě seriálu stanice NBC \"Posedlý pomstou.\"\n\nV roce 2006 začal hrát roli Briana Williamse v seriálu \"Friday Night Lights\". Během let 2012 až 2014 hrál roli Dr. Shane Rosse v seriálu stanice ABC \"Chirugové\". V roce 2015 hrál jednu z hlavních rolí v seriálu \"Aquarius\".\n\nHostující role si zahrál například v seriálu \"Agenti S.H.I.E.L.D., Mrtvý bod\", \"Drunk History\", \"Námořní vyšetřovací služba\" a \"Pan Am.\"\n\n"}
{"id": "1467457", "url": "https://cs.wikipedia.org/wiki?curid=1467457", "title": "Dagmara Bollová", "text": "Dagmara Bollová\n\nDagmara Bollová, též Dagmar Bollová (* 16. září 1942) byla poslankyní \nNárodní rady Slovenské republiky. \n\nVe volebním období 2002 až 2006 byla zvolena poslankyní NR SR za KSS. Byla členkou Výboru NR SR pro obranu a bezpečnost, Zvláštního kontrolního výboru NR SR pro kontrolu činnosti Vojenského zpravodajství a Zvláštního kontrolního výboru NR SR pro kontrolu činnosti NBÚ. Jako jedna z mála poslanců používala během svého působení v parlamentu oslovení \"soudruh\". V roce 2006 byla pozorovatelkou OBSE na volbách v Bělorusku.\n\nNeúspěšně kandidovala v prezidentských volbách roku 2009, ve kterých získala 1,14 % hlasů.\n"}
{"id": "1467460", "url": "https://cs.wikipedia.org/wiki?curid=1467460", "title": "Vlečné vozy Ringhoffer série 805–1219 (Praha)", "text": "Vlečné vozy Ringhoffer série 805–1219 (Praha)\n\nVlečné vozy Ringhoffer série 805–1219 jsou typ dvounápravového obousměrného tramvajového vlečného vozu lehké konstrukce, které byly vyráběny Ringhofferovými závody pro Elektrické podniky hlavního města Prahy. Šlo o první pražské vozy s celokovovou karoserií.\n\nPo první světové válce byla situace v Praze taková, že rozvoj tramvajové sítě probíhal velmi obtížně a pomalu. Ve 20. letech 20. století EP hl. m. Prahy tak z nutnosti rekonstruovaly starší motorové vozy na vlečné, ovšem i tato přestavba probíhala velmi pomalu kvůli nedostatku finančních prostředků. Po delší pauze byly roku 1920 dodány nové vlečné vozy Ringhoffer série 708–767. Později se začaly dodávat vlečné vozy jednoduché konstrukce. Lidově se jim říkalo „plecháče“ z toho důvodu, že měly tehdy jako první vozy v Praze zvnějšku oplechované celé bočnice. Vozům, které byly vyrobeny v Továrně na vozy v Kolíně se říkalo \"kolíňáky\".\n\nVozy byly konstruovány tak, aby se co nejvíce snížily výrobní náklady potřebné pro jejich výrobu. Rám snýtovaný z ocelových profilů na sobě nesl nýtovanou celokovovou a zvenčí oplechovanou kostru z lisovaných sloupků. Dřevěnou střechu z borových palubek pokrytých impregnovaným plátnem nesly dřevěné kružiny. Vozová skříň byla uzavřeného typu uložená na volnoosém dvounápravovém pojezdu, jehož nápravy s kluznými ložisky byly odpruženy listovými péry. Na uzavřené plošiny se vstupovalo po obou stranách dvojkřídlými zasouvacími dveřmi. Salón pro cestující nebyl nijak oddělen od nástupních plošin. Místa pro sezení zajišťovaly dvě podélné laťkové lavice. Jednotlivé výrobní série se v detailech odlišovaly např. spouštěcími okny zprvu uchycenými v dřevěných rámech, později bezrámovými okny, nabíracími střešními větrači (první vozy z r. 1924 je neměly) jež zajišťovaly větrání salónu, později rotační typu Flettner, délkou vozové skříně a šíří vstupních dveří, nebo kotoučovými brzdami.\n\nV letech 1924–1931 bylo vyrobeno celkem 415 vozů tohoto typu.\nTyto vlečné vozy se provozovaly ve dvou až třívozových soupravách, v čele vždy motorový vůz. Tyto vozy se spřahovaly nejčastěji s motorovými vozy, jejichž podobu navrhl brněnský rodák arch. Jan Kotěra. Během provozu neprodělaly mnoho úprav. Vůz ev. č. 1084 prošel ještě ve 20. letech dosazením dvou nových rotačních větračů typu Fletter ke dvěma původním nabíracím. Od roku 1935 bylo pro nákladný provoz postupně demontováno z vozů ev. č. 1135–1204 elektrické vytápění. V provozu se udržely v plném počtu do roku 1961. V tomto roce byly vyřazeny první z těchto vlečných vozů. V důsledku dodávek koncepčně i technicky modernějších tramvají Tatra T3 v 60. letech se tyto \"plecháče\" postupně vyřazovaly. Mezi lety 1965–1969 DP rekonstruoval některé vyřazené vlečné vozy na služební nákladní vlečné vozy. Šlo o 8 vozů ev. č. 913, 956, 1105, 1084, 1120, 1205, 1034 a 1190, které obdržely v tomto pořadí nová ev. č. 4541–4548. Při rekonstrukci se z původní karoserie ponechala čela ukončená podokenní římsou, bočnice nahradily nízké postranice. V roce 1972 se odehrála nehoda, v níž byl zničen vlečný vůz ev. č. 1129. Pro nedostatek vozů se nahradil již dříve vyřazeným vlečným vozem 1109, který převzal jeho ev. č. 1129. Poslední z těchto vozů v osobním provozu dojezdily v pražské síti následujícího roku. V roce 1976 přibyl k rekonstruovaným nákladním vlečným vozům \"plecháč\" původního ev. č. 1174, jenž se přestavěl obdobným způsobem a byl přečíslován na vůz č. 4549. Během vyřazování v 60. letech došlo k odprodání řady těchto vozů k různým účelům (kůlny, včelíny, nebo chaty). Do dnešních dnů se jich dochovalo mnoho v různých stavech.\n\nVedle níže uvedených historických vozů se také zachovaly vraky vozů ev. č. 815, 870, 916, 940, 964 a 1009. \n"}
{"id": "1467465", "url": "https://cs.wikipedia.org/wiki?curid=1467465", "title": "Giacomo Gianniotti", "text": "Giacomo Gianniotti\n\n<nowiki> </nowiki>Giacomo Keaton Gianniotti (* 19. června 1989, Řím, Itálie) je italsko-kanadský herec. Proslavil se rolemi v seriálech \"Království\" (2013) a \"Případy detektiva Murdocha\" (2013–2014). V současné době hraje Dr. Andrewa DeLucu v seriálu stanice ABC \"Chirurgové.\" \n\nGianniotti se narodil Římě v Itálii. V mladém věku se svou rodinou emigroval do Toronta v Kanadě. \n\nNavštěvoval střední školu na Kardinálské akademii umění v Torontu a poté absolvoval divadelní program na Humber College.\n\nV roce 2010 si poprvé zahrál na televizních obrazovkách hostující roli v italském seriálu \"Medicina Generale.\" V roce 2013 si zahrál hostující role v televizních seriálech \"Kráska a zvíře\" a \"Policajt\". \n\nV roce 2013 hrál vedlejší roli Lorda Juliena v první řadě seriálu \"Království\". Roli Leslieho Garlanda si zahrál v několika dílech seriálu \"Případy detektiva Murdocha\" (2013–2014). Roli Freddyho si zahrál v seriálu \"Selfie\" (2014). V roce 2015 si zahrál v televizním filmu \"Tajný život Marilyn Monroe\". V roce 2015 si zahrál ve čtyřech dílech seriálu \"Backpackers\". V roce 2016 si zahrál ve filmu \"Barva vítězství.\" \n\nV roce 2015 byl obsazen do role Dr. Andrew DeLuca v seriálu stanice ABC \"Chirurgové\". Dne 8. ledna 2016 byla jeho postava povýšena na hlavní roli. \n\nDne 25. listopadu 2017 se zasnoubil s maskérkou Nichole Gustafson. Dvojice se vzala dne 28. dubna 2019 v Itálii. \n\n"}
{"id": "1467470", "url": "https://cs.wikipedia.org/wiki?curid=1467470", "title": "Weald", "text": "Weald\n\nWeald je oblast na jihovýchodě Anglie o rozloze zhruba 1300 km², ohraničená vyvýšeninami South Downs a North Downs a pobřežím Lamanšského průlivu. Náleží k hrabstvím Sussex, Hampshire, Kent a Surrey, dělí se na High Weald tvořený pískovcem a Low Weald, kde převažuje jíl. \n\nNázev pochází ze saského \"Andredsweald\" (Anderitský les, podle římské pevnosti Anderitum). Oblast byla ve středověku známá díky hustým a nebezpečným lesům. Do 21. století se podíl lesů snížil na 23 % území, stále však patří k nejvyšším v Anglii. Od starověku až do devatenáctého století byl Weald proslulý díky těžbě železné rudy. Hlavními ekonomickými aktivitami jsou pastevectví a pěstování obilí, zeleniny a chmele. Na území Wealdu leží také letiště Gatwick, v roce 2014 zde byly nalezeny velké zásoby ropy.\n\nKrajina je poměrně řídce osídlená a má převážně venkovský charakter, největšími sídly jsou Horsham, Burgess Hill, Bexhill-on-Sea, Tonbridge a Cranbrook. Nejvyšším vrcholem je Leith Hill (294 m n. m.). Wealdem protékají řeky Medway, Stour a Rother. K hlavním turistickým atrakcím patří zámek Scotney Castle a skanzen ve vesnici Singleton. Část území je chráněna jako Area of Outstanding Natural Beauty.\n"}
{"id": "1467475", "url": "https://cs.wikipedia.org/wiki?curid=1467475", "title": "Dušan Bublavý", "text": "Dušan Bublavý\n\nDušan Bublavý (* 4. duben 1964, Častkovce) je poslanec Národní rady Slovenské republiky a starosta obce Častkovce. \n\nV parlamentních volbách roku 2010 se stal poslancem NR SR za stranu SMER-SD. Poslanecký mandát obhájil i ve volbách v roce 2012, kdy kandidoval ze 47. místa. Od roku 2016 je poslanec NR SR za stranu stranu SMER-SD. Kandidoval na 45. místě. Dostal 2 412 platných přednostních hlasů. Je ověřovatelem výboru NR SR pro veřejnou správu a regionální rozvoj a členem zvláštního kontrolního výboru NR SR pro kontrolu činnosti Vojenského zpravodajství.\n\nBublavý je dlouholetým starostou obce Častkovce. Jako jediný kandidát zvítězil v komunálních volbách v roce 2006, 2010, 2014 i 2018.\n\nBublavý má magisterský titul z Dubnického technologického institutu v oboru učitelství ekonomických předmětů. Na soukromé vysoké škole DTI studovali i jeho kolegové ze strany SMER-SD, Stanislav Kubánek a Mikuláš Krajkovič. Některé zdroje uvádějí, že poslanci vystudovali učitelství, aby získali vysokoškolské tituly, ale nemají zájem o pedagogickou praxi.\n"}
{"id": "1467477", "url": "https://cs.wikipedia.org/wiki?curid=1467477", "title": "Eduard Bárány", "text": "Eduard Bárány\n\nEduard Bárány (* 9. prosinec 1955, Bratislava) je slovenský právník a bývalý člen Ústavního soudu Slovenské republiky.\n\nV období od 22. ledna 2000 do 22. ledna 2007 byl ústavním místopředsedou Ústavního soudu Slovenské republiky a od 1. října 2006 (po rezignaci Jana Mazáka) až do 22. ledna 2007 byl předsedou Ústavního soudu Slovenské republiky. Dne 8. října 2012 byl prezidentem SR jmenován členem Soudní rady Slovenské republiky.\n\nNěkolik dní po jeho inauguraci nový prezident Andrej Kiska vyměnil tři členy soudní rady, kteří byli do funkce jmenováni jeho předchůdcem Gašparovičem. Kromě Eduarda Bárányiho šlo o Gabrielu Simonovou a Marii Bujňákovou. Bárány přitom z funkce rezignoval již dříve. Do soudní rady byli jmenováni Ján Klučka, Jozef Vozár a Elena Berthotyová.\n\n"}
{"id": "1467479", "url": "https://cs.wikipedia.org/wiki?curid=1467479", "title": "Fajzullin", "text": "Fajzullin\n\nPříjmení Fajzullin () nosí více různých osobností:\n\n"}
{"id": "1467480", "url": "https://cs.wikipedia.org/wiki?curid=1467480", "title": "Fara v Travné", "text": "Fara v Travné\n\nFara v Travné se nachází v blízkosti kostela Neposkvrněného početí Panny Marie v okrese Jeseník. Fara je součástí souboru staveb poutního místa, který byl prohlášen kulturní památkou ČR v roce 2003, a užívá ji Římskokatolická farnost Travná.\n\nV blízkosti kostela byla v letech 1879–1880 postavena budova fary.\n\nFara je patrová podsklepená stavba na obdélném půdorysu postavená z režného červeného cihlového zdiva na kamenné podezdívce v historizujícím stylu s gotickými prvky. Východní průčelí je tříosé s rizalitem na levé straně, který je zakončen stupňovitým štítem. Okna v přízemí a v patře jsou štíhlá dvoudílná se segmentovým záklenkem. Ve štítu jsou dvě úzká pravoúhlá okna a nad nimi kruhové okno. Ve střední osové části je vstupní přístřešek se segmentovým záklenkem a pultovou střechou. Ke vchodu vede kamenné předsazené schodiště. Průčelí je děleno dvěma podokenními římsami a hlavní římsou s cihlovými konzolami. Budova má valbovou střechu s řadou trojúhelníkových vikýřů. Na střeše jsou dva neomítané komíny zakončené římsou. Střecha je krytá eternitovými šablonami. K západnímu průčelí je přistavěn patrový omítaný přístavek s pultovou střechou.\n\nFara má trojdílnou dispozici. V přední části přízemí je velká společenská místnost, kuchyně, pokoj, sprchy a WC. Do patra vede dřevěné schodiště. V prvním patře jsou čtyři místnosti s celkovou kapacitou dvaceti lůžek. V podkrovní je světnice. \n\n"}
{"id": "1467481", "url": "https://cs.wikipedia.org/wiki?curid=1467481", "title": "Ivan Brndiar", "text": "Ivan Brndiar\n\nIvan Brndiar (26. září 1944, Revúca − 21. listopad 2005) byl poslancem SNR zvoleným za Demokratickou stranu ve volebním období 1990–1992. Působil ve Výboru SNR pro národnosti, etnické skupiny a lidská práva. V letech 1998–1999 byl předsedou Demokratické strany.\n"}
{"id": "1467483", "url": "https://cs.wikipedia.org/wiki?curid=1467483", "title": "Breznička (okres Poltár)", "text": "Breznička (okres Poltár)\n\nBreznička (, ) je obec na Slovensku v okrese Poltár.\n\nObec Breznička se nachází v severní části Lučenské kotliny na severozápadních svazích Slovenského rudohoří. Leží na okresní silnici č. 595 mezi městem Lučenec a městem Poltár, od kterého je vzdálena 5 km, na soutoku řeky Ipeľ a důlního potoka nazývaného Cinobanka. Řeka Ipeľ v katastru obce vytváří meandry, v jejichž biotopu se nachází množství vzácných a chráněných živočišných i rostlinných druhů. Nadmořská výška ve středu obce je 215 m n. m. a v okolí obce 210–350 m n. m.\n\nObec má naleziště z doby bronzové, menší hradiště \"Hrádok\", slovanské hradiště z 9.–10. století, zbytky hradeb 12.–13. století. První písemná zmínka o obci \"Egruch\" je z roku 1246. V roce 1279 uvádí jako \"Berzé\". Turecký soupis obyvatel je z roku 1554, kdy jako pustina patřila k Hornímu Hrabová. Obyvatelé se zabývali zemědělstvím a hrnčířstvím.\n\n\n\n"}
{"id": "1467484", "url": "https://cs.wikipedia.org/wiki?curid=1467484", "title": "7,7 × 58 mm Arisaka", "text": "7,7 × 58 mm Arisaka\n\n7,7 × 58 mm Arisaka, také známý jako Type 99 rimless 7.7 mm, je bezokrajový, puškový náboj lahvovitého tvaru se středovým zápalem. Náboj byl zaveden do služby v japonské císařské armádě v roce 1939. Měl nahradit starší 6,5×50 mm SR Arisaka, ale přezbrojení na novější střelivo kompletně neproběhlo z důvodu nedostatku vojenského materiálu a oba náboje spolu dosloužily až do konce války. 7,7 × 58 mm Arisaka je stále vyráběn pro lovecké a sportovní účely.\n\n7.7×58mm Type 92 (semi-rimmed) byl náboj pro těžké kulomety se silnější prachovou složí; aby se zamezilo jeho zaměnění a nabití do pušky, byl opatřen polovičním okrajem.\n\n"}
{"id": "1467488", "url": "https://cs.wikipedia.org/wiki?curid=1467488", "title": "Dům U rytířů (Praha)", "text": "Dům U rytířů (Praha)\n\nDům U Rytířů se nachází v Praze 1, na Novém Městě, v ulici Školské 23, č. p. 693. Od 3. 5. 1958 je chráněn jako nemovitá kulturní památka. Národní památkový ústav ho uvádí v katalogu památek pod rejstříkovým číslem ÚSKP 44480/1-1730.\n\nObzvlášť cenné na něm jsou dobové snahy vytvořit typ české národní architektury. Dům je dokladem vícepatrové blokové zástavby na Novém Městě na konci 19. a na začátku 20. století. Jeho novorenesanční výzdoba je ukázkou, jak tehdy vypadaly novoměstské domy.\nPojmenování vychází z jeho výzdoby: ve třetím patře průčelí se mezi okny nachází osm postav králů, rytířů a bojovníků, v podobě, jakou jim dal Mikoláš Aleš.\n\nV letech 1887-1888 byl podle plánů bratří Rixyů na místě odedávna obydleném postaven činžovní novorenesanční čtyřpodlažní dům.\n\nTřípatrový dům má dvě křídla spojená schodištěm. Hlavní budova je obrácena do ulice, druhá do zahrady. Půdorys je nepravidelný, s dvorem a dvorní přístavbou. Průčelí zdobí několik říms. Přízemí člení pět oblouků s kvádrovanou rustikou. V prvním a druhém patře jsou psaníčková sgrafita. V těchto dvou patrech jsou okna pravoúhlého tvaru. V horním patře hlavního průčelí byli podle kartonů Mikoláše Alše vyobrazeni čeští panovníci a hrdinové legend; v římse dům dále zdobí znaky českých měst.\n\nSgrafita pokrývají mimo jiné valené klenby průjezdu do dvora, kde stojí dva rytíři v brnění. Na stropě je namalováno nebe se Sluncem uprostřed, hvězdami a zvěrokruhem.\n\nDům má výzdobu figurální i ornamentální, plastickou, malířskou i sgrafitovou v novorenesančním stylu.\n\nKryje ho sedlová střecha.\n\nTomáš Garrigue Masaryk s rodinou bydlel v Praze na několika místech, třikrát na pravém břehu Vltavy, sedmkrát na levém. Než se přistěhovali do domu U Rytířů ve Školské ulici, bydleli na Královských Vinohradech v ulici Jana Masaryka 22, a to ve vile Osvěta. Po šesti letech se z ní odstěhovali z politických důvodů: probíhal spor o pravost rukopisů Královédvorského a Zelenohorského.\n\nV Praze 1 ve Školské ulici Masarykovi zůstali od listopadu 1888 do července 1890. Dům tehdy nesl číslo 26.\n\nByt rodiny Masarykových v domě U Rytířů se nacházel ve zvýšeném přízemí. Měl čtyři pokoje a kuchyň, byl tedy velký, s pokoji o ploše 30 metrů čtverečních, s výhledem do dvora.\n\nMasarykův bratr Ludvík nedaleko odtud vlastnil vinárnu a Masarykovi k němu často chodili na obědy. V době, kdy žili v tomto domě, se jim narodila dcera Eleonora, která ale v útlém věku čtyř měsíců zemřela. Děti (Alice a Herbert) chodily do obecné školy ve Školské ulici.\n\nMasarykovi se v létě 1890 odstěhovali do Tomášské ulice.\n\nVyužití domu není pouze obytné a obchodní, ale také galerijní.\n\nPřístavbu ve dvoře, jejíž návrh pochází z roku 1939, využívá galerie Leica Gallery Prague. Do nedávna se tam nacházela kovodílna. V roce 1999 prošla budova díky Linhartově nadaci rekonstrukcí a multifunkční prostor byl otevřen pro veřejnost pro neziskové kulturní a umělecké aktivity.\n\n\n\n"}
{"id": "1467489", "url": "https://cs.wikipedia.org/wiki?curid=1467489", "title": "Ján Belan", "text": "Ján Belan\n\nJán Belan (* 15. únor 1938) je slovenský lékař a politik, bývalý poslanec SNR za HZDS.\n\nVe volbách v roce 1992 byl Jan Belan zvolen poslancem SNR za HZDS v Západoslovenském volebním kraji (získal 25 442 preferenčních hlasů). Byl členem Výboru NR SR pro zdravotnictví a sociální věci. Dne 17. července 1992 hlasoval pro schválení Deklarace SNR o svrchovanosti SR a 1. září 1992 podpořil i Ústavu SR. V parlamentu setrval až do předčasných voleb v září 1994. V nich opět kandidoval za HZDS, které kandidovalo v koalici HZDS - RSS. Kandidoval v Západoslovenském volebním kraji, ale poslancem nebyl zvolen (získal 1 826 preferenčních hlasů). Po odchodu z parlamentu působil jako primář v nemocnici s poliklinikou v Myjavě. \n\nDo Národní rady Slovenské republiky se vrátil na konci roku 1996 za velmi kontroverzních okolností. Po tom, co NR SR hlasováním vzala na vědomí vzdání se mandátu poslance Františka Gauliedera, což Ústavní soud SR hodnotil jako porušení Ústavy SR, nastoupil na jeho místo. Gauliedera nahradil ve Výboru NR SR pro obranu a bezpečnost. Dále nástupem do parlamentu získal i poslaneckou imunitu, čímž se přerušilo stíhání pro vážné ublížení na zdraví, které způsobil při dopravní nehodě v době, kdy nebyl poslancem, a 2. října 1997 ho poslanci nezbavili imunity, aby mohlo trestní stíhání pokračovat. V parlamentu setrval do konce volebního období. V dalších volbách už nekandidoval.\n"}
{"id": "1467490", "url": "https://cs.wikipedia.org/wiki?curid=1467490", "title": "Kristina Fišerová", "text": "Kristina Fišerová\n\nKristina Fišerová (* 17. dubna 1980 Praha) je česká grafická designérka. Od roku 2014 vede ateliér Grafického designu na Fakultě designu a umění Ladislava Sutnara Západočeské univerzity v Plzni. Kniha \"Sutnar Shapes\", kterou společně se svými studenty upravila, získala v roce 2018 mezinárodní cenu \"Red Dot\" v konkurenci 8610 děl ze 45 zemí světa, z nichž 24členná komise udílela ceny v 17 kategoriích. Kniha \"Sutnar Shapes\" získala ocenění za grafickou úpravu v kategorii \"Communication design\". \n\nNarodila se v Praze. Jejím otcem je architekt a vysokoškolský profesor Jan Fišer. Bratr Daniel Fišer je český architekt žijící v Londýně, pracuje jako Lead designer ve studiu Zaha Hadid architects. Vystudovala Vysokou školu uměleckoprůmyslovou v Praze. V letech 2007-2013 byla odbornou asistentkou v Ateliéru grafického designu a vizuální komunikace (ved. Ateliéru prof. Rostislav Vaněk). V roce 2012 získala docenturu v oboru grafika a vizuální komunikace na Vysoké škole uměleckoprůmyslové v Praze.\n\nMezi její realizace patří například logo a jednotný vizuální styl pro České vysoké učení technické v Praze, logo a jednotný vizuální styl pro Univerzitu Pardubice, logo a vizuální styl pro město Dobříš, vizuální styl pro Humorfest, Nadaci SUTNAR, řadu hudebních nosičů, pro EMI i soukromé vydavatele. Spolupracuje s mnoha českými nakladatelstvími (Daranus, Vyšehrad, soukromí vydavatelé), věnuje se tvorbě plakátů a úpravě knih. V roce 2018 získala ocenění Red Dot za grafickou úpravu knihy \"Sutnar Shapes\" pro Fakultu designu a umění Ladislava Sutnara. Je držitelkou ocenění Nejkrásnější kniha Česka, AWDA AIAP poster (Itálie), cena Design centra Madrid Gráfica (Španělsko). Publikovala v řadě odborných periodik (pololetník Moravské galerie, Designtrend, Typografia, czechdesign.cz, font.cz a další).\n\n\n\n"}
{"id": "1467492", "url": "https://cs.wikipedia.org/wiki?curid=1467492", "title": "Ondrej Binder", "text": "Ondrej Binder\n\nOndrej Binder (11. duben 1970, Banská Štiavnica − 13. květen 2016, Banská Štiavnica) byl slovenský politik a poslanec NR SR za stranu Kotleba - Lidová strana Naše Slovensko.\n\nV letech 1984 až 1987 vystudoval střední školu dřevařskou ve Zvolenu v oboru truhlář. Základní vojenskou službu absolvoval v letech 1989 až 1990 v Karlových Varech. Do strany KDH vstoupil v roce 1994 a stal se poslancem Obecního zastupitelstva ve obci Svätý Anton. Jako zástupce starosty této obce působil v letech 1998 až 2000. V letech 2005 až 2008 byl poslancem regionálního parlamentu Banskobystrického kraje za Banskou Štiavnici za KDH. Ze strany odešel na protest proti tomu, že se rozhodla podpořit za župana Vladimíra Maňka. V roce 2016 v březnových parlamentních volbách kandidoval za stranu Kotleba - Lidová strana Naše Slovensko. Do parlamentu se dostal a působil ve Výboru Národní rady Slovenské republiky pro kulturu a média. Po jeho úmrtí ho v parlamentu nahradil Ján Mora, odborný referent z Brezna. Ondrej Binder zahynul 13. května 2016 při dopravní nehodě, která se stala na silnici mezi Banskou Štiavnicou a Banskou Belou.\n"}
{"id": "1467493", "url": "https://cs.wikipedia.org/wiki?curid=1467493", "title": "Kaple Panny Marie Lasalettské (Travná)", "text": "Kaple Panny Marie Lasalettské (Travná)\n\nPoutní kaple Panny Marie Lasalettské v Travné se nachází v blízkosti kostela Neposkvrněného početí Panny Marie v okrese Jeseník. Kaple je součástí souboru staveb poutního místa, který byl prohlášen kulturní památkou ČR v roce 2003 a užívá ji Římskokatolická farnost Travná.\n\nV místě původní dřevěné kapličky z roku 1845 (1851) byla v roce 1858 postavena kaple podle plánu javornického stavitele Jozefa Schwarze. Nechala ji postavit manželka revírníka Veronika Eichinger (1809–1888). Kaple byla vysvěcena v roce 1891. Po roce 1990 byla kaple opravena a je poutním místem.\n\nKaple je volně stojící podélná jednolodní stavba na kamenné podezdívce, postavená z kombinovaného a režného zdiva se sedlovou střechou. Kaple má představenou nízkou dřevěnou předsíň, za ní je průčelí, které má nárožní pilíře z režného cihlového zdiva, trojúhelníkový štít zakončený nástavcem na zvon. V průčelí jsou dvě kruhová okna. Okapové stěny mají korunní římsu zdobenou obloučkovým vlysem, vysoká okna jsou ukončena půlkruhovými záklenky. Fasády jsou omítnuty hrubou omítkou, ve štítu hladkou. Dřevěná předsíň je po celé šířce průčelí, má sedlovou střechu s rovnými střešními plochami po stranách, vchod je ve střední ose předsíně.\n\nLoď a kněžiště je zaklenuto křížovou klenbou (v lodi čtyři pole). Na novogotickém oltáři byl umístěn obraz Panny Marie La Salette, který namaloval Josef Neugebauer z Javorníka. Nový obraz nechala zhotovit Agata hraběnka Schafgotsch u vídeňského malíře Josefa Kesslera. \n\nDo souboru poutních památek v Travné patří kostel Neposkvrněného početí Panny Marie, kaple Panny Marie Lasalettské, Křížová cesta, grotta se studánkou, park a most.\n\nV roce 1851 byl v lese ve svahu nedaleko kaple objeven pramen vody s údajně léčivými účinky. Postupem doby vznikla u studánky grotta. Studánka s kamennou opěrnou zídkou pod níž je vytékající pramen ohrazen nízkým železným plotem. V zídce je nika se sochou Panny Marie Lurdské a kvádr s nápisem.\n\nPřes Krutvaldský potok byl postaven v roce 1880 kamenný most z lomového kamene o jedné půlkruhové klenbě. Most je široký čtyři metry.\n\n\n"}
{"id": "1467494", "url": "https://cs.wikipedia.org/wiki?curid=1467494", "title": "Ben Rappaport", "text": "Ben Rappaport\n\nBennett Eli „Ben“ Rappaport (* 23. března 1986, Arlington, Texas, USA) je americký herec. Proslavil se rolí Todda Dempsyho v seriálu stanice NBC \"Haló, tady Indie\", který se vysílal během let 2010 až 2011 Během let 2018 až 2019 hrál jednu z hlavních rolí v seriálu stanice ABC \"For the People\".\n\nRappaport se narodil v Arlingtonu v Texasu Byl vychován v židovském náboženství. Navštěvoval střední školu Klein High School,poblíž Houstonu. O herectví se zajímal od patnácti let a následně vystudoval začal navštěvovat Juilliardskou školu v New Yorku, kde studoval herectví.\n\nNa začátku své herecké kariéry hrál v divadelních a scénických produkcích. V roce 2010 byl obsazen do hlavní role Todda Dempsyho v seriálu stanice NBC \"Haló, tady Indie\". Během let 2013 až 2016 hrál vedlejší roli Careyho Zeppse. V roce 2015 získal vedlejší roli Ollieho Parkera v seriálu \"Mr. Robot\". V roce 2016 získal vedlejší roli Maxe Horowitze v seriálu \"Younger\". V roce 2018 získal jednu z hlavních rolí v seriálu stanice ABC \"For the People\".\n"}
{"id": "1467495", "url": "https://cs.wikipedia.org/wiki?curid=1467495", "title": "Adam Kajumi", "text": "Adam Kajumi\n\nAdam Kajumi (*  17. března 1999 Neratovice) je český influencer, videobloger a hudebník afghánského původu. Je považován za největšího českého Musera, tedy osobu tvořící prostřednictvím hudební aplikace TikTok. Na sociální síti Youtube má přes padesát tisíc odběratelů a na Instagramu ho sleduje přes sto padesát tisíc lidí. V červnu 2019 začal streamovat své let's playe na platformě Twitch.tv.\n\nTvoří videa, kde se tancuje, zpívá, nebo jiným způsobem baví ostatní prostřednictvím sociální sítě a aplikace Tik Tok, dříve pojmenované Musical.ly. V pořadu X.tv Xavera Veselého odsoudil rasismus, xenofobii, vulgarity, ale zároveň uvedl, že kvůli své profesi infuencera nemá čas chodit k volbám a aktivně se o politiku nezajímá vyjma některých konkrétních témat (například brexit). \n\n\n"}
{"id": "1467498", "url": "https://cs.wikipedia.org/wiki?curid=1467498", "title": "Charles Michael Davis", "text": "Charles Michael Davis\n\n<nowiki> </nowiki>Charles Michael Davis (* 1. prosince 1984, Dayton, Ohio, USA) je americký herec, model, producent a režisér. Proslavil se rolí Marcela Gerarda v seriálu stanice The CW \"The Originals\".\n\nDavis se narodil v Daytonu v Ohiu. Absolvoval střední školu Stebbins High School na předměstí a Miami univerzitu v Oxfordu v Ohiu. Má afro-americké a filipínské kořeny. Jeho otec pochází z Kentucky a jeho matka pochází z Manily.\n\nSvojí kariéru zahájila a modelingovou agenturou Wings Model Management v Cincinnati v Ohiu. Pracoval na kampaních pro Nike a FootLocker.\n\nHostující role si zahrál v seriálech \"That's So Raven\" , \"Záměna\" a \"Chirurgové\". V roce 2011 získal vedlejší roli v seriálu stanice BET \"The Game\"\".\"\n\nV únoru 2013 byl obsazen do jedné z hlavních rolí seriálu stanice The CW \"The Originals\", spin-offu seriálu \"Upíří deníky.\"\n\nV roce 2018 získal vedlejší roli ve čtvrté řadě seriálu \"Znovu 20\". Pro pátou řadu byla jeho role povýšena na hlavní roli. Ve stejném roce byl obsazen do druhé řady seriálu stanice ABC \"For the People\".\n\nDavis chodil s choreografkou a modelkou Katrinou Amato. V roce 2014 však v pořadu \"The Talk\" oznámil, že je singl.\n\n"}
{"id": "1467499", "url": "https://cs.wikipedia.org/wiki?curid=1467499", "title": "Bock (pivo)", "text": "Bock (pivo)\n\nBock je druh silného piva, obvykle ležáku, původem z Německa. Existuje několik druhů bocku, jako například světlý májový bock (Maibock, silně chmelený ležák určený ke konzumaci na jarních slavnostech), dvojitý bock (doppelbock, silný ležák) nebo ledový bock (Eisbock, velmi silné pivo připravované zmražením piva a odstraňováním zamrzající vody). Původně se jednalo o tmavé pivo, ale moderní bocky mohou nabývat různých odstínů od světle měděné po tmavě hnědou. Jde o populární druh piva, konzumovaný a vařený po celém světě.\n\nPůvodní bock bylo tmavé, silné, slabě chmelené, svrchně kvašené pivo, poprvé uvařené asi ve 14. století v hanzovním městě Einbeck. Později, v 17. století, byl tento styl adoptován mnichovskými pivovarníky a přizpůsoben moderním trendům v pivovarnictví, mj. i spodnímu kvašení. Původní název města Einbeck se v bavorském dialektu vyslovoval jako \"ein Bock\" (\"kozel\"), a tak pivo přišlo ke svému dnešnímu názvu; obrázek kozla se často objevuje na etiketách.\n\nPůvodně bylo toto pivo spojováno s různými slavnostmi, jako Vánoce, Velikonoce nebo půst. Po dlouhá léta byl konzumován bavorskými mnichy jako zdroj výživy při postním období.\n\nTradiční bock je sladší, poměrně silný (6,3–7,2 % obj.), lehce chmelený (20–27 IBU) ležák. Toto pivo je čisté, měděné až hnědé barvy, s bohatou vytrvalou pěnou. Aroma je příjemně sladové, chuť bohatá a karamelová, s téměř neznatelným chmelovým odstínem, který nepřebíjí sladkou chuť piva.\n\nMájový bock je světlý, obvykle silně chmelený ležák o síle tradičního bocku. Jde o poměrně novodobou variaci, spjatou především se začátkem jara a májovými slavnostmi, pro něž byl vařen a při nich konzumován. Barva je světlejší, sytě zlatá či jantarová, pěna bohatá a krémová, chuť sušší, méně sladová, zato hořčí a výrazněji chmelová než u jiných bocků.\n\nDoppelbock neboli dvojitý bock je silnější verze tradičního bocku, poprvé uvařená v Mnichově řádem Paulánů. Byl značně bohatý na alkohol a sacharidy, proto sloužil jako \"tekutý chléb\" paulánským mnichům v době půstu, kdy nebyla povolena pevná strava. Dnešní doppelbock je silné (7–12 % i více), zakalené pivo, barvy tmavě zlatavé až tmavě hnědé, s mohutnou, krémovitou pěnou. Chuť i vůně jsou intenzivně sladové, bohaté a silné, se slabým chmelovým odstínem. Na počest poprvé uvařeného paulánského doppelbocku jménem Salvator piva tohoto typu v německém prostředí často přidávají ke svému názvu příponu -ator, čímž jsou snadno rozlišitelná ( Predator, Tröegs Tröegenator Double Bock, Wasatch Devastator apod.)\n\nEisbock (ledový bock) je specialitou okresu Kulmbach v severním Bavorsku. Vyrábí se částečným zmražením doppelbocku, z něhož je průběžně odstraňována mrznoucí voda, aby se tak koncentrovala chuť, aroma a obsah alkoholu. Jde o velmi silné (9–13 %) pivo, temně měděné až tmavě hnědé barvy s rubínovým nádechem. Pěna je tenká, vůně i chuť intenzivní a plná, sladová, s nádechy zralého ovoce a znatelným alkoholovým pocitem.\n\nPšeničný bock (Weizenbock) je pivo vařené z pšeničného sladu, svrchně kvašené, podobně silné jako doppelbock. Poprvé bylo uvařeno v Mnichově roku 1907.\n\n\n"}
{"id": "1467503", "url": "https://cs.wikipedia.org/wiki?curid=1467503", "title": "Rock 'n' Roll Is King", "text": "Rock 'n' Roll Is King\n\n\"Rock 'n' Roll Is King\" je skladba anglické rockové skupiny Electric Light Orchestra. Vydána byla jako singl v roce 1983 z jejich alba \"Secret Messages\". S touto skladbou se skupina po hudební stránce vrátila ke svým rockovým kořenům. Skladba také obsahuje houslové sólo, které zahrál Mik Kaminski.\n\nV britském žebříčku UK Singles Chart obsadil singl 13. místo a 19. místo v americkém žebříčku Billboard Hot 100.\n\n"}
{"id": "1467504", "url": "https://cs.wikipedia.org/wiki?curid=1467504", "title": "Molly Bernard", "text": "Molly Bernard\n\nSvou hereckou kariéru zahájila v roce 2000 v komediálním dramatu \"Pošli to dál,\" po boku Kevina Spaceyho a Haley Joela Osmenta. Po absolvování vysoké školy se vrátila na filmové plátno s krátkometrážním filmem \"Wrestling with the Past\". V roce 2013 si zahrála postavu Wendy v seriálu \"Milionový lékař.\" V témže roce získala vedlejší roli v televizním seriálu \"Alpha House,\" kde hrála Angie Sullivanovou až do roku 2014. V roce 2015 získala vedlejší roli v televizním seriálu \"Younger\", po boku Sutton Foster a Hilary Duff. V druhé řadě byla její postava povýšena na hlavní roli. V roce 2015 získala malou roli v komedii \"Stážista\", po boku Roberta De Nira a Anny Hathaway. Od roku 2018 hraje vedlejší roli Elsy Curry v seriálu \"Chicago Med\". \n\nJe otevřeně pansexuální. \n\n"}
{"id": "1467509", "url": "https://cs.wikipedia.org/wiki?curid=1467509", "title": "Nejproduktivnější hráč Tipsport ligy (Slovensko)", "text": "Nejproduktivnější hráč Tipsport ligy (Slovensko)\n\nNejproduktivnější hráč Tipsport ligy je každoročně udělované ocenění pro nejlepšího hráče v kanadském bodování sezóny slovenské ligy.\n"}
{"id": "1467520", "url": "https://cs.wikipedia.org/wiki?curid=1467520", "title": "Šlechtická adopce", "text": "Šlechtická adopce\n\nŠlechtická adopce je úkon, kdy si šlechtic si za svého života našel svého nástupce, kterého adoptoval za svého syna, aby zachoval jméno a pokračování rodu. Někdy šlo o variantu, že byl adoptován např. vnuk dědou, aby došlo k zachování významného rodového jména, když měl děd jako otec jen dcery.\n\nStávalo se také, že byl člen jednoho šlechtického rodu adoptován členem jiného rodu. Většinou společensky výše postavený šlechtic adoptoval níže postaveného šlechtice, např. hrabě adoptuje barona nebo rytíře. Případně se mohla adopce uskutečnit na stejné úrovni, tedy kníže adoptoval knížete, hrabě hraběte, baron barona atd. Takto adoptovaný šlechtic mohl používat zdvojené rodové jméno.\n\n\"(řazeno chronologicky)\"\n\n"}
{"id": "1467522", "url": "https://cs.wikipedia.org/wiki?curid=1467522", "title": "Rádio Zet (slovenská stanice)", "text": "Rádio Zet (slovenská stanice)\n\nRádio Zet byla soukromá komerční rozhlasová stanice, která vysílala ze Žiliny.\n\nToto regionální rádio vysílalo na frekvenci 94,5 MHz od 12. srpna 2002 do 15. března 2012 jako nástupce Rádia Žilina, primárně pro region severozápadního Slovenska. Signál se šířil z vlastního vysílače Veľká lúka (1475,5 m) na asi 1/3 území Slovenska.\n\nKvůli vlastnickému převodu bez validace RVR byla rádiu na zasedání dne 7. února 2012 odebrána licence. Po obdržení pravomocného rozhodnutí 15. března ukončilo vysílání. Vlastník rádia (společnost RM Progres) napadl rozhodnutí Rady na Nejvyššího soudu, který rozhodnutí potvrdil.\n"}
{"id": "1467524", "url": "https://cs.wikipedia.org/wiki?curid=1467524", "title": "Sophie Brzeska", "text": "Sophie Brzeska\n\nSophie Suzanne Brzeska či Sophie Gaudier-Brzeska (1873–1925) byla polská spisovatelka a umělkyně, blízká přítelkyně sochaře a malíře Henri Gaudier-Brzesky.\n\nSophie Brzeska se narodila v Polsku v roce 1873. Svou matku popisovala jako \"unavenou\" a otce jako \"zženštilého\". Oba věřili, že Sophie byla \"břemeno, kterému musí být oddáni.\" Sophie to odmítla a utekla do Paříže, aby se stala spisovatelkou. Přijala řadu pracovních příležitostí jako vychovatelka, z nichž jedna se týkala i několika let života ve Spojených státech. Toto soužití s rodinami ostatních lidí jí přiblížilo k úvahám o sebevraždě. V červnu 1910 se Henri (nar. 1891) setkal se Sophií, kterou popsal v dopise známému jako \"dvakrát starší polskou bývalou guvernantku\". S Henrim se potkali roku 1909 v Bibliothèque Sainte-Geneviève v Paříži a začali mít spolu velmi blízký vztah. Henri připojil její příjmení ke svému jménu, přestože se nikdy nevzali. Mnoho informací o jejím životě je vyčteno z její osobní korespondence s Henrim. Dlouholetý obdivovatel Gaudierovy práce, umělecký sběratel a historik, H. S. Ede získal její majetek v roce 1927 od britského Treasury Solicitor poté, co zemřela bez poslední vůle. Tato akvizice zahrnovala nejen její spisy, ale také majetek Henriho Gaudiera, s mnoha jeho pracemi a dokumenty. Ede mnoho informací získal z dopisů, které napsala Gaudierovi Sophie a z jejích spisů a dalších materiálů, když vydal v roce 1930 \"A Life of Gaudier-Brzeska (Život Gaudiera-Brzesky)\" (Londýn: W. Heinemann); vydání z roku 1931 a pozdější vydání jsou nazvány \"Savage Messiah (Zběsilý Mesiáš)\". Písemné prameny použité pro tento projekt, jsou nyní uloženy v archivech knihovny Univerzity v Cambridgi, University v Essexu a Musée des Beaux-Arts d'Orléans (Muzeum umění v Orléans). \"Time Magazine \" nazval jeho knihu \"sympatickou, ale naprosto neosobní ... biografii\". V roce 2008 byly zveřejněny nezpracované Sophiiny spisy.\nSophie Brzeska se neustále odkazovala na svou \"práci\" a toužila být publikovanou spisovatelkou. Napsala řadu verzí své autobiografie s názvem \"Matka and Other Writings (Matka a jiné spisy),\" nicméně z její práce nebylo nic publikováno až do roku 2008. Tato kniha vydaná v Londýně, v nakladatelství Mercury Graphic, obsahuje některé texty překládané z francouzštiny Gillianem Rafflesem. Pochází z rukopisů, jenž byly zapomenuté a nepublikované už více než 50 let. Jedna část této skupiny dokumentů je verze díla \"Matka\" a popisuje její první setkání a život s Henri Gaudierem a jeho přijetí jména Gaudier-Brzeska. Obsahuje popis toho, co se s ní stalo hned po tom, co byl Henri Gaudier-Brzeska zabit na frontě ve Francii v roce 1915, vypráví o její snaze a pokusech o uspořádat vzpomínky na svou práci a podává upřímný pohled na to, jak se k ní přátelé Thomas Ernest Hulme, Ezra Pound, Robert Bevan a další chovali. Zahrnuje také pohlednice a dopisy umělkyni Nině Hamnett z pozdější doby. Sophie Brzeska psala ve francouzštině i angličtině a z jazyka a tempa spisů je zřejmé, že byla vypjatá a emocionální. Při psaní v angličtině se její hláskování stává postupně chaotickým, stejně jako její rukopis v obou jazycích. Záměrem redaktora bylo udržet tyto prvky v překladu a přepisu, aby zůstaly věrné jejímu charakteru a zvyšovaly emocionální intenzitu spisu a umožnily slyšet její jedinečný hlas. Její ignorování konvenční interpunkce byla zachována ze stejného důvodu.\n\nSophie zemřela bez závěti v psychiatrické nemocnici v \"Barnwood House\" v Gloucestershire v březnu 1925. Z životopisu Gaudierova života bývá často vynechána. Film Kenyho Russela \"Savage Messiah\", z roku 1972 založený na knize Edeho, se zaměřuje na vztah Sophie a Henri Gaudiera, a dává jim obou stejný význam při formování životů druhého.\n"}
{"id": "1467525", "url": "https://cs.wikipedia.org/wiki?curid=1467525", "title": "Události v regionech", "text": "Události v regionech\n\nUdálosti v regionech je zpravodajský pořad České televize.\n\nPořad \"Události v regionech\" je vysílán od roku 2007 a informuje o denním dění v jednotlivých českých regionech. Vysílá se pravidelně každý všední den v 18.00. Vysílají se tři verze pořadu – z Prahy, z Brna a z Ostravy. ČT1 vysílá verzi dle regionů, ČT24 vysílá pouze pořad z Prahy a pořady z Brna a z Ostravy reprízuje v nočních hodinách. Do roku 2008 byly společně s \"Událostmi v regionech\" také vysílány zpravodajské Večerníky, konkrétně pro Čechy \"Večerník z Čech\", pro Moravu \"Jihomoravský večerník\" a pro Slezsko \"Report\". Vysílání Večerníků bylo na konci června 2008 ukončeno.\n\n\n\n\nUdálosti v regionech+ je pořad vysílaný pouze z Brna a Ostravy. Je vysílán každý všední den na ČT1 v 12.20 po Zprávách ve 12, vysílání z Prahy (tedy i ČT24) nabízí \"Počasí\" a \"Sportovní zprávy\".\n\n"}
{"id": "1467527", "url": "https://cs.wikipedia.org/wiki?curid=1467527", "title": "Juraj Horváth (soudce)", "text": "Juraj Horváth (soudce)\n\nJuraj Horváth (24. duben 1947, Békéscsaba, Maďarsko − 8. červenec 2014) byl soudce Ústavního soudu Slovenské republiky.\n\nVystudoval Právnickou fakultu UK v Bratislavě. Zastával funkci podnikového právníka v zemědělských družstvech Zemianska Olča, Vrbová nad Váhom a Marcelová. Od roku 1993 působil jako komerční právník v Komárně a od roku 1999 jako advokát s hlavním zaměřením na obchodní právo, správní právo a pozemkové právo. Za soudce Ústavního soudu byl jmenován 4. července 2002.\n\n"}
{"id": "1467533", "url": "https://cs.wikipedia.org/wiki?curid=1467533", "title": "Juraj Babjak", "text": "Juraj Babjak\n\nJuraj Babjak (* 31. prosinec 1953, Lučenec) byl v letech 2000 až 2007 soudcem Ústavního soudu Slovenské republiky v Košicích. Před nástupem na Ústavní soud působil jako soudce u Krajského soudu v Banské Bystrici, kam se po uplynutí funkčního období ústavního soudce vrátil. Specializuje se na trestní právo. Patří ke kritikům poměrů v justici a je signatářem výzvy Pět vět, která vyjádřila znepokojení nad popíráním práva na svobodu projevu a názoru v slovenském soudnictví. Jeho manželkou je soudkyně Krajského soudu v Košicích a členka Soudní rady SR Ľudmila Babjaková. V roce 2009 oba dostali ocenění Biela vrana, které uděluje Aliancia Fair-play a VIA IURIS. Publikuje na webovém portálu Otevřené právo.\n\n"}
{"id": "1467534", "url": "https://cs.wikipedia.org/wiki?curid=1467534", "title": "Česká společnost rukopisná", "text": "Česká společnost rukopisná\n\nČeská společnost rukopisná (zkráceně ČSR) je občanské sdružení (podle právní úpravy platné od roku 2014 spolek), jehož posláním je podle stanov „\"vědecké bádání a popularizace poznatků o staročeských rukopisech, především však řešení sporných otázek kolem Rukopisů Královédvorského a Zelenohorského a památek s nimi spojovaných\"“. Česká společnost rukopisná založená v roce 1993 navazuje na činnost Československé společnosti rukopisné, která existovala od roku 1932 až do dobrovolného rozchodu roku 1952.\n\nMyšlenku založení společnosti zaměřené na obranu Rukopisů královédvorského a zelenohorského (RKZ) vyslovil v souvislosti s tzv. Kuhovou aférou už Pavel Josef Šafařík v roce 1859. Ke vzniku podobné společnosti ale nedošlo ani za velkých rukopisných bojů v letech 1886–1899, ani v souvislosti s „Prohlášením o vyřešení otázky rukopisné“ publikovaným 31. prosince 1911 v Národních listech. Na jaře roku 1918 měla být vytvořena tzv. rukopisná komise, která se měla obranou RKZ zabývat, její členové ale činnost dobrovolně pozastavili, aby nemohla být zneužita rakouskými úřady proti Tomáši Garrigue Masarykovi a jednáním o československé samostatnosti.\n\nK významným obráncům Rukopisů v té době patřil např. dvojnásobný rektor University Karlovy, filosof a fysiolog, profesor František Mareš, nebo Viktorin Vojtěch, profesor fotografie a fotochemie na Universitě Karlově. V letech 1926–1927 byl založen Rukopisný fond vědecký, který se pak stal součástí Československé společnosti rukopisné, ustavené v Praze v roce 1932.\n\nCílem nově založeného občanského sdružení se stalo „šíření a popularizování vědeckého bádání o starodávných rukopisech kulturních vůbec, zvláště pak o rukopisech slovanských, zejména českých“. Prvním předsedou ČSR byl na ustavující valné hromadě zvolen JUDr. Václav Perek. Druhým předsedou se pak stal profesor Viktorin Vojtěch.\n\nKromě přednáškové činnosti a vybudování knihovny společnost vydávala periodikum „Zprávy Československé společnosti rukopisné“. V roce 1939 byla založena odbočka ČSR v Brně - hlavním iniciátorem byl moravský archeolog František Adámek, předsedou odbočky se stal profesor Karel Absolon.\n\nUdálosti po roce 1938 pochopitelně problematiku RKZ odsunuly stranou a činnost společnosti byla fakticky utlumena. K obnovení aktivity došlo v roce 1945 - byly obnoveny pravidelné schůzky a přednášková činnost, vydávání Zpráv se ale obnovit nepodařilo. A v roce 1948 opět nastal pro rukopisnou obranu nepříznivý čas; po přijetí Zákona o dobrovolných organisacích a shromážděních v roce 1951 už společnost nemohla existovat jako samostatná organizace, a mimořádná valná hromada se v květnu 1952 rozhodla pro dobrovolný zánik.\n\nBývalí členové společnosti i další zájemci o RKZ pak udržovali alespoň písemný, někteří i osobní styk, ale publikační možnosti byly v podstatě nulové. Až v roce 1991 vznikl nejprve Klub přátel Rukopisů, díky kterému se navázaly nové kontakty mezi zájemci o problematiku Rukopisů, a z iniciativy členů pak v březnu 1993 došlo k zorganizování obnovující valné hromady České společnosti rukopisné.\n\nSoučasná činnost České společnosti rukopisné se zabývá především popularizací poznatků o Rukopisech a dalších sporných památkách, ale zaměřuje se i na vlastní badatelskou činnost. Pořádá pravidelné pracovní schůzky, vydává Zprávy České společnosti rukopisné, podílí se na organizování přednášek o související problematice. Na internetových stránkách ČSR je možné najít nejen samotné texty Rukopisů (snímky originálů i různé verze přepisů textů), ale i řadu článků a přehledů dokumentů k problematice Rukopisů a sporů kolem nich.\n\nV roce 2017 vydala společnost ke 200. výročí nálezu Rukopisu královédvorského i Rukopisu zelenohorského sborník „RKZ dodnes nepoznané“, který pojednává o Rukopisech z chemického, jazykovědného a historického hlediska, a všímá si také jejich významu v českém umění. Aktuální informace z činnosti ČSR najdeme i na její stránce na Facebooku.\n\n\n"}
{"id": "1467535", "url": "https://cs.wikipedia.org/wiki?curid=1467535", "title": "Ján Auxt", "text": "Ján Auxt\n\nJán Auxt (* 11. červen 1960, Brezno) je slovenský právník a od 4. července 2002 soudce Ústavního soudu Slovenské republiky.\n\nRoku 1983 ukončil studium na Právnické fakultě Univerzity Pavla Jozefa Šafárika v Košicích. Po skončení studia pracoval jako podnikový právník v Stavebním bytovém družstvu v Brezně. V letech 1986 až 1995 byl prokurátorem Okresní prokuratury v Banské Bystrici. V roce 1995 byl Národní radou Slovenské republiky zvolen soudcem, na výkon funkce byl přidělen na Okresní soud v Brezně. V letech 1997 až 1998 vykonával funkci předsedy Okresního soudu v Brezně. Mezi lety 1999 a 2002 byl soudcem Okresního soudu v Brezně, později Okresního soudu v Banské Bystrici. Dne 4. července 2002 se stal jedním ze soudců Ústavního soudu Slovenské republiky.\n\n"}
{"id": "1467536", "url": "https://cs.wikipedia.org/wiki?curid=1467536", "title": "Koza krétská", "text": "Koza krétská\n\nKoza krétská, lidově zvaná \"kri-kri\" (latinsky \"Capra aegagrus cretica\") nebo také koza bezoárová krétská, je druh divoké kozy, poddruh kozy bezoárové. Dříve byla považována za poddruh divoké kozy. Koza krétská se dnes vyskytuje jen na Krétě a třech malých ostrůvcích (Dia, Theodorou a Agii Pantes).\n\nV roce 1960 byla koza krétská ohrožena vyhynutím, když její populace čítala 200 kusů. Byla totiž za druhé světové války v období německé okupace jedinou obživou partyzánů, kteří se ukrývali v horách. Z tohoto důvodu byl v roce 1962 na ostrově Kréta v pohoří Bílé hory založen národní park Samaria. I když se počet koz zvýšil na 2 000, jsou stále považovány za zranitelné. Důvodem jsou lovci, kteří je loví kvůli křehkému masu, ubývající pastviny a nemoci, které druh zasáhly. Hrozbu představuje také křížení, protože se krétské kozy mohou křížit s běžnými kozami. Jejich lov je přísně zakázán.\n\nKri-kri má krátkou světle hnědou srst s tmavým pruhem na zádech. Je plachá, během dne odpočívá a turistům se raději vyhýbá. Může skákat na velké vzdálenosti a problém ji nedělají ani téměř svislé svahy.\n"}
{"id": "1467538", "url": "https://cs.wikipedia.org/wiki?curid=1467538", "title": "Jim Ede", "text": "Jim Ede\n\nHarold Stanley Ede (7. dubna 1895, Penarth – 15. března 1990, Edinburgh), znám jako Jim Ede, britský sběratel a přítel umělců.\n\nJim Ede se narodil v Penarth ve Walesu jako syn právníka Edwarda Hornby Edea a učitelky Mildred. Studoval malbu u Stanleym Forbesem v \"Newlyn Art School\" v letech 1912–1914. Během první světové války sloužil v South Wales Borderers a v British Indian Army. Jeho vojenskou kariéru ukončilo špatné zdraví, a 29. července 1919 mu byla udělena hodnost kapitána. Po válce pokračoval ve studiu na \"Slade School of Art\". V roce 1921 se stal asistentem kurátora v londýnské Národní galerii britského umění, pozdější Tate Gallery a zároveň pokračoval ve studiu na částečný úvazek na Slade. Krátce poté se oženil s Helen Schlapp, se kterou se seznámil v Edinburghu. Během práce v galerii se pokoušel propagovat práci moderních současných umělců, včetně umělců jako Picasso a Piet Mondrian. Velmi často mařil konzervativnější postoje ředitelů galerie. Během své práce v galerii si Ede vytvořil četná přátelství s avantgardními umělci. Podařilo se mu tak získat mnoho uměleckých děl, které byly v té době převážně podhodnocené. Zvláště pak zachoval hodně z díla Henriho Gaudiera-Brzesky z majetku Sophie Brzesky, Henriho přítelkyně, která zemřela bez závěti. Ede tuto pozůstalost zakoupil. Pozůstalost obsahovala řadu dopisů mezi Henrim a Sophií. Dopisy Ede použil jako základ pro svou knihu \"Savage Messiah (Zběsilý Mesiáš),\" pojednávající o životě a díle Gaudier-Brzesky, která se stala základem stejnojmenného fimu Kena Russela.\n\nV roce 1936 se Ede unavený stálým bojem o umělecké směřování galerie rozhodlo odejít z Anglie a žít Maroku. Postavil si dům mimo Tanger, když předtím přijal minimalistický styl interiérového designu obhajující obyčejné bílé stěny a minimální nábytek potřebný k obývání místnosti. Během následujících dvaceti let vedl v Evropě a Americe kočovný život; psal, vysílal a přednášel a dům v Maroku si držel jako základnu.\n\nKdyž se v roce 1956 vrátil do Anglie, přestavěl čtyři domy v Cambridge jako místo, kde chce žít a vystavovat svou uměleckou sbírku. Součástí jeho filozofie byl názor, že umění by mělo být sdíleno v uvolněném prostředí; k tomuto účelu by měl mít \"otevřený dům.\" Během odpoledního čaje dělal osobního průvodce po své umělecké sbírce studentům z Cambridge University. Studenti si také mohli zapůjčit obrazy z jeho sbírky, aby je mohli mít během svého pracovního pobytu pověšeny ve svých prostorách. V roce 1966 předal dům a sbírku univerzitě a založil uměleckou galerii Kettle's Yard. Ede zde žil do roku 1973, pak se přestěhoval do Edinburghu, kde žil až do důchodu.\n\n"}
{"id": "1467539", "url": "https://cs.wikipedia.org/wiki?curid=1467539", "title": "Richard Rapant", "text": "Richard Rapant\n\nRichard Rapant (* 16. října 1941) je slovenský právník. Od 22. ledna 1993 do 21. ledna 2000 byl soudcem Ústavního soudu Slovenské republiky.\n\nV letech 1964 až 1968 pracoval jako podnikový právník a odborný referent na Okresním národním výboru v Trnavě. V letech 1968 až 2002 přednášel na Katedře pracovního práva na Právnické fakultě Univerzity Komenského v Bratislavě. V roce 1990 byl vedoucím Katedry pracovního rolnicko-družstevního práva a v letech 1992 až 1993 vedoucím Katedry práva a životního prostředí. Byl členem několika komisí na Ministerstvu životního prostředí a Ministerstvu zemědělství.\n\n"}
{"id": "1467540", "url": "https://cs.wikipedia.org/wiki?curid=1467540", "title": "Seznam dílů seriálu Ďáblův sluha", "text": "Seznam dílů seriálu Ďáblův sluha\n\nToto je seznam dílů seriálu \"Ďáblův sluha\". Americký komediálně-dramatický seriál \"Ďáblův sluha\" měl premiéru v letech 2007–2009 na americké stanici The CW.\n\n<onlyinclude></onlyinclude>\n\n"}
{"id": "1467541", "url": "https://cs.wikipedia.org/wiki?curid=1467541", "title": "Jiří Linhart", "text": "Jiří Linhart\n\nJiří Linhart (12. února 1902 České Budějovice – 4. listopadu 1976 Kutná Hora) byl fotograf, básník, spisovatel, teoretik umění, člen uměleckého sdružení Linie a šéfredaktor časopisu \"Linie\" od roku 1937.\n\nLinhart byl středoškolský učitel češtiny a francouzštiny a člen uměleckého sdružení Linie v Českých Budějovicích. V letech 1937–1938 byl odpovědným redaktorem časopisu \"Linie\". Uveřejňoval zde krátké úvahy a divadelní recenze. Sledoval pravidelně pražské výstavy a patrně znal fotografickou tvorbu Jindřicha Štyrského (výstava Surrealistické skupiny v Praze, 1935), která inspirovala jeho vlastní fotografie. Amatérsky se zabýval také filmovou tvorbou.\n\nFotografie vystavoval na předposlední výstavě Linie (1937). Originály jeho fotografií ani filmů se nezachovaly (existují reprodukce v tisku).\n\nPo roce 1945 spolupracoval jako výtvarný kritik se Sdružením jihočeských výtvarníků.\n\n\n"}
{"id": "1467542", "url": "https://cs.wikipedia.org/wiki?curid=1467542", "title": "Kladno (zámek)", "text": "Kladno (zámek)\n\nKladno je tvrz přestavěná na zámek ve stejnojmenném městě. Od čtrnáctého století stávala v těsném sousedství mladšího zámku gotická tvrz, která sloužila jako hlavní sídlo rodu Kladenských z Kladna. Po vymření kladenské větve rodu tvrz zdědili Žďárští ze Žďáru, kteří ji v polovině šestnáctého století přestavěli na renesanční zámek. Dochovaná podoba zámku je výsledkem barokní přestavby v první polovině osmnáctého století, na které se podílel Kilián Ignác Dientzenhofer. Zámek stojí v Zádušní ulici a od roku 1967 je chráněn jako kulturní památka.\n\nPředchůdcem kladenského zámku byla gotická tvrz ze čtrnáctého století. Kladno v té době patřilo rozvětvenému rodu Kladenských z Kladna, kteří měli na území Kladna tři sídla: Dolejší tvrz, Hořejší tvrz a Vlaškovu tvrz. Původním rodovým sídlem byla Hořejší tvrz, připomínaná poprvé roku 1453 za Přecha z Kladna. Stávala v zámecké zahradě, kde se asi dvacet metrů západně od zámku dochovaly gotické sklepy.\n\nPřech z Kladna dokázal před rokem 1453 získat většinu Kladna se dvěma tvrzemi do svého majetku. Menší část patřila nejprve k buštěhradskému panství a v letech 1530–1540 byla připojena ke Smečnu. Přech z Kladna zemřel nejpozději v roce 1474 a jeho rozsáhlé panství zdědil syn Zdeněk z Kladna. Kromě mnoha jiných vesnic mu patřily dvě kladenské tvrze se dvěma poplužními dvory, Tuchlovice, Velká Dobrá nebo Doksy. Zdeněk se stal posledním mužským členem kladenské větve rodu a jeho sestra Marie se provdala za Jana Jiřího Žďárského ze Žďáru. Zdeněk proto většinu majetku roku 1542 odkázal sestřinu synovi Oldřichovi Žďárskému ze Žďáru a jeho dětem. Zemřel o rok později a pohřben byl v kladenském kostele. Oldřich Žďárský však zemřel již v roce 1542, a jeho majetek tak přešel na syny Jana, Jiřího a Zdeňka. Z počátku drželi Kladno v nedílu, ale roku 1548 se rozdělili tak, že obě kladenské tvrze se dvory, pivovarem v Dolejší tvrzi, vsi Kladno, Motyčín, Cvrčovice, Kročehlavy, Újezdec pod Kladnem, Unhošť, Hřebeč a Žehrovice dostal Zdeněk. Brzy však zemřel a jeho panství zdědil Jiří.\n\nJiří Žďárský ze Žďáru se v letech 1542–1543 účastnil válek s Turky v Uhrách a roku 1564 zastával funkci hejtmana Slánského kraje. Stará tvrz mu již nevyhovovala, a proto ji ve čtyřicátých až šedesátých letech šestnáctého století nechal přestavět na renesanční zámek dokončený roku 1566. Jiří neměl děti, a své panství odkázal bratrovi Janu Žďárskému ze Žďáru s tím, že po Janově smrti je získá jeho syn Ctibor. Tak se skutečně po Janově smrti v roce 1578 stalo, ale proti se postavili Ctiborovi bratři Gothart Florián a Petr Vok. Dne 2. března 1578 proto uzavřeli se Ctiborem smlouvu, že jim, kromě jiného, každému vyplatí sedm tisíc kop míšeňských grošů.\n\nCtibor Žďárský ze Žďáru se účastnil roku 1564 vojenského tažení do Uher. Poté pobýval na dvoře Ferdinanda Tyrolského a po korunovaci Rudolfa II. často cestoval jako diplomat především do Polska. Roku 1598 zastával funkci hejtmana malostranského a v letech 1612–1613 purkrabího na Karlštejně za rytířský stav. Spolu s manželkou Sibylou Hradištskou z Hořovic na počátku sedmnáctého století zřídili v Kladně lazaret a místo pro učitele. Zemřel dne 6. dubna 1615. Kladno po něm zdědil syn Jan Jiří Žďárský ze Žďáru. Přestože se zúčastnil stavovského povstání a po bitvě na Bílé hoře byl obviněn z účasti na vzpouře, byl díky přímluvě významných osobností zproštěn obžaloby. Zemřel bezdětný před rokem 1626.\n\nRoku 1619 byl na zámku uložen archiv ostrovského kláštera, aby zůstal v neklidné době v bezpečí. Ovšem již 7. listopadu 1620 vydrancoval městečko se zámkem oddíl polských kozáků a žoldnéřů, kteří táhli do bitvy na Bílé hoře, a archiv byl zničen. Ačkoliv byl zámek během dalšího desetiletí opraven, majitelé na něm bydleli jen příležitostně, protože většinu času trávili u panovnického dvora. Neudržovaný zámek proto po celý zbytek sedmnáctého století chátral.\n\nNovým pánem Kladna se roku 1626 stal Florián Jetřich, syn Gotharta Žďárského ze Žďáru. Oženil se s Eliškou Koronou z Martinic a získal povýšení do hraběcího stavu. Panství po jeho smrti v roce 1653 převzal syn František Adam Eusebius Žďárský ze Žďáru. Nikdy se neoženil a katolická větev rodu jím vymřela. Jako bezdětný odkázal majetek jednomu ze svých protestantských strýců, kteří žili v Sasku, za předpokladu, že přejde ke katolictví a bude uznán Martinici.\n\nDědické řízení trvalo šestnáct let, ale žádný ze saských příbuzných se nechtěl zříct své víry. Roku 1686 se proto správci kladenského majetku stali smečenští Martinicové. Majitelkami se posléze staly Polyxena Lidmila ze Šternberka, Marie Maxmiliána Hieseerlová z Chodova, Johanka Eusebia Karettová, Terezie Eleonora Ugartová a Anna Kateřina z Magni, které Žďárským vyplatily 53 tisíc zlatých. V prosinci roku 1588 si panství rozdělily na pět stejných dílů. Kladno připadlo Marii Maxmiliáně Hieseerlové. Její vztah ke Kladnu je nejasný. Podle Augusta Sedláčka v Kladně žila a podílela se na úpravách kostela, zatímco Rudolf Anděl uvádí, že se o kladenský majetek takřka nezajímala. Marie Maxmiliána zemřela roku 1693 a majetek zdědila Anna Ludovika z Lamberka, provdaná za Mariina syna, a její vnoučata Karel Benedikt a Františka Antonie z Lamberka. Zadlužení Lamberkové prodali roku 1701 kladenské panství Anně Marii Toskánské, rozené z Engru a Vestfálska. Ta si je ponechala čtyři roky a v roce 1705 je prodala břevnovskému klášteru. V majetku kláštera Kladno zůstalo až do zrušení poddanství.\n\nKdyž roku 1705 břevnovsko-broumovský opat přebíral kladenské panství, hrozily některé části zámku zřícením. Opat Otmar Daniel Zinke proto přistoupil k jeho rekonstrukci, při které zaniklo opevnění a přilehlý poplužní dvůr. Novou podobu zámku, které muselo ustoupit jižní křídlo s válcovou věží, navrhl architekt Kilián Ignác Dientzenhofer. Vnější úpravy byly z větší části dokončeny roku 1740 za opata Benno Löbla a pokračovaly pracemi v interiéru, během kterých byly chodby a kaple svatého Vavřince vyzdobeny freskami od Karla Kováře. Celou rekonstrukci završila stavba hodinové vížky na střeše příčného křídla. Zámek sloužil především jako sídlo správy panství, ale opaté ho využívali také k občasným letním pobytům.\n\nPři úpravách v devatenáctém a dvacátém století zanikly, s výjimkou kaple, fresky i ostatní prvky výzdoby interiérů. Dochovala se pouze dvojice barokních kamen ze čtyřicátých let osmnáctého století. Po zrušení poddanství v zámku dále sídlila správa velkostatku až do roku 1933, kdy budovu koupilo město Kladno a umístilo do ní knihovnu, archiv a muzeum. Roku 1974 byla ve sklepení zřízena maketa důlního pracoviště s ukázkami hornických technik používaných na Kladensku.\n\nKe kulturním účelům zámek slouží i na počátku 21. století. Zámecká kaple a zahrada slouží ke konání svatebních obřadů a v budově sídlí Galerie Kladenského zámku. Konají se v ní také koncerty vážné hudby, přednášky nebo výtvarné a tvůrčí dílny pro děti. Součástí zahrady je od roku 2001 medvědárium.\n\nPůvodní gotickou tvrz tvořila čtverhranná budova chráněná příkopem a valy. Součástí opevnění byla také zvonice blízkého kostela Nanebevzetí Panny Marie. Po renesanční přestavbě měla zámecká budova čtyři dvoupatrová křídla kolem nádvoří. V jednom z nároží stávala mohutná válcová věž. Opevnění tvořil na třech stranách příkop, který bylo možné napustit vodou ze zahradních nádrží. Přes příkop se přecházelo po padacím mostě, který byl později nahrazen mostem zděným. Obytným potřebám majitelů sloužilo druhé patro, kde snad byly také kanceláře správy panství. V prvním patře se nacházely reprezentační prostory, mezi které patřil velký sál s kazetovým stropem a od konce šestnáctého století také zámecká kaple. V přízemí byly pouze provozní místnosti: kuchyně, spižírna, pekárna, lázeň, prádelna, čeledník a další.\n\nKladenský zámek si uchoval svou vrcholně barokní podobu z první poloviny osmnáctého století. Obě podlaží jednopatrové budovy s půdorysem ve tvaru písmena U odděluje kordonová římsa. Kromě římsy fasádu člení okna v pískovcových šambránách. Na nádvorní straně původně býval přízemní ochoz, jehož oblouky byly až na dvě výjimky zazděny v devatenáctém století. Z ochozu se vstupovalo do kanceláří správy panství. Prostory v přízemí jsou zaklenuté křížovými nebo valenými klenbami, které nejspíše pochází z renesanční stavební fáze, zatímco místnosti v patře mají stropy ploché.\n\nK památkově chráněnému areálu patří také zahrada, bývalá stodola na západní straně a tzv. Josífka na severovýchodní straně, která bývala součástí hospodářského dvora zrušeného při barokní přestavbě.\n\n"}
{"id": "1467543", "url": "https://cs.wikipedia.org/wiki?curid=1467543", "title": "Pivovar Kytín", "text": "Pivovar Kytín\n\nPivovar Kytín je malý soukromý pivovar ležící v okrese Praha-západ kousek od Mníšku pod Brdy\n\nPrvní zmínky o Kytíně a následně i pivovaru pochází z roku 1321, kdy se nejprve zrodil Kytín a následně i díky blízkosti Zlaté stezky zde postupně vyrostl pivovar. Ten si toho hodně prošel a během válek byl postupně zničen. Obnova pivovaru započala 4. dubna v roce 2014, kdy se od základů postavil pivovar nový. Dokončen byl v roce 2017 s tím, že veřejnosti se otevřel 25. února téhož roku.\n\nVšechna Kytínská piva pivovaru jsou nefiltrovaná a nepasterizovaná.\n\n\n\n"}
{"id": "1467547", "url": "https://cs.wikipedia.org/wiki?curid=1467547", "title": "Facebook Messenger", "text": "Facebook Messenger\n\nFacebook Messenger, běžně zkracován jako Messenger, je aplikace a platforma pro bezplatné zasílání zpráv od Facebooku. Původně byla vyvinuta jako Facebook Chat v roce 2008. Mobilní aplikace pro Android a iOS byly vydány v srpnu 2011.\n\nPo oddělení a přejmenování na Facebook Messenger měl v dubnu 2015 600 milionů uživatelů. V červnu 2016 dosáhl počet 900 milionů uživatelů, v červenci 2016 dokonce 1 miliardu uživatelů a v dubnu 2017 1,2 miliardy uživatelů.\n"}
{"id": "1467550", "url": "https://cs.wikipedia.org/wiki?curid=1467550", "title": "Seznam dílů seriálu Vraždy na předměstí", "text": "Seznam dílů seriálu Vraždy na předměstí\n\nToto je seznam dílů seriálu \"Vraždy na předměstí\".\n\n<onlyinclude></onlyinclude>\n\n"}
{"id": "1467552", "url": "https://cs.wikipedia.org/wiki?curid=1467552", "title": "Henri Gaudier-Brzeska", "text": "Henri Gaudier-Brzeska\n\nHenri Gaudier-Brzeska (4. října 1891 – 5. června 1915) byl francouzský malíř a sochař, který vyvinul drsný, primitivní styl řezbářství.\n\nHenri Gaudier se narodil v Saint-Jean-de-Braye nedaleko Orléans. V roce 1910 se přestěhoval do Londýna, aby se stal umělcem, přestože neměl žádné formální vzdělání. V osmnácti letech se setkal s polskou spisovatelkou, bývalou vychovatelkou Sophií Suzanne Brzeska či Sophie Gaudier-Brzeska (1873–1925), která byla dvakrát starší než Gaudier. Setkali se v Bibliothèque Sainte-Geneviève v Paříži. Měli spolu intenzivní vztah a Henri Brzeska připojil její jméno ke svému příjmení, přestože ke sňatku nikdy nedošlo. Jim Ede později napsal, že spojení jejich jmen nebylo nikdy víc, než jejich osobní uspořádání. Z té doby jsou doloženy jeho konfliktní postoje k umění. Dr. Uhlmayrovi, s nímž žil minulý rok, napsal:\n\n\"Když čelím kráse přírody, přestávám mít cit pro umění, ve městě si cením svých nesčetných výhod – čím více se vydávám do lesa a do polí, tím více nedůvěřuji umění a přeji všem civilizacím, aby je vzal čert. Čím více bloudím kolem špíny a potu, tím lépe chápu umění a miluju ho, touha po něm se stává mou plačící potřebou\".\nVyřešil tyto výhrady tím, že začal vytvářet sochy. Inspirován byl svým otcem tesařem. V Anglii Gaudier-Brzeska vstoupil do Vorticistického hnutí. Spolu s Ezrou Poundem a Wyndhamem Lewisem se stal zakládajícím členem umělecké skupiny \"The London Group\". V roce 1912 byl ovlivněn Jacobem Epsteinem. Gaudier došel k přesvědčení, že socha by měla opustit styl vysoce propracovaného, dokonale vyleštěného starověkého Řecka a přijmout zemitější přímé řezbářství, ve kterém jsou stopy nástrojů viditelné na hotové soše jako otisk prstu umělce. Opustil svou fascinaci pro Augusta Rodina a začal studovat mimoevropská umělecká díla v Britském muzeu a v muzeu Victoria and Albert Museum. Jelikož si nemohl dovolit materiál potřebný ke svým pokusům témata ovlivněné indickými a asyrskými řezbami, tak jako Epstein, soustředil se nejprve na sochařské miniatury, jako je japonské netsuke. Až poté se začal věnovat práci podle námětů západní Afriky a tichomořských ostrovů.\n\nV roce 1913 spolu s Claudem Lovatem Fraserem a Edwardem Gordonem Craigem ilustroval knihu Haldane Macfallové \"The Splendid Wayfaring\" (\"Skvělé putování\"). V roce 1913 se setkal s židovským umělcem Alfredem Wolmarem a vytvořil bronzovou bustu mladého umělce. Oba zůstali blízkými přáteli.\n\nStyl kresby Gaudiera-Brzesky byl ovlivněn čínskou kaligrafií a poezií, kterou objevil na \"Ezuversity.\" Bylo to na popud Ezra Pounda, který byl obdivovatelem Ernesta Fenollosy. Fenollosa byl odborníkem na japonské umění a to přivedlo mladého sochaře do galerií východního umění, kde studoval ideogram a aplikoval tento styl na své umění. Na počátku první světové války se Gaudier-Brzeska zapojil do francouzské armády. Zdá se, že bojoval s malým ohledem na svou vlastní bezpečnost a dostal vyznamenání za statečnost než byl zabit v zákopu u Neuville-Saint-Vaast. Během svého pobytu v armádě vytvořil sochu z pušky německého vojáka.\n\nO Gaudierově díle bylo napsáno několik knih, ale pouze kniha \"Savage Messiah (Zběsilý Mesiáš)\" od Harolda Stanley Edeho (Jim Ede) se zaměřuje na vztah Sophie a Henriho. Sophie byla spíše společnicí a její vztah s Gaudierem byl poznamenám vzájemnou závislostí. Oba trpěli jasnými známkami narušeného duševního zdraví. Henri byl Sophii oddán, dokonce si její příjmení přidal ke svému, ale Sophie byla často přemrštěná a zůstávala chladná k jeho romantickým představám. Podle Edeho buď nikdy neměli sex, snad jednou nebo dvakrát, nebo jen zřídka. Často se rozcházeli a Sophie kupovala Henrimu pro jeho potěšení prostitutky. Po jeho smrti se Sophie zhroutila a nakonec v březnu 1925 zemřela bez závěti v psychiatrické nemocnici v \"Barnwood House\" v Gloucestershire.\n\nJim Ede koupil značnou část díla Gaudier-Brzesky spolu s majetkem Sophie Brzesky poté, co zemřela bez poslední vůle. Její majetek obsahoval četné dopisy mezi Henrim a Sophií. Ede použil tyto dopisy jako základ své knihy \"Savage Messiah\" o životě a díle Gaudier-Brzesky, který se stal základem filmu stejného jména režiséra Kena Russella. Závěr filmu ukazuje mnoho jeho soch a plně dokládá, jak velké umění vytvořil Gaudier během svého krátkého života.\n\nNavzdory skutečnosti, že Gaudier-Brzeska měl jen čtyři roky na rozvoj svého umění, měl překvapivě silný vliv na modernistickou plastiku 20. století v Anglii a Francii. Jeho dílo je možné zhlédnout v Tate Gallery, Kettle's Yard, v National Museum of Art v Paříži a v Musée des Beaux-Arts d'Orléans. \"The Nasher Museum of Art\" při Duke University v americkém státě Severní Karolína uspořádalo výstavu \"The Vorticists: Rebel Artists in London and New York v letech 1914–1918.\" Výstava se konala od 30. září 2010 do 2. ledna 2011 a ukazovala i práci Henriho Gaudiera.\n"}
{"id": "1467555", "url": "https://cs.wikipedia.org/wiki?curid=1467555", "title": "Kostel svatého Václava (Černochov)", "text": "Kostel svatého Václava (Černochov)\n\nKostel svatého Václava je původně gotický, barokně přestavěný kostel v okrese Louny v Česku. Byl poprvé zmiňovaný roku 1361. Z této doby zřejmě pocházejí dochované fragmenty nástěnných maleb s legendou o svatém Václavovi. V letech 1772 až 1779 byl k původnímu gotickému presbytáři přistavěn pozdně barokní kostel a hranolová věž. Uvnitř se dochovalo několik gotických stavebních detailů, vybavení je převážně barokní a pseudobarokní, z gotického období se dochovala dvanáctiboká pískovcová křtitelnice. Kostel je od roku 1958 kulturní památkou ČR.\n\nSpadá pod Římskokatolickou farnost Zlonice. Bohoslužba zde probíhá v 2. a 4. sobotu v měsíci, v 17:00.\n\n\n"}
{"id": "1467556", "url": "https://cs.wikipedia.org/wiki?curid=1467556", "title": "Vezmeš si mě, kámo?", "text": "Vezmeš si mě, kámo?\n\nVezmeš si mě, kámo? (\"Épouse-moi mon pote\") je francouzský hraný film z roku 2017, který režíroval Tarek Boudali podle vlastního scénáře. Komedie sleduje osudy Maročana, který potřebuje zlegalizovat svůj pobyt ve Francii.\n\nYacine odjíždí z Maroka na studie architektury do Paříže. Přestože celou dobu bez problémů studuje, nestihne závěrečné zkoušky, protože se večer před tím opil. Kvůli tomu ztratí nejen svou dívku Claire, ale také mu skončí legální pobyt ve Francii. Protože nemůže rodině oznámit, že nedostudoval, předstírá, že je z něj úspěšný architekt, zatímco si vydělává nelegálně jako pomocný dělník na stavbách. Díky náhodě získá místo přes bývalého spolužáka v projekční kanceláři, kde pracuje i Claire. Aby Yacine zlegalizoval svůj pobyt, přemluví svého kamaráda a spolubydlícího Freda, aby spolu uzavřeli fingovaný sňatek. Po svatbě se Fred a Yacine ocitnou pod dohledem inspektora Dussarta, který má podezření, že sňatek je jen na oko. Navíc se v Paříži znenadání objeví Yacinova matka, aby poznala synovu snoubenku.\n"}
{"id": "1467560", "url": "https://cs.wikipedia.org/wiki?curid=1467560", "title": "Kirišima (Kagošima)", "text": "Kirišima (Kagošima)\n\nKirišima (japonsky:霧島市; \"Kirišima-ši\") je město v prefektuře Kagošima na ostrově Kjúšú v Japonsku. V červenci 2011 zde žilo necelých 130 tisíc obyvatel. Nedaleko města se nachází archeologické naleziště Uenohara, které zkoumá vykopávky z období Džómon.\n\nMá zde sídlo Japan Air Commuter, což je jedna z největších leteckých společností v Japonsku. Na okraji města se nachází též průmyslová zóna se závody od společností Sony či Kyocera. Město je důležitým dopravním uzlem. Má své vlastní letiště a vlakové nádraží.\n"}
{"id": "1467561", "url": "https://cs.wikipedia.org/wiki?curid=1467561", "title": "Kaba", "text": "Kaba\n\nKaba je město ve východním Maďarsku v župě Hajdú-Bihar, spadající pod okres Püspökladány. Nachází se asi 30 km jihozápadně od Debrecínu. V roce 2015 zde žilo 5 878 obyvatel. Podle údajů z roku 2001 zde bylo 97 % obyvatel maďarské a 3 % obyvatel romské národnosti.\n\nNejbližšími městy jsou Berettyóújfalu, Derecske, Füzesgyarmat, Hajdúszoboszló, Nádudvar a Püspökladány. Poblíže jsou též obce Báránd, Földes, Hajdúszovát a Tetétlen.\n"}
{"id": "1467562", "url": "https://cs.wikipedia.org/wiki?curid=1467562", "title": "Přehrada", "text": "Přehrada\n\nPřehrada je příčná stavba na vodním toku, která jej přehrazuje a vytváří umělou vodní nádrž.\nSlouží k zásobování vodou, výrobě elektrické energie, ochraně před povodněmi, vyrovnávání průtoků, k rekreaci, vodním sportům, rybolovu atd.\n\nSlouží k zadržování vody pro zásobování vodou, výrobu elektrické energie, ochranu před povodněmi, vyrovnávání průtoků, okrajově k rekreaci, vodním sportům, rybolovu aj. Některé funkce jako vodní přehrady mají i jezy.\n\nPrvní přehrady se datují od časů starých Egypťanů před 5000 lety, kdy údajně faraon Meni postavil hliněnou přehradu na řece Nilu. Historie moderních přehrad se odvozuje od Hooverovy přehrady na řece Colorado v USA postavené roku 1936.\n\nBetonové přehrady se rozdělují na:\nJednotlivé typy přehrad mohou být kombinovány. Existují například tížné přehrady s klenbovým účinkem. Betonové přehrady vyžadují kvalitní skalní podloží, klenbové přehrady vyžadují vhodné geologické podmínky na bočních stranách údolí. Při stavbě přehrady je důležitým faktorem vhodná šířka a hloubka údolí.\n\nNejvětší nádrž co do objemu zadržované vody, Kariba na řece Zambezi, 180,6 km³. Podobně je tomu u plochy nádrže, kdy největší plochu má nádrž na řece Volta v Ghaně (8 482 km²). Nejvyšší přehradní hráz ve světě je plánovaná přehrada Rogun, která je zatím ve výstavbě (335 m) na řece Vachš v Tádžikistánu. V tabulce jsou zachyceny zde: Nejvyšší hráze světa.\n\nOrlík má z českých nádrží největší objem zadržované vody 703,8 mil. m³ a nejvyšší (91 m) betonovou hráz. Plochou vodní hladiny (48,7 km²) jej však překonává nádrž přehrady Lipno I. Nejvyšší přehradní hráz v České republice je Vodní nádrž Dalešice s výškou hráze 100 m. Dalešice jsou zároveň druhou nejvyšší sypanou hrází v Evropě, avšak nejdelší sypanou hráz ve střední Evropě mají vodní nádrž Nechranice (délka koruny hráze 3280 metrů). Odkaz na seznam přehradních nádrží v České republice zde.\n\nVodní doprava přes přehrady je umožněna pomocí plavební komory, lodního výtahu nebo jeřábu pro lodě nebo obdobných transportních zařízení.\n\nPřehrada zpravidla brání přirozené migraci vodních živočichů, zejména ryb. Výstavba přehrad bývá v kolizi se zájmem na zachování cenných přírodních území a historických sídelních míst, která mají být zaplavena, čímž dochází k jejich nenávratnému poškození. OSN varuje před stavbou dalších přehrad ve světě. V místech přehradních nádrží se vytvářejí nové biotopy a vodní dílo většinou zřetelným způsobem ovlivňuje mikroklima ve svém okolí.\n\n\n\n"}
{"id": "1467564", "url": "https://cs.wikipedia.org/wiki?curid=1467564", "title": "Rue Cyrano-de-Bergerac", "text": "Rue Cyrano-de-Bergerac\n\nRue Cyrano-de-Bergerac je ulice v Paříži. Nachází se v 18. obvodu.\n\nUlice leží na severním svahu Montmartru. Vede od křižovatky s \"Rue Francœur\" a končí u \"Rue Marcadet\".\n\nUlice byla otevřena v roce 1897, kdy Edmond Rostand uvedl poprvé v Théâtre de la Porte-Saint-Martin svou divadelní hru \"Cyrano de Bergerac\".\n\n\n"}
{"id": "1467566", "url": "https://cs.wikipedia.org/wiki?curid=1467566", "title": "Divize 1935/36", "text": "Divize 1935/36\n\nV soubojích 7. ročníku druhé nejvyšší fotbalové soutěže – Divize 1935/36 – se utkalo 56 mužstev v pěti skupinách každý s každým dvoukolově na podzim 1935 a na jaře 1936. Středočeská divize měla 14 účastníků, Divize českého venkova a Moravskoslezská divize měly po 12 účastnících, západní skupina Slovensko-podkarpatské divize byla desetičlenná a ve východní skupině téže divize startovalo 8 mužstev.\n\nVítězové jednotlivých divizí – SK Viktoria Žižkov, SK Hradec Králové, SK Baťa Zlín a SK Rusj Užhorod – se utkali společně s nejlepším týmem německého svazu (DFV der ČSAF), jímž byl SK Mährisch Schönberg ze Šumperku, v kvalifikačním turnaji o postup do Státní ligy. Do nejvyšší soutěže se probojovala mužstva SK Viktoria Žižkov a SK Rusj Užhorod.\n\nPoznámky:\n\nPoznámky:\n\nPoznámky:\n\nPoznámky:\n\nPoznámky:\n\nFTC Fiľakovo – SK Rusj Užhorod 1:1 a 1:2\n\n"}
{"id": "1467571", "url": "https://cs.wikipedia.org/wiki?curid=1467571", "title": "Ssese", "text": "Ssese\n\nSsese je souostroví v severozápadní části Viktoriina jezera, které patří Ugandě. Tvoří ho 84 ostrovů, z nichž největší je Bugala, dalšími jsou Bubeke, Bubembe, Bufumira, Bugaba, Bukasa, Buyova, Funve, Serinya, Damba, Koome a Luwaji. Dělí se do dvou skupin, Bugala a Koome, oddělených průlivem Koome. Největším městem je Kalangala, která je střediskem stejnojmenného distriktu. Ostrovy obývají příslušníci bantuského etnika Bassese. Živí se rybolovem (nejčastěji loveným druhem je robalo nilský), pastevectvím, těžbou dřeva a výrobou palmového oleje. Na ostrově Bugala se nachází tepelná elektrárna využívající bionaftu. Turisté se mohou na ostrovy dostat lodí z města Entebbe.\n"}
{"id": "1467574", "url": "https://cs.wikipedia.org/wiki?curid=1467574", "title": "Čikuli", "text": "Čikuli\n\nČikuli je benzínový čisticí prostředek. Byl masově vyráběn v éře socialismu v bývalé ČSSR, kdy byl běžně dostupný v prodejnách drogerie. Prostředek tehdy obsahující trichloretylén byl též zneužíván pro svoje omamné účinky.\n\nČikuli se používalo také jako rozpouštědlové lepidlo v modelářství (plastové modely). Dnešní výrobek stejného jména, ale novou recepturou, se již k tomuto účelu nehodí.\n"}
{"id": "1467575", "url": "https://cs.wikipedia.org/wiki?curid=1467575", "title": "Měšťanský dům čp. 417 (Javorník)", "text": "Měšťanský dům čp. 417 (Javorník)\n\nMěšťanský dům č. p. 417 se nachází na ulici Míru mezi domy 416 a 418 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V roce 1843 byl majitelem Hanke. V roce 1945 dům patřil zemědělci Richardu Straussovi. V polovině šedesátých let 20. století byla provedena rekonstrukce domu včetně nevhodně opravené fasády. Dům vlastní obec.\n\nDům č. p. 417 je empírová řadová jednopatrová šestiosá stavba postavená z cihel. Uliční fasáda je hladká členěna kordonovou římsou a hlavní římsou. Atikové patro je plné se třemi nesymetricky umístěnými okny ve štukových rámech. Na atikové patro v levé části nasedá volutový štít zakončený trojúhelníkový tympanon s půlkruhovým oknem.\n\nV přízemí ve druhé ose zleva (asymetricky) je prolomen vchod. Nad okny prvního patra jsou nadokenní římsy. Střecha je sedlová. Místnosti v přízemí a v patře mají ploché stropy.\n\n"}
{"id": "1467576", "url": "https://cs.wikipedia.org/wiki?curid=1467576", "title": "Fyzická nemožnost smrti v mysli někoho žijícího", "text": "Fyzická nemožnost smrti v mysli někoho žijícího\n\nFyzická nemožnost smrti v mysli někoho žijícího (též živého nebo živoucího, anglicky ') je výtvarné dílo anglického umělce Damiena Hirsta. Představuje 4,3 m dlouhého žraloka tygrovaného naloženého v akváriu s formaldehydem. Dílo Hirsta celosvětově proslavilo a stalo se symbolem hnutí Mladých britských umělců ('), jehož je Hirst předním představitelem.\n\nDílo bylo vytvořeno roku 1991 a objednal si je obchodník Charles Saatchi. Ten je roku 2004 prodal Stevenovi A. Cohenovi za sumu, o které se předpokládá, že dosahovala výše nejméně 8 milionů amerických dolarů. Titul knihy Dona Thompsona \"Jak prodat vycpaného žraloka (za 12 milionů dolarů)\" však naznačuje ještě vyšší částku. \n\nPůvodní žralok se začal rozkládat, a tak byl roku 2006 vyměněn za jiného. Dílo bylo mezi roky 2007 a 2010 vystaveno v newyorském Metropolitním muzeu umění.\n"}
{"id": "1467583", "url": "https://cs.wikipedia.org/wiki?curid=1467583", "title": "Erathem", "text": "Erathem\n\nErathem je v geologické historii Země celosvětově užívaný název geologické jednotky ve chronostratigrafii. V geochronologii jí odpovídá jednotka éra, která představuje časový interval; obvykle se jedná o časová rozpětí několika set milionů let.\nErathem je druhou nejvyšší jednotkou v hierarchii chronostratigrafických jednotek dějin Země. V geochronologii jí odpovídá období nazvané éra. Termíny erathem a éra jsou běžné ve starší a v populární vědecké literatuře. Užívají se jako synonyma. To však není zcela správné, protože jsou významově odlišné. Termín éra je používán mnohem častěji. Hranice chronostratigrafických jednotek jsou určeny současnými stratigrafickými polohami, které jsou definovány chronostratigrafickými znaky, nikoliv absolutním věkem. Nicméně pouze tři nejmladší éry jsou chronostratigraficky definované, hranice ostatních jsou datovány absolutním věkem. To znamená, že erathemy starší než paleozoikum jsou definovány stejně jako jim odpovídající éry. Mezinárodní komise pro stratigrafii se však snaží chronostratigraficky definovat i éry před paleozoikem. Doba trvání éry se definuje podle historického kontextu. Pouze s jednou výjimkou trvají éry více než 100 milionů let. Často je to však více stovek milionů let. V proterozoiku a archaiku jsou mezinárodní komisí pro stratigrafii stanoveny v téměř pravidelných intervalech.\n\nErathem nebo éra jsou rozděleny na neurčitý počet systémů (chronostratigraficky) nebo period (geochronologicky). Například paleozoický erathem je rozdělen do šesti systémů, mezozoický erathem pouze do tří. Hadaikum se už dále nedělí. Několik erathemů vytváří eonothem, éry vytvářejí eon.\n\nV současné době je geologická historie Země rozdělena na čtyři eonothemy nebo eony a na celkem deset\n\nerathemů nebo ér.\n\n\n\n"}
{"id": "1467584", "url": "https://cs.wikipedia.org/wiki?curid=1467584", "title": "Tour of the Americas '75 (The Rolling Stones)", "text": "Tour of the Americas '75 (The Rolling Stones)\n\nTour of Americas ´75 bylo koncertní turné britské rockové skupiny The Rolling Stones. Turné bylo zahájeno koncertem v Baton Rouge v Louisianě a bylo zakončeno koncertem v Orchard Parku v New Yorku. Bylo odehráno s kytaristou Ronniem Woodem, který zastoupil kytaristu Micka Taylora, který ze skupiny odešel v roce 1974. Wood se stal oficiálním členem Stones až v roce 1976.\n\nZ koncertů v Torontu a v Los Angeles byl natočen zvukový materiál pro koncertní album \"Love You Live\". Celý zvukový i filmový materiál z koncertu v Los Angeles byl vydán v rámci kolekce From the Vault pod názvem \"L.A. Friday (Live 1975) (From the Vault Collection).\"\n\nToto je nejčastěji hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n\nDoprovodní členové\n\n"}
{"id": "1467586", "url": "https://cs.wikipedia.org/wiki?curid=1467586", "title": "Měšťanský dům čp. 418 (Javorník)", "text": "Měšťanský dům čp. 418 (Javorník)\n\nMěšťanský dům č. p. 418 se nachází na ulici Míru mezi domy 417 a 419 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 bylo zničeno 104 domů) a povodních. V roce 1843 byla majitelem rodina Oehlová. V roce 1945 dům patřil obchodníkovi Herbertu Pohlovi. V roce 1999 byla provedena úprava parteru a fasády.\n\nDům č. p. 418 je empírová řadová dvoupatrová čtyřosá podsklepená stavba postavená z cihel. Uliční fasáda je hladká s naznačeným kvádrováním, je členěna kordonovými římsami a korunní profilovanou římsou s konzolkami. V přízemí v první a třetí ose zleva jsou prolomeny vchody s půlkulatými záklenky. V druhé a čtvrté ose výkladní skříně s půlkulatými záklenky. Nad okny prvního a druhého patra jsou nadokenní návojové římsy s konzolkami. Střecha je sedlová. Místnosti v přízemí a v patře mají ploché stropy.\n\n"}
{"id": "1467589", "url": "https://cs.wikipedia.org/wiki?curid=1467589", "title": "Homolka (hradiště)", "text": "Homolka (hradiště)\n\nHomolka je pravěké hradiště na východním okraji Stehelčevsi v okrese Kladno. Nachází se ve vrcholové části návrší stejnojmenného vrchu nad Dřetovickým potokem. Osídleno bylo ve středním eneolitu lidem řivnáčské kultury. Hradiště je od roku 1967 chráněno jako kulturní památka.\n\nHradiště bylo osídleno ve středním eneolitu příslušníky řivnáčské kultury. Datování umožnily keramické zlomky, z nichž bylo možné sestavit například typické džbánky s rohatými uchy. Část keramiky však patřila také ke kultuře kulovitých amfor a vučedolské kultuře. Sídliště zaniklo požárem nejspíše krátce po vybudování mladšího opevnění. V době bronzové stála na pahorku jediná chata obydlená příslušníky únětické kultury.\n\nPozůstatky osídlení byly objeveny na konci devatenáctého století. V letech 1929–1931 na lokalitě proběhl archeologický výzkum expedice V. J. Fewkese z philadelpské univerzity. Další výzkum vedl R. W. Ehrich ve spolupráci s Emilií Pleslovou v letech 1960–1961.\n\nPahorek je tvořen algonkickými břidlicemi blovického souvrství. Leží v geomorfologickém celku Pražská plošina, podcelku Kladenská tabule a okrsku Hostivická tabule. Převýšení nade dnem údolí Dřetovického potoka dosahuje 20–22 metrů.\n\nHradiště s trojúhelníkovým půdorysem zaujalo vrcholovou plošinu s rozměry 150 × 100 metrů. Na severní a západní straně je chránily strmé svahy. Při průzkumu obvodového opevnění byly doloženy dvě stavební fáze. Ve starší době sídliště obklopovala palisáda, jejíž kůly byly zapuštěny do třicet centimetrů širokého základového žlabu. Na jižní straně, kde je svah pahorku mírný, opevnění zesiloval dva metry široký příkop vytesaný ve skále. Do hradiště vedly tři vstupy. Jedna brána bývala na jižní straně a druhá stála v severovýchodním cípu opevnění. Obě byly široké asi 2,5 metru a tvořila je křídla palisády protažená směrem dovnitř i ven z hradiště. Vstup do jižní brány navíc chránila předsazená kůlová bariéra. Menší dvojitá branka na severní straně umožňovala nejkratší přístup ke zdroji vody.\n\nV pozdější době došlo k rozšíření hradiště a v souvislosti s tím také k zesílení opevnění. Na severní straně přibyl vnější příkop. Na jižní straně vznikla nová hradba posunutá níže po svahu. Jejím jádrem se stala dřevěná stěna z dvojic svislých kůlů postavených asi 2,5 metru od sebe, mezi něž byly zasunuty vodorovné kůly. K této stěně byl z obou stran nasypán hlinitý val. Vstup do hradiště zůstal na jižní straně a brána měla podobnou konstrukci jako ty ve starší palisádě.\n\nArcheologickým výzkumem bylo v době mladšího osídlení rozpoznáno 26 obytných staveb soustředěných podél hradby, i když jejich počet byl pravděpodobně vyšší. Byly mezi nimi povrchové i zahloubené objekty s přibližně čtvercovým půdorysem. Obvykle byly maximálně šest metrů dlouhé a 3–4 metry široké. Jediná větší chalupa měla půdorys s rozměry 8 × 5 metrů.\n"}
{"id": "1467594", "url": "https://cs.wikipedia.org/wiki?curid=1467594", "title": "Mount Pinchot", "text": "Mount Pinchot\n\nMount Pinchot je hora v pohoří Sierra Nevada, ve východní části Fresno County, na východě Kalifornie. Má nadmořskou výšku 4 113 m.\nLeží na východní hranici Národního parku Kings Canyon, západně od Owens Valley, v oblasti nejvyšších hor pohoří Sierra Nevada.\nMount Pinchot je čtrnáctou nejvyšší horou Kalifornie s prominencí vyšší než 500 metrů. Hora je pojmenovaná po Giffordu Pinchotovi, profesorovi lesnictví na Yaleově univerzitě.\n\n"}
{"id": "1467595", "url": "https://cs.wikipedia.org/wiki?curid=1467595", "title": "Nickerl", "text": "Nickerl\n\nPříjmení Nickerl má více nositelů:\n\n"}
{"id": "1467596", "url": "https://cs.wikipedia.org/wiki?curid=1467596", "title": "Měšťanský dům čp. 474 (Javorník)", "text": "Měšťanský dům čp. 474 (Javorník)\n\nMěšťanský dům č. p. 474 se nachází na ulici 17. listopadu mezi domy čp. 475 a 450 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. Při požáru v roce 1825 byl částečně poškozen a pravděpodobně koncem 18. století jeho pozdně barokní jádro bylo přestavěno. Dům patřil městskému mlynáři Ignazi Miltschűtzkimu. V roce 1908 byla k domu přistavěna přístavba podle projektu stavitele H. Utnera. V roce 1945 dům vlastnili G. Miltschűtzke a cukrář J. Bőse. V letech 1987 a 1996 byla obnovena fasáda a v roce 1993 bylo podkroví adaptováno na střešní byty.\n\nDům č. p. 474 je empírová řadová jednopatrová čtyřosá podsklepená stavba postavená z cihel. Uliční fasáda je ke korunní římse hladká. V přízemí v druhé a třetí ose zleva jsou prolomeny vchody se stlačeným obloukem (levý vchod je nižší, nad ním je štukový čtyřlístek). V patře jsou čtyři pravoúhlá okna. Na patro nasedá bohatě vykrajovaný štít, v dolní polovině uprostřed konkávně vyklenutý; po stranách má pilastry, které nesou prohnutou římsu. V konkávním prohloubení jsou dvě obdélná okna. Horní, méně prohnutá část štítu, je členěna úzkými římsami a trojúhelníkem, v němž jsou dvě půlkulatá okna. Střecha je mansardová.\n\nMístnosti v přízemí má jedna místnost pruskou klenbu na pasech, jedna neckovou klenbu s lunetami a koutovými lunetami se síťovým obrazcem ze štukových hřebínků.\n\n"}
{"id": "1467597", "url": "https://cs.wikipedia.org/wiki?curid=1467597", "title": "Šabina (tvrz)", "text": "Šabina (tvrz)\n\nŠabina je renesanční tvrz vzniklá přestavbou gotické tvrzi. Nachází se ve stejnojmenné obci v okrese Sokolov v Karlovarském kraji při pravém břehu Ohře, v blízkosti lávky pro pěší přes řeku, postavené na místě původního přívozu. Tvrz sloužila v 16. století jako panské sídlo Perglerům z Perglasu, později Štolcům ze Simsdorfu. V 50. letech 20. století sloužila místnímu státnímu statku jako sýpka a skladiště. Od roku 1963 je tvrz chráněna jako kulturní památka.\n\nPůvodně gotickou tvrz v Šabině vybudovali buď Perglerové nebo Štolcové. Historikové předpokládají, že dříve si tvrz za své správní sídlo vybrali spíše Perglerové a teprve později získali tvrz Stolzové ze Simsdorfu, neboť bohatí Štolcové by si jistě vybudovali honosnější sídlo.\nVes Šabinu vlastnil na počátku 16. století loketský hejtman Vilém Pergler z Perglasu (nyní Chlumek). V roce 1525 je jako vlastník vsi uváděn Václav Pergler.\n\nPo porážce stavovského odboje propůjčil král Ferdinand I. v roce 1551 Šabinu loketskému soudci Mikuláši Štolcovi ze Simsdorfu. Po rozdělení majetku mezi tři syny Mikuláše Štolce získal roku 1567 ves spolu s tvrzí prostřední syn Jiří. Po zabavení majetků Štolců po bitvě na Bílé hoře získal Šabinu rada královského apelačního soudu v Praze Bartoloměj Brunner z Vildenavy. Po třicetileté válce ztratila tvrz význam jako opevněné sídlo, zůstávala však hospodářským a správním objektem. Roku 1651 se uvádí majitel šabinské tvrzi plukovník Jan Jakub Pirovano a v roce 1654 patřila ves s tvrzí ke kynšperskému panství Metternichů. \n\nRoku 1745 držela ves i s tvrzí Veronika Dorota svobodná paní z Becku, rozená Straková z Nedabylic. V roce 1765 získali ves Nosticové a připojili Šabinu ke svému falknovskému panství. V polovině 18. století provedli Nosticové úpravy v barokním stylu. Tvrz sloužila ke správě hospodářství. Asi do roku 1870 byla tvrz využívána jako zájezdní hostinec. Po adaptaci byla do tvrze umístěna roku 1891 jednotřídní obecná škola a byt učitele. Škola zde byla do roku 1904, kdy byla ve vsi v nové budově čp. 80 otevřena dvoutřídka. Ve tvrzi měl potom pekařství J. Jakob. Po roce 1948 využívaly tvrz státní statky jako skladiště a sýpku. Po sametové revoluci přešla tvrz při privatizaci do soukromého vlastnictví. V památkovém katalogu Národního památkového ústavu je stav památky popsán jako havarijní.\n\nPůvodně pozdně gotická tvrz, výrazně stavitelsky upravena v 16. století v renesančním stylu, je větší jednopatrová zděná stavba. Volně stojící objekt má obdélný půdorys o rozměrech asi 19x13,8 metrů. Střecha je valbová, krytá plechem, okna v přízemí mají štukové ostění a kamennou podokenní římsu. Ostění v patře je zkosené. V patře je pět okenních os, z čehož dvě jsou se sešikmeným ostěním. Na severovýchodním průčelí je mezi okny umístěn reliéfní erb rodu Štolců s iniciálami G.S.V.S. (Georg Stolz von Simsdorf), prozrazující jeho nejspíš druhé majitele Jiřího Štolce. Reliéf byl vnější fasádu umístěn po roce 1567. Bohatě profilovaná hřebínková klenba v přízemních místnostech, skládaná do křížových a hvězdicových ornamentů je charakteristická pro období přechodu gotiky do rané renesance. Z doby, kdy tvrz vlastnili Nosticové, pochází barokní úpravy, zejména části ostění oken a dnes zabílená nástěnná malba ve velkém sále v prvním patře. Do současnosti se dochovaly dva hodnotné původní portály v přízemí tvrze.\n\n"}
{"id": "1467604", "url": "https://cs.wikipedia.org/wiki?curid=1467604", "title": "University Peak", "text": "University Peak\n\nUniversity Peak je hora na Aljašce, v severozápadní části pohoří svatého Eliáše. S nadmořskou výškou 4 410 m\nje třináctou nejvyšší horou Spojených států amerických s prominencí vyšší než 500 metrů. \nUniversity Peak leží necelých 7 kilometrů jihozápadně od známějšího stratovulkánu Mount Bona. Nachází se na území Národního parku Wrangell-St. Elias.\n"}
{"id": "1467605", "url": "https://cs.wikipedia.org/wiki?curid=1467605", "title": "Světový pohár v biatlonu 2020/2021", "text": "Světový pohár v biatlonu 2020/2021\n\nSvětový pohár v biatlonu 2020/2021 bude 44. ročníkem světového poháru pořádaným Mezinárodní biatlonovou unií (IBU). Hlavní událostí tohoto ročníku bude mistrovství světa konané ve slovinské Pokljuce v únoru 2021.\n\nProgram Světového poháru v biatlonu (obsah jednotlivých podniků světového poháru nebyl v roce 2019 znám):\n"}
{"id": "1467606", "url": "https://cs.wikipedia.org/wiki?curid=1467606", "title": "František Osvald Stein", "text": "František Osvald Stein\n\nFrantišek Osvald Stein (20. červen 1923, Praha – 20. července 1991, Kodaň) byl letec RAF z druhé světové války, politický vězeň komunistického režimu a novinář.\n\nNarodil se v Praze jako druhý syn v rodině lékaře, dětství strávil v Teplicích, kde studoval na gymnáziu. Těsně před okupaci jej rodiče i s bratrem Janem svěřili Nicolasi Wintonovi, s jehož pomocí spolu s dalšími židovskými dětmi odjel do Anglie. Zde pokračoval ve studiu, ale maturitu složil externě až v roce 1944, již v uniformě příslušníka 311. čs. bombardovací perutě RAF.\n\nZ 669 „Wintonových dětí“ jich do československého vojska v exilu vstoupilo plných 61. Jako mechanik sloužil František Osvald u britského královského letectva od prosince 1942 do porážky nacismu, jeho starší bratr se účastnil bojů jako pilot. Po válce, během níž Františková matka zahynula v koncentračním táboře, navázal František Osvald Stein v Praze na svá studia na londýnské univerzitě a po absolutoriu v oboru filozofie a angličtina na Karlově univerzitě působil jako překladatel.\n\nPoté, co se jeho bratrovi zdařil účet za železnou oponou a začal pracovat v rádiu svobodná Evropa, se StB snažila Františka donutit, aby ho přiměl k návratu. Když odmítl, byl roku 1953 zatčen a vy vykonstruovaném procesu odsouzen. Z vězení se dostal po 6 letech. Pracoval pak jako stavební dělník, roku 1963 se mu podařilo emigrovat do Dánska. Rychle si tu osvojil jazyk a pod jménem Frank Osvald psal pro deníky zahraničně politické komentáře se zvláštním zaměřením na židovská témata, soudobé dějiny, rasismus. Zároveň úspěšně působil v dánské televizi i rozhlase.\n\nRoku 1969 vydal knihu \"Bitva o Československo – Od Novotného po Husáka\".\n\nFrantišek Osvald Stein zemřel v létě 1991 v Kodani a zde je i pohřben.\n"}
{"id": "1467608", "url": "https://cs.wikipedia.org/wiki?curid=1467608", "title": "Red Slate Mountain", "text": "Red Slate Mountain\n\nRed Slate Mountain je hora v pohoří Sierra Nevada, na východě Kalifornie. Leží na hranicích Fresno County a Mono County, v centrální části Sierry Nevady.\nRed Slate Mountain je s nadmořskou výškou 4 002 m\npatnáctou nejvyšší horou Kalifornie.\n\n"}
{"id": "1467611", "url": "https://cs.wikipedia.org/wiki?curid=1467611", "title": "Divize 1936/37", "text": "Divize 1936/37\n\nV soubojích 8. ročníku druhé nejvyšší fotbalové soutěže – Divize 1936/37 – se utkalo 57 mužstev v pěti skupinách každý s každým dvoukolově na podzim 1936 a na jaře 1937. Středočeská divize měla 14 účastníků, Divize českého venkova a Moravskoslezská divize měly po 12 účastnících, západní skupina Slovensko-podkarpatské divize byla jedenáctičlenná a ve východní skupině téže divize startovalo 8 mužstev.\n\nVítězové jednotlivých divizí – SK Čechie Karlín, SK Pardubice, SK Slezská Ostrava a FTC Fiľakovo – se utkali společně s nejlepším týmem německého svazu (DFV der ČSAF), jímž byl DFC Prag z Prahy (v sezoně 1935/36 sestoupil ze Státní ligy), v kvalifikačním turnaji o postup do Státní ligy. Do nejvyšší soutěže se probojovala mužstva SK Slezská Ostrava a SK Pardubice.\n\nPoznámky:\n\nPoznámky:\n\nNejlepším střelcem se stal Jaroslav Weintritt z SK Přerov, který vstřelil 23 branky.\nPoznámky:\n\nPoznámky:\n\nPoznámky:\n\nFTC Fiľakovo – I. ČsŠK Košice 2:1 a 1:0\n\n"}
{"id": "1467613", "url": "https://cs.wikipedia.org/wiki?curid=1467613", "title": "Krystyna Jandová", "text": "Krystyna Jandová\n\nKrystyna Jolanta Jandová (Janda) (* 18. prosinec 1952 Starachowice) je polská herečka a režisérka.\n\nVystudovala varšavskou divadelní akademii. Již během studií na sebe upozornila rolemi v televizní inscenaci \"Tří sester\" a seriálu \"Czarne chmury\". Od roku 1976 byla v angažmá ve varšavském divadle Ateneum. Téhož roku vytvořila hlavní ženskou roli ve filmu Andrzeje Wajdy \"Člověk z mramoru\", postavu Agnieszky ztvárnila i v jeho pokračování \"Člověk ze železa\" (1981). Smysl pro psychologické herectví uplatnila i v roli Barbary v oscarovém filmu Istvána Szabóa \"Mefisto\". Hrála ve filmu Ryszarda Bugajského \"Výslech\", který byl natočen v roce 1982 a pro otevřené zobrazení praktik používaných polskou tajnou policií v padesátých letech byl uvolněn do distribuce až v roce 1989; poté byl uveden na festivalu v Cannes, kde Jandová získala cenu pro nejlepší herečku. Představila se také v seriálu Krzysztofa Kieślowského \"Dekalog\", \"Inventáři\" Krzysztofa Zanussiho a ve filmu Radosława Piwowarského \"Milenci mojí matky\". Celkem ztvárnila přes šedesát divadelních a padesát filmových rolí. Od roku 1988 účinkovala v Teatru Powszechnym.\n\nV roce 1995 režírovala celovečerní film \"Pestka\", který je adaptací stejnojmenné knihy Anky Kowalské. Provozuje vlastní kulturní nadaci a založila soukromá divadla Polonia a Och-Teatr. Je rovněž známá jako interpretka písní Marka Grechuty a Agnieszky Osiecké. Píše novinové fejetony, které vydala i knižně. Je stoupenkyní Výboru na obranu demokracie.\n\nZískala cenu Złota Kaczka pro nejlepší herečku v historii polské kinematografie. Je také nositelkou Řádu umění a literatury, Řádu znovuzrozeného Polska a medaile Gloria Artis.\n\nMá tři děti: dceru Marii, která je rovněž herečkou (jejím otcem je herec Andrzej Seweryn), a dva syny z manželství s kameramanem Edwardem Kłosińskim. \n\n"}
{"id": "1467617", "url": "https://cs.wikipedia.org/wiki?curid=1467617", "title": "Římskokatolická farnost Onšov", "text": "Římskokatolická farnost Onšov\n\nŘímskokatolická farnost Onšov je územním společenstvím římských katolíků v rámci pelhřimovského vikariátu českobudějovické diecéze.\n\nVe 13. století je Onšov připomínán jako opevněné sídlo s kostelíkem. V roce 1361 je při kostele doložena plebánie. Tato později zanikla. Až v roce 1739 byla v Onšově zřízena lokálie. Z té pak v roce 1858 vznikla samostatná farnost. Vlastního duchovního správce měla farnost až do druhé půle 20. století. Pak začala být duchovní správa obstarávána \"ex currendo\" odjinud.\nFarnost je spravována ex currendo z Červené Řečice.\n\n"}
{"id": "1467620", "url": "https://cs.wikipedia.org/wiki?curid=1467620", "title": "Římskokatolická farnost Hořepník", "text": "Římskokatolická farnost Hořepník\n\nŘímskokatolická farnost Hořepník je územním společenstvím římských katolíků v rámci pelhřimovského vikariátu českobudějovické diecéze.\n\nKostel v Hořepníku je doložen již ve 13. století, a v roce 1359 je zde doložena plebánie.\nFarnost je administrována ex currendo z Červené Řečice.\n\n"}
{"id": "1467621", "url": "https://cs.wikipedia.org/wiki?curid=1467621", "title": "Divize 1937/38", "text": "Divize 1937/38\n\nV soubojích 9. ročníku druhé nejvyšší fotbalové soutěže – Divize 1937/38 – se utkalo 67 mužstev v šesti skupinách každý s každým dvoukolově na podzim 1937 a na jaře 1938. Středočeská divize a Moravskoslezská divize měly po 14 účastnících, Západočeská divize a Východočeská divize měly po 10 účastnících, západní skupina Slovensko-podkarpatské divize byla jedenáctičlenná a ve východní skupině téže divize startovalo 8 mužstev.\n\nPočet skupin se oproti předešlému ročníku zvýšil z pěti na šest, jelikož Divize českého venkova byla od této sezony hrána ve dvou skupinách – Západočeské divizi a Východočeské divizi.\n\nVítězové jednotlivých divizí – SK Libeň, SK Kopisty, SK Baťa Zlín a KAC Košice – se utkali společně s nejlepším týmem německého svazu (DFV der ČSAF), jímž byl Teplitzer FK z Teplic (EV Jägerndorf z Krnova skončil druhý) a AFK Bohemians (druhé místo ve Středočeské divizi, vítěz kvalifikačního předkola) v kvalifikačním turnaji o postup do Státní ligy. Do nejvyšší soutěže se probojovala mužstva SK Libeň a SK Baťa Zlín.\n\nPoznámky:\n\nPoznámky:\n\nPoznámky:\n\nSK Kopisty – AFK Pardubice 7:1 a 1:2\n\nPoznámky:\n\nPoznámky:\n\nPoznámky:\n\nKAC Košice – FTC Fiľakovo 0:0 a 3:1\n\nAFK Bohemians – EV Jägerndorf (Krnov) 8:1 a 7:1\n\n"}
{"id": "1467622", "url": "https://cs.wikipedia.org/wiki?curid=1467622", "title": "Římskokatolická farnost Košetice", "text": "Římskokatolická farnost Košetice\n\nŘímskokatolická farnost Košetice je územním společenstvím římských katolíků v rámci pelhřimovského vikariátu českobudějovické diecéze.\n\nFarnost (resp. plebánie) v Košeticích existovala již ve 14. století. Za třicetileté války pak zanikla. V roce 1670 zde pak byla zřízena lokální duchovní správa. Z té byla v roce 1762 vytvořena opětovně samostatná farnost. Ta patřila do roku 1993 do královéhradecké diecéze. V uvedeném roce byla (v souvislosti s úpravou hranic diecézí po vzniku plzeňské diecéze) převedena do českobudějovické diecéze.\n\nFarnost je spravována ex currendo z Červené Řečice.\n\n"}
{"id": "1467623", "url": "https://cs.wikipedia.org/wiki?curid=1467623", "title": "Davis Cup 2019", "text": "Davis Cup 2019\n\nDavis Cup 2019, oficiálně se jménem sponzora Davis Cup by Rakuten 2019, představoval 108. ročník nejdůležitější týmové soutěže mužů v tenise, které se zúčastnilo sto třicet tři národních družstev. Globálním partnerem soutěže se poprvé stala japonská společnost zaměřená na elektronické obchodování Rakuten. Ročník vyhrálo Španělsko.\n\nV důsledku reformy Davis Cupu přijaté v srpnu 2018 na zasedání Mezinárodní tenisové federace v Orlandu se jednalo o premiérový ročník s kvalifikačním kolem a finálovým turnajem pro 18 účatníků na neutrální půdě. Opuštěn tak byl koncept Světové skupiny, hraný v letech 1981–2018. Všechny zápasy se konaly na dvě vítězné sady se závěrečným tiebreakem. Finále s 3. a 4. skupinou zón probíhaly do dvou vítězných bodů (dvě dvouhry a čtyřhra), kvalifikační kolo s 1. a 2. skupinou zón se hrály do tří vítězných bodů (čtyři dvouhry a čtyřhra). Kapitán mohl do týmu nominovat čtyři až pět hráčů. \n\nObhájcem titulu bylo Chorvatsko, které v předchozím lillském finále zdolalo nejvýše nasazenou Francii 3:1 na zápasy.\n\nŠestou trofej získalo Španělsko po finálovém vítězství nad Kanadou 2:0 na zápasy, již po dvouhrách. Světová jednička Rafael Nadal byla vyhlášena nejužitečnějším hráčem finálového turnaje, když v pěti dvouhrách neztratila ani jednou podání či set, rovněž tak neprohrála žádnou čtyřhru. Španělé navázali na triumfy z let 2000, 2004, 2008, 2009 a 2011. Kanada se do finálového zápasu probojovala poprvé v historii.\n\nPrvním hracím termínem se stal 1. a  2. únor 2019, kdy se konalo kvalifikační kolo. V dubnu a září se uskuteční duely 2. skupin zón a v zářijovém termínu také utkání 1. skupin. Finálový turnaj proběhl mezi 18.–24. listopadem 2019. Dějištěm se stal madridský areál Caja Mágica s tvrdým povrchem dvorců.\n\nKvalifikační kolo proběhlo 1.–2. února 2019. Nastoupilo do něj dvacet čtyři družstev, které vytvořily dvanáct párů. Jednotlivé dvojice odehrály vzájemná mezistátní utkání. Jeden z členů dvojice hostil duel na domácí půdě. Vítězové postoupili do finále a poražení do 1. skupin tří kontinentálních zón ročníku 2019. \n\nDvacet čtyři týmů:\n\nFinále se konalo 18.–24. listopadu 2019 v madridském areálu Caja Mágica na dvorcích s tvrdým povrchem. \n\nFinále se účastnilo 18 týmů:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1467624", "url": "https://cs.wikipedia.org/wiki?curid=1467624", "title": "Přilba vz. 32", "text": "Přilba vz. 32\n\nPřilba vz. 32, lidově zvaná také hříbek nebo vajíčko, byla vojenská přilba zavedená do služby Československou armádou na podzim roku 1935. Byla jí vybavena hlavně pěchota a jezdectvo; u jednotek některých dalších druhů zbraní jako například dělostřelectva se dále používaly přilby staršího vzoru. V březnu 1939 se ve vybavení armády nacházelo celkem 1 021 548 kusů přilby vz. 32. Přilbami byly také vybaveny jednotky četnictva a finanční stráže sloužící v SOS. \n\nZa druhé světové války na území protektorátu byli těmito přilbami kromě Vládního vojska vybaveni hasiči a také Luftschutz (protiletecká ochrana). Vládní vojsko mělo po obou stranách přilby malý státní znak.\n\nPo válce byla helma používána ČSLA až do nahrazení přilbou vz. 53, poté byly tyto přilby převedeny k civilní obraně a hasičským sborům.\nU těchto sborů prošly úpravou, která zahrnovala tyto změny: byly přestříkány na černo a nýtky byly vyměněny za menší, nerozebíratelné. Polštářky byly vyměněny zpravidla za koženkové. Původní dvojitý podbradník nahradil jednoduchý jako u přilby vz. 53. Výjimečně se lze setkat s přilbami opatřenými hřebenem.\n\nTělo přilby bylo lisováno z milimetr silného pancéřového plechu, bylo vně a uvnitř pískováním zdrsněno a nastříkáno nelesklou barvou khaki. Přilba se skládala z těchto částí: těla přilby, polštářků a podbradníku.\n\nPolštářek se skládá z podšívky a kapsičky. Podšívky byly šedobílé barvy vyrobené ze skopovice nebo z teletiny činěné tříslem anebo chromem.\n\nNa rubu podšívky byla našita kapsička z lněného plátna. Kapsička je naplněna koňskými žíněmi (7–8 g). Do jedné užší strany kapsičky je zabalena přídržka a společně s polštářkem je připevněna k přílbě závlačkou (nýtek). Pod závlačkou je železná podložka.\n\nPrůměr nýtku (závlačka s půlkulatou hlavou) byl 10–10,5 mm.\n\nPřílby se vyráběly ve dvou velikostech:\n\nJe-li přilba správně nasazena, její okraj je téměř vodorovný a měl by sahat do úrovně horních očních víček. Přilba se nosila tak, aby stranou s jedním nýtkem směřovala dopředu. Podbradník byl otočen hlazenou částí kůže dovnitř a přezka spočívala na levé tváři vojáka. V silných mrazech se mohla pod přilbou nosit polní čepice nebo kukla. Pokud měl voják nasazenou plynovou masku, nemohl podbradník nosit přes bradu, ale nosil se pod bradou.\n\nPřilby vyrábělo v Československu několik výrobců, kteří přilby opatřovali značkami na vniřní straně přilby a na rubové straně podšívky.\n\nPo obsazení Československa si přivlastnila německá branná moc kromě výzbroje také velké množství přileb vz. 32. Německo neplánovalo vybavit těmito přilbami vlastní vojsko, přilby odprodávalo nebo poskytovalo spřáteleným zemím. Největšího rozšíření v německé službě se přilbám dostalo u protiletecké ochrany (Luftchutz). Přilby byly opatřeny tmavě modrým nástřikem a na přední straně měly emblém s nápisem Luftschutz.\n\nArmáda samostatného slovenského štátu si ponechala ve výzbroji helmy vz. 32, ale odlišila je vlastními znaky.\n\nPodle předpisu měl být na na spodním okraji přilby 3 cm široký modrý pruh a na každé straně přilby byl mezi postranními nýty nakreslen bílý dvojramenný kříž. Později bylo od bílých křížů upuštěno.\n\nFinsko obdrželo od Německa 50 000 přileb vz. 32 na jaře 1940.\n\nMenší množství přileb vz. 32 bylo v letech 1942/1943 dodáno praporu „Loretto“ útočného pluku \"1º Reggimento d'assalto \"Amedeo d'Aosta\"\" italského \"Regia Aeronautica\", vzhledem k nedostatku speciálních výsadkářských přileb, kterými byl útvar jinak vybaven.\n\nV Jugoslávii se licenčně vyráběly helmy M 39, nazývané Čačak, podle stejnojmenného města, kde probíhala jejich výroba.\n\nPo roce 1939 odprodalo Německo 6 000 přileb Chile. Tyto přilby měly šedou nebo zelenou barvu a byly na levé straně opatřeny obtiskem se znakem Chilských ozbrojených sil. Přilby byly ve výzbroji až do 70. let.\n\nV poválečné době disponovala polská armáda větším množstvím přileb vz. 32, pravděpodobně byly odprodány v 50. letech z ČSLA.\n"}
{"id": "1467625", "url": "https://cs.wikipedia.org/wiki?curid=1467625", "title": "Římskokatolická farnost Libkova Voda", "text": "Římskokatolická farnost Libkova Voda\n\nŘímskokatolická farnost Libkova Voda je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie v Libkově Vodě je doložena v roce 1355. Existovala až do třicetileté války. Po roce 1620 byla Libkova Voda přifařena k Horní Cerekvi a později k Božejovu. V roce 1884 došlo k obnovení samostatné farnosti. Od téhož roku začaly být vedeny farní matriky. Po polovině 20. století přestal být do farnosti ustanovován sídelní duchovní správce.\n\nFarnost je spravována ex currendo z Božejova.\n\n"}
{"id": "1467628", "url": "https://cs.wikipedia.org/wiki?curid=1467628", "title": "Římskokatolická farnost Žirovnice", "text": "Římskokatolická farnost Žirovnice\n\nŘímskokatolická farnost Žirovnice je územním společenstvím římských katolíků v rámci pelhřimovského vikariátu českobudějovické diecéze.\n\nV roce 1358 je v Žirovnici doložena plebánie. Farnost později zanikla a byla obnovena až v roce 1729. Patronátní právo ke kostelu sv. Filipa a Jakuba drželi v letech 1594–1773 jezuité z řádové koleje v Jindřichově Hradci.\n\nFarnost spravuje jako administrátor ex currendo řeckokatolický kněz (biritualista) a psychiatr Max Kašparů.\n"}
{"id": "1467629", "url": "https://cs.wikipedia.org/wiki?curid=1467629", "title": "Římskokatolická farnost Veselá u Kamenice nad Lipou", "text": "Římskokatolická farnost Veselá u Kamenice nad Lipou\n\nŘímskokatolická farnost Veselá u Kamenice nad Lipou je územním společenstvím římských katolíků v rámci pelhřimovského vikariátu českobudějovické diecéze.\n\nV roce 1359 je ve Veselé doložena plebánie. Ta později zanikla a Veselá byla přifařena k Horní Cerekvi. V roce 1787 byla ve vsi zřízena lokálie, ze které pak byla v roce 1857 vytvořena samostatná farnost. Fara byla postavena začátkem 19. století jako sídlo lokalisty a později faráře. Sídelního kněze měla farnost do roku 1974.\n\nFarnost spravuje jako administrátor ex currendo řeckokatolický kněz (biritualista) a psychiatr Max Kašparů.\n\n"}
{"id": "1467635", "url": "https://cs.wikipedia.org/wiki?curid=1467635", "title": "Vévodové z Braganzy", "text": "Vévodové z Braganzy\n\nVévoda z Braganzy ( \"Duque de Bragança\") je v rámci portugalské královské dynastie z Braganzy jeden z nejvýznamnějších portugalských šlechtických šlechtických titulů.  \n\nPočínaje rokem 1640, kdy Braganzové nastoupili na portugalský trůn, byl mužskému dědici – korunnímu princi portugalské koruny – udělen titul vévody z Braganzy, společně s dalšími tituly jako kníže z Beira nebo (v letech 1645 až 1816) kníže brazilský. Tradice titulovat následníka trůnu jako vévodu z Braganzy obnovili někteří pretententi po vyhlášení republiky v Portugalsku 5. října 1910, aby zdůraznili svůj nárok na trůn.\n\n\n\n"}
{"id": "1467638", "url": "https://cs.wikipedia.org/wiki?curid=1467638", "title": "Sluneční vůz", "text": "Sluneční vůz\n\nPojem Sluneční vůz může znamenat:\n\n"}
{"id": "1467646", "url": "https://cs.wikipedia.org/wiki?curid=1467646", "title": "Pásztor", "text": "Pásztor\n\nPříjmení Pásztor (maďarský výraz pro pastevce/pastýře), přechýleně Pásztorová, nosí více osobností:\n\n\n\n"}
{"id": "1467647", "url": "https://cs.wikipedia.org/wiki?curid=1467647", "title": "Kostel Zvěstování Panny Marie (Ostřetín)", "text": "Kostel Zvěstování Panny Marie (Ostřetín)\n\nKostel Zvěstování Panny Marie se nalézá uprostřed vesnice Ostřetín v okrese Pardubice nedaleko od hlavní silnice ve směru Hradec Králové - Svitavy. Kostel tvoří významnou dominantu vesnice. Kostel je chráněn jako kulturní památka. Národní památkový ústav tento kostel uvádí v katalogu památek pod rejstříkovým číslem ÚSKP 32383/6-5200.\n\nPrvní písemná zmínka o zdejším kostele pochází z roku 1350, kdy byla zdejší plebánie postoupena biskupství litomyšlskému. Roku 1677 je kostel uváděn jako filiální do Rovně. Byl tehdy dřevěný, podle zprávy z roku 1677 byl vybaven stříbrným kalichem, měděnou monstrancí, cínovou křtitelnicí a čtyřmi zvony. Později patřil do roku 1786 jako filiální do Holic. Roku 1786 byla tu zřízena lokálie a roku 1854 fara. Starý dřevěný kostelík vyhořel spolu s celou vesnicí roku 1758 za pruského tažení. Poté byla postavena malá kaplička a až v roce 1781 byl vystavěn současný kamenný kostel.\n\nSoučasný barokní kostel je jednolodní budova s obdélným půdorysem orientovaná k východu s kostelní věží v západním průčelí a s čtyřhranným presbytářem o rozměrech 6,50 x 5,35 m s pilastry v koutech a plackovou klenbou. Za presbytářem se nalézá sakristie o rozměrech 4,50 x 3,10 m. Kostelní loď má plochý zrcadlový strop s neckovým fabionem a je orientovaná k východu o rozměrech 12,0 x 8,50 m. Kostelní loď, presbytář, sakristie a nároží věže mají pilířové pruhy s baldachýnovými hlavicemi, ozdobené lizénami. \n\nStěny kostela člení pilastry - průčelí 4, boky 4 , v závěru presbytáře a sakristie zdvojené.\n\nKostelní průčelí má klenutý oblouk nad kterým se nachází oválné okno. Postranní vchod je polokruhový, okna jsou uzavřena půlobloukem. \n\nKostelní věž končí osmibokou, šindelem krytou helmicí s hrotnicí a dvouramenným křížem.\n\nHlavní oltář je vybaven obrazem \"Zvěstování Panny Marie\" od malířů Jaroslava Hejdy z Lovčic a Bartoloměje Hlavína z konce 19. století. \n\nPůvodní obraz z hlavního oltáře od jezuitského barokního malíře Josefa Kramolina je zavěšen na postranní zdi kostela. Obraz představuje Pannu Marii, oděnou růžovým šatem a modrým pláštěm s hlavou skloněnou. Za ní je zelená pokrývka. Nad šatem se vznáší anděl, oděný žlutým šatem, a vedle něho jsou dva menší andílci, holubice a zář s hlavami andělskými. Obraz je signován: \"Joseph Kramolin 1781\". Obraz má rozměry 2,0 x 1,5 m.\n\nZa oltářem se nacházejí dřevěné polychromované sochy sv. Floriána a Jana Nepomuckého 1,50 m vysoké, pocházející z 19. století. \n\nPostranní oltáře \"Panny Marie Lourdské, Pána Ježíše a Bolestné Panny Marie\" jsou vybaveny sochami uvedených světců. Oltáře jsou vyřezány v renesančním slohu truhlářem Rudolfem Velínským z Chocně, sochy pocházejí od tyrolského sochaře Ferdinanda Stuflesera.\n\nNa vysokém triumfálním oblouku je v kostelní lodi barokní kartuš s nápisem: AVE MARIA 1781.\n\nProstranní kruchta o rozměrech 8,60 x 7,50 m je umístěna na třech obloucích spočívajících na pilířích křížové základny. Pilíře mají zvýšené podnože místo patek a místo hlavic silně vystupující římsy.\n\nV kostelní lodi nalevo je umístěn obraz sv. Terezie z 19. století o rozměrech 1,30 x 1,0 m.\n\nNa stěně vpravo se nalézá olejomalba Panny Marie z 19. století o rozměrech 1,3 x 1,0 m.\n\nKřížová cesta je novodobá z konce 19. století.\n\nCínovou třínohou křtite1nici o rozměrech 1,30 x 0,32 m zhotovil roku 1859 chrudimský cínař Václav Roztočil.\n\nNa kamenné věži visí tři novodobé zvony. Původní čtyři zvony byly za I. světové války zrekvírovány.\n\n"}
{"id": "1467659", "url": "https://cs.wikipedia.org/wiki?curid=1467659", "title": "Fontána (Duchamp)", "text": "Fontána (Duchamp)\n\nFontána (anglicky \"\") je socha ve stylu \"readymade\", kterou roku 1917 vytvořil Marcel Duchamp: šlo o porcelánový pisoár obrácený do pozice zadní stranou dolů a podepsaný R.Mutt. Duchamp tento sériový výrobek zaslal v dubnu 1917 na první výstavu Společnosti nezávislých umělců (Society of Independent Artists), která se měla konat budově The Grand Central Palace v New Yorku. Výbor výstavy \"Fontánu\" neodmítl, protože pravidla společnosti zakazovala odmítnout dílo umělce, který zaplatil členský poplatek, ale dílo stejně nebylo vystaveno. Později bylo vyfotografováno ve studiu Alfreda Stieglitze a fotografie uveřejněna v uměleckém časopise The Blind Man. Originál \"Fontány\" byl ztracen, ale v 50. a 60. letech 20. století nechal Duchamp vyrobit šestnáct replik.\n\nHistorikové a teoretici umění považují \"Fontánu\" za přelomové dílo umění 20. století. Roku 2004 je 500 vybraných britských profesionálů v oblasti umění odhlasovalo jako nejvlivnější umělecké dílo 20. století. Druhé místo získaly Picassovy \"Avignonské slečny\" (1907) a třetí Warholův \"Marilyn Diptych\" (1962).\nNoviny \"The Independent\" v únoru 2008 napsaly, že tímto jediným dílem Duchamp vynalezl konceptuální umění a „navždy uvolnil tradiční spojení mezi umělcovou prací a hodnotou jeho díla“.\n"}
{"id": "1467661", "url": "https://cs.wikipedia.org/wiki?curid=1467661", "title": "Hurwitzův kvaternion", "text": "Hurwitzův kvaternion\n\nHurwitzův kvaternion je v matematice označení pro takový kvaternion, který má buď všechny koeficienty celočíselné nebo má všechny koeficienty tvořené polocelými čísly (část koeficientů celých a část polocelých je tedy nepřípustná). Formální vyjádření množiny všech Hurwitzových kvaternionů je tedy:\nTato množina je uzavřená na sčítání i násobení a tvoří tedy podokruh okruhu všech kvaternionů. Hurwitzovy kvaterniony zavedl v roce 1919 německý matematik Adolf Hurwitz.\n\nPříbuzným pojmem je Lipschitzův kvaternion, což je kvaternion se všemi koeficienty celočíselnými. Formální vyjádření množiny Lipschitzových kvaternionů je tedy:\nI Lipschitzovy kvaterniony jsou uzavřené na sčítání a násobení, tvoří tedy okruh, který je podokruhem Hurwitzových kvaternionů. Lipschitzovy kvaterniony se nazývají podle německého matematika Rudolfa Lipschitze.\n\nVýhodou Hurwitzových kvaternionů oproti Lipschitzovým je, že tvoří eukleidovský obor a tedy i obor s jednoznačným rozkladem.\n"}
{"id": "1467666", "url": "https://cs.wikipedia.org/wiki?curid=1467666", "title": "Rudzští z Rudz", "text": "Rudzští z Rudz\n\nRudzští z Rudz (\"polsky Rudzki z Rudz, Rudzki z Rudze\") byli starým slezský rodem pocházející z obce Rudze, 3 km na jih od města Zátor, v Osvětimském knížectví, od roku 1445 v Zátorském knížectví. Během staletí se rozšířili do Pštinského knížectví, Těšínského knížectví a Opavského knížectví. Patřili mezi pevně usazené rody. Někdy jsou psáni také jako: Rudzicki, Ruditzki, Rudicki. Tento rod byl po několik generací blízkými šlechtici Piastovců, zejména těšínské větve.\n\nRod se znakem netvora s rybou, který se psal Rutski, se vyskytoval okolo roku 1396 v Litvě. Do Polska přišel s vládnoucím rodem Jagelonců, přesněji s Vladislavem II. Jagello.\n\nNa listině Mikuláše Rudzkého z Rudz z roku 1441 byla pečeť, kde byl v kolo vtočený úhoř, nebo had.\n\nNa seznamu maršálků Těšínského knížectví byl v letech 1423–1426 jistý Lorenz Saschke z Szonowa, který měl erb: \"\"přední polovina jelena a zadní části ryby\"\". Rod Saschke z Szonowa, nebo také Sasske von Schönow, byl zemanský rod z Šenova. Stejný erb je pak u prvního písemně doloženého zástupce rodu Rudzkých z Rudz a to Erazima, který byl maršálkem Těšínského knížectví v letech 1545–1547. Historicky měly oba rody stejného prapředka, což mohl býti rytíř, který byl člen družiny knížete Měška I. Těšínského (\"polsky Mieszko cieszyński\"), se kterým přišel okolo roku 1290 na Těšínsko.\n\nPrvní písemné zmínky byly z roku 1427–1429 o Mikuláši z Rudz, staroste ve Barwałdzie, který se také uvádí z Rudze a na Zátoru, od 1445 v bývalém Zátorském knížectví (\"německy Rauscher\") se syny Mikulášem a Janem (\"Jankem\").\n\nMikuláš je zmiňován ještě kolem roku 1446, jeho syn Mikuláš okolo roku 1454–1464. Vnuk Stanislav, vnučka Beata. Dále pak Jan, Václav, Šimon.\n\nOkolo roku 1465 Jan.\n\nV letech 1545–1547 je zmiňován jako maršálek Těšínského knížectví Erazim Rudzký († 1547). Tento úřad zastával i jeho syn Kašpar starší Rudzký (v období 1605–1617) a vnuk Erazim II. Rudzký (v období 1623–1629). Erazim měl syny Erazima, Kašpara, Mikuláše a Václava, dcery Kateřinu, Magdalenu, Annu a Barboru.\n\nV druhé polovině 15. století byla vytvořena funkce dvorského maršálka knížecího dvora, kterou zastával Mikuláš Rudzký, v období 1552–1573.\n\nErazimův bratr byl Václav Rudzký († 1582) byl v období 1550–1560 kancléřem Těšínského knížectví. Je zmíněn v listinách:\n\n\nV roce 1607, v pondělí před 25. prosincem, je zmíněn v listině Kašpar Starší z Rudz a na Chotěbuzi, kancléř Těšínského knížectví a hejtman v Těšíně a Erazim Rudzký z Rudz a na Vělopolí\n\nV roce 1659, 11. června, se provdala Magdalena z Hohensteinu za Bernarda Rudzkého.\n\nV roce 1690, 25. května, vydal císař Leopold I. dekret (tajný) o poručnictví při výchově sirotků po šlechticích evangelického vyznání, zde jsou zmíněni sirotci po: Wilhelmovi Beesovi z Chrostiny, Janu Čamerovi (\"Czamerz\") z Jiskřína (\"Jiskrzin\"), po Wilhelmovi Lhockém ze Lhoty (\"Ligota Bialska, Polsko\") a po Bernardovi Rudzkém z Rudz.\n\nJistý Jan Ignác Rudzký byl od roku 1705 farářem u sv. Václava v Praze, kde 1709 zemřel a byl pochován.\n\nJistá Kateřina Rudzká, zemřela v roce 1743 v Krosensku (Polské Slezsko, součást Braniborska), byla ženou Ludvíka Mořice Wilamovského.\n\nRod měl v erbu vzácný znak netvora: V červeném štítě je zlatá hlava jelena s rybím tělem a ocasem přirozené barvy. Kolčí přilba s červeno-zlatými přikrývadly. V klenotu je figura ze štítu.\n\nErb, jak byl malován v 16. století, byl uložen v erbovníku Vídni v Rakouské národní knihovně.\n\nErb v této podobě byl také na epitafu Marianny Rudzké z Rudz († 1625), vdově po Mikuláši Rudzském z Rudz, dceři svobodné paní Evy von Tschammer a z Jiskřína (\"Iskrzin, Polsko\"). Byl uložen ve Slezském muzeu v Katovicích.\n\nErb byl použit na pečetidlech: Jana ml. Rudzkého (1600), Erazima Rudzkého (1627),\n\n\"(řazeno chronologicky)\"\n\nRudza a Zátor: před rokem 1441 (Mikuláš)\n\nKochlovice u Slezské Rudy (\"polsky Kochłowice\"): 1451 (Stanislav, držené v zástavě)\n\nStará Ves u Pštiny (\"polsky\" \"Stara Wieś, Pszczyna\"): 1454–1488 (Mikuláš)\n\nFojtství v Glivicích (\"polsky\" \"Gliwice\"): 1465 (Jan, po něm Marta, jako vdova)\n\nFojtství Bytom: 1481 (Beata, jako vdova po Mikuláši Podholovi z Grossendorfu)\n\nMyslovice (\"polsky Mysłowice\"): 1486–1546 (Václav)\n\nKamenice (\"polsky Kamienica)\": 1530–1566 (Kašpar, nechal zde vystavět kostel)\n\nRybníky u Strumeně (\"polsky Strumień\"): do roku 1533 (Václav, kancléř, 6. ledna prodal městu Těšín čtyři rybníky)\n\nKnížecí dům v Těšíně: 1547 (Václav, kancléř, 6. dubna dostal darem od Fridricha Kazimíra Frýštatského knížecí dům, který se nacházel na hřbitovem, naproti proboštství, současně byl dům osvobozen od všech finančních povinností, také povinnosti robot a stráže. Dům dříve patřil knězi Georgu Cadykovi, který byl z města vyhnán a dům byl konfiskován.)\n\nAlbrechtice (\"dnes Albrechtice u Českého Těšína\"): 1550–1599 (Mikuláš)\n\nChotěbuz: 1552 (Václav, kancléř, po něm jeho synové Erazim a Mikuláš, pak Kašpar)\n\nRudice (\"polsky Rudzica\"): 1552–1600 (Václav, kancléř, po něm jeho synové Erazim a Mikuláš, pak Melichar)\n\nZahrada v Těšíně: 1558 (Zikmund, zahrada byla známá jako Šnajdrovská)\n\nJilovnice (\"polsky Iłownica\"): 1571 (Václav, kancléř)\n\nKarvín (\"dnes Karviná\"): 1559 (Žofie † 1584, do roku 1550 provdána za zámožného měšťana z Těšína Oldřicha Cukrmachera, v roce 1551 provdaná za Jiřího Laryše ze Lhoty † 1588)\n\nŠumbark: 1559 (Hanuš, prodal Václavu Pelhřimovi z Třankovic)\n\nNěmecká Lutyně (\"dnes Dolní Lutyně\") a Nová Ves (\"polsky Nowa Wies\"): okolo roku 1571 (Anna † 1594, vdova po Kašparu Vlčkovi z Dobré Zemice)\n\nDům v Těšíně: do 1600 (Kašpar ml. a Frydrich prodali dědictví po Zikmundovi)\n\nHumna: 1600 (Kašpar, knížecí hejtman)\n\nDubovec (\"polsky Dębowiec\"): 1600 (Mikuláš, po něm jeho manželka Eva rozená Czermer)\n\nKoňakov: 1601 (Jan starší)\n\nBravantice: 1602 (Kateřina spolu s manželem Zikmundem Štyrnským ze Styrn)\n\nDomaslavice a Soběšovice: po 1603 (Jiří, manželka Kateřina Marklovská ze Žebrače)\n\nVělopolí: 1607 (Erazim)\n\nZpupná Lhota: 1619 (Kašpar)\n\nHůrky (\"polsky Górki Wielkie\"): 1625 (Mikuláš st.)\n\nUstroň (\"polsky Ustroń\"): 1633–1643 (Mikuláš st.)\n\nZboží ve Bzí (\"polsky Bzie\"): 1685 (Petr, koupil je od sester Sławnických)\n\nBoryně (\"polsky Borynia\"): do 1704 (Marie, žena po Antonínu Vlčkovi z Dubovce, po roce 1710 byla ženou Kryštofa z Gellhornu a na Skrzeczkowicích)\n\nŠenov: před rokem 1560 (rod Sasske von Schönow, mají shodný erb)\n\nKníže Václav III. Adam Těšínský udělil 26. prosince 1550 kancléři Václavu Rudzkému právo várečné ve městě Skočov (\"polsky Skoczów\"). V roce 1577 získal toto právo várečné i pro obec Rudice (\"polsky Rudzica\"). To vše přes protesty měšťanů obou měst.\n\nNáhrobník Mikuláše st. Rudzkého z Rudz († 14. května 1658), byl pohřben v Těšíně, v kostele sv. Maří Magdaleny (viz Kostel svaté Máří Magdalény v Těšíně).\n\nV kostele sv. Trojce v Těšíně, který byl postaven v roce 1585, je na zvonu z roku 1641 postava odkazující se na Mikuláše st. Rudzkého z Rudz († 1658).\n\nGenealogický vývod Heleny Kateřiny Rudzké, manželky Františka svobodného pána Vilmovského, dcery Bernarda Rudzkého a Elišky Pelhřimovské z Třankovic (Třanovice), se nachází ve sbírkách Šeršníkova muzea v Těšíně.\n\n\"Jež, Radim\": Pergamenové listiny těšínských Piastovců z let 1408–1566 z Rakouské národní knihovny ve Vídni. Práce a studie Muzea Beskyd, Frýdek-Místek: Muzeum Beskyd Frýdek-Místek, 2012, Neuveden, č. 24, s. 140-201. ISSN 1804-1116.\n\n\"Pastrňák, Milan\": Václavovice 1302–2002, Tisk: Tilia, 2002, Šenov u Ostravy, 219 s.\n\n\"Müller, Karel – Spyra, Janusz Jan\": Korespondence posledních těšínských Piastovců (1524–1653) z archivních fondů České republiky a města Cieszyn. (Úvod do problematiky, stav poznání a možnosti využití). Těšín, 2010, s. 12–131\n\n\"Panic, Idzi\": Z badań nad karierą rodziny Rudzkich w księstwie cieszyńskim w czasach piastowskich, 2005\n"}
{"id": "1467671", "url": "https://cs.wikipedia.org/wiki?curid=1467671", "title": "Milan Cagala", "text": "Milan Cagala\n\nMilan Cagala (* 9. května 1949 Častkovce) je bývalým ministrem hospodářství Slovenské republiky a současným prezidentem Svazu strojírenského průmyslu SR.\n\nV letech 1977 až 1982 dálkově studoval strojírenství na Slovenské vysoké škole technické. V roce 1995 ukončil vědeckou aspiranturu. Od roku 1978 pracoval ve firmě Vzduchotechnika Nové Mesto nad Váhom, kde byl od roku 1996 generálním ředitelem. V letech 1995 až 1999 byl členem dozorčí rady DMD Holding a zároveň členem prezídia Fondu národního majetku. V roce 1998 působil jako ministr hospodářství v třetí Mečiarově vládě. Ve volebních obdobích 1998-2002 a 2002-2006 byl za HZDS zvolen poslancem NR SR. V roce 2003 byla strana přejmenována na LS-HZDS. Byl předsedou Zvláštního kontrolního výboru NR SR pro kontrolu činnosti Vojenského zpravodajství, členem Výboru NR SR pro hospodářství, privatizaci a podnikání a ověřovatelem Výboru NR SR pro kontrolu použití informačně-technických prostředků.\n\nDne 29. ledna 2008 z HZDS vystoupil a v roce 2009 se stal zakládajícím členem a místopředsedou strany Nová demokracia. Na druhém místě kandidátce této strany kandidoval roku 2010 do parlamentu, avšak strana nepřekročila 5 procentní kvórum.\n"}
{"id": "1467673", "url": "https://cs.wikipedia.org/wiki?curid=1467673", "title": "Soulská státní univerzita", "text": "Soulská státní univerzita\n\nSoulská státní univerzita ( – \"Sŏul tähakkjo\") je státní univerzita v Soulu, hlavním městě Jižní Korey. Byla založena v roce 1946 a je považována za nejprestižnější univerzitu v zemi. K roku 2018 měla přibližně osmadvacet tisíc studentů, z toho přibližně dvanáct tisíc postgraduálních.\n\nHlavní kampus má univerzita v Kwanaku v Soulu. Je po ní pojmenována přilehlá stanice na lince 2 zdejšího metra. Další kampus je v čtvrti Tähangno a další v okrese Pchjongčchang přibližně 180 kilometrů východně od Soulu v provincii Kangwon.\n\n"}
{"id": "1467675", "url": "https://cs.wikipedia.org/wiki?curid=1467675", "title": "Stanko (příjmení)", "text": "Stanko (příjmení)\n\nPříjmení Stanko, přechýleně Stanková, nosí více osobností:\n\n\n\n\n"}
{"id": "1467676", "url": "https://cs.wikipedia.org/wiki?curid=1467676", "title": "Štefan Malatinec", "text": "Štefan Malatinec\n\nŠtefan Malatinec (22. ledna 1930, Rimavská Sobota – 30. dubna 2010) byl průmyslový výtvarník, designér a sochař.\n\nV letech 1949 až 1954 studoval v Praze na Vysoké škole uměleckoprůmyslové (pod vedením českého sochaře, medailéra a profesora Bedřicha Stefana). V roce 1963 byl Štefan Malatinec pověřen Svazem československých výtvarných umělců (SČVU) k vyhledávání průmyslových podniků pro spolupráci s výtvarníky. V letech 1965 až 1970 pracoval jako průmyslový výtvarník v podniku Desta Děčín (v Děčíně). V letech 1966 až 1984 působil v národním podniku Adamovské strojírny (v Adamově u Blanska). Jako externí pedagog vyučoval v letech 1977 až 1979 na Vysoké škole uměleckoprůmyslové v Praze. Do podniku Desta Děčín (v Děčíně) se opět vrátil v letech 1986 až 1992. V roce 1976 byl Štefan Malatinec oceněn Cenou Antonína Zápotockého, v roce 1981 pak obdržel titul Zasloužilý umělec.\n\n\n\n\n\n\n\n\n"}
{"id": "1467677", "url": "https://cs.wikipedia.org/wiki?curid=1467677", "title": "Roch Marc Christian Kaboré", "text": "Roch Marc Christian Kaboré\n\nRoch Marc Christian Kaboré (* 25. dubna 1957 Ouagadougou) je burkinafaský politik a od roku 2015 také 8. prezidentem Burkiny Faso.\n\nJeho otec Charles Bila Kaboré byl bankéř. Po ukončení studia odešel v roce 1975 do Francie, kde vystudoval ekonomii na univerzitě v Dijonu. V roce 1980 se vrátil do své země a o čtyři roky později se stal generálním ředitelem Banque Internationale du Burkina.\n\nJeho politická kariéra začala v roce 1989, když byl jmenován ministrem dopravy a telekomunikací. Od roku 1990 byl ministrem zahraničí a v květnu 1992 se stal členem parlamentu pro volební obvod v provincii Kadiogo. V červnu 1993 převzal kancelář ministra financí a plánování. Od září 1993 byl ministrem zahraničí a 22. března 1994 se stal předsedou vlády. Během svého působení zprivatizoval některé státní podniky, přičemž s okolnostmi vyvolal kritiku. Dne 6. února 1996 odstoupil z jeho funkce, aby se stal první místopředseda vládnoucí strany a zvláštní poradce prezidenta.\n\nKaboré byl součástí politické strany Congrès pour la démocratie et le progrès (CDP) v letech 1987 až 2014 společně s prezidentem Blaise Compaoré. V roce 1996 získal funkci zvláštního poradce prezidenta a byl v parlamentních volbách 11. května 1997 znovu zvolen poslancem parlamentu. Stal se místopředsedou parlamentu a jeho strana ho jmenovala generálním tajemníkem v roce 1999. Dne 6. května 2002 byl zvolen předsedou Národního shromáždění. V této funkci zastával až do roku 2012. Předsedal straně CDP od června 2003 až do parlamentních voleb v prosinci 2012. Po parlamentních volbách vyšlo najevo vnitřní napětí ve straně CDP a Kaboré byl znemožněn spolu s dalšími blízkými důvěrníky. V lednu 2014 se oddělil od CDP a stal předsedou nově vzniklé strany Mouvement du peuple pour le progrès (MPP).\n\nNová strana ho nominovala na prezidentské volby konané dne 29. listopadu 2015. Tady v prvním kole zvítězil s téměř 53,5% proti jeho nejsilnějšímu konkurentovi Zéphirinu Diabrému. Svou inauguraci měl 29. prosince 2015.\n"}
{"id": "1467678", "url": "https://cs.wikipedia.org/wiki?curid=1467678", "title": "Heavy Metal (film)", "text": "Heavy Metal (film)\n\nHeavy Metal je americký animovaný povídkový sci-fi film z roku 1981, jenž natočil režisér Gerald Potterton. Film je adaptací několika povídek z magazínu \"Heavy Metal\".\n\nHlavní postavy nadabovali Rodger Bumpass, Jackie Burroughs, John Candy, Joe Flaherty, Don Francks, Martin Lavut, Marilyn Lightstone, Eugene Levy, Alice Playten, Harold Ramis, Percy Rodriguez, Susan Roman, Richard Romanus, August Schellenberg, John Vernon, Vlasta Vrana a Zal Yanovsky.\n\nSnímek se proslavil hlavně svým originálním pojetím, kombinujícím několik typů animace, metalovým soundtrackem a explicitními ukázkami násilí, nahoty a sexu.\n\nRoku 2000 bylo natočeno pokračování \"Heavy Metal 2000\".\n\nKvůli problémům s autorskými právy nebyly vydány všechny písně, jenž ve filmu zazněly. Toto je seznam písní, jenž byly vydány oficiálně jako součást soundtracku:\n\n1.\"\"Heavy Metal\"\" Sammy Hagar - 3:50\n\n2.\"\"Heartbeat\"\" Riggs - 4:20\n\n3.\"\"Working in the Coal Mine\"\" Devo - 2:48\n\n4.\"\"Veteran of the Psychic Wars\"\" Blue Öyster Cult - 4:48\n\n5.\"\"Reach Out\"\" Cheap Trick - 3:35\n\n6.\"\"Heavy Metal (Takin' a Ride)\"\" Don Felder - 5:00\n\n7.\"\"True Companion\"\" Donald Fagen - 5:02\n\n8.\"\"Crazy (A Suitable Case for Treatment)\"\" Nazareth - 3:24\n\n9.\"\"Radar Rider\"\" Riggs - 2:40\n\n10.\"\"Open Arms\"\" Journey - 3:20\n\n11.\"\"Queen Bee\"\" Grand Funk Railroad - 3:11\n\n12.\"\"I Must Be Dreamin\"'\" Cheap Trick - 5:37\n\n13.\"\"The Mob Rules\"\" (alternativní verze) Black Sabbath - 3:16\n\n14.\"\"All of You\"\" Don Felder - 4:18\n\n15.\"\"Prefabricated\"\" Trust - 2:59\n\n16.\"\"Blue Lamp\"\" Stevie Nicks - 3:48\n"}
{"id": "1467679", "url": "https://cs.wikipedia.org/wiki?curid=1467679", "title": "Fiona Gubelmann", "text": "Fiona Gubelmann\n\nFiona Victoria Gubelmann (* 30. března 1980, Santa Monica, Kalifornie, Spojené státy americké) je americká herečka. Zahrála si několik hostujících rolí v seriálu \"Kriminálka New York\", \"Jmenuju se Earl\" a \"Knight Rider – Legenda se vrací\" a filmu \"Rande měsíce\" a \"Downstream\". Od roku 2018 hraje jednu z hlavních rolí v seriálu stanice ABC \"The Good Doctor\".\n\nGubelmann se narodila v Santa Monice v Kalifornii. S herectvím a tancem začala již v předškolním věku. Poprvé se objevila v baletní hře \"The Patch Patch Kids\" ve 4 letech. Jako dítě a teenagerka navštěvovala v létě divadelní tábory, působila v místním divadle a zapojila se do divadelního kroužku na své střední škole v Del Mar v Kalifornii. Nastoupila na Kalifornskou univerzitu v Los Angeles (UCLA), kde jejím oborem bylo lékařství. Po zapojení se do divadelních inscenacích na škole zjistila, že se jí herectví líbí natolik, že svůj obor převedla na divado. Během svého studia na vysoké škole se dobrovolně angažovala v programu ArtsBridge, programu pro ohroženou mládež v oblasti Los Angeles.\n\nV roce 2002 dostudovala na UCLA a poté studovala herectví v divadle Beverly Hills Playhouse.\n\nPoprvé se na televizní obrazovce v seriálu stanice UPN \"The Mullets\" a na filmovém plátně v roce 2004 ve filmu \"Máš padáka!\". V roce 2009 si zahrála v divadelní hře Petera Lefcourta \"La Ronde de Lunch\" v Los Angeles.\n\nBěhem let 2011 až 2014 hrála jednu z hlavních rolí Jenny Mueller v seriálu \"Wilfred\". Zahrála si několik hostujících rolí v seriálu \"Kriminálka New York\", \"Jmenuju se Earl,\" \"Knight Rider – Legenda se vrací, Taková moderní rodinka, Nová holka, Šílenci z Manhattanu\" nebo \"iZombie.\" V roce 2017 získala hlavní roli Heather Flynn-Kellog v seriálu \"Daytime Divas\". V roce 2018 získala hlavní roli Morgan Reznick v seriálu stanice ABC \"The Good Doctor\".\n\n"}
{"id": "1467680", "url": "https://cs.wikipedia.org/wiki?curid=1467680", "title": "Norwegian Air Argentina", "text": "Norwegian Air Argentina\n\nNorwegian Air International je argentinská letecká společnost patřící pod Norwegian Air Shuttle. Společnost byla založena v lednu roku 2017 a provozuje společnost Boeing 737-800 s základnami v Buenos Aires a Córdoba. Všechna letadla jsou registrována v Argentině.\n\n"}
{"id": "1467682", "url": "https://cs.wikipedia.org/wiki?curid=1467682", "title": "Otín (zámek)", "text": "Otín (zámek)\n\nOtín je zámek ve stejnojmenné vesnici severovýchodně od Klatov. Založen byl ve druhé polovině šestnáctého století jako renesanční tvrz. Za Kanických z Čachrova byl barokně rozšířen a dochovanou podobu získal na počátku devatenáctého století, kdy vzniklo empírové křídlo. Zámecký areál je od roku 1964 chráněn jako kulturní památka.\n\nPrvním panským sídlem v Otíně byla gotická tvrz zvaná Šabat, pravděpodobně ze druhé poloviny patnáctého století. Roku 1550 patřila rodu Boříkovských z Košumberka, kteří ji prodali Šebestiánu Raichenbachovi z Raichenbachu a na Srbicích. Šebestiánovi synové Kryštof a Jindřich Otín prodali roku 1556 Václavu Broumovi z Miřetic, od kterého jej vzápětí koupil Fabián Mejtolár z Mejtolu. Fabián si statek podržel jen dva roky a poté jej přenechal klatovskému rychtáři Matyáši Kaufunkovi z Poborovic. Po roce 1589 Otín nejspíše vyženil Jiří Kanický z Čachrova.\n\nNěkterý z majitelů nechal ve druhé polovině šestnáctého století v Otíně postavit novou renesanční tvrz. Stará tvrz zůstala stát u poplužního dvora ve východní části vesnice snad až do devatenáctého století.\n\nJiří Kanický z Čachrova se zúčastnil stavovského povstání v letech 1618–1620, ale po jeho porážce se stal katolíkem, a byl omilostněn. Po manželově smrti panství spravovala vdova Ludmila až do roku 1656, kdy Otín připadl synům Janu Jiřímu a Vilému Jetřichovi. Vilém Jetřich roku 1658 svou polovinu prodal Marii Žofii Bukovanské, která o rok později koupila také podíl Jana Jiřího a statek opět spojila do jednoho celku. Zámek vlastnila až do roku 1675, kdy jej koupil Jan Vilém Příchovský z Příchovic. Jeho syn Albrecht Karel Příchovský panství rozšířil o sousední Předslav. V osmnáctém století se majitelé statku často měnili. Roku 1708 panství koupil Přibík Vilém Kokořovec z Kokořova, který zemřel o čtyři roky později. Jeho dcera Marie Anna, provdaná Michnová z Vacínova, panství spravovala až do roku 1735, kdy je prodala ovdovělé Viktorii Anně z Unwerthu. Podle Miloslava Bělohlávka však otínský statek roku 1712 zdědil Přibík Vilém z Újezda a Viktorii Anně z Unwerthu jej prodali až jeho dědicové.\n\nViktorie z Unwerthu prodala zadlužené panství dne 1. prosince 1740 Františku Adamovi Janovskému z Janovic, po kterém statek okolo roku 1780 zdědily jeho děti. O čtyři roky později uzavřely dohodu, podle které Otín připadl Janu Vincencovi Janovskému. Miloslav Bělohlávek uvádí jako majitele syna Jana Viléma Janovského, který měl Otín spravovat už od roku 1780.\n\nOkolo roku 1800 Otín koupil Ferdinand ze Sternfeldu a nechal starý zámek přestavět. Ještě před dokončením úprav roku 1808 zemřel. O rok později Otín od jeho dcery koupil pražský advokát Jan Měchura a stavbu dokončil. Na zámku poté často pobýval František Palacký, který zde psal své dílo \"Dějiny národu českého v Čechách a v Moravě\" a roku 1827 se oženil v předslavském kostele svatého Jakuba.\n\nOd roku 1840 zámek patřil hudebnímu skladateli Lepoldu Eugenu Měchurovi. Jeho syn Viktor Měchura zámek roku 1875 prodal lékaři Vojtěchu Duchkovi, který nechal zámek upravit v empírovém stylu. Podle Jiřího Úlovce však empírová přestavba proběhla již na počátku devatenáctého století a úpravy z osmdesátých let téhož století již podobu zámku výrazně neovlivnily. Po několika dalších majitelích zámek 9. ledna 1897 koupila Olga Zedtwitzová. Po ní jej vlastnil od roku 1910 Ferdinand Altvatter, roku 1925 zámek koupili manželé Josef a Marie Jílkovi a nakonec v roce 1940 Alois a Emílie Michovští. Zámek Emílii patřil až do roku 1950, kdy byla přinucena jej věnovat otínskému místnímu národnímu výboru. Budovu od sedmdesátých let dvacátého století využíval národní podnik Kozak Klatovy jako skladiště a po něm se v ní skladovaly jen zemědělské produkty. Uživatelé v poslední čtvrtině dvacátého století zanedbávali údržbu a zatékající voda poškodila stropy i obvodové zdivo. Opravy zahájil až nový majitel okolo roku 2000.\n\nV dochované podobě má zámek půdorys písmena U. Nejstarší částí budovy je renesanční východní křídlo se střední vstupní síní a bočními místnostmi zaklenutými valenými klenbami s výsečemi a hřebínky. Po roce 1840 byla tvrz barokně upravena a rozšířena o jižní křídlo. Severní křídlo bylo přistavěno na počátku devatenáctého století v empírovém slohu. Fasády průčelí člení pilastrový řád, korunní římsa a obdélná okna s výraznými frontony. V zahradním průčelí se nachází balkón podpíraný pilíři, pod kterým je hlavní vchod do budovy.\n\nK památkově chráněnému areálu patří také park a ohradní zeď s branami.\nV jihovýchodním nároží parku stojí patrový gloriet se čtvercovým půdorysem, dvěma přístavky se zkosenými hranami a s cibulovou střechou.\n\n"}
{"id": "1467684", "url": "https://cs.wikipedia.org/wiki?curid=1467684", "title": "Tibor Cabaj", "text": "Tibor Cabaj\n\nTibor Cabaj (* 15. března 1954, Blesovce) je slovenský politik, bývalý místopředseda Národní rady Slovenské republiky.\n\nZa poslance NR SR byl zvolen ve volebním období 2002 až 2006 za HZDS. V roce 2003 byla strana přejmenována na LS-HZDS. Byl členem mandátového a imunitního výboru NR SR, Výboru NR SR pro veřejnou správu a Zvláštního kontrolního výboru NR SR pro kontrolu činnosti NBÚ. Byl předsedou poslaneckého klubu LS-HZDS. Dne 28. dubna 2009 byl po smrti Viliama Vetešky zvolen místopředsedou Národní rady Slovenské republiky.\n"}
{"id": "1467685", "url": "https://cs.wikipedia.org/wiki?curid=1467685", "title": "Zdenko Čambal", "text": "Zdenko Čambal\n\nZdenko Čambal (18. května 1962, Skalica) je primátor města Holíč. Zvolen byl za koalici SMER-SD, LS-HZDS a SNS v komunálních volbách v roce 2006.\n\nJe ženatý, má jedno dítě. Žije v Holíči, kde zároveň vykonává funkci primátora města. V roce 1981 odmaturoval na SPŠ strojní v Bratislavě. V letech 2002 až 2006 úspěšně ukončil bakalářské studium na Přírodovědecké fakultě UMB v Banské Bystrici.\n"}
{"id": "1467687", "url": "https://cs.wikipedia.org/wiki?curid=1467687", "title": "Noční ptáci", "text": "Noční ptáci\n\nNoční ptáci (anglicky \"\") je obraz, který roku 1942 namaloval Edward Hopper. Znázorňuje zákazníky nočního baru viděné z ulice skrz výlohu. Olejomalba na plátně ve stylu amerického realismu o rozměrech 84,1 × 152,4 cm je vystavena v Institutu umění v Chicagu, který ji 13. května 1942 zakoupil za 3000 dolarů. \n\nPodle Oxfordského slovníku umění jde o Hopperův nejznámější obraz: „Ústředním tématem jeho díla je osamělost velkoměstského života, obvykle vyjádřená jednou nebo dvěma postavami v jednoduchém prostředí – jeho nejznámější dílo, \"Noční ptáci\", má neobvykle velké ,obsazení‘ čtyř lidí.“ Zároveň jde o jedno z nejznámějších děl amerického umění.\n"}
{"id": "1467692", "url": "https://cs.wikipedia.org/wiki?curid=1467692", "title": "Nikolaj Girenko", "text": "Nikolaj Girenko\n\nNikolaj Michajlovič Girenko ( , 31. října 1940, Petrohrad − 19. června 2004, Petrohrad) byl ruský etnolog − afrikanista a aktivista za lidská práva.\n\nZnámý byl především jako aktivista za práva menšin.\n\nAbsolvoval tehdejší Leningradskou státní univerzitu v oboru orientalistiky. Po dostudování působil jako tlumočník mezi sovětskými specialisty a domorodými kmeny na Zanzibaru. Působil ve více etnologických a antropologických institucích.\nV Petrohradě uspořádal několik seminářů upozorňujících na rozšiřující se trend extremismu. Účastnil se i mezinárodních konferencí týkajících se lidských práv. Figuroval jako svědek a konzultant ve více soudních procesech proti ultranacionalistickým organizacím a jednotlivcům. Dne 19. června 2004 byl Nikolaj Girenko zastřelen ve vlastním bytě v Petrohradě.\n\nPodle vyšetřovatelů patřili oba vrazi ke krajně nacionalistické skupině „Bojová teroristické organizace“ (Боевая террористическая организация), podezřelé i z dalších naplánovaných vražd. 14. června 2011 odsoudil petrohradský městský soud jejího náčelníka Alexeje Vojevodina a jejího člena Artěma Prochorenka k doživotnímu vězení, další členové byli odsouzeni k menším trestům.\n\n"}
{"id": "1467693", "url": "https://cs.wikipedia.org/wiki?curid=1467693", "title": "Kevin Huser", "text": "Kevin Huser\n\nKevin Huser (* 1995) je švýcarský profesionální horolezec, reprezentant v ledolezení a ve sportovním lezení, juniorský mistr světa v ledolezení na obtížnost.\n\n\n\n\nÚčastnil se také domácích závodů a v letech 2009–2014 mistrovství Evropy juniorů a Evropského poháru juniorů (bez medailí).\n\n"}
{"id": "1467697", "url": "https://cs.wikipedia.org/wiki?curid=1467697", "title": "Štefan Soták", "text": "Štefan Soták\n\nŠtefan Soták (* 26. ledna 1927 Biel) je bývalý slovenský fotbalový obránce, trenér a činovník (funkcionář).\n\nZaměstnání železničáře ho přivedlo z Prešova do Košic, kde začal roku 1947 nastupovat za ŠK Železničiari Sparta Košice (dobový název Lokomotívy). V letech 1949–1951 absolvoval základní vojenskou službu, kde téměř rok nehrál žádná soutěžní utkání. V československé lize hrál za ZSJ Dynamo ČSD Košice (dobový název Lokomotívy), aniž by skóroval. V roce 1956 dostal pracovní nabídku od Východoslovenských strojíren Košice, pročež zanechal hráčské a později i trenérské a funkcionářské činnosti.\n\n\n"}
{"id": "1467698", "url": "https://cs.wikipedia.org/wiki?curid=1467698", "title": "Anatolij Ďatlov", "text": "Anatolij Ďatlov\n\nAnatolij Stěpanovič Djatlov ( ; 3 března 1931, Krasnojarský kraj, Rusko − 13. prosince 1995) byl sovětský technik, zástupce hlavního inženýra Černobylské jaderné elektrárny V. I. Lenina, který řídil experiment, jenž vedl k černobylské havárii.\n\nDne 26. dubna 1986 řídil bezpečnostní test na reaktoru č. 4 atomové elektrárny, který způsobil nejhorší nehodu v dějinách jaderných elektráren na světě. V roce 1987 byl uznán vinným za „závažné selhání při řízení zařízení s možností výbuchu“ a byl odsouzen na 10 let vězení. Po pěti letech byl z vězení propuštěn. O černobylské havárii napsal knihu, ve které namísto personálu viní za nehodu špatnou konstrukci elektrárny. \n\nBěhem nehody byl vystaven dávce radiace 390 rem (3,9 Sv, odpovídá vážné otravě ozářením). Zemřel na infarkt v roce 1995.\n"}
{"id": "1467699", "url": "https://cs.wikipedia.org/wiki?curid=1467699", "title": "Prespanská dohoda", "text": "Prespanská dohoda\n\nPrespanská dohoda (makedonsky Преспански договор, řecky Συμφωνία των Πρεσπών) je mezinárodní dohoda, která byla podepsána ministry zahraničí Makedonie Nikolou Dimitrovem a Řecka Nikem Kociasem dne 17. června 2018. Klade si za cíl ukončit spor o název Makedonie a normalizovat makedonsko-řecké vztahy. \n\nSmlouva byla podepsána dne 17. června 2018 v řecké vesnici Psarades na břehu Prespanského jezera, na severní hranici země. Kromě obou ministrů zúčastněných stran ji podepsal i zástupce Organizace spojených národů, který vývoj v daném sporu sleduje. Dohoda nahradila původní dočasnou smlouvu z New Yorku z roku 1995. Smlouva má představovat trvalé řešení sporu o název Republiky Makedonie a definovat parametry strategické spolupráce mezi Řeckem a Makedonií. Název země Republika Makedonie má být dle smlouvy změněn na Republika Severní Makedonie, zkráceně Severní Makedonie, zůstat však má označení národa Makedonci a jazyk makedonština.\n\nDne 20. června 2018 ratifikoval dohodu makedonský parlament, kde pro něj hlasovalo 69 místních poslanců. Změna názvu státu byla schválena v podobě čtyř ústavních dodatků makedonské ústavy. Opoziční strana VMRO-DPMNE označila schválení dohody za genocidu makedonského státu i národa. Po schválení z makedonské strany se Řecko rozhodlo vzdát svého veta v Evropské unii a dne 27. června 2018 souhlasila Evropská unie se zahájením přístupových rozhovorů o členství Makedonie v EU. Na přelomu září a října téhož roku bylo uskutečněno nezávazné referendum, ve kterém byla schválena změna názvu státu většinou 91 % hlasujících, účast však činila pouze 37 %. Odpůrci dohody změnu názvu bojkotovali. Vyšší podíl hlasů pro změnu názvu byl na severozápadě země, kde žije albánská menšina. Změna názvu státu byla politicky citlivým tématem, které se neobešlo bez demonstrací v ulicích Skopje a dalších větších měst v zemi.\n\nDne 25. ledna 2019 schválil dohodu i řecký parlament, přestože v téže době se uskutečnily rozsáhlé protesty v Aténách a Soluni. Rozhodným odpůrcem změny názvu byla strana Zlatý úsvit, která požadovala zatčení premiéra, prezidenta a ministra obrany. Nedlouho po schválení dohody oběma parlamenty byly podepsány ratifikační dohody o přistoupení Severní Makedonie do NATO, které budou následně schvalovány v zákonodárných sborech 29 členských zemí Severoatlantické aliance.\n\nV únoru 2019 byly na první hraniční přechody země s Řeckem umístěny cedule s novým názvem státu, a to ještě předtím, než tento název státu (Severní Makedonie) vešel v platnost.\n"}
{"id": "1467701", "url": "https://cs.wikipedia.org/wiki?curid=1467701", "title": "Olympia (Manet)", "text": "Olympia (Manet)\n\nOlympia je olejomalba francouzského malíře Édouarda Maneta znázorňující nahou ženu (Olympii) ležící na lůžku. Z pozadí k loži přistupuje služka tmavé pleti nesoucí kytici a u nohou Olympie stojí na lůžku černá kočka. Modelem Olympie byla modelka a malířka Victorine Meurentová, modelem služebné byla žena jménem Laure, která se několikrát objevila na Manetových obrazech. \n\nObraz o rozměrech 130,5 cm × 190 cm byl poprvé vystaven na Pařížském salonu 1865. Nahota titulní postavy vyvolala tehdy pobouření i s ohledem na to, že některé detaily obrazu naznačují, že jde o prostitutku. V roce 1890 Claude Monet zorganizoval sbírku na zakoupení obrazu do vlastnictví státu. Dnes je obraz vystaven v pařížském Muzeu Orsay. \n"}
{"id": "1467703", "url": "https://cs.wikipedia.org/wiki?curid=1467703", "title": "Okkert Brits", "text": "Okkert Brits\n\nOkkert Brits (* 22. srpna 1973 Uitenhage) je bývalý jihoafrický reprezentant ve skoku o tyči. Čtyřikrát vyhrál mistrovství Afriky v atletice (1992, 1993, 1998, 2006) a dvakrát Africké hry (1995 a 1999). Byl třetí na mistrovství světa juniorů v atletice 1992, na seniorském světovém šampionátu obsadil 4. místo v roce 1995, 10. místo v roce 1999 a na MS 2003 skončil druhý za Italem Giuseppem Gibiliscem. Získal bronzovou medaili na halovém mistrovství světa v atletice 1995 získal bronzovou medaili, vyhrál Hry Commonwealthu v roce 2002. Na Letních olympijských hrách 2000 skončil ve finále sedmý. V roce 1995 vytvořil v Kolíně nad Rýnem svůj osobní rekord 603 cm, což byl nejlepší světový výkon roku a je (k roku 2019) jediným africkým tyčkařem, který překonal šestimetrovou hranici. V roce 2003 měl pozitivní test na efedrin; omluvil se, že neznal složení energetického přípravku, který užíval, a vyvázl vzhledem k dosavadní bezúhonnosti pouze s napomenutím. \n\n"}
{"id": "1467706", "url": "https://cs.wikipedia.org/wiki?curid=1467706", "title": "Kostel svatého Jakuba Většího (Košťálov)", "text": "Kostel svatého Jakuba Většího (Košťálov)\n\nŘímskokatolický filiální kostel svatého Jakuba Většího v Košťálově byl původně gotický kostel, který byl přestavěn na barokní. Leží v samotném centru obce Košťálov a je obklopen ze všech stran hřbitovem. Jedná se o plochostropou jednolodní stavbu s obdélným půdorysem, jenž má na západním průčelí předsazenou hranolovou věž s dvěma zvony, která nedávno prošla rekonstrukcí a jehož kazatelnu zdobí obrazy evangelistů.\n\nVe 14. století byl založen gotický kostel svatého Jakuba Většího, roku 1717 byl kostel přestavěn na barokní. V roce 1722 byla ke kostelu přistavěna předsazená hranolová věž se dvěma zvony a v roce 1820 bylo před hřbitovní zeď umístěno sousoší Kalvárie od místního sochaře Jana Culíka. V roce 1836 byly do kostela pořízeny varhany. Roku 1914 byly rekvírovány zvony.\n\n\nV kostele se nekonají pravidelně žádné bohoslužby. V letech 2017 a 2018 se v kostele konal Český varhanní festival, který se každoročně koná již od roku 2007.\n\nPředsazená hranolová věž má celkem dva staré zvony. Starší z nich pochází z roku 1378 a tím se řadí mezi nejstarší zvony v České republice.\n\nVarhany ve filiálním kostele sv. Jakuba v Košťálově postavili v roce 1838 bratři Ignác Prediger z Albrechtic a Franz Wenzel. Varhany byly vytvořeny pro tehdejší klasicistní a barokní účely a sloužily především pro hraní chrámové hudby v menších kostelích. Ovšem v druhé polovině 19. století přestal být zastaralý princip varhan vhodný pro většinu tehdejších moderních hudebníků, a proto byl roku 1898 pozván stavitel varhan v Lomnici nad Popelkou Josef Kobrle, aby varhany předělal pro moderní účely.\n\nNa počátku 20. století postihl kostel rekvizice jako mnoha dalších kostelů na území České republiky a došlo k zabrání největších varhanních píšťal pro vojenské účely a od té doby začaly varhany pomalu zanikat až do roku 1999, kdy byly kompletně vyčištěny a opraveny do původního stavu.\n"}
{"id": "1467708", "url": "https://cs.wikipedia.org/wiki?curid=1467708", "title": "Odkud přicházíme? Co jsme? Kam jdeme?", "text": "Odkud přicházíme? Co jsme? Kam jdeme?\n\nOdkud přicházíme? Co jsme? Kam jdeme? je obraz francouzského malíře Paula Gauguina. Je považován za jeho nejslavnější umělecké dílo a vrchol jeho tvůrčí práce. S rozměry téměř čtyři metry na šířku a více než jeden metr na výšku je také největším obrazem, který kdy Gauguin vytvořil. \n\nGauguin obraz \"Odkud přicházíme? Co jsme? Kam jdeme?\" vytvořil během čtyř týdnů na konci roku 1897 v chýši na Tahiti, kterou si sám postavil. Obraz má charakter závěti: Gauguin uvedl, že ho vytvořil s úmyslem poté spáchat sebevraždu. K důvodům patřila zpráva o smrti jeho dcery Aline, jeho zdraví poškozené syfilitidou a infarktem i trvalý a stále horší nedostatek peněz. Pokus o otravu arsenem však selhal. \n\nTitul a alegorický charakter malby vyzdvihují základní otázky člověka o smyslu a cíli života, které Gauguina přes jeho antiklerikální postoje velmi zaměstnávaly. Předtím se zabýval teosofickými a esoterickými tématy, jež zpracoval v dílech jako \"Vidění po kázání\" (1888) a \"Duch mrtvých bdí\" (1892).\n\nObraz je podle přání umělce potřeba číst zprava doleva. V levém horním rohu je nápis \"D'où Venones Nous  / Que Sommes Nous /  Où Allons Nous\" (bez otazníků běžně přidávaných při pojmenování malby). Gauguin sám uvedl, že nápis není ani tak titul jako spíš podpis. Vpravo se umělec podepsal \"P. Gauguin  / 1897\". \n\nZobrazeni jsou stereotypizovaní, prvotní lidé ve třech různých fázích životního cyklu: od narození ve formě spícího kojence až po smrt v podobě staré ženy. Většina vyobrazených lidí je namalována jasně oranžovou barvou, která kontrastuje s modrozeleným pozadím. \n\nCentrální a neúměrně velká je postava v nejlepších letech uprostřed obrazu, která s přirozenou lehkostí sahá po zralém rajském ovoci. Kompozice tohoto muže a tří dalších lidí v jeho blízkosti zcela odpovídá obrazu \"Tahiťana se zvednutýma rukama\" malovanému ve stejném roce 1897. Charakteristickým rysem malby je i řada dalších autocitací: Postava v melancholicky rezignovaném postoji se objevuje již na portrétu \"Bretaňské Evy\" (1889), osoba vedle ní evokuje postoj ženského modelu z díla \"Vairumati\" (1897). \nNapravo je černý pes, v jehož podobě se Gauguin sám často zobrazoval na svých obrazech. Bílý pták vlevo od staré ženy podle Gauguina znamená nicotnost prázdných slov (l'inutilité des vaines paroles), a je proto třeba ho chápat jako symbol vanitas. Vychází z motivu, který autor již použil v díle \"Vairumati\" a později znovu v pozdní alegorické práci \"Adam a Eva\" (1903). Modrou sochu v pozadí Gauguin popsal jako symbol zásvětí.\n\n\"Odkud pocházíme? Kdo jsme? Kam jdeme?\" je dnes jedním z nejznámějších obrazů Pavla Gauguina a jednou z nejdůležitějších prací symbolismu. Krátce po dokončení v roce 1898 ho Gauguin poslal spřátelenému umělci a sběrateli Georgeovi-Danielovi de Monfreidovi, který ho předal Ambroisovi Vollardovi. Ve jeho galerii byl obraz mezi 17.  listopadem a 10. prosincem 1898 poprvé veřejně vystaven. Pak prošel rukama mnoha dalších evropských a amerických obchodníků s uměním. Od roku 1936 dílo vlastní Muzeum výtvarného umění v Bostonu.\n\n"}
{"id": "1467710", "url": "https://cs.wikipedia.org/wiki?curid=1467710", "title": "Ajak", "text": "Ajak\n\nAjak () je město ve východním Maďarsku v župě Szabolcs-Szatmár-Bereg, spadající pod okres Kisvárda. Nachází se asi 35 km jihozápadně od Nyíregyházy. V roce 2015 zde žilo 3 730 obyvatel. Podle údajů z roku 2001 zde bylo 98 % obyvatel maďarské a 2 % romské národnosti.\n\nNejbližšími městy jsou Demecser, Dombrád a Kisvárda. Poblíže jsou též obce Anarcs, Berkesz, Nyírbogdány, Nyírtass, Nyírtura, Pátroha, Rétközberencs, Sényő a Székely.\n\nPrvní písemná zmínka o městě pochází z roku 1270, kdy bylo zmiňováno jako Ayac. Během turecké okupace bylo město téměř vylidněno, až v 18. století osídlili znovu město Slováci a Maďaři z oblasti dnešní župy Heves. V té době byl Ajak rozdělen na čtyři menší obce: \"Faluderék\", \"Nagyajak\", \"Kisajak\" a \"Tótvég\".\n\nV 19. století, během let 1831 a 1873 propukla v Ajaku epidemie cholery.\n\nStatus města získal Ajak 15. července 2013.\n\n"}
{"id": "1467719", "url": "https://cs.wikipedia.org/wiki?curid=1467719", "title": "Štefan Šemčišák", "text": "Štefan Šemčišák\n\nŠtefan Šemčišák (* 4. července 1925 Košická Nová Ves) je bývalý slovenský fotbalový záložník.\n\nV červenci 2012 byli Andrej Iľko, Štefan Šemčišák, Ján Polgár, Štefan Leško a Ján Gajdoš posledními žijícími účastníky prvoligových bitev Jednoty/Dynama Košice z přelomu 40. a 50. let 20. století.\n\nV československé lize hrál za ZSJ Dynamo ČSD Košice (dobový název Lokomotívy), aniž by skóroval.\n\n\n"}
{"id": "1467720", "url": "https://cs.wikipedia.org/wiki?curid=1467720", "title": "Tanec (Matisse)", "text": "Tanec (Matisse)\n\nTanec (\"La Danse\") je jeden ze dvou velkých dekorativních panelů, které vytvořil v roce 1910 Henri Matisse na objednávku ruského podnikatele a uměleckého sběratele Sergeje Ščukina, s nímž udržoval přátelské vztahy. Druhým panelem je \"Hudba\". Až do říjnové revoluce v roce 1917 obraz visel spolu s \"Hudbou\" na schodišti Ščukinova sídla v Moskvě. Dnes se oba obrazy nacházejí v Ermitáži v Petrohradě. \n\nKompozice tančících postav je uznávána jako „klíčový bod kariéry (Matissa) i vývoje moderního malířství“. Předběžná verze díla, kterou Matisse vytvořil v roce 1909 jako studii, je v Muzeu moderního umění v New Yorku, kde ji označují jako Dance (I). \n\n\"Tanec\" zobrazuje pět tanečních postav, namalovaných sytě červenou barvou, na pozadí velmi zjednodušené zelené krajiny a tmavomodré oblohy. Odrážejí Matissovu rostoucí fascinaci primitivním uměním a používají klasickou fauvistickou barevnou paletu: intenzivní teplé barvy proti chladnému modrozelenému pozadí. Rytmický sled tanečních akcí vyjadřuje pocity emočního osvobození a hédonismu. Obraz je často spojován s \"Tancem mladých dívek\" ze slavného baletu Igora Stravinského \"Svěcení jara\". Kompozice tanečních postav připomíná Blakeův akvarel \"Oberon, Titania a Puck tančí s vílami\" z roku 1786. \n"}
{"id": "1467730", "url": "https://cs.wikipedia.org/wiki?curid=1467730", "title": "Bez vědomí", "text": "Bez vědomí\n\nBez vědomí je dramatický šestidílný český televizní seriál režiséra Ivana Zachariáše z roku 2019. Po seriálu \"Pustina\" jde o jeho druhou spolupráci s HBO. Scénář napsal debutující Ondřej Gabriel a podílel se na něm H. Keith Melton coby odborník na špionážní techniku. Děj se odehrává na podzim 1989 v Praze. První dva díly byly poprvé uvedeny na karlovarském festivalu v červenci 2019. V online videotéce HBO Go byl celý seriál zveřejněn 17. listopadu 2019 a téhož dne byly na stanici HBO premiérově odvysílány první dva díly. Další epizody následovaly v týdenním intervalu.\n\nNatáčení bylo plánováno na 85 dní a točit se mělo v Česku a v Londýně.\n\n"}
{"id": "1467733", "url": "https://cs.wikipedia.org/wiki?curid=1467733", "title": "Kamenný most v Horní Polici", "text": "Kamenný most v Horní Polici\n\nHistorický kamenný most se klene přes řeku Ploučnici v centru obce Horní Police v okrese Česká Lípa a tvoří tak spojnici mezi místním zámkem a poutním areálem kostela Navštívení Panny Marie. Most byl 25. července 1991 prohlášen kulturní památkou Ministerstvem kultury České republiky.\n\nKamenný most stojí pod soutokem Valdeckého potoka s Ploučnicí, v jednom z míst, která jsou v povodňovém plánu obce označena jako kritická. Stavba je specifická už svým zalomeným tvarem. Starší inundační část v zátopové oblasti na levém břehu směřuje k ose toku Ploučnice poněkud šikměji, zatímco hlavní část mostu překonává koryto řeky pod kolmějším úhlem. Obě části kamenného mostu, starší, barokní, i novější z první poloviny 19. století, mají po dvou obloucích. Mírně segmentové oblouky v mladší části mostu mají světlost 18,9 m. Obě části mostu jsou zcela propojené a jsou zakončeny kamennou parapetní zídkou.\n\nUprostřed hlavní části mostu v prostoru mezi oběma oblouky je vztyčen velký železný kříž s pozlacenou sochou Ježíše Krista. Po rekonstrukci a výstavbě nového silničního mostu na přelomu 80. a 90. let 20. století je most upraven jako klidová a odpočinková zóna pro pěší návštěvníky.\n\nKamenný most v Horní Polici patří k jedněm z mála dochovaným historickým mostům přes řeku Ploučnici. \nPůvodně byla konstrukce hlavní části mostu dřevěná, avšak byla zbudována nízko nad hladinou řeky a při každém jejím zvýšení se most ocitl pod vodou. V roce 1843 (podle jiného zdroje v roce 1840) byl proto vybudován nový kamenný most se dvěma oblouky. Od poloviny 20. století byl most stále více poškozován těžkou nákladní dopravou v rámci Severočeského kraje - mj. po této silnici mezi Českou Lípou a Děčínem vedla hlavní trasa přepravy severočeského uhlí. Havarijní stav mostu byl dovršen událostí, k níž došlo v průběhu srpnové okupace Československa vojsky Varšavské smlouvy v roce 1968. Při přesunech cizích armád tehdy z mostu spadl jeden sovětský tank a pobořil přitom část mostní klenby. Mostu neprospěla ani nesprávná údržba, při níž byla neustále zvyšována vrstva asfaltu na vozovce a tím byly ucpány otvory pro odtok dešťové vody.\n\nNeustále sílil tlak na zbourání starého, pro dopravu již nepoužitelného mostu. V roce 1990 byly uprostřed obce vedle sebe dokonce tři mosty - nově budovaný silniční most, provizorní ženijní a historický kamenný most. Občané Horní Police se však postavili proti snahám o zbourání starého mostu a ten byl po složitém jednání nakonec v roce 1991 prohlášen kulturní památkou. Tyto události, spojené s nejnovější historií starého mostu, se promítly do skutečnosti, že se most i s křížem nakonec objevil ve znaku Horní Police, uděleném po sametové revoluci podle nového zákona o obcích.\n\nNa levém břehu řeky mezi oběma mosty, starým a novým, u přístupu k nim stojí barokní mariánský sloup, který byl pořízen v roce 1714 z prostředků nadace majitelky zákupského a polického panství Anny Marie Františky velkovévodkyně Toskánské. Na pravém břehu Ploučnice jen několik desítek metrů od mostu je vstup do zámku, který byl v druhé polovině 20. století značně devastován (jeho sály sloužily v 50. letech dokonce jako kravín), nyní však je v majetku obce a příležitostně slouží kulturním účelům. Na návrší na levém břehu řeky se rozkládá významný poutní areál, který byl vybudován na popud vévody Julia Františka Sasko-Lauenburského a jeho dcery Anny Marie Františky Toskánské na místě gotického kostela v souvislosti s legendou o objevení zázračné mariánské sošky. Tento areál vybudovali v letech 1689 až 1723 známí stavitelé Julius a Octavio Broggiovi.\n\n\n"}
{"id": "1467741", "url": "https://cs.wikipedia.org/wiki?curid=1467741", "title": "Měšťanský dům čp. 419 (Javorník)", "text": "Měšťanský dům čp. 419 (Javorník)\n\nNárožní měšťanský dům č. p. 419 se nachází na ulici Míru u domu č.p. 418 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nMěšťanský dům byl postaven před rokem 1373, kdy je poprvé zmiňován jako součást městské středověké zástavby. V průběhu let byl poškozen při různých katastrofách i v roce 1428, kdy město Javorník dobyli husité. Byl přestavován po požárech (1576, 1603, v roce 1825 byly zničeny 104 domy) a povodních. V druhé čtvrtině 19. století byl dům přestavován a později upravován. V roce 1843 byl v domě hostinec a roce 1945 banka Raiffeisenkasse. V koncem šedesátých let 20. století byly vyměněny okna a z fasády otlučeny architektonické prvky.\n\nNárožní dům č. p. 474 je empírová řadová jednopatrová čtyřosá podsklepená zděná stavba. Uliční fasáda je členěna kordonovým pásem a korunní římsou. V přízemí jsou tři vchody s obdélníkovými výkladními skříněmi. Omítka je hladká v přízemí je naznačené řádkování. V patře jsou čtyři pravoúhlá okna s nadokenními římsami. Na první patro nasedá atikové patro se stupňovitými křídly a dvěma okny, nad nimi je kordonová římsa. Atikové patro zakončuje trojúhelníkový tympanon s půlkruhovým oknem. Střecha je sedlová.\n\n"}
{"id": "1467742", "url": "https://cs.wikipedia.org/wiki?curid=1467742", "title": "Courtney Ford", "text": "Courtney Ford\n\nCourtney Ford (* 27. června 1978, Huntington Beach, Kalifornie, USA) je americká herečka. Proslavila se rolí Christine Hill v seriálu \"Dexter\" (2009), Portia Bellefleur v seriálu \"Pravá krev\" (2011), Lily v seriálu \"Famílie\" (2012), Tonia Pyne v seriálu \"Muder in the First\" (2014), Kate Taylor v seriálu \"Pomsta\" (2014), Kelly Kline v seriálu \"Lovci duchů\" (2016-2018) a Nory Darhk v seriálu \"Legends of Tomorrow\" (2017–dosud).\n\nV roce 2008 přemýšlela u ukončení své kariéry, která podle ní po deset let stagnovala. Zúčastnila se však konkurzu na roli reportérky Christine Hillové a roli v seriálu stanice Showtime \"Dexter\". \n\nV roce 2011 byla obsazena do role Portia Bellefleur v seriálu stanice HBO \"Pravá krev\". V roce 2012 získala roli Lily v seriálu \"Famílie\". V roce 2014 si zahrála hostující role v seriálech \"Muder in The First\" a \"Pomsta\". Během let 2016 až 2018 hrála roli Kelly Kline v seriálu \"Lovci duchů\". V roce 2017 získala roli Nory Darhk v seriálu \"Legends of Tomorrow\", kde hraje po boku svého manžela Brandona Routha.\n\nV roce 23. srpna 2006 se zasnoubila s hercem Brandonem Routhem. Pár se vzal dne 24. listopadu 2007 na El Capitan Ranch v Santa Barbarě. Jejich první dítě, syn, se narodil dne 10. srpna 2012.\n"}
{"id": "1467743", "url": "https://cs.wikipedia.org/wiki?curid=1467743", "title": "Albert Pahimi Padacké", "text": "Albert Pahimi Padacké\n\nAlbert Pahimi Padacké (* 15. listopadu 1966) je čadský politik, v letech 2016 až 2018 předseda vlády Čadu.\n\nPadacké se narodil v Gouinu v podprefektuře Pala v listopadu 1966. Získal magisterský titul ve veřejném právu a několik dalších diplomů, včetně certifikátu z univerzity N'Djamena.\n\nBěhem devadesátých let byl Pahimi Padacké ministrem financí a později ministrem obchodu. V roce 1977 ale byl propuštěn prezidentem Idrissem Débym, který nečekaně navštívil vládní budovy a propustil všechny nepřítomné ministry: Padackého a dva další. Krátce na začátku roku 2001 působil jako ministr financí, když byla ale v dubnu toho roku jmenována nová vláda, získal post ministra dolů, energetiky a ropy. Od srpna 2001 až do června 2002 byl ministrem bez portfeje.\n\nPahimi Padacké byl v parlamentních volbách v dubnu 2002 zvolen do Národního shromáždění pro demokracii v Čadu (RNDP-Le Réveil) ve volebním obvodu Mayo-Dallah. Od června 2002 do srpna 2005 byl členem Hospodářského a měnového společenství střední Afriky. Ve vládě jmenované 7. srpna 2005 zastával funkci ministra zemědělství.\n\nV roce 2006 kandidoval za RNDP-Le Réveil na post prezidenta. Ve volbách se s 7,82 % hlasů umístil na třetím místě. 29. května, krátce po vyhlášení konečných výsledků, poblahopřál Débyovi k tomu, že zvítězil ve volbách. Hlavní opoziční strany se voleb nezúčastnily a tvrdily, že jsou podvodné.\n\nOd 4. března 2007 byl ministrem spravedlnosti a 23. dubna 2008 získal pozici ministra pošt, informačních technologií a komunikací.\n\n13. února 2016 byl prezidentem Débym jmenován předsedou vlády.\n"}
{"id": "1467745", "url": "https://cs.wikipedia.org/wiki?curid=1467745", "title": "Chlebnikov", "text": "Chlebnikov\n\nPříjmení Chlebnikov (, v ženské podobě ) má více nositelů:\n\n"}
{"id": "1467754", "url": "https://cs.wikipedia.org/wiki?curid=1467754", "title": "Walter Mikron", "text": "Walter Mikron\n\nWalter Mikron je vzduchem chlazený čtyřválcový řadový invertní letecký motor s rozvodem OHV. Vznikl ve 30. letech v pražské firmě Akciová společnost Walter, továrna na automobily a letecké motory, Praha XVII - Jinonice. Tento motor neměl mezi invertními motory z jinonické továrny předchůdce ani následovníky, nepočítáme-li jeho vlastní modifikace. Použitím mu byl nejblíže plochý dvouválec Walter Atom, krátce vyráběný po roce 1935 (o vrtání 85 a zdvihu 96 mm), potom po válce po krátký čas vyráběný Walter A, invertní dvouválec o vrtání 86 a zdvihu 86 mm, a o mnoho let později vyvinutý dvoutaktní dvouválec Walter M202 o vrtání 82 mm a zdvihu 64 mm.\n\nV roce 1934 uvedla továrna Walter na trh miniaturní čtyřválcový motor Walter Mikron I. V původní verzi motoru o jmenovitém výkonu 37 kW (50 k) při 2550 ot/min bylo vyrobeno 16 kusů. O 2 roky později (1936) byl inovován na verzi Mikron 4-II, s vyšším, jmenovitým výkonem 44 kW (60 k) při 2600 ot/min. Mikronů 4-II bylo vyrobeno 421 kusů.\nPatřil mezi nejslabší motory z jinonické líhně, ale byl zároveň jedním z nejlehčích a nejspolehlivějších motorů pro malá sportovní letadla. Nedlouho po svém zrodu se objevil na choceňských letounech Beneš-Mráz Be-60 Bestilola (1935) a v roce 1936 na \"bibinách\" Beneš-Mráz Be-501 Bibi a Be-550 Bibi. Později byl využit na letounech Zlín Z-XII a Zlín Z-212. Ve velkých počtech byl vyvážen a použití se dočkal např. v Anglii, Francii, Japonsku, Lotyšsku, Polsku, Belgii, Brazílii, Německu, Švédsku, Itálii, Jugoslávii, nizozemské Jávě a Maroku. Koncem roku 1936 byla v průběhu pařížského aerosalonu podepsána licenční smlouva na výrobu verze Mikron II ve francouzském Angers jako odezva na vítězství letounu Beneš-Mráz Be-501 Bibi v závodě \"12 heures d´Angers\" v rychlosti a spolehlivosti, který uspořádal západofrancouzský aeroklub počátkem července 1936 a kde v kategorii do 2 litrů s upraveným motorem (snížený objem válců na 1997 cm) zvítězil pplk. Karel Mareš, když uletěl 1001,968 v průměrné rychlosti 166,968 km/h. S tímto motorem a letounem Beneš-Mráz Be-501 Bibi byly 6.5.1937 vytvořeny 2 světové rekordy v rychlosti. Na 100 km škpt. ing. J. Štěpán dotáhl rychlosti 179,229 km/h a na 1000 km npr. J. Červinka rychlosti 170,809 km/h.\n\nBěhem druhé světové války byla výroba zastavena a byla obnovena až po válce.\n\nPo 2. světové válce se v roce 1946 Mikron 4-II dočkal další modernizace, konstrukčně připravené již před válkou. Pod označením Mikron III (typové označení M-130) s výkonem 48 kW (65k) jej vyrobili v továrně Walter a uplatnil se především v modernizovaných poválečných letounech Praga E-114 M „Air Baby“. Tato první větší série motorů Mikron III byla vyrobena z materiálu, který si „schoval“ před nacisty tehdejší ředitel a spoluvlastník Waltrovky Ing. Antonín Kumpera. Ještě později, v polovině 50. let, byly v továrně Motorlet (tento název byl používán od roku 1948) za falešnou stěnou nalezeny další desítky předválečných Mikronů 4-II. Pravděpodobně je tam dal ukrýt právě Ing. A. Kumpera. Poslední Mikrony z těchto sérií slouží v některých ultralehkých letounech ještě v 21. století. \n\nV roce 1950 byla výroba tohoto pístového motoru v jinonickém Motorletu ukončena, protože neměl další využití. Byl jedním z mála předválečných motorů, které se po II. světové válce a po nezbytné modernizaci začaly stavět znovu a velmi se osvědčily. V expozici Leteckého muzea VHÚ lze spatřit původní letoun Praga E-114 M „Air Baby“, osazený motorem Walter Mikron III. Mikronů verze III bylo vyrobeno přes 100 kusů. Všech verzi Mikronů bylo v Jinonicích vyrobeno téměř 1 000 kusů a řadí to tento motor mezi nejúspěšnější v dlouhé řadě jinonických motorů. Mikron II se vyráběl se licenčně ve Francii. Po druhé světové válce usilovalo Polsko o nákup licence k verzi Mikron III, ale uskutečněná jednání podpisem a prodejem licence neskončila.\n\nTéměř po 30 letech tento motor znovu aplikačně ožil. V Aerotechniku Kunovice jej v roce 1978 použili pro pohon celokovového kluzáku Let L-13 Blaník v motorizované verzi označené jako L-13 SW \"Vivat\", ve kterých létají tyto zdařilé pohonné jednotky do současnosti. Zpočátku byly využívány původní motory Walter Mikron III, na kterých prováděla firma Aerotechnik ve svém závodě v Moravské Třebové generální revize. Později (po 35 letech od ukončení výroby v Motorletu), od prosince 1985 zde byla zahájena výroba nových motorů Mikron IIIS a IIIA, na které Aerotechnik získal typové osvědčení letové způsobilosti dle národního předpisu L 8/0.\n\nV roce 1999 byl od společnosti Aerotechnik (později EVEKTOR) odkoupen program výroby a údržby motorů Mikron, který se stal náplní činnosti firmy PARMA-TECHNIK s.r.o. se sídlem v Luhačovicích. Výroba, opravy a vývoj motorů zůstaly v původních prostorech v Moravské Třebové. Přímou návazností personálního obsazení, technického a technologického zajištění a odkoupením rozpracované výroby vytvořila firma PARMA-TECHNIK podmínky pro další existenci motorů Mikron III. V dubnu 2009 byla výroba přemístěna do nových prostor v areálu civilního letiště Staré Město u Moravské Třebové (Aeroklub Moravská Třebová, LKMK) a v červenci 2015 se odstěhoval PARMA-TECHNIK do prozatímních prostor v Luhačovicích. V roce 2017 byly dokončeny stavební práce na nové provozovně fy PARMA-TECHNIK s.r.o. na letišti v Luhačovicích (LKLUHA), uvedeném do provozu v témže roce Aeroklubem Holešov.\n\nV období od roku 1985 bylo vyrobeno více než 160 motorů Mikron III.\n\nMotoru Mikronu III přibývají v průběhu času další a další aplikace. Peter Funk, který je znám výrobou ultralightů řady FK, koupil ochrannou známku Bücker, a pod značkou Bücker & Funk nyní vyrábí ultralehké repliky např. Bücker 131A Jungmann jako Bücker & Funk FK 131 Jungmann. A 24. října 2012 vzlétl na letišti v Hranicích další zajímavý staronový letoun, replika Bücker 131, poháněný slavným českým motorem Walter Mikron IIIC o výkonu 59 kW/80k a byla postavena českou firmou Podešva Air. Německá firma Bückner&Funk si zajistila, že draky jejích replik jsou německým leteckým úřadem LBA plně certifikovány pro základní akrobacii v souladu s předpisem CS23.\n\nVerze Mikron III je ještě v dnešní době jako letecký motor schválena a společností Moravia Inc je distribuována v USA.\n\nMotory Walter Mikron I, II a 4-II byly určeny pro jednomístná a dvojmístná školní a sportovní letadla. Motor se vyznačoval klidným a rovnoměrným chodem, malými rozměry a minimální čelní plochou, jež dovolovala výhodné tvarovaní motorových krytů a tím dosažení minimálního čelního odporu letounu. Další předností byla dobrá přístupnost všech částí motoru a příslušenství, a tím jednoduchá obsluha, udržování a servis. Motorová skříň byla dvoudílná horizontálně dělená, odlitá z elektronu. Spodní díl motorové skříně nesl válce, ložiska klikového a vačkového hřídele a upevňovací patky motoru. Ve skříni byl uložen čtyřikrát zalomený klikový hřídel z chromniklové oceli, který byl uložen v jednom kuličkovém a pěti kluzných ložiscích s bronzovými pánvemi vylitých kompozicí. Tlakové ložisko zachycovalo v obou směrech osové síly od vrtule, proto mohl být motor použit s tlačnou i tažnou vrtulí. Dutiny hřídele sloužily k přívodu mazacího oleje z hlavních ložisek hřídele do čepů ojnic.\n\nMotor mohl být vybaven dvojitým zapalováním Scintilla Vertex NV 4-D s automatickou změnou předstihu. Pokud byl motor vybaven jednoduchým zapalováním, mohlo být namontováno místo druhého magneta dynamo pro osvětlování. Spádový karburátor Stromberg EX 22 byl opatřen spouštěcí klapkou, pumpičkou přechodů a obohacovací tryskou. Dále byl motor opatřen pohonem a přírubou pro benzínové čerpadlo. Na tuto přírubu bylo možné připojit lehký mechanický spouštěč Walter Mechano 4 popř. Eclipse 4H 4 s ruční klikou. U verze 4-II bylo možné instalovat elektrický startér Eclipse Y150 (6V). Motor měl suché mazání klikové skříně a byl schopen výkonů pro akrobacii.\n\nMotor verze Mikron I měl vrtání 85 a zdvih 96 mm. U verze Mikron 4-II byly válce převrtány na průměr 88 mm, čímž se zvýšil objem válců z původních 2179 cm na 2336 cm. Další úpravou u verze označované 4-II bylo zvýšení kompresního poměru z 5,2:1 na 6:1 a logicky došlo ke zvýšení výkonu. Byl vyráběn i Mikron II se sníženým objemem válců na 1997 cm.\n\nVálce byly kovány z oceli, s nitridovanými pracovními plochami a oddělenými hlavami válců vyrobenými z hliníkové slitiny. I písty byly odlity z hliníkové slitiny. Ojnice byly vykovány ze slitiny hliníku. Klikový hřídel byl výkovek z chrom-vanadiové oceli s nitridovanými čepy. Hřídel byl uložen v jednom tlakovém, axiálním kuličkovém ložisku a v pěti kluzných ložiskách z olovnatého bronzu, uložených v příčných stěnách dvoudílné, lité klikové skříně z hořčíkové slitiny (elektronu). Funkce ventilů byla řízena vačkovým hřídelem v klikové skříni přes zdvihátka, tyčky a vahadla. Každý válec měl sací a výfukový ventil s nitridovanými povrchu. Přípravu palivové směsi obstarával karburátor, ke kterému bylo palivo přiváděno 1-2 membránovým čerpadly AC-B-PE 389 nebo Amal 150/011. V sacím potrubí bylo palivo předehříváno odcházejícími spalinami. Mazání motoru bylo oběžné tlakové se suchou skříní. Oběh oleje byl obstaráván jedním výtlačným a jedním sacím zubovým čerpadlem, která byla poháněna ozubeným kolem z konce klikové hřídele.\n\nU poválečného Mikron III (a dalších modifikací) byly válce opět převrtány z 88 mm na 90 mm, čímž vzrostl objem válců na 2443 cm. Drobné změny nastaly u příslušenství, magneta Scintilla Vertex byla typově označena jako NVK-4 a AVK-4, na přání byla montována palivová pumpa Walter 2M50, ruční spouštěč byl typu Walter R15. Mazání bylo upraveno pro akrobatický let. \n\nU společnosti Parma Technik byl motor v dalších letech dále modernizován. Verze Mikron IIIAE dostala elektrický spouštěč a alternátor, Mikron IIIB měl navíc zvýšený výkon na 55 kW (75k). Varianty byly certifikovány dle předpisu JAR 22. V roce 2007 byl uveden na trh modernizovaný motor v kategorii UL s označením Mikron IIIC UL s výkonem 60kW (81k). U poslední verze Mikron IIIC plnění zajišťuje spádový karburátor a přívod paliva dvojité membránové čerpadlo 2M-50. Zapalovací soustavu tvoří dvě nezávislá zapalovací magneta LUN 2225 se dvěma řadami zapalovacích svíček. Mazání motoru je tlakové oběžné se suchou motorovou skříní a samostatnou olejovou nádrží mimo motor. Elektrická výzbroj motoru sestává z alternátoru PAL 14V/15A (200 W) s odděleným regulátorem a startéru PAL 12V/1kW. Kliková skříň a některé další díly jsou odlity z hořčíkové slitiny AZ91, vyznačující se nízkou měrnou hmotností a výbornou pevností. Hlavy válců jsou odlévány metodou vytavitelného modelu z hliníkové slitiny \"DAKAR\" (RR350), vyvinuté firmou Ricardo pro vzduchem chlazené přeplňované motory Tatra. Písty jsou obráběny z výkovků, které vyrábí Strojmetal Kamenice. Klikové hřídele jsou od výrobce Strojírny Poldi.\n\nWalter/ Motorlet: Mikron I, Mikron II, Mikron 4-II, Mikron III\n\nAerotechnik Moravská Třebová: Mikron IIIS, Mikron IIIA\n\nPARMA-TECHNIK: Mikron IIIB, Mikron M IIISE, AE, BE, Mikron IIIA UL, Mikron IIIB UL, Mikron IIIC UL\n\nWalter/ Motorlet\n\nAerotechnik Mor. Třebová a PARMA-TECHNIK\n\n\n\n\n\n"}
{"id": "1467755", "url": "https://cs.wikipedia.org/wiki?curid=1467755", "title": "Bohumil Hanzel", "text": "Bohumil Hanzel\n\nBohumil Hanzel (* 6. července 1948) je bývalý poslanec Národní rady Slovenské republiky.\n\nBohumil Hanzel vystudoval v roce 1967 SPŠ Elektrotechnickou v Dubnici nad Váhom. Do roku 1979 pracoval jako dělník, později jako šéf závodního stravování. Stal se jedním z prvních signatářů Charty 77 na Slovensku, kvůli čemuž byl nucen v roce 1980 odejít do Švédska. V letech 1984 až 1986 absolvoval Vyšší škola managementu v Stockholmu a následně pracoval v různých manažerských pozicích. Ve volebním období 2002-2006 byl za stranu SMER zvolen poslancem NR SR. Byl místopředsedou Zahraničního výboru NR SR a členem Zvláštního kontrolního výboru NR SR pro kontrolu činnosti Vojenského zpravodajství. Před parlamentními volbami v květnu 2010 Hanzel obvinil předsedu strany SMER-SD, Roberta Fica z nezákonného financování této strany a prodávání míst na kandidátce ve volbách roku 2002. \n\n"}
{"id": "1467758", "url": "https://cs.wikipedia.org/wiki?curid=1467758", "title": "Ivan Harman", "text": "Ivan Harman\n\nIvan Harman (* 23. června 1967, Žilina) je slovenský politik, bývalý starosta města Žilina a bývalý poslanec Národní rady SR.\n\nDo veřejných aktivit vstoupil v roce 1989 jako studentský aktivista na Pedagogické fakultě v Banské Bystrici během Sametové revoluce. Pracoval jako pedagog a jako výzkumný pracovník Výzkumného a vývojového ústavu železnic. V stranické politice se angažuje od roku 2000, v letech 2002 až 2006 působil jako generální sekretář SDKU-DS.\nOd roku 2002 je spolumajitelem společnosti Artis Omnis, která se zabývá hlavně vydavatelskou činností. V letech 2006 až 2010 působil jako primátor města Žilina za koalici SDKU-DS, KDH, SF a OKS. V roce 2010 se stal poslancem parlamentu a zůstal jím až do předčasných voleb v roce 2012.\n"}
{"id": "1467766", "url": "https://cs.wikipedia.org/wiki?curid=1467766", "title": "Staryja Darohi", "text": "Staryja Darohi\n\nStaryja Darohi (, – \"Staryje Dorogi\") je město v Minské oblasti v Bělorusku. K roku 2017 mělo více než deset tisíc obyvatel a bylo správním střediskem svého rajónu.\n\nStaryja Darohi leží přibližně 150 kilometrů jihovýchodně od Minsku, hlavního města republiky. Je v nich nádraží na železniční trati spojující Asipovičy v Mohylevské oblasti s Baranavičy v Brestské oblasti. Také přes něj vede silnice z Babrujsku v Mohylevské oblasti do Slucku.\n\nPrvní zmínka je z roku 1524. Městem jsou Staryja Darohi od roku 1938.\n"}
{"id": "1467768", "url": "https://cs.wikipedia.org/wiki?curid=1467768", "title": "Bunheads", "text": "Bunheads\n\nBunheads je americký komediálně dramatický televizní seriál, jehož tvůrci jsou Amy Sherman-Palladino a Lamar Damon. Seriál vysílala stanice ABC Family od 11. června 2012 do 25. února 2013. Hlavní role hrají Sutton Foster, Kelly Bishop, Kaitlyn Jenkins, Julia Goldani Telles, Bailey De Young, Emma Dumont a Stacey Oristano.\n\nDne 22. července 2013 stanice zrušila seriál po odvysílání jedné řady.\n\n\n\nStanice ABC Family objednal v září roku 2010 produkci pilotu seriálu pod názvem \"Strut\". Lamar Damon napsal scénář k pilotnímu dílu a produkce byla naplánována na začátek roku 2010. Seriál dostala pilotní objednávku pod novým názvem \"Bunheads\".\n\nDne 28. září 2011 bylo oznámeno,že Sutton Foster si zahraje hlavní roli. Natáčení bylo zahájeno v listopadu.\n\nDne 11. února 2012 objednala stanice ABC Family deset dílů. Dne 15. února 2012 bylo oznámeno, že Kelly Bishop si zahraje hlavní roli Fanny Flowers, snachy Michelle. Dne 9. června 2012 bylo oznámeno, že zpěvák-skladatel Sam Phillips, který složil hudbu k seriálu \"Gilmorova děvčata,\" složí skóre hudby pro seriál. Dne 17. srpna 2012 stanice objednala dalších osm dílů. Druhá polovina řady se začala vysílat dne 7. ledna 2003\n\nStanice seriál oficiálně zrušila dne 22. července 2013.\n"}
{"id": "1467774", "url": "https://cs.wikipedia.org/wiki?curid=1467774", "title": "Jindřich Librarius", "text": "Jindřich Librarius\n\nBlahoslavený Jindřich Librarius, také uváděný jako Heinrich Liberal, (?, Morava – 1281, České Budějovice) byl prvním převorem a spoluzakladatelem dominikánského kláštera v Českých Budějovicích.\n\nJindřich Librarius měl blízko ke králi Přemyslu Otakaru II., do Budějovic přivedl dominikány ještě před založením kláštera. Podle příběhů tradovaných z doby baroka (2. polovina 17. století) byl osobním zpovědníkem Přemysla Otakara II. Králi, který postrádal mužského potomka, doporučil Librarius, aby si boží přízeň naklonil založením kláštera. K tomu došlo nejpozději v roce 1265. Listina, v níž Hirzo předává pozemek ke stavbě kláštera dominikánům, je datovaná 10. březnem 1265. Z jejího obsahu ale vyplývá, že byla vystavena dodatečně, po reálném započetí stavby, které patrně vyvolalo otázky ohledně legitimity zabrání parcely ze strany dominikánů. Tato listina se zachovala v opisu. Protože se nedochovala zakládací listina města Českých Budějovic (ani žádná její kopie), je datum potvrzeného převedení pozemku na dominikány vztahováno i na založení města.\n\nJindřich Librarius byl podle zmínky z roku 1659 pohřben v kapli svatého Vavřince v kostele Obětování Panny Marie v dominikánském klášteře v Českých Budějovicích. Není však známo, zda byly ostatky do kaple přemístěny právě v době baroka, nebo v ní byl pohřben bezprostředně po úmrtí. Vyloučeno to není, kaple v době pohřbu již mohla existovat (případně být k tomuto účelu zřízena), neboť právě rok 1281 bývá některými literárními prameny spojován se vznikem kostelního trojlodí. Podle informací z doby baroka byly ostatky uloženy za oltářem svatého Vavřince. Ten byl později nahrazen oltářem svaté Barbory. V kapli stála dřevěná socha s nápisem uvádějícím, že léta páně 1281 zemřel blahoslavený Jindřich Librarius, první převor kláštera. Socha se nezachovala, informace z ní však byla zhruba v 16.-17. století opsána na tabuli mrtvých umístěnou v křížové chodbě kláštera. Tabule již neexistuje, ale informace z ní byly zachovány díky úředně ověřenému opisu pořízenému v roce 1684. Později vznikla kopie tohoto opisu, která se jako jediná známá dochovala do současnosti. Informace o místě pohřbení byla ve 20. století známa z literárních pramenů, kaple svatého Vavřince se nedochovala (respektive její poloha nebyla známa), uváděna byla v souvislosti s jižní částí příčné lodi a jižní stěnou trojlodí. Při archeologických výzkumech během rekonstrukce kláštera v 90. letech 20. století se však v těchto místech pod podlahou žádné ostatky nenašly.\n\nPři geofyzikálním průzkumu kostela, který byl prováděn z důvodu statiky, byl ve zdi oddělující prostory kostela a křížové chodby objeven prostor uzavřený cihlovou zazdívkou. V lednu 2019 došlo k provedení průzkumného vrtu o průměru 5 milimetrů, který pronikl 15 centimetrů silnou zazdívkou a odhalil gotický prostor dosahující zhruba 2 metrů výšky, 2 metrů šířky a 55 centimetrů hloubky. Prostor byl shora uzavřen gotickou klenbou a v jeho levé zadní části ležela dřevěná truhla s nečitelným nápisem překrytá papírem. Vpravo vedle truhly ležel další papír a ve střední části podlahy menší papírek.\n\n30. ledna 2019 byla pod vedením archeoložky Zuzany Thomové a za přítomnosti médií, archeologa a náměstka primátora Juraje Thomy, archiváře Daniela Kováře, ředitele Jihočeského muzea Františka Štangla, správce kláštera Jiřího Míchala a dalších specialistů vrt zvětšen na průměr 20 milimetrů a následně proveden detailnější průzkum kaple. Vyhodnocením záznamů bylo zjištěno, že v papíru uloženém vedle dřevěné truhly jsou zabaleny dlouhé kosti. Menší papírek uvádí datum zazdění „Budweis am 19 Juli 1893 […]“. Na původních stěnách kaple byly nalezené pozůstatky barevné výmalby či fresek a podpisy osob, které roku 1893 zazdívku provedly: Hamberger, Václav Vitner a stavitel Stabernak. Antropologický výzkum však odhalil, že pozůstatky nejsou Librariovy, ale patří třem osobám (muži, ženě a dítěti ze 14., 16. a 17. století) a také se zde nacházely kosti krocana.\n\nKromě kostí se v hrobce nacházelo také vydání novin Národní politika z roku 1893 a kniha básní J. Vrchlického. \n\nJako další krok průzkumu je v plánu otevření kaple, zrestaurování nalezeného materiálu, provedení antropologického průzkumu a uložení ostatků na vhodnějším místě v kostele.\n\n"}
{"id": "1467777", "url": "https://cs.wikipedia.org/wiki?curid=1467777", "title": "Marta Pavlisová", "text": "Marta Pavlisová\n\nMarta Pavlisová-Kohoutová (rozená Pavlisová; 28. července 1914 — 13. srpna 1953) byla československá reprezentantka v rychlostní kanoistice a plavkyně, mistryně světa a Evropy v rychlostní kanoistice na kajaku. Trénovala v loděnici Klubu vodních sportů v Pražském Podolí, pověstná byla také tím, že měla štíhlé a dlouhé ruce.\n\nSpolu se svou sestrou Marií Zvolánkovou jsou jediné české (československé) mistryně světa v rychlostní kanoistice, a to ve dvojkajaku na 600 m z mistrovství světa v roce 1938 ve švédském Vaxholmu. Ještě před tím na témže mistrovství málem zvítězila na singlkajaku, když dojela jako první, ale byla diskvalifikována pro křížení tratě soupeřkám (jednotlivé dráhy nebyly vybójkované). Na prvním poválečném mistrovství světa v roce 1948 v Londýně získala ještě stříbro s o deset let mladší Růženou Lehmenkühlerovou (Košťálovou), když je od vítězných Dánek dělila pouhá setina.\n\nV Praze Marta porážela muže nejdříve v plavání a poté i na kajaku, na domácím mistrovství Evropy v roce 1933 jí však německé kajakářky (Wenzelová a Brettschneiderová) ujely, závodilo se ve skládacím kajaku, třetí byla i o rok později v Kodani. Poté trénovala ještě intenzivněji (navíc v kajaku mužském) a získala zlato na dalším mistrovství v roce 1936 v německém Duisburgu, kde domácím závodnicím oplatila porážku.\n\n"}
{"id": "1467779", "url": "https://cs.wikipedia.org/wiki?curid=1467779", "title": "Nabu-Šumi-Ukín II.", "text": "Nabu-Šumi-Ukín II.\n\nNabu-Šumi-Ukín II. byl babylonský král z 9. babylonské dynastie.\n\nNabu-Šumi-Ukín II. byl původně místodržící jedné z babylonských provincií. V roce 732 př. n. l. svrhl babylonského krále Nabu-Nadina-Zere a chopil se v Babylonii moci. Vládl však jen dva měsíce, protože ještě téhož roku byl sesazen chaldejským náčelníkem Nabu-mukinem-zerim.\n"}
{"id": "1467780", "url": "https://cs.wikipedia.org/wiki?curid=1467780", "title": "Nabu-Nadin-Zeri", "text": "Nabu-Nadin-Zeri\n\nNabu-Nadin-Zeri byl babylonský král z 9. babylonské dynastie.\nNabu-Nadin-Zeri se stal babylonským králem po smrti svého otce Nabu-Nasira v roce 733 př. n. l. Ve druhém roce svého panování byl sesazen a zabit Nabu-Šumi-Ukínem II. O jeho vládě se nedochovaly žádné zprávy.\n"}
{"id": "1467784", "url": "https://cs.wikipedia.org/wiki?curid=1467784", "title": "Stöckel", "text": "Stöckel\n\nStöckel nebo Stöckl [\"štekl\"] může znamenat:\n\n"}
{"id": "1467785", "url": "https://cs.wikipedia.org/wiki?curid=1467785", "title": "Polar Satellite Launch Vehicle", "text": "Polar Satellite Launch Vehicle\n\nPolar Satellite Launch Vehicle (hindsky : ध्रुवीय उपग्रह प्रक्षेपण यान), více známá pod zkratkou PSLV, je indická nosná raketa provozována Indickou kosmickou agenturou (ISRO). Již z názvu vyplývá, že raketa je primárně využívána na vypouštění středně těžkých satelitů na polární oběžné dráhy, používá se však také na vypouštění lehkých satelitů na geostacionární dráhy. \n\nRaketa je čtyřstupňová; první a třetí stupeň používají motory na tuhé pohonné hmoty, přičemž její první stupeň používá jeden z nejsilnějších raketových motorů svého druhu na světě. Druhý a čtvrtý stupeň používají motory na kapalné pohonné hmoty, přičemž druhý stupeň používá jako palivo vysoce toxický asymetrický dimetylhydrazin, a poslední čtvrtý stupeň používá dva motory na metylhydrazin. Standardní varianta \"PSLV\" zároveň používá na spodním stupni připevněných šest malých pomocných raketových motorů na tuhé pohonné hmoty, které se po 44 sekundách letu odhazují. Verze rakety \"PSLV-CA\" je bez těchto urychlovacích motorů a verze \"PSLV-XL\" obsahuje také šest větších a silnějších urychlovacích motorů, a je tedy nejvýkonnějším typem rakety PSLV, který dokáže vynést na nízkou oběžnou dráhu náklad o maximální hmotnosti až 3250 kg. Celková výška rakety PSLV je 44 metrů a její maximální průměr (bez urychlovacích motorů) je 2,8 metru. \n\nPSLV-3S je koncipován jako třístupňová verze PSLV bez boosterů v prvním stupni. Jako první stupeň bude samostatný motor S-138. Druhý stupeň pak bude S-7. Třetí stupeň pak bude L-2.6. Očekává se, že celková vzletová hmotnost PSLV-3S bude 175 tun, se schopností umístit 500 kg družici na 550 km nízkou dráhu okolo Země.\nPrvní start rakety PSLV se z kosmodromu Šríharikota uskutečnil 20. září 1993, kvůli chybě řídicího programu však skončil neúspěchem a raketa se zřítila do Bengálského zálivu. K prvnímu úspěšnému startu došlo 15. října 1994 a raketa PSLV při něm vypustila 800 kilogramový satelit \"IRS P2.\" Od té doby až dodnes (únor 2019) raketa zaznamenala pouze dva menší problémy. Je tak druhým nejspolehlivějším nosičem indické kosmonautiky. K prvnímu startu verze \"PSLV-CA\" došlo 23. dubna 2007 a první verze \"PSLV-XL\" vypustila 22. října 2008 první indickou měsíční sondu Čandraján-1. \n\n\n"}
{"id": "1467786", "url": "https://cs.wikipedia.org/wiki?curid=1467786", "title": "Dominik Pavlát", "text": "Dominik Pavlát\n\nDominik Pavlát (* 11. listopadu 1999, Tábor, Česká republika) je hokejový brankář chytající za tým Piráti Chomutov v Extralize ledního hokeje. Je členem charitativního projektu Saves help.\n\nNarodil se v Táboře, odkud v létě 2013 přestoupil do chomutovského mladšího dorostu. V každém z ročníků byl jedničkou svého mužstva. V sezóně 2014/2015 přispěl k bronzu mladšího dorostu na závěrečném turnaji o mistra, o rok později vychytal v extralize staršího dorostu nejvíc vítězství v základní části. V play-off pak držel soubor Miroslava Buchala, který padl až ve finále s brněnskou Kometou.\n\nJeště jako sedmnáctiletý začal chytat mezi dospělými. Poprvé šel v seniorském hokeji do branky SK Kadaň ve WSM lize 30. října 2017 proti Motoru České Budějovice, premiérové celé utkání pak absolvoval 22. listopadu doma proti HC Ústí nad Labem a 11 dní po dovršení plnoletosti z toho hned byla výhra. Povedené výkony mu vysloužily také místo v chomutovském A-týmu, se kterým dlouho trénoval a po výměně Jána Laca se stal dvojkou za Štěpánem Lukešem.\n\nZa extraligovou premiéru mu trenéři vybrali duel 34. kola ročníku 2017/2018, v němž Piráti hostili na vlastním ledě 28. prosince 2017 v té době suverénně vedoucí tým HC Škoda Plzeň. Inkasoval už po 20 vteřinách, druhým dotekem poslal puk mimo mantinely a dostal trest. Nakonec vydržel v brance 26 minut, než byl po čtvrtém inkasovaném gólu vystřídán. Chomutov nakonec vyhrál po prodlužování.\n\nV sezoně 2018/2019 Chomutov sestoupil a další rok tak startoval v Chance lize kde se stal Pavlát jedničkou družstva a byl vybrán do all-star teamu Chance ligy za měsíc září. \n\nSvou první nulu v dospělém hokeji vychytal v dresu HC Slovan Ústí nad Labem \"18.2.2019\" kdy kryl 34 střel Kadaně a pomohl tak k výhře 4:0.\n"}
{"id": "1467787", "url": "https://cs.wikipedia.org/wiki?curid=1467787", "title": "Polární vír", "text": "Polární vír\n\nPolární vír (též polární vortex či polární cyklóna) je oblast nízkého tlaku v horních vrstvách atmosféry, která se vyskytuje kolem pólů. V atmosféře Země jsou normálně dva polární víry, které se nacházejí v oblastech severního a jižního pólu. Každý z nich představuje stálou rozsáhlou oblast nízkého tlaku. Polární víry se nacházejí ve střední a horní troposféře a zasahují i do stratosféry. Pod nimi leží velká masa studeného, hustého arktického vzduchu.\n\nRozhraní mezi chladnou suchou vzdušnou masou u pólů a teplou vlhkou vzdušnou masou dále směrem k rovníku je definováno polohou polární fronty. Polární fronta se vyskytuje přibližně kolem 60° zeměpisné šířky. Polární vír zesiluje v zimě a oslabuje v létě díky závislosti na teplotním rozdílu mezi rovníkem a póly. Víry mají v poloměru do 1 000 km a otáčejí se proti směru hodinových ručiček na severní polokouli a po směru hodinových ručiček na jižní polokouli; oba polární vortexy se tedy otáčejí kolem pólů směrem na východ. Stejně jako u ostatních cyklón je jejich rotace způsobena Coriolisovými silami.\n\nVíry každoročně zesilují a zeslabují. Pokud je arktický vír silný, je jediný, jasně ohraničený tryskovým prouděním, zatímco když je slabší, dochází k rozdělení na dva nebo více vírů; když je velmi slabý, proud arktického vzduchu se stává více neuspořádaným a masy chladného arktického vzduchu mohou směřovat k rovníku a přinášet s sebou rychlý a prudký pokles teplot. Když severní vír oslabuje, rozděluje se na dva nebo více vírů, z nichž nejsilnější bývá v blízkosti Baffinova ostrova v Kanadě a druhý pak na severovýchodě Sibiře v Rusku.\n\nPolární vír na jižní polokouli je jedinou oblastí nízkého tlaku, která se nachází v blízkosti okraje Rossova šelfového ledovce, poblíž 160° západní délky. Když je polární vír silný, střední šířka západních větrů mírného pásu (západní větry u povrchu mezi 30° a 60° jižní šířky) zesilují a jsou stálé. Když je polární vír oslabí, oblasti vysokého tlaku ze středních zeměpisných šířek se mohou posouvat směrem na jih, působit na polární vír, tryskové proudění a na polární frontu. Tryskové proudění se pak začne ohýbat a odchylovat se na jih. Tím dochází k náhlému styku studeného suchého vzduchu s teplým, vlhkým vzduchem ve středních zeměpisných šířek, což vede k rychlým a dramatickým změnám počasí, známým jako studené vlny.\n\nV polárních vírech dochází k oslabování ozonové vrstvy – zejména na jižní polokouli – k maximu oslabení dochází na jaře.\n\nPolární vír byl poprvé popsán již v roce 1853. Na severní polokouli dochází v zimě k náhlému nárůstu teploty ve stratosféře. Tento jev byl objeven v roce 1952 díky radiosondám v nadmořských výškách vyšších než 20 km.\n\nFenomén polárního víru byl často uváděn ve zpravodajských a meteorologických médiích v době mrazů v Severní Americe v zimě 2013–2014 a získal tak popularitu jako vysvětlení velmi nízkých teplot.\n\nSilné mrazy, které zasáhly velkou část Spojených států a Kanady koncem ledna 2019, jsou také vysvětlovány polárním vírem narušeným vychýleným horkem z Maroka. Americká národní meteorologická služba varovala před omrzlinami, které mohou vzniknout během pouhých 10 minut pobytu venku v extrémních mrazech. V postižených oblastech byly uzavřeny stovky škol i univerzit.\n\nPolární cyklony jsou oblasti nízkého tlaku v polárních vzdušných masách, které existují celoročně. Stratosférický polární vír se vyvíjí v zeměpisných šířkách nad subtropickým tryskovým prouděním. Horizontálně mají polární víry většinou poloměr menší, než 1 000 km. Vzhledem k tomu, že polární víry jsou pozorovány od stratosféry směrem dolů do střední troposféry, používají se pro určení jejich polohy různé hodnoty výšky či tlaku. Tlaková plocha 50 mb se nejčastěji používá k identifikaci jeho stratosférické lokality. Na úrovni tropopauzy lze pro určení její síly použít rozsah uzavřených obrysů potenciální teploty. Jiní vědci používali k určení polárního víru hladiny až do úrovně tlaku 500 hPa (cca 5 460 m).\n\nPolární víry jsou nejslabší v létě a nejsilnější v zimě. Extropické cyklony, které se posouvají do vyšších zeměpisných šířek, v případě, že je polární vír je slabý, mohou tento vír narušit a způsobit vznik menší vírů polárních vzduchových mas. Tyto menší víry mohou trvat déle než měsíc.\n\nSopečné erupce v tropech mohou během zimy vést k silnějšímu polárnímu víru po dobu až následujících dvou let. Síla a poloha polárního víru mají vliv na široké okolí. Ukazatel, který se používá na severní polokouli pro měření velikosti víru se nazývá arktická oscilace.\n\nKdyž je arktický vír nejsilnější, má podobu jediného víru, ale běžně dochází k jeho protažení do oválu se dvěma cyklónovými centry, jedním nad Baffinovým ostrovem v Kanadě a druhým nad severovýchodní Sibiří. Když je arktický vír oslabený, mohou se subtropické vzdušné masy posunout směrem k pólu, což způsobí, že naopak arktické vzdušné masy se posunou směrem k rovníku, jako k tomu došlo během vypuknutí arktické zimy v roce 1985. Antarktické polární víry jsou výraznější a dlouhodobější než arktické. V Arktidě vyvolává rozložení zemských mas Rossbyho vlny, které přispívají k rozpadu polárního víru, zatímco na jižní polokouli je vír narušován méně. Rozbití polárního víru je extrémní událostí známé jako náhlé oteplování stratosféry. Pokud se vír úplně rozpadne může dojít v těchto výškách k náhlému oteplení o 30-50° C během několika dní.\n\nZesilování a zeslabování polárního víru je určováno pohybem vzduchových mas a přenosem tepla v polární oblasti. Na podzim cirkumpolární větry zrychlují a polární vír stoupá do stratosféry. Výsledkem je, že polární vzduch tvoří souvislou rotující vzduchovou hmotu – polární vír. Jakmile se přiblíží zima, jádro víru se ochlazuje, rychlost větru se sníží a energie víru klesá. Na konci zimy a brzy na jaře je vír nejslabší. Výsledkem je, že na konci zimy se mohou být velké masy studeného vzduchu přesunout do nižších zeměpisných šířek a vyvolat v těchto oblastech výrazné změny počasí. V nejnižší vrstvě stratosféry zůstávají výrazné změny potenciálu a většina masy vzduchu zůstává v rámci polárních vzdušných mas do prosince na jižní polokouli a do dubna na severní polokouli a to i po rozpadu víru ve středních vrstvách stratosféry.\n\nK rozpadu severního polárního víru dochází od poloviny března do poloviny května. Tato událost znamená přechod ze zimy do jara a má dopad na hydrologický cyklus, vegetační období rostlin a celkovou produkci ekosystémů. Načasování přechodu také ovlivňuje změny mořského ledu, ozonu, teploty vzduchu a oblačnosti. K brzkým a pozdním případům rozpadu polárního víru dochází jako následek změn ve struktuře toku stratosféry a vzestupnému šíření planetárních vln z troposféry. V důsledku zasahování silnějších vln do polárního víru v něm dochází k rychlejšímu oteplování než obvykle, což má za následek dřívější rozpad víru a tím i dřívější příchod jara. Pokud dojde k rozpadu předčasně, je charakterizován přetrvávajícími zbytky. Pokud dojde k rozpadu pozdě, zbytky se rychle rozptýlí. Při brzkém rozpadu dochází k výskytu teplého období od konce února do poloviny března. Při pozdním rozpadu se vyskytují dvě teplá období, jedno v lednu a druhé v březnu. Zónová průměrná teplota, vítr a geopotenciální výška vykazují různé odchylky od normálních hodnot před a po brzkém rozpadu, zatímco po pozdním rozpadu zůstávají odchylky malé. Vědci spojují zpoždění rozpadu arktických vírů s redukcí aktivit planetárních vln, malým výskytem náhlých stratosférických oteplení a s narušením ozonové vrstvy. \n\nNáhlá oteplení stratosféry jsou spojena se slabšími polárními víry. Tato oteplení stratosférického vzduchu mohou dokonce obrátit rotaci arktického polárního víru tak, že začne rotovat ve směru hodinových ručiček. Tyto změny pak ovlivňují dění v níže položené troposféře. Příkladem vlivu na troposféru mohou být změny v rychlosti proudění atlantických oceánských proudů. V místech jižně od Grónska dochází k počátečnímu sestupu; tomuto místu se přezdívá \"Achillova pata severního Atlantiku\". Malé množství oteplení nebo ochlazení z polárního víru může spustit či pozdržet pokles, změny Severoatlantského proudu a měnit rychlosti i jiných oceánských proudů. Vzhledem k tomu, že všechny ostatní oceány závisí na pohybu tepelné energie Atlantského oceánu, může dojít k dramatickému ovlivnění klimatu na celé planetě. Oslabení nebo posílení polárního víru může změnit mořský mořské proudy i více než míli pod hladinou. Posilování bouřkových systémů v troposféře, které ochlazují póly, může posílit polární vír. Také jev La Niña – související klimatická anomálie – výrazně posiluje polární vír. Zesílení polárního vortexu vede ke změnám relativní vlhkosti; suchý stratosférický vzduch proniká do jádra víru. Při zesilování víru dochází k dlouhodobému ochlazení v důsledku snížení koncentrace vodních pár v blízkosti víru. Snížený obsah vody je důsledkem poklesu tropopauzy uvnitř víru, kdy suchý stratosférický vzduch se přesouvá nad vlhký troposférický vzduch. Nestabilita je způsobena tím, že dochází k přesunům jádra víru. Když k tomu dojde, vortexové kruhy ztratí stabilitu a jsou náchylnější k posunu planetárních vln. Aktivita planetárních vln v obou hemisférách se mění meziročně, což vede k odpovídající reakci na sílu a teplotu polárního víru. Počet vln kolem obvodu víru se vztahuje k velikosti jádra; pokud jádro víru klesá, počet vln se zvyšuje.\n\nIntenzita mísení vzduchu z polárních a středních šířek závisí na vývoji a poloze nočního polárního tryskového proudění. Obecně platí, že k mísení dochází méně v rámci víru, než mimo něj. Mísení nastává při nestabilních planetárních vlnách, které jsou v zimě charakteristické pro střední a horní stratosféru. Pokud nedojde k narušení polárního víru, dochází jen k malým přesunům mas vzduchu z tohoto víru, protože se v oblastech nad 420 km vyskytují silné bariéry. Polární noční tryskové proudění, je níže, je na začátku zimy slabé. V důsledku toho neovlivňuje sestup polárního vzduchu, který by se pak mísí se vzduchem ve středních šířkách. V pozdní zimě masy vzduchu neklesají tolik, což snižuje mísení. Po rozbití víru se během měsíce rozptýlí vzduch z víru do středních zeměpisných šíře.\n\nNěkdy se polární vír rozbije již před závěrečným oteplení. Je-li zbylá masa vzduchu dostatečně velká, může se její část přesunout nad Kanadu a středozápadní, střední, jižní a severovýchodní oblasti Spojených států. Toto odklonění polárního víru může nastat v důsledku posunutí polárního tryskového proudění; k tomu došlo například během zimy 2013–2014 a 2014–2015 kdy se tryskové proudění nabralo severozápadní směr a ovlivnilo západní část Spojených států. Způsobilo teplo a sucho na západě a chladno a sníh v severních částech středu USA a na severovýchodě USA. Někdy oblast vysokého tlaku vzduchu, nazývaná Grónský blok, může způsobit, že se polární vír odkloní na jih, místo aby se pohyboval normální cestou přes severní Atlantik.\n\nPodle studie z roku 2001, může mít stratosférická cirkulace vliv na povětrnostní anomálie. Ve stejném roce našli výzkumníci statistickou korelaci mezi slabým polárním vírem a výskytem studené zimy na severní polokouli. V nedávných letech vědci identifikovali interakce mezi úbytkem arktického mořského ledu, poklesem sněhové pokrývky, průbehem evapotranspirace, anomáliemi severoatlantické oscilace nebo anomáliemi počasí, které jsou spojeny s konfigurací polárních vírů a tryskového proudění. Nicméně, jelikož konkrétní pozorování jsou zatím krátkodobá (přibližně 13 let), existují v závěrech značná nejistota. Klimatická pozorování vyžadují několik desetiletí, aby definitivně rozlišovaly přirozené variability od klimatických trendů.\n\nObecně se předpokládá, že snížená sněhová pokrývka a led moře odrážejí méně slunečního světla a tím se zvětšuje odpařování a transpirace, což zase mění tlakový a teplotní gradient polárního víru, což způsobuje jeho oslabení nebo zhroucení. To se stává zřejmé, když amplituda tryskového proudění roste (zvlnění) na severní polokouli, což způsobuje, že se Rossbyho vlny šíří více na jih nebo na sever a přináší pak teplejší vzduch na severní pól a polární vzduch do nižších zeměpisných šířek. Amplituda tryskového proudění se zvyšuje se slabším polárním vírem, čímž se zvyšuje šance na zablokování povětrnostních systémů.\n\nChemie antarktického polárního víru způsobila silné poškození ozonové vrstvy. Kyselina dusičná v polárních stratosférických mracích reaguje s chlorfluoruhlovodíky za vzniku chloru, který katalyzuje fotochemickou destrukci ozonu. Koncentrace chloru vznikají během polární zimy a následná likvidace ozonu je největší, když se na jaře vrátí sluneční světlo. Tyto mraky se mohou tvořit pouze při teplotách pod –80 °C. Vzhledem k větší výměně vzduchu mezi Arktidou a středními šířkami je vyčerpání ozonu na severním pólu mnohem méně než na jihu. Proto je sezónní snižování hladiny ozonu nad Arktidou obvykle charakterizováno jako \"ozonové oslabení\", zatímco závažnější úbytek ozonu nad Antarktidou je považována za \"ozonovou díru\". To znamená, že chemická destrukce ozonu v arktickém polárním víru v roce 2011 dosáhla poprvé úrovně jasně identifikovatelné jako \" ozónová díra \" v Arktidě.\n\nTaké jiná astronomická tělesa mají polární víry, včetně Venuše (dvojitý vír – tedy dva víry na každém pólu), Marsu, Jupiteru, Saturnu a Saturnůva měsíce Titanu.\n\nJediný známý horký polární vír ve sluneční soustavě se nalézá u jižního pólu Saturnu. \n\n"}
{"id": "1467795", "url": "https://cs.wikipedia.org/wiki?curid=1467795", "title": "Dendrotoxin", "text": "Dendrotoxin\n\nDendrotoxiny jsou třídou presynaptických neurotoxinů produkovaných mambami (\"Dendroaspis\"), které blokují specifické podtypy draslíkových kanálů s jádrem napětí v neuronech, čímž se zvyšuje uvolňování acetylcholinu v neuromuskulárních křižovatkách. Vzhledem k jejich vysoké účinnosti a selektivitě pro draslíkové kanály se dendrotoxiny ukázaly jako velmi užitečné farmakologické nástroje pro studium struktury a funkce těchto iontových kanálových proteinů.\n"}
{"id": "1467796", "url": "https://cs.wikipedia.org/wiki?curid=1467796", "title": "Městské opevnění (Znojmo)", "text": "Městské opevnění (Znojmo)\n\nMěstské opevnění ve Znojmě tvořilo městský obranný systém, vzniklý ve 13. století.\n\nZnojmo bylo nejsilnější středověkou hraniční pevností jihu Moravy. Opevnění bylo vybudováno za vlády Přemysla Otakara II. Velmi zranitelný byl úsek od náměstí Svobody po Pasteurovu ulici, právě proto byl v průběhu 13. až 14. století zesílen. Opevnění tvořily 4 brány a několik pásem hradebních zdí. Z důvodu osmanského vpádu na Moravu bylo opevnění značně zdokonaleno. Do 17. století byl systém znojemského městského opevnění vylepšován. Po skončení napoleonských válek se opevnění postupně začalo odbourávat. Do dnešní doby se dochovala část hradeb s baštami, torzo Pražské brány a Vlkova věž, původně součást Vídeňské brány.\n"}
{"id": "1467798", "url": "https://cs.wikipedia.org/wiki?curid=1467798", "title": "Triola (hudba)", "text": "Triola (hudba)\n\nTriola je rytmická skupina užívána v hudbě. Představuje odchylku od výchozí rytmické struktury skladby spočívající v tom, že v rámci jedné rytmické skupiny (doby) budou namísto předepsaného počtu dílčích jednotek (obvykle dvou) odehrány tři jednotky (tři noty či jejich ekvivalent představovaný pomlkami či notami jiných délek). Délka těchto dílčích jednotek je upravena (obvykle zkrácena) tak, aby celková délka skupiny zůstala zachována.\n\nV moderní notaci se trioly označují číslicí trojka umístěnou nad nebo pod skupinou tvořící triolu. Aby nedošlo k záměně s číslicemi použitými pro označení prstokladu či pro jiný účel, je zvykem sázet číslici označující triolu kurzívou, případně ji uzavřít do závorky. Pro lepší přehlednost se také noty tvořící triolu pokud možno spojují trámcem nebo svorkou.\n\nVe starší literatuře nebylo označování trioly číslicí vždy důsledně dodržováno a bylo často naznačeno pouze rozdělením not do skupin spojených trámcem. Rovněž nebylo v notaci užívané v 17. stol. přípustné, aby triola obsahovala pomlky; taková figura je např. u Bacha zapsána jako tečkovaný rytmus a je ponecháno na zkušenosti interpreta, aby rozeznal skutečně zamýšlenou hodnotu podle kontextu skladby:\n<score>\n»\n</score>\n\n\n"}
{"id": "1467801", "url": "https://cs.wikipedia.org/wiki?curid=1467801", "title": "Yasemen Saylarová", "text": "Yasemen Saylarová\n\nYasemen Saylar (* 7. září 1990) je turecká basketbalistka hrající za Galatasaray. Jejím manželem je turecký fotbalista Semih Kaya, který v letech 2017–2019 hrál v Česku za Spartu a momentálně hraje za Galatasaray SK.\n"}
{"id": "1467803", "url": "https://cs.wikipedia.org/wiki?curid=1467803", "title": "Praga E-40", "text": "Praga E-40\n\nPraga E-40 byl československý dvoumístný školní dvouplošník pro základní výcvik, vyráběný společností Praga. Vznikl v roce 1937 na základě dohody Ministerstva veřejných prací a Ministerstva národní obrany. Nový stroj měl nahradit armádou používané stroje Praga E-39 (tovární označení BH-39), které se ukazovaly jako technologicky příliš složité a provozně neekonomické. \n\nPředválečnou činnost letadlového oddělení Praga v ČKD (Českomoravská-Kolben-Daněk, a.s., Praha - Karlín) a nápaditost jejího hlavního konstruktéra ing. Jaroslava Šlechty dokresluje lehký cvičný dvojplošník E-40 s otevřenými nekrytými tandemovými kokpity. První ze tří vyrobených prototypů byl zalétán počátkem července 1937. Byl osazen vzduchem chlazeným čtyřválcovým invertním motorem Walter Minor 4, který poháněl stroj dvoulistou vrtulí. \n\nKonstrukce letounu byly klasická, smíšená (dřevo, překližka, ocel, popř. plátěný potah). Hlavní experimenty se týkaly podvozkových vzpěr, kde ze zkoušek nejlépe vyšla varianta krátkých vzpěr vedoucí k přednímu nosníku spodního křídla. Vzpěry podvozku byly tvaru \"V\" a byly vetknuty do trupu těsně před přední hranou spodního křídla. Toto řešení přineslo i výhodu širšího rozchodu kol. Pevné ocasní plochy byly dřevěné a překryté překližkou. Trup letadla E-40 byl ocelové konstrukce. Palivové a olejové nádržky byly v trupu. Zadní podvozkové kolo bylo otočné a gumové pružiny byly uvnitř zadní části trupu.\n\nPrototypy E-40 zůstávaly však dlouho nevyužity, protože podle názoru MNO nebyla vhodná doba pro zavádění výroby nového velkosériového školního letounu. Jak ukázal pozdější vývoj, ta vhodná doba už před druhou světovou válkou nepřišla. První prototyp byl v listopadu 1937 předán do užívání MVP a byl imatrikulován jako OK-EDA. \n\nDo budoucna byla připravována verze E-140 s plochým osmiválcem Praga ER a verze E-240 s invertním motorem Walter Junior. K tomu však nikdy nedošlo.\n\n\n\n\n"}
{"id": "1467804", "url": "https://cs.wikipedia.org/wiki?curid=1467804", "title": "Římskokatolická farnost Křešín", "text": "Římskokatolická farnost Křešín\n\nŘímskokatolická farnost Křešín je územním společenstvím římských katolíků v rámci pelhřimovského vikariátu českobudějovické diecéze.\n\nV roce 1359 je v Křešíně doložena plebánie. Ta zanikla v roce 1622. Farnost zde byla obnovena až v roce 1856, a v témže roce byl jako novostavba postaven farní kostel, zasvěcený svatému apoštolu Bartolomějovi. Farnost patřila do roku 1993 do královéhradecké diecéze. V uvedeném roce byla (v souvislosti s úpravou hranic diecézí po vzniku plzeňské diecéze) převedena do českobudějovické diecéze.\n\nFarnost je administrována ex currendo z Lukavce.\n\n"}
{"id": "1467808", "url": "https://cs.wikipedia.org/wiki?curid=1467808", "title": "Snídaně veslařů", "text": "Snídaně veslařů\n\nSnídaně veslařů (francouzsky \"Le Déjeuner des canotiers\") je olejomalba francouzského malíře Augusta Renoira znázorňující osoby z malířova okruhu snídající na terase podniku Maison Fournaise v Chatou. Renoir obraz vytvořil roku 1880, signoval 1881 a poprvé vystavil na sedmé výstavě impresionistických malířů v Paříži roku 1882. Obraz má rozměry 130 × 173 cm a je vystaven ve washingtonském muzeu Philipps Collection. \n\nStále existující výletní hostinec Maison Fournaise je přímo u řeky Seiny, kterou lze rozeznat v pozadí obrazu. Malba patří k umělcovým hlavním dílům a způsobem malby a barevností je typickým příkladem impresionistického umění.\n"}
{"id": "1467810", "url": "https://cs.wikipedia.org/wiki?curid=1467810", "title": "Buchberg (Šluknovská pahorkatina)", "text": "Buchberg (Šluknovská pahorkatina)\n\nBuchberg () je 459 m n. m. vysoká kupa v saském městě Sebnitz. Leží na severním okraji Saského Švýcarska a zároveň na okraji Sebnitzkého lesa. Z geomorfologického hlediska náleží ke Šluknovské pahorkatině. Geologické podloží tvoří lužický granodiorit. Buchberg patří k Evropsky významné lokalitě „Sebnitzký les a Kaiserberg“ (německy \"FFH-Gebiet „Sebnitzer Wald und Kaiserberg“\"). Na severních a západních svazích se rozkládá zástavba města Sebnitz, úpatí pak zasahují až k řece Sebnici. Na východě a severovýchodě na Buchberg navazuje Kaiserberg (459 m) a Tanečnice (597 m). Vrcholová část je zalesněná, většinu porostu tvoří monokultura smrku ztepilého \"(Picea abies)\". Na severní svah částečně zasahuje rekreační areál s restaurací \"Forellenschenke\", který je s vrcholem Buchbergu spojen dvěma lanovkami. Od vrcholu směrem k \"Forellenschenke\" vede lyžařská sjezdovka. Přes severní svah prochází žlutě značená turistická stezka pro pěší spojující autobusové nádraží v Sebnitz s hraničním přechodem do České republiky, který leží na východním úpatí Tanečnice. Jihovýchodně od vrcholu vede žlutě značená stezka \"Ilse-Ohnesorge-Weg\" pojmenovaná podle místní malířky krajin Ilse Ohnesorge (1866–1937). Jižním svahem prochází modře značená turistická stezka \"Dr.-Alfred-Meiche-Weg\", která nese jméno místního vlastivědce Alfreda Meicheho (1870–1947).\n\n"}
{"id": "1467811", "url": "https://cs.wikipedia.org/wiki?curid=1467811", "title": "Alexandr Fomič Veltman", "text": "Alexandr Fomič Veltman\n\nAlexandr Fomič Veltman (, , Petrohrad – , Moskva) byl ruský romantický básník a prozaik švédského původu.\n\nPocházel z chudé šlechtické rodiny švédského původu. Roku 1811 začal studovat na Šlechtické internátní škole při Moskevské univerzitě. Velký vliv na jeho duchovní vývoj mělo obsazení Moskvy Napoleonovou armádou a následný požár města roku 1812. Roku 1816 začal navštěvovat moskevskou vojenskou školu. Protože jeho rodina zůstala téměř bez prostředků, vyučoval hru na housle a vydal učebnici základů aritmetiky.\n\nRoku 1817 ukončil své vzdělání a v hodnosti praporčíka byl odvelen do Besarábie, kde sloužil ve vojenské topografické komisi a kde se seznámil s Puškinem. Války s Tureckem v letech 1829-1929 se zúčastnil jako náčelník historiografického oddělení generálního štábu. Za svou službu ve vojsku obdržel celou řadu vyznamenání. Roku 1831 odešel v hodnosti podplukovníka z důvodu nemoci do výslužby a usadil se v Moskvě. Roku 1832 se oženil s Annou Pavlovnou Wejdelovou. Začal se zabývat etnografií a archeologií a stal se členem různých uměleckých a vědeckých spolků (Společnost milovníků ruské literatury při Moskveské univerzitě, Moskevská společnost ruských dějin a další). Od roku 1842 až do smrti pracoval nejprve jako asistent ředitele a od roku 1852 jako ředitel muzea ve Zbrojnici moskevského Kremlu. Roku 1845 byl jmenován jedním z redaktorů encyklopedie \"Starožitnosti ruského státu\" (1849-1853, Древности Российского государства) a stal se autorem textu tří z jejich šesti sekcí. Roku 1854 se stal členem-korepsondentem Ruské akademie věd, roku 1869 členem Ruské archeologické společnosti.\n\nLiterární dráhu zahájil roku 1828 jako básník exotickými epickými básněmi. Úspěch mu přinesl až třídílný román \"Poutník\" (Странник) dokončený roku 1832 s rozvolněnou kompozicí po vzoru Laurence Sterneho. Jeho dílo tvoří bizarní, mravoličné i dobrodružné prózy, v nichž uplatnil poetiku založenou na groteskním míšení fantastických a reálných motivů a na jazyku stylizovaném až k ornamentálnosti. Bývá považován za předchůdce Dostojevského a za jednoho ze zakladatelů fantastického žánru v Rusku.\n\nPochován je na hřbitově Novo-Alexejevského kláštera v Moskvě.\n\n\n\n"}
{"id": "1467815", "url": "https://cs.wikipedia.org/wiki?curid=1467815", "title": "V Moulin Rouge", "text": "V Moulin Rouge\n\nV Moulin Rouge (francouzsky \"\") je obraz, který někdy v letech 1892 až 1895 vytvořil francouzský malíř Henri de Toulouse-Lautrec. Obraz znázorňuje hosty pařížského kabaretu Moulin Rouge sedící u stolů. Olejomalba na plátně má rozměr 123 × 140 cm a vystavuje ji Institut umění v Chicagu. \nVe středu obrazu je skupina tří mužů a dvou žen sedících u stolu. Zprava doleva to jsou Édouard Dujardin, tanečnice La Macarona, neznámá žena obrácená zády, fotograf Paul Secau a fotograf Maurice Guibert. Vpředu na pravé straně, zřejmě u jiného stolku, je vidět pootočená a nápadně osvětlená tvář anglické tanečnice May Miltonové. Na pozadí vpravo je tanečnice La Goulue s další ženou a u středu vlevo sám Toulouse-Lautrec a Gabriel Tapié de Céleyran.\n"}
{"id": "1467817", "url": "https://cs.wikipedia.org/wiki?curid=1467817", "title": "Doenjang", "text": "Doenjang\n\nDoenjang (kor. 된장) je typ fermentované fazolové pasty vyrobené výhradně ze sóji a solanky. Je také vedlejším produktem výroby sójové omáčky.\n\nNejčasnější fermentace sóji v Koreji začaly zřejmě ještě před dobou Tří Království. Čínský historický text \"Sanguo Zhi\" napsán a vydán ve třetím století našeho letopočtu se zmiňuje o tom že \"Goguryeové umí dobře vařit fermentované sójové boby\" v sekci z názvem Dongyi (východní cizinci) v Knize Wei. Používání jangdoků pro produkci doenjangu jsou vyobrazeny na nástěnných malbách v Anakově Hrobce č.3\n\n"}
{"id": "1467818", "url": "https://cs.wikipedia.org/wiki?curid=1467818", "title": "Fasano", "text": "Fasano\n\nFasano (v místním nářečí \"Fascióne\") je město ležící v italském regionu Apulie na pobřeží Jaderského moře, 400 km jihovýchodně od Říma. Má okolo 40 000 obyvatel a je druhým největším městem provincie Brindisi.\n\nPředchůdcem Fasana bylo starověké město \"Egnatia\", které původně obývali Japygové, v římských dobách bylo významnou zastávkou na silnici Via Appia a zaniklo v raném středověku. Roku 1088 bylo založeno město \"Santa Maria di Fajano\". Název je odvozen od starého výrazu pro holubici „faso“ a odkazuje na sladkovodní nádrže v okolí, které sloužily ptákům jako napajedla. Holubice je vyobrazena i v městském znaku. Od 14. století Fasano patřilo Maltézskému řádu. Patronkou města je \"Santa Maria del Pozzo\", která je 2. června 1678 zachránila před útokem tureckých pirátů, výročí bitvy se oslavuje jako svátek La Scamiciata.\n\nV okolí města se pěstují olivy, víno a brukev, provozuje se rybolov. Převažuje potravinářský průmysl, významná je i turistika: nachází se zde zábavní park Fasanolandia s horskou dráhou Eurofighter a největším evropským safari. Město má množství pamětihodností, jako jsou trosky Egnatie, dolmen z doby bronzové v Montalbanu, četné kostely, z nichž nejvýznamnější je zasvěcen Janu Křtiteli, starobylé statky zvané \"masserie\", věž Torrione delle Fogge (pozůstatek městského opevnění), palác maltézských rytířů sloužící jako radnice, typické místní domky \"trulli\", městské muzeum a minaret, který vybudoval jako své sídlo v roce 1918 místní šlechtic a mecenáš umění Damaso Bianchi. V okolí se nacházejí četné pláže, předměstí Torre Canne je vyhledáváno díky termálním pramenům a písečným dunám tvořícím přírodní park. Město je snadno dostupné po Evropské silnici E55 a železniční trati Ferrovia Adriatica.\n\nMístní házenkářský klub Junior Fasano je trojnásobným mistrem Itálie. Fotbalisté US Città di Fasano hrají čtvrtou nejvyšší soutěž. Hlavním sportovním zařízením je Stadio Vito Curlo, je zde také k dispozici golfové hřiště.\n\n\n"}
{"id": "1467821", "url": "https://cs.wikipedia.org/wiki?curid=1467821", "title": "Břevnovský mrakodrap", "text": "Břevnovský mrakodrap\n\nBřevnovský mrakodrap je název, pod kterým byla známa obytná výšková budova na adrese Radimova č. 447/8 v Břevnově na Praze 6. Zbourána byla na konci roku 2018.\n\nNájemní dům ve stylu geometrické secese vznikl v roce 1911 v sousedství usedlosti Kajetánka, poblíž potoka Brusnice. Kajetánka s pozemky patřila v začátku 20. století starostovi Břevnova Janu Kolátorovi, který je nechal rozparcelovat a chtěl zde vystavět činžovní domy. Jediným postaveným domem byl však právě „\"Břevnovský mrakodrap\"“, neboť další výstavbě zabránil Klub Za starou Prahu. Dům se stal věnem dcery starosty Kolátora, provdané Vildové.\n\nDům se nacházel v těsném sousedství Kajetánské kaple – rotundy ze 17. století u rybníka Vincentinum. Dům byl pětipodlažní s 24 byty, kde bydlívávalo okolo 60 obyvatel. V přízemí domu bývaly obchody (kadeřnictví, knihařství, pivnice, aj.). Obchody zde byly až do padesátých let 20. století, kdy byly předělány na byty. Původní jméno ulice byla Boleslavova.\n\nNa základě výběrového řízení získala v roce 2008 pozemky navazující na dům od Městské části Praha 6 společnost Geosan Kappa. Investor předložil studie na dostavbu dvou křídel k mrakodrapu a přestěhování kaple, což však nebylo radnicí akceptováno. Dům byl prázdný od roku 2014, ale předtím proběhla výměna střechy a oken v domě. Později bylo rozhodnuto dům zbourat se zdůvodněním, že má podmáčené základy.\n\nRadnice spolu s investorem představila šest návrhů na nové objekty namísto mrakodrapu a obyvatelé Prahy 6 měli možnost zapojit se do hlasování o podobě budoucího objektu. Jedním z možných řešení byla i výstavba sedmnáctipatrového věžového domu.\n\nNa místě nakonec vzniknou tři samostatné bytové domy s maximálně osmi nadzemními podlažími. V přízemí mají být obchody a služby, v podzemí garáže. Stavba má být zahájena na přelomu let 2019/2020. Několik bytů získá od developera i městská část. Rovněž bude zrekonstruována kaple a vznikne park severně od potoka Brusnice.\n\n\n"}
{"id": "1467823", "url": "https://cs.wikipedia.org/wiki?curid=1467823", "title": "Slunečnice (van Gogh)", "text": "Slunečnice (van Gogh)\n\nSlunečnice (francouzsky \"\") je název dvou řad zátiší s květy slunečnic, která vytvořil nizozemský malíř Vincent van Gogh. První řada, která vznikla v Paříži roku 1887, znázorňuje květiny ležící na zemi, zatímco druhá řada, již van Gogh vytvořil o rok později v Arles, ukazuje květy ve váze. \n\nČísla F odkazují na katalog Jacoba Baarta de la Faille.\n"}
{"id": "1467824", "url": "https://cs.wikipedia.org/wiki?curid=1467824", "title": "Matrix (protokol)", "text": "Matrix (protokol)\n\nMatrix je otevřený protokol pro komunikaci v reálném čase. Je navržen tak, aby umožňoval uživatelům s účty u jednoho poskytovatele komunikačních služeb komunikovat s uživateli jiného poskytovatele prostřednictvím chatu, VoIP a videotelefonie. Cílem je, aby komunikace bezproblémově probíhala v reálném čase mezi poskytovateli služeb obdobně jako u standardního poštovní protokolu SMTP, který se nyní používá pro e-mailové služby.\n\nZ technického hlediska je to komunikační protokol aplikační vrstvy pro federalizovanou komunikaci v reálném čase. Poskytuje API HTTP rozhraní a open source referenční implementaci bezpečného předávání a uchovávání zpráv ve formátu JSON v rámci otevřené federace serverů. Umožňuje integraci se standardními webovými službami prostřednictvím služby WebRTC, což usnadňuje tvorbu aplikací typu prohlížeč-prohlížeč.\n\nJiné pokusy o definování otevřeného protokolu okamžitého zasílání zpráv nebo multimediálního signálního protokolu tohoto typu měly problémy, zda se stanou široce přijímanými – např. XMPP a IRCv3 – a zdůraznily výzvy, a to jak technologické, tak i politické. Není zřejmé, zda je mezi uživateli dostatek poptávky po službách, které mezi poskytovateli spolupracují. \n\nPůvodní projekt vytvořili Matthew Hodgson a Amandine Le Pape ve společnosti Amdocs a zároveň byl vytvořen chatovací nástroj nazvaný \"Amdocs Unified Communications\". Amdocs pak financoval většinu vývojových prací od roku 2014 do října 2017. V roce 2015 vznikla její dceřiná společnost \"Vector Creations Limited\" do níž přešli vývojáři Matrixu.\n\nMatrix získal ocenění za inovaci na konferenci WebRTC 2014 Conference & Expo a ocenění \"Best in Show\" na WebRTC World v roce 2015. \n\nV červenci 2017 firma Amdocs oznámila ukončení financování a v následujících týdnech týmové jádro založilo ve Velké Británii firmu \"New Vector\" a to především za účelem podpory vývoje Matrixu a Riotu. Během tohoto časového období byly společnosti a komunity, které na platformě Matrix staví, opakovaně vyzvány, aby pomohly uhradit alespoň část mzdy základního týmu. Vznikly crowdfunding účty Patreon a Liberapay a hlavní tým zprovoznil video podcast , nazvaný Matrix \"Live\", aby udrželi přispěvatele a rychlost dalšího vývoje. To bylo doplněno blogem v týdenním formátu s názvem \"This Week in Matrix\", kde se zainteresovaní členové komunity mohli přečíst nebo zveřejnit své vlastní zprávy týkající se Matrixu.\n\nSpolečnost byla založena s cílem nabízet poradenské služby pro Matrix a placené hostování serverů Matrix (jako platformu pod názvem modular.im) na komerční bázi. \n\nNěkolik týdnů po vzniku vzniku společnost Matrix a společnost Purism zveřejnily plány na spolupráci při vytváření telefonu Librem 5. Librem 5 byl zamýšlen jako na Matrixu založený telefon, jehož výchozí aplikace pro hovory a zasílání zpráv by používala Matrix pro audio a video hovory i okamžité zprávy. \n\nKoncem ledna 2018 společnost získala investici ve výši 5 milionů dolarů od \"stavus\" - na Ethereu založené startupu.\n\nV dubnu 2018 francouzská vláda oznámila plány na vytvoření vlastního nástroje pro zasílání okamžitých zpráv, který, jak později potvrdil tým Matrixu, by byl založen na Riotu a Matrixu. New Vector prohlásil, že tomuto vládnímu úsilí poskytne podporu .\n\nV říjnu 2018 vznikla soukromá společnost s ručením omezeným pod názvem \"the Matrix.org foundation\" , která slouží jako neutrální právní subjekt pro další rozvoj tohoto standardu.\n\nMatrix cílí na případy jako VoIP, IoT a IM, včetně skupinové komunikace, spolu s dlouhodobým cílem stát se obecným systémem pro zasílání zpráv a synchronizaci dat pro web. Protokol podporuje zabezpečení a replikaci, uchování úplné historie konverzace bez centrálního kontrolního bodu a tím i zranitelnosti. Stávající komunikační služby se do ekosystému Matrix mohou integrovat.\n\nKlientský software je k dispozici jako otevřená federace pro IM, VoIP a IoT.\n\nStandard Matrix specifikuje RESTful HTTP API rozhraní pro bezpečný přenos a replikaci JSON dat mezi klienty, servery a službami kompatibilními s Matrix. Klienti odesílají data do \"místnosti\" na serveru, který následně replikuje data na všechny Matrix servery připojené k této \"místnosti\". Vlastní data jsou podepsána obdobně jako v gitu, což je chrání před manipulací a federalizovaný provoz je zašifrován protokolem HTTPS a podepisován soukromým klíčem každého serveru, aby se zabránilo podvržení. Replikace sleduje principy sémantické obsahové shody, což umožňuje serverům fungovat i offline nebo po ztrátě dat tím, že znovu synchronizují chybějící historii z jiných zúčastněných serverů.\n\nKnihovna Olm poskytuje volitelné end-to-end šifrování po jednotlivých místnostech pomocí implementace Double Ratchet Algorithm. Tím je zajištěno, že pouze členové místnosti mohou číst uchovaná data. Při této konfiguraci jsou data přenášená v Matrixu dostupná serverům pouze jako zašifrovaný text na a mohou být dešifrovány výhradně autorizovanými členy místnosti. Olm a Megolm (rozšíření olom lépe vyhovující potřebám větších místností) knihovny byly podrobeny kryptografické revizi NCC Group s veřejně dostupnými výsledky adresovánými týmu Matrix. Přezkum sponzoroval Open Technoogy Fund.\n\nMatrix podporuje překlad zpráv z jiných chatovacích aplikací do místností Matrixu. Tato přemostění jsou programy, které běží na serveru a komunikují se servery mimo Matrix. Přemostění mohou pracovat v režimu loutky nebo relé, přičemž v prvním případě se osobní uživatelský účet jeví jako odesilatel zpráv, v tom druhém pak zprávy za regulérní účty posílá bot.\n\nV současné době existují přemostění pro:\n\n\nRiot je referenční implementace klienta. Existuje také mnoho dalších klientů, botů, přemostění, serverů a jiných implementací protokolu Matrix.\n\n\n"}
{"id": "1467826", "url": "https://cs.wikipedia.org/wiki?curid=1467826", "title": "Palác Güell", "text": "Palác Güell\n\nPalác rodiny Güellů ( Palau Güell, Palacio Güell) je stavba v centru Barcelony, kterou pro svého přítele a mecenáše Eusebi Güella navrhl katalánský architekt Antoni Gaudí. Stavba je zařazována do Gaudího \"novogotického\" období, objevují se však na ní poprvé prvky, které jsou charakteristické pro Gaudího pozdější tvorbu, jako jsou například parabolické oblouky nebo sochařsky zpracované komíny. V roce 1984 byl palác zařazen na seznam světového dědictví UNESCO.\n\nPrůmyslník Eusebi Güell se setkal poprvé s dílem Antoni Gaudího na Světové výstavě v Paříži v roce 1878. S architektem se setkal po návratu v Barceloně a oba muži se stali celoživotními přáteli. Güell objednal u Gaudího postupně několik staveb.\n\nV roce 1885 pověřil Güell Gaudího stavbou paláce, který by rozšířil sídlo rodiny Güell na třídě La Rambla. Zakoupil již v roce 1883 nevelkou parcelu v těsném sousedství v ulici, která se dnes jmenuje Carrer Nou de la Rambla, později přikoupil ještě parcelu sousední. Projekt byl dokončen 10. června 1886. Městský architekt jej však zamítl. Nakonec ale rada města dne 27. července projekt schválila a ve stejném roce byla zahájena stavba. Gaudí se svého původního projektu držel jen volně a průběhu stavby jej neustále upravoval. Rodina se do domu nastěhovala v roce 1888, i když některé dokončovací práce probíhaly ještě v roce 1890.\n\nV roce 1888 probíhala v Barceloně světová výstava. Právě dokončený palác Güell se v podstatě stal jedním z výstavních pavilonů.\n\nRodina v paláci bydlela do roku 1910, kdy se přestěhovala do nového domu v parku Güell, který rovněž navrhl Gaudí. Od roku 1910 do roku 1935 žila v domě Güellova dcera Mercé. Později byl palác pronajímán.\n\nV roce 1945 palác odkoupil Výbor provincie Barcelona () a zřídil v něm Muzeum scénického umění. V letech 1974-1976 proběhly úpravy, které měly vrátit palác do původního stavu.\n\nPalau Güell byl jednou ze souboru sedmi Gaudího staveb, který v roce 1984 prohlášen součástí světového dědictví UNESCO.\n\nPalác prošel ve druhé polovině dvacátého století dvěma velkými rekonstrukcemi (1983-1987 a 2004-2011).\n\nUlice Carrer Nou de la Rambla je poměrně úzká, takže celkový pohled na průčelí je téměř nemožný. Výrazné jsou dvě brány ve tvaru parabolického oblouku. Ten zde Gaudí použil ve svých projektech poprvé. Nad vjezdy jsou složité mříže, které obsahují monogram stavebníka. Mezi vjezdy je pak stylizovaný znak Katalánska. V úrovni prvního patra je téměř po celé šířce budovy arkýř. Dva menší jsou pak ve druhém patře. Jinak je průčelí hladké, ze šedých kamenných bloků. Na vrcholu štítů jsou komíny ozdobené barevnou mozaikou.\n\nPalác stojí na nevelké obdélníkové parcele o velikosti přibližně 18 x 22 metrů. V suterénu z režného zdiva a kamene jsou umístěny stáje, prostor pro kočáry, do nichž se z úrovně přízemí sjíždí po spirálové rampě. V přízemí je monumentální vstupní schodiště, recepce a byty služebnictva. V prvním patře jsou společenské prostory, seskupené kolem centrální haly, která prochází vzhůru přes další podlaží až do parabolické kupole o výšce 17,5 metru a vystupuje až nad střechu. Nachází se zde i oltář a varhany, jejichž píšťaly jsou umístěny v úrovni 3. patra. Z patra se vstupuje na dvorní terasu. Ve druhém patře jsou soukromé pokoje rodiny a ve třetím patře servisní místnosti, kuchyně a prádelna. Celková plocha místností paláce je 2 850 m2. Spojení s původním sídlem rodiny zajišťoval průchod.\n\nStřecha paláce je plochá a vedle věže centrální kupole a střešních oken se zde - opět poprvé v Gaudího díle - objevují sochařsky pojaté komíny a zakončení ventilačních průduchů, které jsou ozdobeny barevnou mozaikou z úlomků keramických dlaždic. Je zde celkem 18 takových užitkových plastik.\n\nPalác má důmyslný systém stíněného osvětlení a větrání, což je důležité především v letním období. Interiéry jsou vyzdobeny obklady a zařízením z ušlechtilých materiálů, sloupy z leštěného mramoru, složité konstrukce stropů a obložení ze vzácných dřevin.\n\nGaudí navrhl i některý nábytek. Velkou pozornost vzbudil toaletní stolek navržený pro Isabelu Güell. Kombinace tradičních a moderních forem působí až surrealistickým dojmem.\n\nNa výzdobě interiérů se podíleli architekti Francesc Berenguer i Mestres a Camil Oliveras Gensana (výzdoba jídelny), sochaři Joan Flotats a Rosend Nobas i Ballbé, malíři Alexandre de Riquer i Ynglada a Ramon Tusquets i Maignon.\n\n"}
{"id": "1467827", "url": "https://cs.wikipedia.org/wiki?curid=1467827", "title": "Vilsonovo šetalište", "text": "Vilsonovo šetalište\n\nVilsonovo šetalište (česky doslova \"Wilsonova promenáda\") je nábřeží řeky Miljacky v hlavním městě Bosny a Hercegoviny, Sarajevu.\n\nPromenáda s alejí se táhne v délce cca 2,5-3 km západo-východním směrem od budovy společnosti Elektroprivreda BiH až k mostu Suady a Olgy blíže k centrální části města. K promenádě přiléhá řada správních budov, které jsou orientovány k frekventované ulici \"Zmaja od Bosne\"; mezi ně patří např. radnice općiny Novo Sarajevo.\n\nNábřežní promenáda lemovaná stromořadím vznikla v tomto místě už během rakousko-uherského období rozvoje města. Tehdy nesla název podle tehdejšího společného ministra financí, Benjámina Kállaye. Současný název získala v roce 1918 po skončení první světové války. Během druhé světové války se jmenovala po Benitu Mussolinim, poté se jí vrátilo původní jméno a v letech 1960 až 1993 se jmenovala promenáda Mládeže (\"Omladinsko šetalište\").\n"}
{"id": "1467828", "url": "https://cs.wikipedia.org/wiki?curid=1467828", "title": "SEAT Arona", "text": "SEAT Arona\n\nSEAT Arona je kompaktní crossover/SUV španělské automobilky SEAT. Automobil je postaven na platformě Volkswagen Group MQB koncernu Volkswagen Group, přičemž má stejný technický základ a interiér jako pátá generace vozu SEAT Ibiza. Arona byla oficiálně představena během léta 2017 v Barceloně, přičemž prodej začal na podzim téhož roku. Nejlevněji vyjde vůz v základní výbavě s motorem 1.0 TSI na 403 tisíc korun.\n\nKromě litrového benzínu s výkonem 70 kW či 85 kW se automobil prodává též ve variantě 1.5 TSI (110 kW) a 1.6 TDI (70 kW, 85 kW), přičemž všechny motorové varianty jsou s náhonem na přední kola. Název vozu je podle obce Arona ležící na španělském ostrovu Tenerife. Výroba vozu probíhá ve španělské továrně v obci Martorell.\n\n"}
{"id": "1467829", "url": "https://cs.wikipedia.org/wiki?curid=1467829", "title": "Sjednocená socialistická strana Venezuely", "text": "Sjednocená socialistická strana Venezuely\n\nSjednocená socialistická strana Venezuely (: \"Partido Socialista Unido de Venezuela\", též \"PSUV\") je venezuelská socialistická politická strana. Strana byla založena v březnu 2007 venezuelským prezidentem Hugem Chávezem. Strana navazuje na předchozí Hnutí pátá republika.\n"}
{"id": "1467831", "url": "https://cs.wikipedia.org/wiki?curid=1467831", "title": "Lekníny", "text": "Lekníny\n\nLekníny (francouzsky \"\") je název řady asi 250 obrazů hladiny rybníka s květy leknínů, kterou vytvořil francouzský malíř Claude Monet. Obrazy Monet maloval na zahradě svého domu v Giverny, který dnes patří nadaci Fondation Claude Monet. Řada \"Leknínů\" byla Monetovým hlavním uměleckým zájmem v posledních třiceti letech jeho života; mnohé z nich maloval ještě v době, kdy již byl vážně postižen šedým zákalem. Zatímco raná díla série jsou poměrně realistická, pozdní \"Lekníny\" se stále více blíží abstraktnímu umění.\n\n\"Lekníny\" jsou zastoupeny v řadě předních světových uměleckých institucí i v soukromých sbírkách. V červnu 2014 se jeden z obrazů této řady vydražil v Londýně u firmy Sotheby's za 54 milionů amerických dolarů.\n"}
{"id": "1467833", "url": "https://cs.wikipedia.org/wiki?curid=1467833", "title": "Měšťanský dům Karla Ditterse z Dittersdorfu", "text": "Měšťanský dům Karla Ditterse z Dittersdorfu\n\nMěšťanský dům Karla Ditterse z Dittersdorfu se nachází na ulici Puškinova čp. 57 v Javorníku v okrese Jeseník. Dům je kulturní památkou ČR a je součástí městské památkové zóny Javorník.\n\nBarokní dům si nechal postavit v osmdesátých letech 18. století kapelník, skladatel a držitel v té době mnohých titulárních úřadů Karel Ditters z Dittersdorfu, který působil na dvoře biskupa z Vratislavi hraběte Filipa Schaffgotsche na zámku Jánský Vrch v Javorníku. V domě bydlel v letech 1769–1794. Stavební parcela patřila k dvorní zahradě. Pozemek zakoupil biskupský důstojník Josef Rivola od biskupa Schaffgotsche. Dne 7. prosince 1781 Rivola prodal pozemek Karlu Dittersovi z Dittersdorfu za cenu 300 tolarů. Kvůli narůstajícím dluhům a podezření z korupce upadl Karel Ditters z Dittersdorfu v nemilost, byl zbaven i mnohých úřadů a v roce 1794 musel opustit dvůr. Po smrti biskupa Schaffgotsche v roce 1795 se ujal úřadu biskup Josef Krystian Hohenlohe Waldenburg – Bartenstein, který Karla Ditterse z Dittersdorfu penzionoval a přiznal mu malý důchod. Zadlužený skladatel v roce 1798 přijal pozvání hraběte Ignáce Stillfrieda na zámek Červená Lhota, kde strávil zbytek svého života. Dům se stal majetkem hraběte Ignáce Stillfrieda. V meziválečném období byl dům už chráněnou památkou. V letech 1990–1994 byl dům rekonstruován a bylo sem přesunuto muzeum (do roku 2007). Po přesunutí muzea do zrekonstruované budovy bývalého soudu v roce 2008 je v domě Karla Ditterse z Dittersdorfu Základní umělecká škola v Javorníku.\n\nBarokní dům Karla Ditterse z Dittersdorfu zahrnuje obytnou budovu, vjezd po pravé straně budovy, zahradu a zahradní pavilon. Obytná budova je jednopatrová, pětiosá omítaná stavba na obdélníkovém půdorysu postavená z cihel. Hlavní průčelí je obráceno do Puškinovy ulice. Fasády jsou děleny lizenovými pravoúhlými rámy se zaoblenými rohy. V ose uličního průčelí jsou sdružené lizény, které procházejí přízemím i patrem, naznačují rizalit. V něm je hlavní vchod s půlkruhovým záklenkem a nad ním jsou girlandy. Okna v průčelí jsou pravoúhlá, rámovaná šambránou. Nad vchodem na patro navazuje mansarda s oknem se segmentovým záklenkem, nad ním je trojúhelníkový volutový štít s oválným oknem. V průčelí do dvora je na třech kamenných pilířích dřevěná pavlač a nad ní obdobná mansarda jako v hlavním průčelí. Kolem budovy obíhá odstupňovaná hlavní římsa. Střecha je valbová s mansardami.\n\nPo bocích budovy jsou přistavěny půlkruhové přístavky s atikami. Přístavky mají po jednom oknu se segmentovým záklenkem a v zadní části pravoúhlé vchody.\n\nVjezd na pravé straně budovy je tvořen dřevěnou bránou s párem čtyřbokých pilířů po stranách, na nichž jsou vázy.\n\nV přízemí je chodba se segmentovou klenbou, místnosti mají ploché stropy.\n\n"}
{"id": "1467837", "url": "https://cs.wikipedia.org/wiki?curid=1467837", "title": "Tux Typing", "text": "Tux Typing\n\nTux Typing je open-source hra, jejímž cílem je procvičit hráčovu schopnost psaní na klávesnici. Primárně je vytvořená pro děti. Nabízí několik různých herních módů na různých úrovních obtížnosti. Je navržena tak, aby její hraní byla zábava a aby zvýšila hráčovu rychlost psaní na klávesnici.\n\nHra je naprogramována v programovacím jazyce C a dostupná v repozitářích některých Linuxových distibucí, jako například Fedora, Ubuntu nebo Debian.\n\nVe hře je procvičovací režim, který má hráče naučit základy psaní na klávesnici a poté dva další herní módy. V prvním módu padají ryby z nebe na zem a každá ryba má na sobě napsané písmeno. Když hráč stiskne odpovídající klávesu nebo napíše vhodné slovo, Tux přejde na místo, kam má ryba spadnout, aby jí snědl. Druhý mód je podobný, ale cílem v něm je, aby komety nespadly na město. V obou herních módech je možné si zvolit jazyk, ve kterém budou slova, která má hráč napsat.\n\n\n"}
{"id": "1467838", "url": "https://cs.wikipedia.org/wiki?curid=1467838", "title": "Černý čtverec", "text": "Černý čtverec\n\nČerný čtverec (rusky ') či Černý suprematický čtverec (rusky ') je název řady maleb ukrajinsko-ruského malíře Kazimira Maleviče znázorňujících černý čtverec na světlém pozadí. První verze suprematického obrazu vznikla roku 1915. Obrazy jsou významnou etapou na cestě k abstraktnímu umění a patří k nejznámějším pracím ruského malířství.\n\nPrvní verze obrazu, olejomalba o rozměrech 79,5 x 79,5 cm, nyní vlastněná Treťjakovskou galerií v Moskvě, byla poprvé vystavena na Poslední futuristické výstavě 0,10 na přelomu let 1915 a 1916. Malevič poté vytvořil další tři verze obrazu, poslední z nich nejspíše někdy na přelomu 20. a 30. let. \n"}
{"id": "1467840", "url": "https://cs.wikipedia.org/wiki?curid=1467840", "title": "František Niedl", "text": "František Niedl\n\nFrantišek Niedl (* 7. dubna 1949 České Budějovice) je český spisovatel historických románů a detektivních příběhů.\n\nVystudoval SPŠ elektrotechnickou. Pracoval jako elektromontér, obsluhoval vodní elektrárny, byl učitelem v autoškole a majitelem cestovní kanceláře. V současné době se věnuje budování jachetního klubu na Lipně a literární činnosti. Je ženatý a má 2 syny.\n\nPrvní knihu (Skleněný vrch) vydal v roce 1989. Poté se věnoval podnikání a k psaní románů se vrátil na začátku 21. století. Jeho specifikou je psaní románů v sériích. U historických románů jde o sérii Rytíři z Vřesova (ze začátku 14. století), Platnéř (z konce 14. století), Hynek Tas z Boru (začátek 15. století). Ke každé knížce čte reálie a dějinné okolnosti, které respektuje. U detektivních thrillerů pak jde o sérii s hlavním hrdinou Pavlem Venclem (2. světová válka a doba těsně po ní) a Michaelem Dabertem (současnost).\n\n"}
{"id": "1467842", "url": "https://cs.wikipedia.org/wiki?curid=1467842", "title": "Třída Sendai", "text": "Třída Sendai\n\nTřída Sendai ( \"Sendai gata\") byla třída lehkých křižníků japonského císařského námořnictva z období druhé světové války. Rozestavěny byly čtyři křižníky této třídy, přičemž dostavěny byly tři. Ve službě byly v letech 1924–1944. Všechny byly potopeny ve druhé světové válce.\n\nCelkem byla plánována stavba sedmi křižníků této třídy. Roku 1922 byly rozestavěny první čtyři, přičemž každý stavěla jiná loděnice. \"Naka\" loděnice Mitsubishi v Jokohamě, \"Sendai\" loděnice Mitsubishi v Nagasaki, \"Džincú\" loděnice Kawasaki v Kobe a \"Kako\" loděnice v Sasebo. Rozestavěný křižník \"Naka\" byl 1. září 1923 zničen zemětřesením v Kantó, a proto byl jeho kýl podruhé založen 24. května 1924.\n\nStavební program byl omezen kvůli limitům stanoveným Washingtonskou konferencí. Stavba křižníku \"Kako\" byla po měsíci zrušena a rozestavěný křižník byl sešrotován. Zrušena byla také stavba dalších tří křižníků, jejichž kýly měly být založeny roku 1923.\n\nJednotky třídy \"Sendai\":\nHlavní výzbroj po dokončení tvořilo sedm 140mm kanónů, dva 76mm kanóny, dva 6,5mm kulomety, osm 610mm torpédometů až 48 min. Křižníky nesly jeden hydroplán. Pohonný systém tvořilo 12 kotlů Kampon a turbíny Mitsubishi-Parsons-Gihon (u \"Džincú\" Kawasaki-Brown-Curtis) o výkonu 90 000 hp, pohánějící čtyři lodní šrouby. Nejvyšší rychlost dosahovala 35,2 uzlu. Dosah byl 6000 námořních mil při rychlosti 15 uzlů.\n\n\n"}
{"id": "1467843", "url": "https://cs.wikipedia.org/wiki?curid=1467843", "title": "Quarto (1911)", "text": "Quarto (1911)\n\nQuarto byl chráněný křižník italského královského námořnictva. Jednalo se o rychlé plavidlo sloužící především k průzkumu. Ve službě byl v letech 1913–1939. Byl zasazen za první světové války. Je považován za nejlepší italský prvoválečný chráněný křižník.\n\nKřižník postavila italská loděnice Arsenale di Venezia v Benátkách. Stavba byla zahájena roku 1909, na vodu byl křižník spuštěn 19. srpna 1911 a do služby přijat 31. března 1913.\n\nKřižník byl vyzbrojen šesti 120mm kanóny, šesti 76mm kanóny a dvěma 450mm torpédomety. Pohonný systém měl výkon 25 000 hp. Tvořily jej čtyři parní turbíny Parsons a deset kotlů Blechynden, pohánějící čtyři lodní šrouby. Nejvyšší rychlost dosahovala 28 uzlů. Dosah byl 2300 námořních mil při rychlosti 15 uzlů.\n\nKřižník byl nasazen za první světové války. Vyřazen byl roku 1939.\n"}
{"id": "1467844", "url": "https://cs.wikipedia.org/wiki?curid=1467844", "title": "Třída Nino Bixio", "text": "Třída Nino Bixio\n\nTřída Nino Bixio byla třída chráněných křižníků italského královského námořnictva. Jednalo se o rychlá plavidla sloužící především k průzkumu. Ve službě byly v letech 1914–1929. Byly zasazeny za první světové války.\n\nKřižníky postavila italská loděnice Regio Cantiere di Castellammare di Stabia v Castellammare di Stabia.\n\nJednotky třídy \"Nino Bixio\":\nKřižníky byly vyzbrojeny šesti 120mm kanóny, šesti 76mm kanóny a dvěma 450mm torpédomety. Pohonný systém měl výkon 22 500 hp. Tvořily jej tři parní turbíny Curtiss a čtrnáct kotlů Blechynden, pohánějící tři lodní šrouby. Nejvyšší rychlost dosahovala 26,8 uzlů (\"Marsala\" 27,5 uzlu). Dosah byl 1400 námořních mil při rychlosti 13 uzlů.\n\nKřižníky byly nasazeny za první světové války.\n"}
{"id": "1467845", "url": "https://cs.wikipedia.org/wiki?curid=1467845", "title": "Stíhač ponorek typu 037IS", "text": "Stíhač ponorek typu 037IS\n\nStíhač ponorek typu 037IS (v kódu NATO třída Haiqing) je třída pobřežních protiponorkových hlídkových lodí námořnictva Čínské lidové republiky. Jedná se o vylepšenou verzi stíhačů ponorek typu 037 (v kódu NATO třída \"Hainan\") s odlišnou výzbrojí a elektronikou. Celkem bylo postaveno 35 jednotek této třídy. V roce 2018 zůstávalo ve službě 15 jednotek.\n\nStavba třídy byla zahájena v Šanghaji roku 1992. Do roku 1997 bylo postaveno 35 plavidel.\n\nČluny jsou vybaveny sovětským trupovým sonarem Tamir. Vyzbrojeny jsou dvěma dvojitými 37mm kanóny typu 76A, dvěma zdvojenými 14,5mm kulomety a dvěma šestihlavňovými vrhači raketových hlubinných pum typu 87. Pohonný systém tvoří čtyři diesely PR 230ZC o celkovém výkonu 8000 hp, pohánějící čtyři lodní šrouby. Nejvyšší rychlost dosahuje 28 uzlů. Dosah je 1300 námořních mil při rychlosti 15 uzlů.\n"}
{"id": "1467846", "url": "https://cs.wikipedia.org/wiki?curid=1467846", "title": "HMS Activity (D94)", "text": "HMS Activity (D94)\n\nHMS Activity (D94) byla eskortní letadlová loď britského královského námořnictva. Po HMS \"Audacity\" to bylo teprve druhé plavidlo přestavěné britskými loděnicemi na loď letadlovou. Byla bojově nasazena za druhé světové války. Ve službě byla v letech 1942–1946. Následně byla přestavěna na loď nákladní. V letech 1947–1967 byla provozována jako MV \"Breconshire\". Následně byla sešrotována.\n\nPlavidlo vzniklo přestavbou rozestavěné mrazírenské lodě MV \"Telemachus\". Její stavba byla zahájena 1. února 1940 v britské loděnici Caledon Shipbuilding & Engineering v Dundee. V únoru 1941 bylo plavidlo zrekvírováno, přičemž mělo být dokončeno jako nákladní loď MV \"Empire Activity\", ale v únoru 1942 bylo rozhodnuto jej přestavět na eskortní letadlovou loď. Na vodu byla loď spuštěna 30. května 1942. Dne 29. září 1942 byla uvedena do služby.\n\nPlavidlo mělo klasické uspořádání s průběžnou palubou a malou nástavbou na prabovoku. Letovou palubu s malým hangárem spojoval jeden výtah. Nebyla vybavena katapultem. Do hangáru se vešlo cca 10 letounů, ve službě jich ale loď nesla až 21. Například v lednu 1944 plavidlo neslo tři stíhačky Wildcat a devět bombardérů Swordfish, v září 1944 neslo 21 bombardérů Avenger a v listopadu 1944 celkem 15 bombardérů Barracuda. Obrannou výzbroj tvořily dva 102mm kanóny a dvacet čtyři 20mm kanónů. Pohonný systém tvořily dva diesely Burmeister & Wain o výkonu 12 000 hp, pohánějící dva lodní šrouby. Nejvyšší rychlost dosahovala 18 uzlů. Dosah byl 15 000 námořních mil při rychlosti 16 uzlů.\n\n"}
{"id": "1467847", "url": "https://cs.wikipedia.org/wiki?curid=1467847", "title": "Římskokatolická farnost Vyklantice", "text": "Římskokatolická farnost Vyklantice\n\nŘímskokatolická farnost Vyklantice je územním společenstvím římských katolíků v rámci pelhřimovského vikariátu českobudějovické diecéze.\n\nVes Vyklantice byla do roku 1528 majetkem strahovských premonstrátů a dlouhý čas byla přifařena k farnosti Lukavec. V roce 1773 byla ve Vyklanticích zřízena samostatná farnost. Farnost patřila do roku 1993 do královéhradecké diecéze. V uvedeném roce byla (v souvislosti s úpravou hranic diecézí po vzniku plzeňské diecéze) převedena do českobudějovické diecéze.\nFarnost je administrována ex currendo z Lukavce.\n\n"}
{"id": "1467852", "url": "https://cs.wikipedia.org/wiki?curid=1467852", "title": "Vermilion Peak", "text": "Vermilion Peak\n\nVermilion Peak je hora v pohoří San Juan Mountains, na jihozápadě Colorada, v San Juan County a San Miguel County.\nJe součástí Skalnatých hor. S nadmořskou výškou 4 237 m je sedmou nejvyšší horou pohoří San Juans.\nLeží 14 kilometrů západně od města Silverton a 15 kilometrů jižně od Telluride.\n\n"}
{"id": "1467856", "url": "https://cs.wikipedia.org/wiki?curid=1467856", "title": "Mount Marcy", "text": "Mount Marcy\n\nMount Marcy je s nadmořskou výškou 1 629 m nejvyšší horou pohoří Adirondack a nejvyšší horou státu New York.\nHora leží v severovýchodní části pohoří.\nV okolí hory se nachází pramen řeky Hudson. V letních měsících je Mount Marcy oblíbeným turistickým cílem. \n"}
{"id": "1467865", "url": "https://cs.wikipedia.org/wiki?curid=1467865", "title": "Davis Cup 2019 – kvalifikační kolo", "text": "Davis Cup 2019 – kvalifikační kolo\n\nKvalifikační kolo Davis Cupu 2019 představovalo dvanáct mezistátních tenisových zápasů, hraných mezi 1. a 2. únorem 2019. Vítězové postoupili do listopadového finále a poražení sestoupili do 1. skupin tří kontinentálních zón – americké, asijsko-oceánské a euroafrické, konaných v září 2019. V těchto skupinách tak získali možnost postupu do kvalifikačního kola v roce 2020.\n\nPo přijetí reformy Davis Cupu měly kvalifikační kolo s 24 celky a finálový turnaj s 18 týmy v roce 2019 premiéru. Nové soutěže nahradily Světovou skupinu a baráž. \n\n"}
{"id": "1467866", "url": "https://cs.wikipedia.org/wiki?curid=1467866", "title": "Štefan Vašek", "text": "Štefan Vašek\n\nŠtefan Vašek (15. prosince 1936 Lučenec – 13. ledna 2017 Praha) byl československý a slovenský speciální pedagog, vysokoškolský učitel, spolutvůrce koncepce speciální pedagogiky v Česku a na Slovensku.\n\nNejprve působil na speciálních školách v Slavnici a Ladcích. Od roku 1978 na Pedagogické fakultě Univerzity Komenského v Trnavě a Bratislavě, kde byl také proděkanem. V letech 1979–2005 byl vedoucím katedry speciální pedagogiky. Mezi roky 1999–2002 působil v Akreditační komisi slovenské vlády. Přednášel také na Katolické univerzitě v Ružomberku či Univerzitě Jana Amose Komenského v Praze.\n\nJe držitelem Řádu Ľudovíta Štúra II. třídy z roku 2013 za zásluhy o rozvoj speciální pedagogiky na Slovensku.\n\n"}
{"id": "1467868", "url": "https://cs.wikipedia.org/wiki?curid=1467868", "title": "Jan Šergl", "text": "Jan Šergl\n\nJan Šergl (* 12. listopadu 1998) je český lední hokejista hrající na pozici útočníka.\n\nSvá mládežnická léta strávil v družstvu IHC Písek. V jeho dresu začal i sezónu 2014/2015, ale během ní se přesunul do pražské Slavie. Zde posléze nastupoval i za juniory a během ročníku 2017/2018 odehrál i své první utkání za mužský výběr tohoto celku. Následující sezónu (2018/2019) již nastupoval pouze za muže, a to jak ve Slavii, tak v rámci hostování též za HC Letci Letňany či HC Kobra Praha.\n"}
{"id": "1467869", "url": "https://cs.wikipedia.org/wiki?curid=1467869", "title": "Robin Všetečka", "text": "Robin Všetečka\n\nRobin Všetečka (* 19. června 2000) je český lední hokejista hrající na pozici útočníka.\n\nMládežnická léta strávil v celku pražské Slavie, za kterou nastupoval též v juniorské kategorii. Během sezóny 2018/2019 nastupoval předně za výběr do devatenácti let tohoto celku, ale objevil se i v šesti zápasech mužského výběru Slavie a zároveň v dalších třech utkáních za HC Kobra Praha. První soutěžní zápas za muže Slavie odehrál 31. října 2018 proti Kadani (2:3 SN) a Všetečka byl jedním z hráčů, které trenér vyslal do samostatných nájezdů.\n"}
{"id": "1467870", "url": "https://cs.wikipedia.org/wiki?curid=1467870", "title": "Riot.im", "text": "Riot.im\n\nRiot.im je svobodný softwarový klient pro zasílání okamžitých zpráv (IM) založený na protokolu Matrix, distribuovaný pod Apache License 2.0. Vzhledem k tomu, že používá federalizovaný protokol Matrix, uživateli si může vybrat server, ke kterému se připojí jako ke svému domovskému. \n\nRiot také podporuje end-to-end šifrování, skupiny, místnosti a sdílení souborů mezi uživateli. Je k dispozici jako webová aplikace, aplikace pro všechny hlavní počítačové operační systémy a jako mobilní aplikace pro Android a iOS . Vývoj aplikace zaštiťuje společnost New Vector Ltd., která se rovněž podílí na vývoji protokolu Matrix. \n\nIniciativou PRISM Break je doporučován v rámci kategorie IM klientů. \n\nRiot je vytvořen pomocí vývojové sady Matrix React SDK, která je založna na Reactu, což usnadňuje vývoj Matrix klientů. Riot je postaven na webových technologiích a využívá aplikační rámec Electron pro tvorbu desktopových aplikací z webových aplikací v mutacích pro Windows, MacOS a Linux. Klienti Android a iOS jsou vyvíjeni a distribuováni pomocí nástrojů příslušné platformy. \n\nPro Android je aplikace dostupná jak v Google Play tak v repozitáři F-Droid, který obsahuje i minoritní verze. Verze na F-Droidu neobsahují proprietární plugin Google Cloud Messaging. \n\nRiot se v době uvolnění beta verze v červenci 2016 nazýval Vector. Značka byla přebudována a aplikace přejmenována na Riot v září téhož roku. Přebudování značky provedla společnost Canadian brand consultancy LP/AD. V listopadu vznikla první implementace end-to-end šifrování v Matrixu a uživatelům byla uvolněna beta verze. \n\nRiot je známý schopností integrovat pomocí Matrixu jiné komunikační nástroje jako je IRC, Slack, Telegram a další. Umožňuje hlasovou a video komunikaci typu klient-klient a skupinové rozhovory prostřednictvím WebRTC. Riot je často doporučován zastánci ochrany soukromí pro možnost autonomního hostování aplikace i chatovacího serveru. \n\nProtože je Riot nejpropracovanějším Matrix klientem, je dokonce samotným Matrix projektem doporučován jeho novým uživatelům. Médii bývá vnímán jako alternativa ke Slacku nebo jiným IM klientům. Obecně se Riot jeví jako nejpopulárnější v komunitách open source a svobodného softwaru, kde je občas vyzdvihována jeho schopnost federalizace. Technologické zaměření je patrné i v největších místnostech platformy Matrix, jak vidno na místnostech Linux distributions nebo CryptoCurrency. Aplikace má na Google Play více jak 100 000 stažení, ale pravděpodobně má i další uživatele, kteří si ji stáhli z F-Droidu nebo jiné platformy. \n\n"}
{"id": "1467871", "url": "https://cs.wikipedia.org/wiki?curid=1467871", "title": "Ondřej Panna", "text": "Ondřej Panna\n\nOndřej Panna (* 9. března 1996 Pardubice) je český lední hokejista nastupující na pozici útočníka.\n\nSvá mládežnická a juniorská léta strávil v rodném městě v dresu místního hokejového klubu. V sezóně 2015/2016 se prvně objevil mezi muži svého klubu a zároveň v rámci hostování nastoupil ke čtyřem zápasům za HC Šumperk. Následující ročník (2016/2017) hrál za pardubické muže, ale během sezóny vypomáhal i mužstvu z Kolína. Obdobná situace se opakovala i další ročník, ve kterém například na táborském zimním stadionu pomohl dvěma góly k vítězství nad tamní HC Tábor v poměru 3:2 po prodloužení a sám Panna patřil k nejproduktivnějším hráčům svého celku v celé dosavadní části soutěže. Po sezóně přestoupil z Pardubic do Slavie. Z ní pak během ročníku 2018/2019 v rámci hostování postupně zamířil do klubů HC Letci Letňany, HC RODOS Dvůr Králové nad Labem a od 31. ledna 2019 do SKLH Žďár nad Sázavou. Před sezónou 2019/2020 pak ze Slavie přestoupil do klubu HC Příbram.\n"}
{"id": "1467873", "url": "https://cs.wikipedia.org/wiki?curid=1467873", "title": "Josef Saňa", "text": "Josef Saňa\n\nJosef Saňa (* 11. srpna 1995) je český lední hokejista hrající na pozici obránce.\n\nSvá mládežnická a juniorská léta strávil v celku pražské Slavie. V sezóně 2013/2014 byl součástí reprezentačního výběru České republiky do 20 let. Během ročníku 2014/2015 prvně nastoupil mezi muži, a to v barvách BK Havlíčkův Brod, kde hostoval ze Slavie. I v následující sezóně hrál za juniory Slavie a během toho hostoval mezi muži v nižší lize, tentokrát nastupoval za NED Hockey Nymburk, kam poté přestoupil a celý ročník 2016/2017 za něj odehrál.\n\nSezónu 2017/2018 celou odehrál coby hráč HC Letci Letňany. Po jejím skončení se stěhoval do HC Slavie Praha, za kterou nastupoval v první lize a současně v letňanském klubu hostoval.\n"}
{"id": "1467889", "url": "https://cs.wikipedia.org/wiki?curid=1467889", "title": "Zlatá Adele", "text": "Zlatá Adele\n\nZlatá Adele (německy \"\"), také označovaná jako Adele Bloch-Bauer I nebo Dáma ve zlatém, je obraz který vytvořil rakouský malíř Gustav Klimt mezi roky 1903 a 1907. \n\nPortrét své manželky Adely (1881–1925) si u Klimta objednal česko-rakousko bankéř a cukrovarník židovského původu z Prahy Ferdinand Bloch-Bauer (1864–1945). \n\nPo anšlusu Rakouska rodinný majetek včetně Klimtova portrétu roku 1941 uloupili nacisté. Obraz Adely pak několik desítek let vystavovala vídeňská galerie Belvedere, dokud roku 1998 investigativní novinář Hubertus Czernin neupozornil na původ tamních obrazů kdysi vyvlastněných Židům. Následovaly soudní spory, jimiž byla galerie donucena ukradená židovská díla vrátit. Maria Altmannová, Bloch-Bauerova neteř a dědička, pak portrét své tety prodala Ronaldu Lauderovi pro jeho tehdy nově zakládanou newyorskou galerii. Cena 135 milionů dolarů byla v roce 2006 nejvyšší cenou kdy dosaženou za jeden obraz. O příběhu Adelina obrazu byl natočen film \"Dáma ve zlatém\".\n\nPortrét ženy na zlatém pozadí je považován za reprezentativní dílo Klimtova zlatého období a zároveň vídeňské secese. Olejomalba na plátně doplněná zlatem a stříbrem má rozměr 138 × 138 cm a vystavuje ji Nová galerie (\"Neue Galerie\") v New Yorku.\n"}
{"id": "1467895", "url": "https://cs.wikipedia.org/wiki?curid=1467895", "title": "Gudula", "text": "Gudula\n\nSvatá Gudula (, později opět Gudula, také Gudula z Bruselu, z Moorselu, či z Eibingenu) se narodila v Pagusu v Brabantsku (v dnešní Belgii). Podle jejího životopisu z 11. století (), napsaného mnichem opatství Hautmontu mezi lety 1048 a 1051, byla dcerou vévodkyně Lotharingie Witger a Amalberga z Maubeuge. Zemřela mezi lety 680 a 714.\n\nJejí jméno je spojeno s několika místy:\n\n\nV Brabantu je obvykle nazývána \"Goedele\" nebo \"Goule\" ; (Latina, později \"\").\n\n"}
{"id": "1467897", "url": "https://cs.wikipedia.org/wiki?curid=1467897", "title": "Řivnáč (hradiště)", "text": "Řivnáč (hradiště)\n\nŘivnáč je pravěké hradiště západně od Žalova u Roztok v okrese Praha-západ. Podle lokality byla pojmenována eneolitická řivnáčská kultura. Hradiště na stejnojmenném vrchu je od roku 1965 chráněno jako kulturní památka.\n\nHradiště bylo osídleno v eneolitu příslušníky řivnáčské kultury. V devatenáctém století bylo prvním prozkoumaným eneolitickým výšinným sídlištěm v Čechách a řivnáčská kultura podle něj získala svůj název. Archeologický výzkum vedl v letech 1881–1883 Čeněk Ryzner a v roce 1948 Ivan Borkovský prozkoumal nepatrné pozůstatky opevnění. Kromě řivnáčské keramiky na plošině nalezli zlomky keramiky kultury kulovitých amfor, kultury s nálevkovitými poháry, kultury se zvoncovitými poháry a snad i z jiných mladších období pravěku. V nalezených sídlištních jámách archeologové poprvé v Česku nalezli mazanici s otisky kůlů a proutěného pletiva, které vedly k úvahám, že pravěká obydlí měla zahloubenou podlahu a stěny omazané hlínou. Na místě bylo doloženo také raně středověké osídlení a roku 1924 zde nalezli soubor více než sta denárů z doby okolo 1012.\n\nSídliště se nacházelo na malé vrcholové plošině s rozlohou 0,2 hektaru. Ze tří stran ji chránily skalnaté svahy tvořené proterozoickým buližníkem, které převyšují dno vltavského údolí až o 120 metrů, zatímco na jižní straně obyvatelé vybudovali opevnění v podobě valu a příkopu.\n"}
{"id": "1467906", "url": "https://cs.wikipedia.org/wiki?curid=1467906", "title": "Dokonalé rande", "text": "Dokonalé rande\n\nDokonalé rande (v anglickém originále The Perfect Date) je americký komediální film režiséra Chrisa Nelsona. Scénář napsali Steve Bloom a Randall Green. Hlavní role hrají Noah Centineo, Laura Marano, Camila Mendes, Odiseas Gerorgiadis a Matt Walsh. Zveřejněn byl 12. dubna 2019 na Netflixu.\n\n\nV březnu 2018 bylo oznámeno, že ve filmu si zahrají Noah Centineo, Camila Mendes, Laura Marano, Matt Walsh a Odiseas Georgiadis. Původní název filmu byl \"The Stand-Off.\" V lednu 2019 bylo oznámeno, že Netflix získal celosvětové distribuční práva k filmu nově nazvaném \"Perfect Date\". \n\nNatáčení bylo zahájeno v březnu 2018 v New Orleans. \n"}
{"id": "1467907", "url": "https://cs.wikipedia.org/wiki?curid=1467907", "title": "Vymazaný kluk", "text": "Vymazaný kluk\n\nVymazaný kluk (v anglickém originále Boy Erased) je americko-australský hraný film z roku 2018, který režíroval Joel Edgerton podle vlastního scénáře. Film natočený podle autobiografické knihy Garrarda Conleye zachycuje metody léčby homosexuality. Snímek měl světovou premiéru na filmovém festivalu v Telluride 1. září 2018.\n\nJared Eamons je synem pastora baptistické církve a spolu s rodiči žije na malém městě v Arizoně. Když odejde na vysokou školu, zjistí, že ho přitahuje spolužák Henry. Henry ho nicméně znásilní a poté zavolá Jaredovým rodičům, že jejich syn je gay. Otec se po poradě s dalšími pastory rozhodně přihlásit svého syna do programu na léčení homosexuality. V křesťanském centru „Love in Action“ se má Jared postupně zbavit homosexuality a má se z něj stát zdravý heterosexuální muž. Léčba je ambulantní, Jared do zařízení dochází přes den a na noc se vrací do hotelu, kde na něj čeká jeho matka. Zařízení vede terapeut Victor Sykes. Jared už po několika dnech zjistí, jaká situace v zařízení vládne a svůj pobyt zde vnímá jako zbytečný. Po konfliktu se Sykesem se rozhodne odejít.\n\nPo čtyřech letech žije Jared v New Yorku, živí se jako novinář a spisovatel. Rozhodl se popsat své zážitky ze svého dospívání v knize. Před vydáním knihy a reportáže v Timesech odjíždí za rodiči, aby se usmířil s otcem.\n\n"}
{"id": "1467912", "url": "https://cs.wikipedia.org/wiki?curid=1467912", "title": "Zrada obrazů", "text": "Zrada obrazů\n\nZrada obrazů (francouzsky '), též Zrádnost obrazů, Toto není dýmka (francouzsky ') nebo Vítr a píseň (francouzsky \"\"), je obraz, který roku 1929 vytvořil belgický surrealistický malíř René Magritte. Olejomalba na plátně o rozměrech 60,3 cm × 81,1 cm znázorňuje dýmku, pod níž je francouzsky napsáno \"Toto není dýmka.\" Obraz se často uvádí ve filozofickém kontextu v souvislosti s problematikou metakomunikace. Sám Margite k tomu napsal: „Slavná dýmka. Jak mi to lidé vyčítali! A přece, můžete mou dýmku nacpat tabákem? Ne, je to jen reprezentace, že? Takže kdybych na obraz napsal ,Toto je dýmka‘, tak bych lhal!“\n"}
{"id": "1467922", "url": "https://cs.wikipedia.org/wiki?curid=1467922", "title": "Roztoky (zámek)", "text": "Roztoky (zámek)\n\nRoztoky jsou tvrz přestavěná na zámek ve stejnojmenném městě v okrese Praha-západ. Stojí na místě starší gotické tvrze založené snad již ve třináctém století. Během historie se mezi majiteli vystřídalo mnoho šlechtických a měšťanských rodů, z nichž k nejdůležitějším patřili vladykové z Remeše, Boryňové ze Lhoty a Lichtenštejnové. Dochovaná podoba zámku je výsledkem renesanční přestavby ze druhé poloviny šestnáctého století a pozdějších úprav. Areál zámku je od roku 1965 chráněn jako kulturní památka. V zámku sídlí Středočeské muzeum v Roztokách u Prahy.\n\nPrvní písemná zmínka o Roztokách pochází z roku 1233, kdy je připomínán Petr z Roztok. Dalším příslušníkem jeho rodu snad byl Ratmír, ale jistě se po Roztokách psali Zdeňka a Ješek v roce 1318. Snad již ve třináctém století vznikla na místě zámku vodní tvrz.\n\nČást vesnice patřila už od třináctého století břevnovskému klášteru, který v ní měl v roce 1296 opatský dvůr. Druhou část vesnice v letech 1369–1374 vlastnil Šimon Bohuslavův z rodu Olbramoviců, kterému patřily také Klecany a část Kosovy Hory. Dalšími majiteli byli pražští měšťané Eberhard z Remeše a po smrti vdovy Markéty od roku 1381 jeho bratr Reinhard z Remeše. Reinhart se svolením krále Václava IV. koupil církevní část Roztok a tvrz nechal výrazně přestavět. Tvrz mu patřila až do počátku husitských válek, kdy mu ji roku 1421 zabavili pražané a o tři roky později ji prodali Janovi z Pořešína. Jan brzy zemřel a vdova Barbora Roztoky roku 1425 prodala Lidéřovi z Radkovic.\n\nLidéř z Radkovic vzápětí odkázal veškerý majetek manželce Alžbětě ze Šestlic a ta se po jeho smrti podruhé vdala za Záviše z Valdštejna. Záviš používal přídomek na Roztokách v roce 1429, kdy tvrz po krátkém obléhání dobylo staroměstské vojsko vedené hejtmanem Zikmundem z Katenčic.\n\nReinhart z Remeše však byl právoplatným vlastníkem a ještě v roce 1434 v Roztokách vykonával patronátní právo při kapli svatého Jodoka. Královskou odúmrť po něm roku 1454 získal Bedřich z Donína. O rok později ke tvrzi kromě vsi patřila dvě popluží a krčma. Roku 1504 vesnice patřila Albrechtu Rendlovi z Úšavy, který ji o deset let později prodal Václavu Budovci z Budova. Po roce 1520 ji koupil Břetislav Švihovský z Rýzmberka a od něj Ladislav a Fabián Sekerkové ze Sedčic. Ovšem už v roce 1533 na tvrzi sídlil Jan z Donína. Do desek zemských mu majetek zapsali až v roce 1539. Brzy poté je prodal Albrechtu Šlikovi z Holíče. Dalšími majiteli se stali od roku 1544 Hynek Krabice z Veitmile, roku 1545 Lorenc Šlik a ještě téhož roku Eliška ze Smiřic. Ta Roztoky v roce 1547 přenechala manželovi Jiřímu Křineckému z Ronova. Po něm se majitelem stal Jan starší Kalenice z Kalenic, dále nejspíše od roku 1555 Ludvík Šradyn z Šorndorfu a Antonín Cartesius.\n\nZadlužený Antonín Carterius roku 1565 Roztoky prodal Davidu Boryňovi ze Lhoty, který nechal tvrz přestavět na renesanční zámek. Panství rozšířil o vesnice Lichoceves, Klíčany a Hoštice. Roku 1590 zámek přepadli lapkové spolčení s poddanými. Dobyli jej a vydrancovali, Davida Boryňu zbili a ukradli truhlu s penězi. Později zámek zdědil syn Václav Boryně ze Lhoty, který se zúčastnil stavovského povstání. Ještě v jeho průběhu zemřel a svůj majetek odkázal synu Davidovi. Ten se sice ujal dědictví, ale jako vzbouřenec byl roku 1625 odsouzen ke ztrátě pětiny majetku s tím, že panství prodá Karlovi z Lichtenštejna. Karel Roztoky koupil za šedesát tisíc kop míšeňských grošů, z čehož David Boryně ze Lhoty zaplatil jednu pětinu jako pokutu za svou účast na povstání. Podle Františka Holce byly Roztoky Davidu Boryňovi roku 1623 zkonfiskovány, ale ještě téhož roku je získal zpět jako manský statek a ten vzápětí prodal Karlovi z Lichtenštejna. Během třicetileté války zámek dobylo saské vojsko. Tvrz přitom vyhořela a přišla tak o nejvyšší dřevěné či hrázděné patro, které již nebylo obnoveno.\n\nLichtenštejnům zámek patřil až do roku 1803, ale vrchnost na něm nebydlela. Využívala jej pouze k hospodářským účelům a prováděla jen nezbytné stavební úpravy. V osmnáctém století nechali Lichtenštejnové postavit v sousedství zámku hospodářský dvůr. Od Lichtenštejnů zámek roku 1803 koupil právník Josef Mader a později jej roku 1839 získali manželé Lederovi, kteří zahájili stavební úpravy s cílem přizpůsobit zámek k nájemnímu bydlení.\n\nBěhem první poloviny dvacátého století zámek zchátral natolik, že po roce 1948 byl vydán demoliční výměr a budovu zachránilo až založení Okresního vlastivědného muzea. Tomu předcházelo vytvoření Vlastivědného odboru při Osvětové besedě v roce 1953 a otevření Vlastivědné muzejní síně v roztockém Tichém údolí. Okresní vlastivědné muzeum bylo založeno až 1. srpna 1957 a jeho činnost se až do roku 1961 zaměřila především na rekonstrukci budovy. V jejím počátku proběhl archeologický výzkum, který odkryl základy nejstarší stavební fáze tvrze. Roku 1963 se muzeum změnilo na Oblastní muzeum a zároveň rozšířilo svou působnost. Roku 1975 se stalo jedinou krajkou muzejní institucí a změnilo název na Středočeské muzeum v Roztokách u Prahy.\n\nV nejstarší stavební fázi měl roztocký zámek podobu vodní tvrze. Jádrem tvrze byla čtverhranná věž o straně asi dlouhé asi deset metrů. Stávala v prostoru zámeckého nádvoří na zaobleném tvrzišti obehnaném hradbou a vodním příkopem. Koncem čtrnáctého století nechal Reinhard z Remeše věž strhnout a opevnění zesílil o dvě věže, z nichž v jedné bývala brána. Novým obytným stavením se stala snad dvoupatrová budova s arkýřovou kaplí, ve které se dochoval svorník s erbem vladyků z Remeše. Náročné provedení kaple dokládá účast dvorské stavební huti a snahu stavebníků vyrovnat se vysokým vrstvám tehdejší společnosti.\n\nDalší výstavba podél obvodové hradby probíhala za Bedřicha z Donína, ale dochovanou podobu zámek získal až při renesanční přestavbě Davida Boryněho ze Lhoty na konci šestnáctého století. David Boryně dal zbořit obě obranné věže a novou vížku nechal postavit nad arkýřem kaple. Budovy zámku byly již v té době nejspíše dvoupatrové, ale nejvyšší patro bylo pouze z hrázděného zdiva a zaniklo ve třicetileté válce. Komunikaci mezi jednotlivými místnostmi umožnily nové nádvorní arkády. V interiéru se změny dotkly především prostor v prvním patře, kde místnosti získaly nové trámové stropy vyzdobené figurálními a ornamentálními malbami.\n\nK památkově chráněnému areálu patří kromě samotného zámku také příkop s mostem, bývalý pivovar, hospodářská budova a zámecký park.\n\n"}
{"id": "1467927", "url": "https://cs.wikipedia.org/wiki?curid=1467927", "title": "Jewry Wall", "text": "Jewry Wall\n\nJewry Wall je mohutný pozůstatek římské zdi se dvěma velkými oblouky, která pochází z 2. století našeho letopočtu. Nachází se na 52°38′5,71″ severní šířky a 1°8′29,13″ západní délky, v anglickém městě Leicesteru, vedle kostela sv. Mikuláše. Tvořila západní stěnu veřejné budovy v Ratae Corieltavorum (v římském Leicesteru). Na stejném místě lze spatřit veřejné lázně, jejichž základy byly vykopány ve třicátých letech 20. století. Jméno zdi nese sousední muzeum (Jewry Wall Museum).\n\nO původu pojmenování zdi (první záznam o její existenci pochází z roku 1665) se dosud diskutuje. Pravděpodobně se nevztahuje k středověké židovské komunitě v Leicesteru, která nikdy nebyla nijak zvlášť početná; židé navíc museli v roce 1231 na rozkaz Simona de Montfort město opustit. Jedna dosti rozšířená teorie zastává názor, že název nějak souvisí se dvaceti čtyřmi \"juraty\" (\"muži, kteří složili přísahu\") z doby raně středověkého Leicesteru, kteří se scházeli coby \"porota\" na městském hřbitově, snad právě u sv. Mikuláše. Pravděpodobnější ale zřejmě je, že jméno vzešlo z názoru tradovaného mezi lidmi, který tajemné ruiny neznámého původu připsal Židům. Podobně nazvaná místa se nalézají na mnoha dalších místech v Anglii i v jiných částech Evropy.\n\nJewry Wall je jednou z největších dosud stojících římských zdí v Británii. Žádná jiná se z římského města Ratae Corieltavorum nezachovala. Údaje o době, kdy byla postavena, se liší. Někteří soudí, že pochází z doby přibližně 125 n. l.-130 n. l., takže tam stojí už téměř 2000 let. Jiní kladou počátek její stavby do doby okolo roku 160.\n\nMěří 23 metrů na délku, 8 metrů na výšku a její tloušťka dosahuje 2,5 metru. Patří k největším zachovalým dokladům civilní římské architektury v Británii, je tudíž srovnatelná s Old Work ve Wroxeteru. Skládá se střídavě z pruhů římských cihel a místního kamene: ze žuly, vápence a pískovce. Na stavbu ho bylo použito šest druhů.\nVe střední části zdi se klenou dva velké oblouky, zhruba 3 metry široké a 4 metry vysoké; další klenuté výklenky se zachovaly na východní straně. Slepé oblouky a výklenky u dveří zřejmě měly budovu zdobit, mimo jiné i tím, že v nich mohly v nich být sochy. S velkou pravděpodobností tam stála socha Fortuny, kterou s lázněmi Římané tradičně spojovali.\n\nZeď leží v bezprostřední blízkosti kostela sv. Mikuláše. Ten byl v pozdní době anglosaské a raném středověku postaven z velké části z cihel a kamene, které pocházely z této starší římské stavby. Právě díky tomu, že se zeď stala západní zdí původního anglosaského kostela sv. Mikuláše, se v tomto stavu zachovala.\n\nCo zbylo z římských městských lázní, které leží bezprostředně u stěny směrem na západ ode zdi, odhalily vykopávky, jež během čtyř sezon (od roku 1936 do roku 1939) provedla Kathleen Kenyonová.\n\nZeď a některé ze základů lázní jsou přístupné veřejnosti. Hned vedle nich postavili v 60. letech 20. století budovu muzea zvaného Jewry Wall Museum. Ta přímo stojí na pozůstatcích lázní, k nimž patřily i tři pece. Muzeum má ve sbírce vynikající příklady římských mozaik, maleb na omítkách a dalších artefaktů z doby římské a železné, které pocházejí z lokalit v okolí Leicesteru. \n\nV roce 1920 se zeď se jménem Jewry Wall stala chráněnou památkou, nyní je v péči organizace English Heritage. Samotná zeď je památkou 1. stupně; její okolí, včetně sousedních zbytků lázní a kostela sv. Mikuláše, je rovněž chráněno před změnami, které by neschválili památkáři.\n\nZeď pravděpodobně tvořila západní (delší) stranu velké obdélníkové stavby tvaru baziliky. Nicméně přesná povaha a funkce této budovy zůstává předmětem mnoha debat. V 18. století a počátkem století 19. bývala často považována za část římského (případně britského) chrámu, snad zasvěceného bohu Ianovi. Zřícenina bývala také pokládána za \"součást lázní\". Po většinu 19. století převládal názor, že šlo o městskou bránu, a to navzdory skutečnosti, že nic takového nenaznačují ani vlastnosti zdi samotné, ani její umístění: přesto se tato interpretace ještě v roce 1907 objevila v publikaci \"Victoria County History\". Na počátku 20. století převážil názor, že zřícenina tvořila součást městské baziliky.\n\nKdyž Kathleen Kenyonová tam koncem třicátých let vykopávky zahájila, zpočátku předpokládala, že jde o městské fórum (jehož součástí by bazilika byla). Přestože názor pozměnila poté, co odkryla pozůstatky lázní, dál se domnívala, že tuto oblast původně vytyčili jako fórum, na němž Jewry Wall tvořila západní stěnu baziliky, a že v druhé fázi výstavby, přibližně po dvaceti letech, byl účel lokality změněn na veřejné lázně.I této hypotézy se později musela vzdát, když při řadě vykopávek prováděných mezi lety 1961 a 1972 byly nesporné pozůstatky fóra objeveny o jeden blok dále na východ (Insula XXII). Jewry Wall je od té doby pokládána za stěnu palaestry v komplexu lázní; právě toto vysvětlení většinou uvádějí oficiální popisky na chráněných památkách a objevuje se v materiálech o dané lokalitě. Palaestra v původní podobě měřila 50 metrů na délku a 25 metrů na šířku a podél dvou stran ji zdobily sloupy. English Heritage zastává názor, že zeď tvořila vstup do veřejných lázní.\n\nKolem této památky přetrvává celá řada nezodpovězených otázek a problém s názvem nebyl zcela dořešen.\n\nJewry Wall Museum hledí přímo na pozůstatky Jewry Wall. Vystavují se v něm artefakty z doby železné, římské a středověkého Leicesteru. I sama jeho budova je státem chráněna, zařazena do třídy II a spadá pod Vaughan College, k němuž patří Institut pro celoživotní vzdělávání na Leicesterské univerzitě. Muzeum spravuje městská rada Leicesteru. Vstup je zdarma.\n\nV roce 2004 přišel v rámci úsporných opatření ze strany městské rady v Leicesteru návrh na omezení jeho otevírací doby. V reakci na něj vznikla zájmová skupina zvaná \"Friends of Jewry Wall\", která od té doby muzeum aktivně propaguje. Městská rada přesto zkrátila otevírací dobu muzea, aby ušetřila, a muzeum je v zimě několik měsíců zavřeno. Radní John Mugglestone tehdy toto rozhodnutí zdůvodnil takto: \"V muzeu máme více kurátorů než návštěvníků.\"\nMuzeum sídlí na adrese St Nicholas Circle, Leicester, Leicestershire, LE1 4LB.\n\n\n"}
{"id": "1467932", "url": "https://cs.wikipedia.org/wiki?curid=1467932", "title": "Akt sestupující se schodů", "text": "Akt sestupující se schodů\n\nAkt sestupující se schodů (francouzsky ', anglicky '), také Akt sestupující se schodů II, Akt sestupující po schodech č. 2 apod., je kubismem a futurismem ovlivněný obraz, který roku 1912 vytvořil francouzsko-americký malíř Marcel Duchamp. Znázorňuje současně různé fáze pohybu kubisticky abstrahované postavy sestupující se schodů. Duchamp s tímto obrazem zpočátku narazil na odmítavé reakce; když ho vystavil poprvé roku 1912 na Salonu nezávislých v Paříži, kubisté ho odmítli jako příliš futuristický, a po uvedení ve Spojených státech na výstavě Armory Show roku 1913 v New Yorku si z něj tisk tropil posměšky typu označení „exploze cihelny“. Guillaume Apollinaire ovšem \"Akt\" reprodukoval již ve své knize z roku 1913 \"Kubističtí malíři\" (\"Les Peintres Cubistes, Méditations Esthétiques\") a dnes se \"Akt sestupující se schodů\" počítá mezi klíčová díla malířské moderny 20. století.\n\nRoku 1913 obraz koupil právník a obchodník s uměním Frederic C. Torrey za 324 dolarů. Prodal ho roku 1919 manželům Louise a Walterovi Conradovi Arensbergovým. Z jejich pozůstalosti přešel spolu s dalšími materiály roku 1954 Muzeu umění ve Filadelfii, kde je nyní vystaven spolu s předchozí studií \"Akt č. 1\" a pozdějším \"Aktem č. 3\" (v roce 2019 nebyl vystavován).\nDuchampovo znázornění pohybu lidského těla na tomto obraze bylo ovlivněno chronofotografií, která vznikla na konci 19. století a umožnila detailně analyzovat fáze pohybu lidí i jiných objektů. Obraz sestupujícího aktu tyto fáze shrnuje do jediného estetického celku vyjadřujícího komplexnost pohybů lidského těla.\n\n"}
{"id": "1467948", "url": "https://cs.wikipedia.org/wiki?curid=1467948", "title": "Tarso Voon", "text": "Tarso Voon\n\nTarso Voon je 3100 metrů vysoký stratovulkán na severu Čadu. Hora se tyčí v západní části pohoří Tibesti.\n\nVrchol hory tvoří plochá kaldera o rozměrech 14 x 18 km. Rozsáhlé výlevy bazaltu se nachází v její severovýchodu části, tvoří 180stupňový oblouk a jsou výsledkem vysoké aktivity stratovulkánu v kvartéru. V severozápadním směru se poblíž zvedá Ehi Mosgau, stratovulkán se stejnou výškou, 3100 metrů. Depozity z pyroklastických oblaků se prostírají do vzdálenosti 15 až 35 km od kaldery. Hora leží na prekambrijských svorech. \n\nVulkanické pole Soborom Solfataric, přibližně 5 km západně od okraje vrcholu, je v pohoří Tibesti největší. Aktivní fumaroly, bahenní sopky a horké prameny navštěvují obyvatelé pohoří Tibesti pro lékařské účely.\n\n  \n"}
{"id": "1467953", "url": "https://cs.wikipedia.org/wiki?curid=1467953", "title": "One Way Ticket", "text": "One Way Ticket\n\n\"One Way Ticket\" je skladba, kterou nahrál americký zpěvák Neil Sedaka. Napsali ji Jack Keller a Hank Hunter. Skladba byla původně na B-straně singlu \"Oh! Carol\"z roku 1959. Známou se však stala díky coververzi od britské disco skupiny Eruption. Coververze byla nahrána pro jejich druhé studiové album \"Leave a Light\". V Evropě se v první polovině roku 1979 tato verze od Eruption stala velkým hitem, přičemž obsadila 1. místa v Rakousku a Švýcarsku, a dostala se do první desítky v žebříčcích v Německu, Holandsku či Švédsku. Dnes je jednou z nejznámějších skladeb skupiny, spolu s dalším hitem \"I Can’t Stand the Rain\".\n\n\n\n\n"}
{"id": "1467954", "url": "https://cs.wikipedia.org/wiki?curid=1467954", "title": "Hraniční potok (přítok Sebnice)", "text": "Hraniční potok (přítok Sebnice)\n\nHraniční potok, též \"Tanečnice\", v Německu \"Wolfsbach\" (Vlčí potok) či \"Waldflüßchen\" (Lesní potůček), je vodní tok pramenící na svahu Tanečnice v Mikulášovicích. V Německu na kraji Sebnitzkého lesa ústí do Sebnice.\n\nHraniční potok pramení na svahu Tanečnice (597 m) severovýchodně od vrcholu v nadmořské výšce přibližně 550 metrů. Teče severním směrem a po přibližně 500 metrech poblíž státní hranice s Německem do něj ústí téměř souběžně tekoucí bezejmenný levostranný přítok. V úseku 600 až 1000 metrů od pramene teče velmi blízko státní hranice, v následujících 300 metrech teče po státní hranici. V tomto úseku protéká málo svažitým terénem, ve kterém vytváří četné meandry, a zprava přijímá dva bezejmenné přítoky. Ve vzdálenosti 1,3 km od pramene opouští státní hranici a vtéká do Německa na území Sebnitzkého lesa. Protéká údolím mezi Tanečnicí a Wolfsteinem (393 m), kde se do něj vlévá několik krátkých bezejmenných přítoků. Krátce protéká okrajem přírodní rezervace Heilige Hallen a po 3,4 kilometrech zleva ústí do Sebnice (Vilémovského potoka).\n\nV celé dálce svého toku protéká potok oblastí tvořenou lužickým granodioritem, který je na několika místech narušen různě širokými žílami doleritu (diabasu).\n\nPodél velké části toku se rozkládá údolní jasanovo-olšový luh s převahou olše lepkavé \"(Alnus glutinosa)\".\n"}
{"id": "1467959", "url": "https://cs.wikipedia.org/wiki?curid=1467959", "title": "Szabadszállás", "text": "Szabadszállás\n\nSzabadszállás [sabadsáláš] (, ) je město v Maďarsku, nacházející se na severu župy Bács-Kiskun, spadající pod okres Kunszentmiklós. Nachází se asi 31 km západně od Kécskemétu. V roce 2015 zde žilo 6 148 obyvatel. Dle údajů z roku 2011 zde bylo 88,3 % maďarské, 2,6 % romské a 0,3 % německé národnosti.\n\nPoblíže města se nachází národní park Kiskunsági Nemzeti Park. Jsou zde rozsáhlé mokřady a jezero Zab-szék.\n\nNejbližšími městy jsou Dunavecse, Izsák, Kerekegyháza, Kunszentmiklós a Solt. Poblíže jsou též obce Ágasegyháza, Dunatetétlen, Fülöpháza, Fülöpszállás, Soltszentimre, Szalkszentmárton a Újsolt.\n"}
{"id": "1467963", "url": "https://cs.wikipedia.org/wiki?curid=1467963", "title": "Budova soudu v Javorníku", "text": "Budova soudu v Javorníku\n\nDům soudu se nachází na ulici Puškinova č. p. 7 v Javorníku v okrese Jeseník. Dům soudu je kulturní památkou ČR a je součástí městské památkové zóny Javorník.\n\nMěsto Javorník bylo okresním městem, kde od roku 1849 do roku 1938 byl okresní soud. Po roce 1825, kdy byly velkým požárem zničeny 104 domy, probíhaly ve čtyřicátých letech 19. století přestavby a stavby nových domů. Na obnově se podíleli zedničtí mistři A. Stephan, J. Krause z Žulové, Josef Schwarz a biskupský stavitel J. W. Magera. Budova soudu byla postavena v první polovině 19. století pro biskupské úředníky. Po roce 1848 byla určena pro soud až do padesátých let 20. století. Pak sloužil řádovým sestrám, které byly násilně odsunuty do pohraničí (Bílé Vody), jako šicí dílna pro výrobu ornátů. Po roce 1990 byla v soukromých rukou nevyuživaná. V roce 2007 v dražbě odkoupil budovu soudu městský úřad Javorník. Po opravě bylo z domu Karla Ditterse z Dittersdorfu sem přestěhováno městské muzeum. Dne 25. května 2012 byla budova soudu prohlášena Ministerstvem kultury ČR za nemovitou kulturní památku. V období 2018 až 2019 proběhla generální rekonstrukce objektu, náklady z předpokládaných 32 miliónu se po průzkumu stavby navýšila na 59 miliónů.\n\nBudova soudu je situována na úpatí svahu pod zámkem Jánský vrch na jižní straně náměstí Svobody a Puškinovy ulice na východní straně. Dvůr soudní budovy spojoval vlevo s farou a bývalou věznicí, vpravo se sýpkou, na západě byla nízká zídka a zdi biskupských sklepů. Umístění na zámeckém ostrohu způsobuje, že úroveň dvora je výše než náměstí Svobody.\n\nSoud je empírová patrová částečně podsklepená stavba postavená na obdélném půdorysu s drobnou dvorní přístavbou. Průčelí obrácené do Puškinovy ulice (východní) je pětiosé, severní podélná strana má jedenáct okenních os. Vchody jsou situovány ve střední ose východního průčelí, v severní ve čtvrté ose a dvěma vchody v přízemí a mezipatře vedoucí do dvora. Střecha je valbová. Budova byla rozdělena na obytnou a správní část.\n\n"}
{"id": "1467964", "url": "https://cs.wikipedia.org/wiki?curid=1467964", "title": "Jānis Krūmiņš", "text": "Jānis Krūmiņš\n\nJānis Krūmiņš (30. leden 1930 Raiskuma pagasts – 20. listopadu 1994 Riga) byl sovětský basketbalista lotyšské národnosti. Hrál na pozici pivotmana, kde využil svoji výšku 218 cm. Byl známý tím, že vzhledem ke své enormní výšce házel míč při trestných hodech spodem. Zvítězil v anketě o nejlepšího lotyšského basketbalistu dvacátého století.\n\nDo třiadvaceti let pracoval jako lesní dělník, k basketbalu ho přivedl Alexandr Gomelskij, trenér ASK Riga. S tímto klubem Kruminš třikrát vyhrál sovětskou ligu (1955, 1957, 1958) a třikrát Pohár mistrů evropských zemí (1958, 1959, 1960, ve všech třech případech byl také nejlepším střelcem), s výběrem Lotyšské sovětské socialistické republiky vyhrál v roce 1956 Spartakiádu národů SSSR. Se sovětskou reprezentací vyhrál v letech 1959, 1961 a 1963 mistrovství Evropy v basketbalu mužů, na olympijských hrách získal v letech 1956, 1960 i 1964 stříbrnou medaili. \n\nPo ukončení hráčské kariéry se stal kovotepcem, spolupracoval se svojí manželkou Inessou, která byla sochařkou.\n\n"}
{"id": "1467965", "url": "https://cs.wikipedia.org/wiki?curid=1467965", "title": "Státní regulační komise", "text": "Státní regulační komise\n\nStátní regulační komise (plným názvem Státní regulační komise pro Prahu a okolí) byl odborný orgán podřízený předsednictvu československé vlády, nezávislý na městské samosprávě a úzce spolupracující s regulačním odborem pražského stavebního úřadu. Byla zřízena zákonem č. 88/1920 Sb., o zřízení státní regulační komise pro hlavní město Prahu s okolím, v roce 1920, tedy ještě před vznikem Velké Prahy, za účelem vytvoření generálního regulačního plánu, který by usměrnil dosavadní poměrně živelný růst Prahy a inicioval její přerod v centrum nového, československého státu. Kromě tehdejší Prahy zahrnovala působnost komise území 78 obcí zájmového okolí. Komise byla zřízena jako dočasná s tím, že ministerská rada ji po návrhu ministra veřejných prací měla propustit poté, co by komise dokončila svůj úkol. Působila až do roku 1939.\n\nKomise měla 9 členů, jejichž funkční období bylo 3 roky. Do roku 1923 komisi předsedal architekt Josef Sakař, poté až do jejího zániku inženýr Eustach Mölzer. Členstvím v komisi prošli například Antonín Balšánek, Bohumil Hypšman, Antonín Engel, Pavel Janák, Ladislav Machoň nebo Max Urban.\n\nPředsedu komise jmenovala ministerská rada, členy její ministr veřejných prací v dohodě se zúčastněnými ministry, vyžádaje si na jmenování jednoho člena návrh zemského správního výboru a na jmenování tří členů návrh městské rady Pražské. Členy mohli býti jen odborníci, tři čtvrtiny členů museli býti architekti a inženýři. Předsedu zprošťovala úřadu ministerská rada, členy ministr veřejných prací. Státní regulační komise měla právo ve všech odborných otázkách podle volného uvážení přibrati ku poradám zvláštní znalce neb komise s hlasem poradním, nebo vyžádati si jejich písemné dobré zdání. Předseda a členové komise byli vzati do přísahy jako veřejní úředníci. \n\nPředseda a členové komise byli vyloučeni z přímého i nepřímého účastenství na pracích, které komise zadávala soutěží nebo z volné ruky.\n\nTechnické práce, jichž bylo třeba pro státní regulační komisi, měly provádět kancelář regulační hlavního města Prahy, studijní kancelář Pražské nádražní komise, státem zřízená kancelář pro úpravu řeky Vltavy a jejích přítoků v oblasti Prahy a okolí nebo jiné kanceláře, které z popudu státní regulační komise se schválením ministerstva veřejných prací byly zřízeny. \n\nV počátcích neexistovaly základní podklady jako výškové zaměření, údaje o půdních poměrech, technických sítích a demografická data. Tyto podklady postupně zpracovával měřičský odbor stavebního úřadu až do roku 1925. I proto komise rozdělila město na 4 sektory, které řešila postupně v rámci veřejných soutěží v letech 1920–1924. První návrh celkového regulačního plánu Prahy pochází Asi z roku 1924 pochází první návrh celkového regulačního plánu Prahy, v měřítku 1 : 5000, označovaný jako „zelený tisk“. V roce 1930 komise dokončila \"Přehledný regulační a zastavovací plán Prahy\" v měřítku 1 : 2880, ale tento dokument, stejně jako nový stavební zákon, nebyl schválen. Práce na Přehledném regulačním a zastavovacím plánu Prahy probíhaly pomalu a obtížně v letech 1927 až 1928. Byl to velkoryse koncipovaný rámcový plán moderního velkoměsta pro 1,6 milionu obyvatel. K jeho schválení však nedošlo v důsledku politických změn na začátku 2. světové války. \n\nCelkem komise projednala 124 návrhů regulačních plánů, z nichž 70 bylo potvrzeno Ministerstvem veřejných prací a tím nabylo právní moci. Plány pro zbylá území se však do roku 1939, kdy komise zanikla, nepodařilo projednat. Se svým zánikem vytvořila komise \"Přehled rozsahu regulačních plánů\" v měřítku 1 : 19 000, v němž zachytila výsledný stav své práce. Původní důvodové zprávy k jednotlivým plánům se nedochovaly. \n\nOd roku 1940 pak měla koordinaci plánování města na starosti nově zřízená Plánovací komise pro hlavní město Prahu a okolí. \n\nVýlohy státní regulační komise, zejména honorář předsedy, místopředsedy a členů, platy úředních sil a zřízenců, ceny na projekty soutěžené nebo z volné ruky objednané a odměny znalcům nesl stát. Ministerstvo veřejných prací a ministerstvo financí schvalovala v dohodě její rozpočty a vykonávala dozor nad jejím hospodařením.\n\nVybavené úřední místnosti včetně kancelářských potřeb zajišťovala a dozor v této oblasti zajišťovala obec Pražská, přičemž náklady s tím spojené nesly obce, jichž se působnost komise týkala, společně v poměru přímých daní jim předepsaných. Výlohy s udržováním městské kanceláře regulační nesla obec Pražská sama. \n\n\n"}
{"id": "1467983", "url": "https://cs.wikipedia.org/wiki?curid=1467983", "title": "HBO Europe", "text": "HBO Europe\n\nHBO Europe je placená televize spadající pod stanici HBO, jež obsahuje několik cizojazyčných kanálů, které jsou dostupné ve 21 státech. Ve střední Evropě je HBO Europe dostupné v Maďarsku, Polsku, Česku, Slovensku, Rumunsku, Bulharsku, Chorvatsku, Slovinku, Srbsku, Černé Hoře, Bosně a Hercegovině, a Severní Makedonii. Dále je dostupné ve Španělsku a Portugalsku, prostřednictvím HBO Nordic v Dánsku, Norsku, Švédsku a Finsku. Skrze exklusivního partnera Telia je HBO Europe vysíláno i v Estonsku, Litvě a Lotyšsku.\n\nV Maďarsku byl dne 28. září 1991 spuštěn stanicí HBO a filmovou společností Sony Pictures první kanál. V roce 1994 byl kanál spuštěn také v Česku a roku 1995 se stal spoluvlastníkem televize Walt Disney. V Polsku se kanál spustil v roce 1996, na Slovensku v roce 1997, od roku 1998 vysílá HBO Europe také v Moldavsku. Od roku 2002 je kanál dostupný v Bulharsku a v roce 2004 byl spuštěn v Chorvatsku a Slovinsku. V Srbsku a Bosně a Hercegovině je dostupný od roku 2006 a od roku 2009 také v Severní Makedonii. V roce 2010 odkoupila společnost Time Warner všechna práva a stala se tak jediným vlastníkem televize.\n\nStanice HBO byla od 9. února 2012 do 31. prosince 2016 dostupná také v Nizozemsku a spoluvlastnily ji firma Time Warner a nizozemská televizní společnost Ziggo. Přičemž ta na konci roku 2016 odkoupila všechna vysílací práva HBO na území Nizozemska.\n\n\n\n\n\n\n"}
{"id": "1467988", "url": "https://cs.wikipedia.org/wiki?curid=1467988", "title": "Pomník Svatopluka Čecha v Praze", "text": "Pomník Svatopluka Čecha v Praze\n\nPomník Svatopluka Čecha v Praze na Vinohradech je dílem sochaře Jana Štursy a architekta Pavla Janáka z roku 1924, stojí v Sadech Svatopluka Čecha.\n\nPodle usnesení valné hromady z roku 1916 vypsala správní rada Vinohradské záložny roku 1918 soutěž na návrh pomníku Svatopluka Čecha. Porota vybírala ze třiceti tří návrhů. První místo v soutěži dostal návrh profesora Akademie výtvarných umění v Praze, sochaře Jana Štursy. K slavnostnímu odhalení došlo v roce 1924. V letech protektorátu musel být pomník odstraněn, po skončení válečných let se pomník opět vrátil na své místo.\n\nSocha Svatopluka Čecha je bronzová postava stojícího spisovatele v nadživotní velikosti a nad ní se vznáší Genius, který stojí na úlomku skály s orlem. Podstavec vytvořil architekt Pavel Janák. Na podstavci na přední straně je nápis \"Svatopluk Čech\", plastická stuha a lipová ratolest, na zadní straně je deska s věnováním \"1924 věnovala vinohradská záložna\".\n\nPomník je památkově chráněn od roku 1964.\n"}
{"id": "1467989", "url": "https://cs.wikipedia.org/wiki?curid=1467989", "title": "Vačice zapotécká", "text": "Vačice zapotécká\n\nVačice zapotécká (\"Tlacuatzin canescens\") je druh vačice, která se endemitně vyskytuje v mexických státech Oaxaca a Chiapas, kde žije v okolí Tehuantepecké šíje a žije též v údolí poblíž města Oaxaca de Juárez. Během 20. a na začátku 21. století byla považována za druh obývající rozsáhlejší areál výskytu od západního Mexika až po Yucatánský poloostrov s izolovanou populací na ostrovech Islas Marías, ale studie z roku 2018 (Cervantes & kol.) tyto populace rozdělila na samostatné druhy. Nové pojetí nicméně stále některé instituce, jako Mezinárodní svaz ochrany přírody) nehodnotí (stav k lednu 2019).\n\nVačice zapotécká patří mezi nejmenší druhy vačic na území Mexika, měří i s ocasem okolo 30 cm. Srst je šedá na končetinách, světle šedá na hřbetě, světlá na spodní části těla a světle hnědá na ocase. Toto zbarvení pravděpodobně slouží jako maskování. Vačice zapotécká obývá především různé typy lesů, ale i jiná stanoviště. Je to samotářský druh aktivní v noci. Pohybuje se po zemi i ve stromoví, kde loví různý hmyz i menší obratlovce, konzumuje také ovoce a řadí se tak mezi rozptylovače semen. Rozmnožování může probíhat po celý rok. Samice nemají vak, což je u vačnatců výjimka. Místo něj se na břiše vyvinula vrstva srsti, v níž mláďata po narození dokončují svůj vývoj.\n\nNejstarší pozůstatky rodu \"Tlacuatzin\" byly nalezeny v yucatánské jeskyni Loltún a pocházely z pozdního pleistocénu. K dalším nálezům fosilií došlo i v jiných mexických jeskyních, například Actun Lara, Actun Has nebo Actun Coyo. Druh poprvé popsal americký zoolog Joel Asaph Allen v roce 1893 pod jménem \"Didelphis canescens\", přičemž typový jedinec byl samec odchycený roku 1890 doktorem A. C. Bullerem. Allen ještě v roce 1893 změnil systematiku této vačice, když ji přeřadil do rodu \"Marmosa\", a v tomto rodu pak byla vedena během 20. století. Další změnu systematiky přinesl až rok 2003, kdy dva výzkumníci Robert S. Voss a Sharon A. Jansa (Jansová) objevili, že se vačice zapotécká liší od vačic rodu \"Marmosa\" v některých anatomických znacích i v počtu chromozomů a vytvořili pro ni nový rod \"Tlacuatzin\".\n\nCo se týče možných poddruhů, bylo během konce 19. století a začátku 20. století popsáno několik druhů mexických vačic, přičemž všichni vědci argumentovali mírně odlišnými rozměry a barvou srsti: \"Marmosa sinaloae\" (popsal Allen v roce 1898), \"Marmosa oaxacae\", \"Marmosa insularis\" (oba druhy popsal vědec Clinton Hart Merriam v letech 1897 a 1898) a \"Marmosa gaumeri\" (popsal Wilfred Hudson Osgood roku 1913). Další studie (Tate, 1933) nicméně neodhalila uváděné změny a tyto druhy zařadila jako poddruhy vačice zapotécké: \"M. c. canescens\" (synonymum \"M. gaumeri\"), \"M. c. insularis\", \"M. c. oaxacae\" a \"M. c. sinaloae\". Další výzkumy systematiky v rámci druhu nastaly opět po roce 2003, po výzkumech Vosse s Jansovou, kteří u vačice zapotécké žádné poddruhy nerozpoznali, ale poukázali na nutnost revize taxonomie. Vydání sborníku \"Mammal Species of the World\" z roku 2005 uvádí dva poddruhy: \"T. c. gaumeri\" (yucatánská populace) a \"T. c. canescens\" (zbytek areálu výskytu). Další studie z roku 2014 (Ramírez-Pulido & kol.) k těmto dvěma poddruhům přidala na základě morfologických znaků a geografické izolace ještě poddruh \"T. c. insularis\", jenž zahrnoval populaci vačic z ostrovů Islas Marías u pobřeží Mexika. V roce 2018 byla provedena molekulární analýza DNA, která přehodnotila dlouho platnou systematiku. Ukázala, že druh \"Tlacuatzin canescens\" je ve skutečnosti monofyletická skupina několika druhů, které rozdělila do pěti kladů, jež se rozrůznily během pleistocénu. Navrhla osamostatnit druhy \"T. gaumeri\", \"T. insularis\" a \"T. sinaloae\" a uznat nový druh pojmenovaný \"Tlacuatzin balsasensis\". Některé instituce, jako Mezinárodní svaz ochrany přírody, se nicméně ještě v lednu 2019 držely staré systematiky.\n\nRod \"Tlacuatzin\" je možná sesterským taxonem k rodu \"Marmosa\", avšak průkazná fylogenetická analýza provedena nebyla. Genetickou výbavu vačice zapotécké tvoří diploidní karyotyp 2n = 22 chromozomů.\n\nRodové jméno \"Tlacuatzin\" pochází z označení pro vačici v jazyce nahuatl. Druhové jméno \"canescens\" pochází z latiny a odkazuje na šedou barvu.\n\nVačice zapotécká je druh neotropické oblasti. Podle studie z roku 2018 se vyskytuje v mexických státech Oaxaca a Chiapas, kde obývá Tehuantepeckou šíji a žije též v údolí v blízkosti města Oaxaca de Juárez. Podle starší systematiky jednoho druhu se vačice zapotécká vyskytovala na souostroví Islas Marías při západním pobřeží Mexika a od západního Mexika přes pobřeží až k Yucatánskému poloostrovu, přičemž obývala celkem sedmnáct mexických států. Neprokázané informace o výskytu vačice zapotécké pocházejí z Guatemaly.\n\nJe možné, že se rod \"Tlacuatzin\" vyvinul v Jižní Americe před asi 17 miliony lety a Střední Ameriku osídlil přes Panamskou šíji. Výrazný členitý reliéf Mexika a změny klimatu pak mohly vést k vytvoření několika fragmentovaných populací. Pro původ v Jižní Americe nicméně neexistují fosilní ani jiné důkazy.\n\nVhodný biotop pro vačice zapotécké představují tropické střídavě vlhké lesy s jasně odlišeným obdobím sucha a období dešťů (které nastává mezi červencem a říjnem). Mohou se nicméně vyskytovat i v sekundárních lesních porostech, v travnatých a křovinatých oblastech, na polích nebo na plantážích banánovníků, papáji a mangovníků. Nadmořská výška se pohybuje nejčastěji pod 1 000 metrů, ale vačice zapotécká může žít až do výšky 2 100 m n. m.\n\nVačice zapotécká patří mezi nejmenší druhy vačic, které se vyskytují na území Mexika. Celková délka těla i s ocasem činí 26(20,5) až 31(35) cm, z toho chápavý ocas zabírá asi polovinu celkové délky a může měřit i přes 16 cm. Kořen ocasu (asi 1 až 1,5 cm) je pokryt srstí a zbytek je olysalý. Délka zadní končetiny činí 1,6 až 2,2 cm, čtvrtý prst zadní končetiny je delší než ostatní prsty. Ucho může měřit až 3 cm, čenich přibližně 1,3 až 1,6 cm. Hmotnost dosahuje 20 až 60 g. Lebka je široká a krátká, s vyvinutými jařmovými oblouky (spojení lícní kosti se spánkovou kostí a horní čelistí). Patro je široké. Největší délka lebky (vzdálenost od mezičelisti až po nejzadnější část lebky) činí zaokrouhleně 3 až 3,7 cm, kondylobazální délka (mezičelist až týlní výběžky) zaokrouhleně 2,9 až 3,5 cm. Celkový zubní vzorec je: I 5/4, C 1/1, P 3/3 M 4/4 = 50 zubů. První třenový zub je menší než třetí třenový zub a ten je menší než druhý třenový zub.\n\nVačice zapotécká se vzhledem podobá myši. Uši jsou tenké a široké, postrádají srst. Oči jsou výrazné a černé, okolo nich se vyvinuly černé prstence. Na rozdíl od jiných druhů vačnatců samice vačic zapotéckých postrádají vak, na břiše je místo toho nahrazen vrstvou srsti, která vak připomíná. Srst je šedá na končetinách, šedá nebo šedohnědá na hřbetě a spodní část těla má žluto-krémové zbarvení. U dospělých samic se okolo bradavek rozvíjí oranžovo-žluté znaky. Na ocasu přechází zbarvení do světle hnědé. Tlapy jsou šedivé a nepokrývá je srst. Samci i samice jsou si podobní. Samci mají varlata, která mohou měřit přes 1 cm, umístěna na přední straně penisu.\n\nVačice zapotécké jsou aktivní během noci. Žijí ve hnízdech, která si vytvářejí z peří, suchých trav, lišejníků a jiných rostlinných materiálů. Tato hnízda bývají stavěna ve stromových dutinách či mezi padlými stromy, využity mohou být rovněž prostory pod balvany nebo opuštěná hnízda ptáků. Vačice zapotécké si mohou hnízda stavět ve výšce až 5 m či si je mohou vytvořit i na zemi.\n\nVačice zapotécká žije samotářsky, avšak velikost teritoria není známa. Na základě studií v mexickém státě Jalisco nicméně vyšlo najevo, že jednotlivá zvířata se vyskytovala v hustotě populace od 0,4 do 4,5 vačice na hektar. Jednotlivé vačice od sebe byly vzdáleny průměrně 35,2 metru. Areál výskytu vačice zapotécké se protíná s areálem výskytu jiných druhů drobných savců, jako jsou například hlodavci pytlouš pestrý (\"Liomys pictus\"), křeček skalní (\"Neotoma mexicana\") nebo křeček \"Reithrodontomys megalotis\", se kterými vačice sdílí životní prostředí. Na rozdíl od některých jiných druhů převážně stromových vačic je vačice zapotécká semiarboreální, tráví tedy velké množství času nejen na stromech, ale také na zemi.\n\nVačice zapotécká je všežravá, největší část potravy vačic nicméně zahrnuje hmyz. Preferovanou potravu představují brouci, především zástupci čeledí tesaříkovití a vrubounovití, a také kudlanky. Mimoto konzumují ptačí vejce nebo holátka ptáků, potravu představují i menší druhy obratlovců, například někteří netopýři, ještěrky, drobné druhy hlodavců. Z rostlinné potravy konzumují vačice zapotécké ovoce (banány, fíky), v ekosystému plní úlohu rozptylovačů semen.\n\nMezi přirozené nepřátele vačice zapotécké patří sovy (sova pálená), lišky, nosálové, hadi nebo pumy. Před predátory může tento druh chránit maskovací zbarvení, avšak ohledně toho je známo jenom málo informací. Mezi parazity vačic zapotéckých patří druh sametky \"Eutrombicula batatas\", studie z roku 2012 zkoumající vnější i vnitřní parazity vačic zapotéckých a vačic středoamerických z mexických států Oaxaca a Veracruz objevila také klíšťata druhu \"Ixodes sinaloa\", blechy \"Plusaetis mathesoni\" a \"Polygenis martinezbaezi\", tasemnice z rodu \"Hymenolepis\" a hlístici \"Hoineffia simplicispicula\".\n\nVačice zapotécká je polygamní druh. Rozmnožování může probíhat během celého roku, avšak objevuje se určitá sezónnost, páření se nejčastěji odehrává na začátku léta. Samice s mláďaty lze obvykle pozorovat od července do září. Samci se snaží přilákat opačné pohlaví pomocí zvuků připomínajících klikání. Jednotlivé fáze rozmnožování rodu \"Tlacuatzin\" byly pozorovány u vačic z Jalisca v roce 1998. Nejprve se samec přiblížil k samici a dotkl se jejího čenichu, možná jí tak předal potravu. Poté oba partneři začali několik minut vzájemně vydávat zvuky, které připomínaly sání. Samotné páření probíhalo na větvi ve výšce asi 1,8 metru. Samec se samicí se pomocí svých chápavých ocasů chytili větve a spustili se hlavou dolů. Poté samec uchopil samici zezadu, zafixoval ji kousnutím do krku a několikrát se s ní spářil. Po kopulaci samice partnera odehnala. Doba březosti není známa. U blízce příbuzné vačice Robinsonovy trvá asi dva týdny. Vrh vačice zapotécké čítá asi 8 až 14 mláďat, která se dále vyvíjejí ve vrstvě srsti na matčině břiše, jež nahrazuje vak. Samice mláďata možná kojí 60 až 70 dní (opět jenom porovnání s vačicí Robinsonovou). Jakmile vačice dosáhnou hmotnosti 20 gramů, osamostatňují se. Pohlavní dospělosti je dosaženo asi za půl roku, délka dožití není známa, ve volné přírodě nicméně asi nepřekračuje jeden rok.\nVačice zapotécká se nezdá býti ohrožena, přestože jisté nebezpečí představuje odlesňování. Mezinárodní svaz ochrany přírody zatím (leden 2019) nevychází ze systematiky určené studií z roku 2018 a všechny populace rodu \"Tlacuatzin\" hodnotí jako málo dotčené.\n\n"}
{"id": "1467995", "url": "https://cs.wikipedia.org/wiki?curid=1467995", "title": "Prijepolje", "text": "Prijepolje\n\nPrijepolje (v srbské cyrilici Пријепоље) je město v jihozápadní části Srbska. Administrativně spadá pod Zlatiborský okruh. V roce 2011 zde žilo 13 330 obyvatel. Prijepolje je administrativním centrem stejnojmenné opštiny.\n\nMěsto se nachází v horské krajině regionu Sandžak, v údolí řeky Lim v blízkosti hranice s Černou Horou. Prochází ním Železniční trať Bělehrad-Bar a hlavní silniční tah ze Srbska do Černé Hory. \n\nPrvní písemná zmínka o Prijepolji pochází z roku 1332, o jedenáct let později o jeho existenci pochází záznamy i v dokumentech dubrovnického původu. V letech 1880 až 1912 bylo město součástí pljeveljského sandžaku. Po první balkánské válce se stalo součástí Srbska, později Jugoslávie.\n"}
{"id": "1467996", "url": "https://cs.wikipedia.org/wiki?curid=1467996", "title": "Novi Bečej", "text": "Novi Bečej\n\nNovi Bečej (v srbské cyrilici Нови Бечеј) je město na severu Srbska, ve Vojvodině, na rozhraní Banátu a Bačky. Administrativně spadá pod Středobanátský okruh. V roce 2011 mělo dle sčítání lidu 13 133 obyvatel.\n\nMěsto se nachází na řece Tise, v blízkosti ústí kanálu DTD do řeky, v rovinaté krajině Panonské nížiny. \n\nPoprvé bylo připomínáno v roce 1332 a svůj název má, stejně jako nedaleký Bečej, podle maďarské šlechtické rodiny. V roce 1551 jej obsadil Mehmed Paša Sokolović během pronikání Turků směrem na sever. Po podepsání Karlovického míru v roce 1699 připadlo celé území spolu s Novým Bečejem Uhersku, po roce 1918 se stalo součástí Království Srbů, Chorvatů a Slovinců, později Jugoslávie a potom Srbska. Obyvatelstvo města je dodnes ze značné části (cca 25 %) maďarské národnosti.\n"}
{"id": "1467997", "url": "https://cs.wikipedia.org/wiki?curid=1467997", "title": "Požega (Srbsko)", "text": "Požega (Srbsko)\n\nPožega (v srbské cyrilici Пожега) je město na západě Srbska, 180 km jihozápadně od Bělehradu. Administrativně spadá pod Zlatiborský okruh. V roce 2011 mělo město 13 153 obyvatel.\n\nPožega se nachází na řece Skrapež, blízko jejího ústí do řeky Đetinja, v horské krajině mezi vrcholy Loret, Ravni krš a Bjelosevac, na západním okraji Ovčansko-kablarské soutěsky. Kříží se zde dva silniční tahy; Čačak-Užice (západ-východ) a Valjevo-Ivanjica (sever-jih). Požegou také prochází trať Bělehrad-Bar. \n\nMěsto je poprvé připomenuto v roce 1330 jako osada. V roce 1463 se dostala pod nadvládu Turků. Roku 1663 zde turecký cestovatel Evlija Čelebi při svých výpravách po zemích Osmanské říše napočítal 10 mešit a 3 školy. Po druhém srbském povstání se stala součástí srbského knížectví, po roce 1918 Království SHS a později Jugoslávie. V roce 1947 zde byl v rámci první pětiletky vybudován závod na výrobu alkoholických i nealkoholických nápojů, který byl roku 2008 privatizován.\n\n \n"}
{"id": "1467998", "url": "https://cs.wikipedia.org/wiki?curid=1467998", "title": "Kostel svatého Jiljí (Platěnice)", "text": "Kostel svatého Jiljí (Platěnice)\n\nKostel svatého Jiljí se nalézá ve vesnici Platěnice, místní části obce Moravany v okrese Pardubice. Je chráněn jako kulturní památka. Národní památkový ústav tento barokní kostel uvádí v katalogu památek pod rejstříkovým číslem ÚSKP 38656/6-5202.\n\nPrvní písemná zmínka o zdejším kostele pochází z roku 1350, kdy byl kostel jmenován mezi plebániemi odstoupenými k biskupství litomyšlskému. Roku 1615 se uvádí jako filiální do Rovně. Podle soupisu kostelů z roku 1677 byl dřevěný s krásně malovaným stropem a kruchtou, ve vybavení měl stříbrný kalich a tři zvony. Současný kostel byl zbudován na místě staršího dřevěného kostela roku 1748 podle plánů architekta Tomáš Haffeneckera. Upraven byl v 19. století. V roce 2018 je kostel filiálním kostelem římskokatolické farnosti Horní Roveň.\n\nBarokní kostel svatého Jiljí je zděný, orientovaný. Fasády člení omítaný sokl, nevýrazně profilovaná římsa a lizény v okosených nárožích. Skládá se z presbytáře o rozměrech 6,4 x 4,0 m, čtyřhranné lodi o rozměrech 7,0 x 8,6 m s valenou klenbou, dále z jehlancové věže, pod níž je kruchta. V průčelí je čtyřhranná předsíň. Sakristie měří 2,80 m délky a 2 m šířky. Kostelní loď i presbytář osvětlují po obou stranách dvě okna s půlkruhovým zakončením.\n\nHlavní oltář má dřevěnou mensu, mramorově malovanou, uprostřed s dřevěným rokokovým sanktuářem, nad nímž je umístěn obraz \"sv. Salvatora chrudimského\" o rozměrech 2,50 x 1,80 m. Po stranách jsou obelisky s hlavami andělů a nad nimi postavy okřídlených, klanících se andělů. Na zadní straně je nápis v latinské majuskuli: SSTAFFIROVAN GEST WOLTARZ TENTO W LETU PANIE 1780E ZACZATEG DNE l 7HO GULI A DOSSTAFFIROWAN GEST W LETU 1781 DNE 24HO MARCI OD PANA MATESA PIRI SSTAFFIRA A SPOLU MALIRZE STLECHLOWICZ.\n\nZa oltářní mensou na zdi se nalézají dva mramorové korintské sloupy s anděly. Uprostřed je obraz \"klečícího sv. Jiljí\". Před ním je koruna a laň šípem prostřelená. V oblacích je Panna Marie s Ježíškem. Obraz o rozměrech 3,0 x 1,80 m je signován chrudimským malířem Josefem Ceregettim. \n\nPo stranách oltáře je vpravo umístěna socha sv. Vojtěcha a vlevo sv. Prokopa, šlapajícího na čerta. Obě sochy mají rozměry 2,20 x 0,80 m a jsou dílem zdejšího rodáka - sochaře Jakuba Teplého. \n\nBoční oltář stojící napravo od hlavního oltáře je zdoben dřevořezbou, znázorňující Krista, jenž přijímá bohabojného mládence. Nad ním je dřevěný krucifix z 2. poloviny 19. století.\n\nDřevěná kazatelna pochází z druhé poloviny 19. století, je iluzivně vymalovaná jako mramorovaná, se zlacenými náměty. Na spodní části jsou bíle malované hlavy vola a lva. Na plášti kazatelny je zlacená kartuše s dobrým pastýřem. Na příklopu jsou další znamení evangelistů: orel a anděl a postava znázorňující víru, nad níž je umístěno Desatero. \n\nV rozích kostelní lodi se nalézají dva vysoké obelisky, 3 m vysoké a 1,50 m široké pocházející z 2. poloviny 18. století.\n\nKruchta je novodobá z 2. poloviny 19. století. Na jejím pažení jsou umístěny tři dřevěné vyřezávané kartuše s náměty posledního soudu pocházející ze staré kruchty, pravděpodobně rovněž dílo Jakuba Teplého.\n\nDo sakristie vedou dubové dveře s pěkným, tepaným skříňovým zámkem pocházejícím z 18. století.\n\nNa věži jsou tři zvony:\nLETA PANE MDCLVIII TENTO\nZWON GEST SLITI KE CZTI A CHWALE BÓBA WSSE\nMOHOUCZYHO A SWATEHO GOTHARDA K ZADUSSI\nPLATENSKIMU ZA SPRAWI URO: A STATECZ. P.\nJANA HOGENA Z SSWORCZPACHU, S. HEJTMANA\nPAN. PARDUB. P. GAKUBA GEŽKA PURKRABIHO P.\nGANA ZlEHNORSKÉHO, SIROTCZIHO P. ANTONÍNA\nRULIKOWSKEHO VZADU BRATRZI MENSSICH KONVENT. KLASS.\nBLAH PANNY MARYE\nMIESTA PARDUB. NAD LABEM QUARDIANA TOHO CZASU FARARZE ROVENSKIHO.\nNa druhé straně zvonu je umístěn reliéf Ukřižovaného mezi Marií a Janem. Pod ním je napsáno gotickou minuskulí: Martinus Schreter me fecit.\n\n"}
{"id": "1468003", "url": "https://cs.wikipedia.org/wiki?curid=1468003", "title": "Kirana gharana", "text": "Kirana gharana\n\nKirana gharana je styl indické klasické vokální hudby. Založili ji na konci 19. století Abdul Kharim Khan a Abdul Wahid Khan. Tato gharana (hudební škola) je pojmenována podle Kairany, města na západě Uttarpradéše, jež je rodištěm prvního z nich. Krom těchto dvou patří mezi významné umělce tohoto stylu Begum Akhtar, Roshan Ara Begum, Gangubai Hangal, Bhimsen Joshi a Mohammed Rafi.\n\nMezi disciplíny kirana gharany patří hra na rudra vínu, na sarangi a zpěv. Zaměřuje se na přesné ladění a čistotu svár (jednotlivých not rágy).\n"}
{"id": "1468005", "url": "https://cs.wikipedia.org/wiki?curid=1468005", "title": "Viskača", "text": "Viskača\n\nViskača (\"Lagostomus maximus\") je hlodavec z čeledi činčilovitých. Obývá pampy v severní Argentině a přilehlých částech Paraguaye a Bolívie do nadmořské výšky 3000 metrů. Název je odvozen z kečuánského výrazu „wisk'acha“.\n\nTělo dosahuje délky 47–66 cm a ocas 15–20 cm, samci váží do 8 kg a samice do 4,5 kg. Zadní končetiny jsou výrazně delší než přední, na zadních má tři prsty a na předních čtyři. Srst je šedohnědě zbarvená s bílým břichem, na hlavě má viskača charakteristické široké černé vodorovné pruhy s bílým ohraničením.\n\nVytváří rozsáhlé podzemní kolonie nazvané \"viscacheras\", v nichž žije okolo třiceti jedinců. Dominantní samci hlídají okolí a hvízdáním varují společenství před predátory, jako je puma americká, kočka slaništní nebo maikong. Nevyužívané nory obývají i jiné živočichové, např. sýček králičí. Půdu v okolí doupěte zbavují viskači veškeré vegetace a na udusané prostranství snášejí různé předměty (klacíky, kamínky, kosti, vyschlé kravince nebo lidské odpadky); tyto hromádky chrání vchod do nory a také slouží samcům ke značkování teritoria. Období rozmnožování nastává jednou za rok, březost trvá 154 dní a ve vrhu bývá jedno až tři mláďata. Viskača je aktivní převážně po setmění, živí se rostlinnou stravou. Protože vypásá trávu na značných plochách a v jejích norách si může dobytek zlomit nohu, hubí se viskača jako škodná. Zužitkovává se z ní kožešina a maso, které je v některých oblastech pokládáno za lahůdku. Bývá také chována v zajetí, kde se může dožít až devíti let.\n\n\n"}
{"id": "1468010", "url": "https://cs.wikipedia.org/wiki?curid=1468010", "title": "HMS Pretoria Castle (F61)", "text": "HMS Pretoria Castle (F61)\n\nHMS Pretoria Castle (F61) byla eskortní letadlová loď britského královského námořnictva z doby druhé světové války. Roku 1939 byla dokončena jako zaoceánská loď \"Pretoria Castle\" společnosti Union-Castle Line. Po vypuknutí války byla upravena na pomocný křižník a později přestavěna na eskortní letadlovou loď. Ve službě v této roli byla v letech 1943–1945. Sloužila k výcviku a testování. V prosinci 1945 byla vyřazena a v letech 1946–1947 přestavěna na nákladní loď MV \"Warwick Castle\". Roku 1962 byla sešrotována. Byla to největší postavená eskortní letadlová loď.\n\nPlavidlo postavila britská loděnice Harland & Wolff v Belfastu. Na vodu bylo spuštěno 12. října 1938 a v roce 1939 dokončeno jako zaoceánská loď. Po vypuknutí války byla zrekvírována a upravena na pomocný křižník. Do služby byla přijata 28. listopadu 1939. V červenci 1942 byla odkoupena královským námořnictvem a loděnicí Swan Hunter ve Wallsendu přestavěna na eskortní letadlovou loď. Do služby vstoupila 29. července 1943.\n\nPlavidlo mělo klasické uspořádání s průběžnou palubou a malou nástavbou na prabovoku. Letovou palubu o délce 170 metrů s hangárem spojoval jeden výtah. Letecké křídlo tvořilo až 21 letounů. Startovaly pomocí katapultu C-II. Obrannou výzbroj tvořily čtyři 102mm kanóny a dvacet osm 20mm kanónů. Pohonný systém tvořily dva diesely Burmeister & Wain o výkonu 16 000 hp, pohánějící dva lodní šrouby. Nejvyšší rychlost dosahovala 18 uzlů. Dosah byl 16 000 námořních mil při rychlosti 16 uzlů.\n\n"}
{"id": "1468011", "url": "https://cs.wikipedia.org/wiki?curid=1468011", "title": "Třída Nairana", "text": "Třída Nairana\n\nTřída Nairana byla třída eskortních letadlových lodí britského královského námořnictva z období druhé světové války. Celkem byly postaveny tři jednotky této třídy. Ve službě byly v letech 1943–1952. Žádná nebyla ve válce ztracena. Jedna byla po vyřazení krátce provozována nizozemským námořnictvem.\n\nTrojice eskortních letadlových lodí této třídy vznikla přestavbou rozestavěných rychlých nákladních lodí. Přestavbu provedly loděnice John Brown & Co. v Clydebanku, Swan Hunter ve Wallsendu a Harland & Wolff v Belfastu. Plavidla byla do služby přijata v letech 1943–1944.\n\nJednotky třídy \"Nairana\":\n\nPlavidla měla klasické uspořádání s průběžnou palubou a malým ostrovem na pravoboku. Neměla žádné pancéřování. Letová paluba měla délku 153,3 metru. S hangárem spojoval ji jeden výtah. Jedna loď nesla 18 letadel (někdy ale více). Například \"Vindex\" nesl v říjnu 1944 čtyři Wildcat a dvanáct bombardérů Swordfish. Ty startovaly pomocí jednoho katapultu C-II. Obrannou výzbroj tvořily dva 102mm kanóny, šestnáct 40mm kanónů a šestnáct 20mm kanónů. Pohonný systém tvořily diesely Doxford o výkonu 10 700 hp, pohánějící dva lodní šrouby. Nejvyšší rychlost dosahovala 17 uzlů. Dosah byl 13 000 námořních mil při rychlosti 15 uzlů.\n\n"}
{"id": "1468012", "url": "https://cs.wikipedia.org/wiki?curid=1468012", "title": "Sousoší svatého Jana Nepomuckého s andělem (Platěnice)", "text": "Sousoší svatého Jana Nepomuckého s andělem (Platěnice)\n\nSousoší sv. Jana Nepomuckého se nalézá na zahradě mlýna ve vesnici Platěnice čp. 16, místní části obce Moravany v okrese Pardubice. Sousoší představuje velmi dobrou a nezvykle komponovanou sochařskou práci z roku 1774. Sousoší je chráněno jako kulturní památka. Národní památkový ústav toto sousoší uvádí v katalogu památek pod rejstříkovým číslem ÚSKP 321305/6-5196.\n\nSousoší je 3 m vysoké, stojí na třístupňovém podstavci s volutovými boky a představuje klečícího prostovlasého světce v kanovnickém rouchu, se sepjatýma rukama, k němuž se zprava blíží anděl s rozepjatými křídly. Po straně je reliéf, znázorňující zpověď královny. Pod tím jsou v oblacích hlavy andělů. \n\nNa přední straně podstavce je kartuše s reliéfem P. Marie, stojící na půlměsíci, na zadní straně je nápis: Leta 1744 : Tato statua svateho Jana Nepomuckeho vyzdvižena jest nákladem P. Jakuba Vinarze Platenskiho Mlinarze Ao. D. – Dwojicztihodneho P. Jana Jozefa Diedicze Fararze Rovenskeho Toho R. Dne 7. Septembra Poswěcena.\n\n"}
{"id": "1468013", "url": "https://cs.wikipedia.org/wiki?curid=1468013", "title": "Třída Avenger (1940)", "text": "Třída Avenger (1940)\n\nTřída Avenger byla třída eskortních letadlových lodí z období druhé světové války. Společně s třídou \"Long Island\" (\"Archer\") to byly první eskortní letadlové lodě objednané pro britské královské námořnictvo na základě zákona o půjčce a pronájmu. Celkem byly postaveny čtyři jednotky této třídy. Jedna byla bezprostředně po dokončení předána americku námořnictvu. Ve službě byly v letech 1941–1945. Za války byly dvě potopeny. Jedna byla po vyřazení provozována francouzským námořnictvem.\n\nStavba této třídy určené pro Velkou Británii byla objednána v amerických loděnicích na základě zákona o půjčce a pronájmu. Plavidla byla postavena s využitím trupů transportních lodí typu C3, rozestavěných loděnicí Sun Shipbuilding & Drydock Co. v Chesteru.\n\nJednotky třídy \"Avenger\":\nPlavidla měla klasické uspořádání s průběžnou palubou a malým ostrovem na pravoboku (pouze \"Avenger\" měl hladkopalubové uspořádání). Neměla žádné pancéřování, ani protitorpédovou ochranu. Letovou palubu s hangárem spojoval jeden výtah. Jedna loď nesla 15 letadel. Například nesl v srpnu 1942 dvanáct stíhaček Sea Hurricane a tři bombardéry Swordfish. V dubnu 1944 nesl \"Bitter\" sedm stíhaček Wildcat a jedenáct Swordfishů. Ty startovaly pomocí jednoho katapultu H-II. Obrannou výzbroj tvořily tři 102mm kanóny, patnáct 20mm kanónů a šest 12,7mm kulometů. Pohonný systém tvořily čtyři diesely Sun-Doxford o výkonu 8500 hp, pohánějící jeden lodní šroub. Nejvyšší rychlost dosahovala 16,5 uzlu. Dosah byl 15 000 námořních mil při rychlosti 15 uzlů.\n\nPlavidla byla nasazena ve druhé světové válce.\n\n"}
{"id": "1468014", "url": "https://cs.wikipedia.org/wiki?curid=1468014", "title": "Pinkasův palác", "text": "Pinkasův palác\n\nPinkasův palác (také Prachovna, Prašný dvůr) je měšťanský dům na severním cípu ostrova Kampa (čp. 515/III, č. orientační Na Kampě 8).\n\nMístem, kde stojí dům, procházel Juditin most (ve sklepích se dochovaly části dvou pilířů). První písemná zmínka pochází z roku 1557, kdy se dům stal majetkem Mikuláše prachaře (odtud pochází jedno ze jmen objektu, zároveň s převodem majetku byla výroba prachu v domě zakázána). Roku 1652 byla postavena nová budova, postupně byla dostavována, zejména velká přístavba na začátku 19. století (objekt zvýšen o dvě podlaží, propojeny dvě samostatně stojící budovy východním křídlem – po této dostavbě získal objekt nepravidelný trojkřídlí půdorys). Poslední velká rekonstrukce proběhla v 70. a 80. letech 20. století.\n\nV letech 1815 až 1908 vlastnila objekt právnická rodina Pinkasů (1815 koupen za 50 000 zl. vídeňské měny), poté prodán pražské obci, která ho využívala jako sklad. Naposledy byl na konci roku 2018 objekt prodán v nedobrovolné dražbě za 480 milionu Kč. Vlastníkem je firma z finanční skupiny PPF.\n\n\n"}
{"id": "1468016", "url": "https://cs.wikipedia.org/wiki?curid=1468016", "title": "Top Gear (magazín)", "text": "Top Gear (magazín)\n\nTop Gear je motoristický časopis publikovaný přes BBC Worldwide a nazvaný po televizní relaci \"Top Gear\". Časopis poprvé vyšel v říjnu 1993 a od té doby je vydáván každý měsíc. Hlavní moderátoři televizního pořadu - Richard Hammond, James May a Jeremy Clarkson - jsou zároveň přispěvateli, spolu s produkčním personálem. Závodník The Stig také vystupuje v silničních testech prováděných časopisem.\n\nČasopis je jeden z nejprodávanějších ve Velké Británii, s více než 200 000 výtisky prodanými za měsíc (červenec - prosinec 2007).\n\nLicencované edice jsou publikovány i v Číně, Česku, Řecku, na Středním Východě (s lokalizovanými verzemi pro každou z arabských zemí), na Filipínách, v Indonésii, Jižní Koreji, Rusku, Holandsku, na Novém Zélandu, v Thajsku, Indii, Rumunsku, Švédsku i v Malajsii (přes Astro) a v Singapuru. Od 7. května 2007 je vydáván v Bulharsku, od 16. listopadu 2007 v Itálii a od 14. února 2008 v Polsku. australská edice je vydávána od června 2008. Hongkongské edice vychází od října 2008 a portugalská verze jen od června 2011.\n\n\n\n\n\n"}
{"id": "1468020", "url": "https://cs.wikipedia.org/wiki?curid=1468020", "title": "Památník Karla Ditterse z Dittersdorfu", "text": "Památník Karla Ditterse z Dittersdorfu\n\nPamátník Karla Ditterse z Dittersdorfu se nachází na ulici Puškinova v blízkosti domu Karla Ditterse z Dittersdorfu v Javorníku v okrese Jeseník. Památník je kulturní památkou ČR a je součástí městské památkové zóny Javorník.\n\nPamátník nechal postavit v roce 1793 skladatel a kapelník Karel Ditters z Dittersdorfu na počest vratislavského biskupa hraběte Filipa Gottharda Schaffgotsche (1747–1795). Barokní památník má připomínat zásluhu biskupa, že zde založil osadu Jánský vrch, která byla v roce 1793 povýšena na samostatnou obec. V roce 1963 byl památník zapsán do seznamu kulturních památek ČR. V roce 2017 byl památník opraven, provedena drenáž k odvodnění památníku a restaurována pamětní deska restaurátorem MgA. Jakubem Gajdou.\n\nPamátník je samostatně stojící stavba na trojúhelníkovém půdorysu. Z trojhranné podnože vybíhá tříboký hranol, který je na bocích členěn vpadlými výplněmi. Na stěně obrácené k náměstí je mramorová deska s nápisem. Hranol ukončuje římsa a stříška v podobě stlačeného jehlanu, na jehož vrcholu je kamenná poduška s knížecí korunkou. Památník je z cihelného zdiva, hladce omítnutý bílou vápennou omítkou. Střechu kryje plech. Okap je ukončen chrličem.\n\n"}
{"id": "1468036", "url": "https://cs.wikipedia.org/wiki?curid=1468036", "title": "Apollo a Marsyas", "text": "Apollo a Marsyas\n\nApollo a Marsyas (někdy uváděný i jako \"Apollón a Marsyas\", \"Potrestání Marsya\", \"Apollo trestá Marsya\" nebo \"Stahování Marsya z kůže\") je obraz italského pozdně renesančního umělce Tiziana. Jde o nejcennější umělecké dílo na území ČR. Nachází se v obrazárně kroměřížského zámku a patří Arcibiskupství olomouckému. Přesné okolnosti vzniku nejsou známy, odborníci se však shodují, že jde o dílo zralého umělce. Možná je to dokonce jedna z posledních Tizianových prací, kterou vytvořil jako osmdesátník mezi rokem 1570 a smrtí v roce 1576, a může být nedokončená, i když na kameni v popředí je částečný podpis. \n\nObraz znázorňuje, jak je Marsyas, satyr, který drze vyzval boha Apolla na hudební soutěž, zabíjen stahováním z kůže zaživa. Jedná se o jedno z několika pláten s mytologickými náměty podle Ovidia, jež Tizian tvořil ve svých pozdních letech, většinou pro krále Filipa II. Španělského, i když kroměřížský obraz zřejmě nebyl součástí této řady. \n\nObraz je v Kroměříži od roku 1673 a byl dlouho pozapomenut, protože se nacházel daleko od hlavních sbírek benátské malby. Tudíž „nevstoupil do kritické literatury až do roku 1909“. Ve 30. letech 20. století jej již historici umění „přijali jako důležitou pozdní práci“ Tiziana, ale byl málo znám širší veřejnosti. \n\nNa své první moderní výstavě v zahraničí byl „uvítán s užaslým obdivem“ jako „hvězdná atrakce“ významné výstavy v londýnské Královské akademii roku 1983. Pro většinu diváků byl nový a John Russell jej v \"New York Times\" popsal jako „nejúžasnější obraz výstavy“. V úvodu své rozsáhlé analýzy sir Lawrence Gowing napsal, že „celé měsíce – nepřeháním – je Londýn uchvácen kouzlem tohoto mistrovského díla, v němž tragický pocit, který ovládl Tizianovu poezii po dosažení sedmdesátky, dospěl ke krutému a vážnému vyvrcholení. Po většinu hodin ve většině dnů je před ním shluk ohromených a zmatených návštěvníků… Na Akademii se lidé stále ptají a v rádiu seriózní kritici debatují, jak je možné, že se v umění krása nebo velikost může projevit skrze tak děsivě bolestné téma.“\n\nVolba násilné scény možná byla inspirována smrtí Marcantonia Bragadina, benátského velitele Famagusty na Kypru. Ten byl po pádu města v srpnu 1571 Osmany stažen z kůže, což v Benátkách způsobilo nesmírné pobouření. Tizianova kompozice je nepochybně odvozena od Giulia Romana z doby o několik desetiletí dříve (viz níže kapitolu Vizuální zdroje). \n\nOba umělci ilustrují vyprávění z Ovidiových \"Proměn\" (kniha 6, verše 382 až 400), které hudební soutěž popisuje jen stručně, ale scéně stahování z kůže se věnuje podrobněji, i když uvádí jen málo údajů, které by ji pomohly vizualizovat. Je zde jen Marsyův výkřik \"\", „Proč mě vytrháváš ze mne?“ ve verši VI,385. \n\nMarsyas byl zručný hráč na klasický aulos, neboli dvojitou flétnu, která byla v Tizianových dobách obvykle na obrazech nahrazována Panovou flétnou, jež zde visí Marsyovi ze stromu nad hlavou. Apollo hrál na svou obvyklou lyru, kterou zde představuje moderní lira da braccio, předchůdce houslí s až sedmi strunami. Na obraze na ni hraje postava nejisté totožnosti, kterou někteří učenci považují za samotného Apolla, možná se objevujícího podruhé, protože Apollo je zjevně i postava s vavřínovým věncem, jež kleká a nožem stahuje z kůže Marsyovu hruď. Také se zvažovalo, že hudebník je Orfeus neboli Olympus, oddaný žák Marsyův, kterého Apollo později obrátil na hráče lyry, jak se zmiňuje Ovidius. Mýtický král Midas, sedící starý muž vpravo, je často považován za autoportrét malíře. Sestupná linie jeho pohledu na Marsya je rovnoběžná s vzestupnou linií, v které hudebník na druhé straně obrazu hledí k nebi. \n\nOvidius se vyhýbá otázce, kdo byli rozhodčí soutěže. Ve většině řeckých vyprávění se této role ujaly tři múzy, ale příběh se brzy popletl s jinou bájí, s Midasovým soudem, což se stalo i zde. Midasův soud byla další hudební soutěž, zase lyry proti flétně, ale se samotným Panem hrajícím na flétnu. Samozřejmě, že Apollo zvítězil, ale v některých verzích král Midas upřednostnil flétnu a byl potrestán oslíma ušima, zatímco Pan byl jen ponížen. Sedící postava vpravo má na hlavě korunu, takže je to Midas, ale jeho uši se zdají být nedotčeny. Midasův soud býval také malován. Midas, ve starověku různě spojovaný s hudbou, vládl ve Frýgii v dnešním Turecku, kam byly oba příběhy umístěny. Frýgové nebyli Řeky, dokud se nehelénizovali po výbojích Alexandra Velikého, ale žili na okraji řeckého světa. Člověk s nožem má na hlavě frygickou čapku. \n\nApollovi pomáhá zlověstná „skýtská“ postava vlevo, pracující na Marsyově noze, a satyr s kbelíkem za Midasem, možná chtějící zachytit krev nebo podržet odstraněnou kůži, kterou v některých verzích příběhu Apollo později vyvěsí v chrámu. Malý chlapec nebo mladý satyr krotí velkého psa napravo, zatímco mnohem menší pes chlemtá krev, která dopadla na zem. Jak bylo obvyklé v těch dobách a zvláště v Tizianových dílech, satyr je zobrazen s kozíma nohama. Obrácená pozice kozí části těla zdůrazňuje jeho animalitu a způsobuje, že Marsyas připomíná středně velká zvířata vyvrhovaná nebo stahovaná z kůže v řeznictví. Většina jeho těla se zdá být ještě nestažená, ale Apollo má velký kus oddělené kůže v ruce, která nedrží nůž. \n\nKompozici Marsyových nohou ve tvaru písmene V odrážejí další tvary V tvořené ohnutými pažemi čtyř nejbližších postav, jež se všechny dívají na satyra. V podobě, v jaké je obraz nyní, je Marsyův pupek téměř přesně uprostřed plátna. Technický průzkum obrazu prokázal, že dva hlavní rozdíly vůči kompozici na obraze Giulia Romana jsou změny, které byly provedeny až nějakou dobu poté, co Tizian začal malovat; původně hudebník svůj nástroj pouze držel, jako je to na Romanově obraze, a chlapec či mladý satyr ani velký pes na obraze nebyli.\n\nMnoho autorů se pokusilo zachytit význam „proslaveně divošské“ malby, která byla navzdory „brutalitě trestu“ považována za mocně fascinující a popsána jako „nejvíce diskutovaný, ctěný a nenáviděný ze všech Tizianových obrazů“. Jedním běžným návrhem bylo, že obraz odráží myšlenky renesančního novoplatonismu o „osvobození ducha z těla“ nebo o získání hlubšího vhledu či větší jasnosti. Takové myšlenky jsou obvykle spojovány s dalším slavným zobrazením stahování z kůže: stažená kůže nesoucí autoportrétní tvář Michelangela, již drží svatý Bartoloměj jako svůj atribut na fresce \"Posledního soudu\" v Sixtinské kapli. Jedna z Michelangelových básní využívá hada, který odhazuje starou kůži, jako metaforu naděje na nový život po smrti. \n\nV tomto duchu začal Dante svůj \"Ráj\" modlitbou adresovanou Apollovi, jehož prosí: „V má ňadra sestup, dýchej zas v jich půda, / jak učinils, Marsya ve zápasu / když vytáhl jsi z pochvy jeho údů.“ V některých jiných renesančních zobrazeních se Marsyova srstnatá noha jeví jako lidská, když je stahována, a tak je satyr „vykoupen ze zvířeckosti, která ho odsoudila k tomuto strašnému osudu“. \n\nFilozofka a spisovatelka Iris Murdochová byla obzvláště fascinována tímto obrazem, který popsala v jednom rozhovoru jako „největší v západním kánonu“. Zmínila ho ve třech svých románech a někdy o něm diskutují její postavy. Na jejím portrétu, který pro Národní portrétní galerii vytvořil Tom Phillips, zabírá reprodukce \"Apolla a Marsya\" většinu zdi za její hlavou. Řekla, že obraz se „stýká s lidským životem a všemi jeho nejednoznačnostmi a všemi jeho hrůzami a děsy a bídou, a zároveň je tam něco krásného; obraz je krásný a souvisí se vstupem duchovna do lidské situace a s blízkostí bohů...“ \n\nBěžně se Marsyův příběh vykládá jako ukázka nevyhnutelné katastrofy, která následovala pýchu (\"hybris\") v podobě výzvy určené bohu. Myšlenka soutěže vynucující celkovou morální a uměleckou nadřazenost dvorní lyry nebo moderních strunných nástrojů nad rustikální a frivolní rodinou dechových nástrojů se objevuje v mnoha starověkých pramenech a pravděpodobně si uchovala význam i v 16. století. Gowing komentuje: „Bylo v zájmu řádu a zákona harmonických poměrů, který zní v hudbě strun, že Apollo dosáhl vítězství nad chaotickým a impulzivním zvukem trub.“ Pro Edgara Winda soutěž ukázala „poměr sil dionýsovské temnoty a apollonské jasnosti; a jestliže soutěž skončila stažením Marsya, bylo to proto, že stahování z kůže bylo samo dionýsovským rituálem, tragickým ritem očisty, jímž se odhazuje ošklivost vnějšího člověka a odhaluje krása jeho vnitřního já.“ Jako alternativní výklad bylo zvažováno, že obraz má politický význam, ať už obecný nebo specifický, a zobrazuje „spravedlivý trest“ pyšných protivníků. \n\nNa obraze jsou zastoupeny „tři věky člověka“ (pokud smíme počítat satyry), vlastně jsou vpravo vyrovnány po diagonále. Chlapec nebo mladý satyr se dívá prázdným pohledem na diváka, postavy v nejlepších letech se soustředí na své úkoly s různými výrazy, a starý Midas scénu očividně pozoruje s melancholickou rezignací, ale nepokouší se už zasáhnout.\n\nNení známo, zda byla malba určena pro konkrétního příjemce. Hlavním klientem Tiziana v jeho posledních letech byl král Filip II. Španělský, ale tento obraz není v dochované korespondenci zmíněn. Obraz může být také jedním z těch, které zůstaly v Tizianově ateliéru po jeho smrti v roce 1576. Takových existuje celá řada, například \"Smrt Actaeonova\" v Národní galerii v Londýně (jistě určená pro Filipa) a vede se spor, zda se mají obecně považovat za dokončené či nikoliv. V tomto případě mohou podpis a detailně dokončené části obrazu naznačovat, že dílo bylo dokončeno. Jiná teorie vzniku díla, již vytvořil Hans Ost, říká, že obraz souvisí se zakázkou, kterou Tizianovi zadala Marie Habsburská pro své sídlo v Binche u Bruselu, z čehož by plynula datace mezi lety 1550–1576. Marie objednala rovněž obrazy na ovidiovská témata. To by ovšem znamenalo, že Tizian Marsyův příběh zpracoval dvakrát a budoucí kroměřížskou verzi si ponechal, protože dochovaná kopie vyobrazení z Binche vypadá jinak. \n\nNic není známo o historii obrazu předtím, než se roku 1655 objevil v inventáři arundelovské sbírky, tehdy v amsterodamském exilu následkem anglické občanské války. V inventáři uveden je pod číslem 356 jako \"Titiano – Marsias Scortigato\" (česky \"Tizian –\" \"Marsyas stahovaný z kůže\"). Sbírku vytvořili Thomas Howard, 21. hrabě z Arundelu (zemřel 1646) a jeho manželka Alethea Howardová, a její většina byla rozptýlena jejich synem po Aletheině smrti roku 1655. Jádro sbírky vzniklo ve 20. letech 17. století, kdy Howard trávil dlouhý čas v Itálii, a předpokládá se, že obraz byl koupen tam. Podle jedné tradice ho hraběnka Arundelová koupila od umělcova synovce Tizianella v Benátkách roku 1620. \n\nObraz pak v roce 1655 koupil Franz Imstenraed. Byl synovcem Everharda Jabacha, bankéře z Kolína nad Rýnem, který byl jedním z největších soukromých sběratelů 17. století a byl také agentem kardinála Mazarina a Ludvíka XIV. V 50. letech 17. století byla v Londýně rozptýlena vynikající sbírka Arundelova přítele a krále Karla I. a Jabach se svými zaměstnanci, jednající jménem Ludvíka XIV., tehdy byl jedním z mnoha zahraničních kupců. \n\nV roce 1673 obraz získal jako cenu v loterii hrabě Karel II. z Lichtenštejna-Kastelkornu, biskup olomoucký. Koupil také většinu sbírky bratří Bernharda a Franze Imstenraedových, která zůstává vcelku na zámku Kroměříž, bývalém arcibiskupském sídle, nyní muzeu. \n\nTechnické průzkumy ukázaly, že s malbou bylo v minulosti nešetrně zacházeno, byla překládána, přemalovávána a drasticky čištěna žíravinou, což ji místy prodřelo až na plátno. V 17. století obraz měřil asi 225 x 199 cm, ale na konci 18. století byl oříznut v horní a spodní části a rozšířen po stranách, zejména vpravo, přišitím pruhů plátna. V minulosti byl \"Apollo a Marsyas\" nejméně šestkrát opravován, v moderní době proběhly tři restaurátorské zásahy: v letech 1902–1903 práce provedl Victor Jasper, 1939–1942 František Petr a 1961–1968 František Sysel. František Sysel také vykonal v rámci oprav důkladný průzkum obrazu a odhalil dosud neznámou signaturu. Syslova analýza i pozdější průzkum Petra, Tomáše a Vlastimila Bergerových provedený technikou infračervené reflektografie prokázaly, že vznik obrazu byl velmi složitý, malíř některá místa mnohokrát přemalovával a lze na nich zjistit i několik desítek barevných vrstev. \n\nPrvním historikem umění, který se obrazem podrobněji zabýval, byl Eugen Dostál roku 1924. Obraz, který označil za „symfonii barevných skvrn“, připsal Tizianovi a navrhl jako pravděpodobnou dobu vzniku roky 1565–1570. Později se obrazu věnovala celá řada interpretů; významný byl přínos Jaromíra Neumanna, jenž počátkem 60. let 20. století nabídl vlivnou obsahovou interpretaci v duchu promyšlené novoplatónsko-křesťanské alegorie, ztotožňující Apolla s Kristem a Midase s člověkem vysvobozovaným z pozemské schrány k vyššímu poznání, a navrhl také hypotézu, že postava Midase je Tizianovým autoportrétem. \n\nV moderní době byl obraz vystaven v Praze poprvé roku 1965, v zahraničí pak v Londýně v letech 1983–1984 a 2003, ve Washingtonu v roce 1986 a dále v Paříži, Vídni, Benátkách a Římě a naposledy v New Yorku jako exponát výstavy nedokončených uměleckých děl \"Unfinished: Thoughts Left Visible\" v galerii Met Breuer v roce 2016.\n\nPostava Marsya byla známým tématem římského a helénistického sochařství. Známé je typické zobrazení svázaného satyra visícího s rukama nad hlavou. Pravděpodobně vzniklo v helénistickém Pergamonu a bylo často využíváno v pozdní renesanci; například ho použil Raffael na stropě sálu Stanza della Segnatura ve Vatikánu. Ale tento typ nemá na Tizianovu kompozici přímý vliv. \n\nMnohem blíž je „ošklivý náčrt pro nyní poškozenou fresku“ od Giulia Romana v paláci Te v Mantově (1524–34), od něhož také pochází kresba v Louvru; to je zjevně hlavní zdroj kompozice kroměřížského obrazu. Skica obsahuje všechny jeho postavy a prvky s výjimkou chlapce a psů, a to zhruba ve stejných pozicích – včetně Marsya uvázaného hlavou dolů, nejspíš poprvé v dějinách umění. Stojící postava vlevo je sluha držící lyru, a ne Tizianův hráč na liru da bracchio. Sedící postava Midase má oslí uši a je zřetelněji otřesena, drží si ruce na obličeji. Apollo, který neklečí, ale sklání se, neřeže, ale stahuje kůži jako oděv.\n\n\"Midasův soud\" Andrey Schiavoneho v britské královské sbírce (v roce 2017 byl vystaven v galerii v Kensingtonském paláci) je asi o dvacet let starší, vznikl kolem let 1548–50 a je srovnatelný s Tizianem atmosférou a několika detaily kompozice. Tizian „si také musel vzpomenout na prvky tohoto obrazu: zamyšlený a odtažitý postoj Apolla a Midase i radikálně osvobozený impresionistický štětec, použitý ke zdůraznění dramatické nálady příběhu.“ Apollo tu také hraje na liru da bracchio a Midas, zde s normálníma ušima, se dívá přímo na Pana. \n\nMidas nebo „Midas / Tizian přebírá tradiční melancholickou pózu,“ kterou Tizian znal z Rafaelova předpokládaného portrétu Michelangela jako Hérakleita v \"Aténské škole\" a \"Melancholie I\" Albrechta Dürera, nemluvě o Schiavonem.\n\nTechnika malby je typická pro Tizianův pozdní styl. Nicholas Penny uvedl, že „je zde přítomná intenzivní zeleň a modř a červeň (rumělka i karmín) ... po roce 1560 Tizian začal tyto barvy aplikovat jako lazury, často pomocí prstů, takže jen zpola patří k nějaké formě a zdá se, že plavou po povrchu malby: zřejmě je přidával nakonec ... stále vidíme úseky kouřové předběžné malby (zejména přízračné Apollovo tělo), ale krev, jazyky psů a stuhy na stromech jsou zářivě červené.“ \n\nKdyž popisuje skupinu pozdních prací, které považuje za dokončené, včetně tohoto obrazu, a kontrastuje je s \"Aktaiónovou smrtí\", kterou považuje za nedokončenou, Penny poznamenává: „efekt rozostřených částí malby (… neproniknutelné dálky, prosvětlené drobné olistění) je zvýrazněn kontrastem s tvary, které byly detailněji promodelovány, i když jsou stále ještě zčásti malovány nahrubo, a samozřejmě s těmi, které jsou malovány detailně (Midasova koruna…).“ Jsou zde intenzivní důrazy bílou barvou na čepelích nožů, na vědru i jinde, srovnatelné s těmi na obraze \"Tarquinus a Lukrécie\", který Tizian vytvořil roku 1571. \n\nKromě čistě technických prostředků se mnozí kritici pokoušeli vyjádřit i dopad Tizianovy obrazové řeči v tomto a ostatních pozdních obrazech. Podle Sidneyho Freedburga „povrchy těl stříbřitě září a atmosféra, hustá k nedýchání, je jako doutnající oheň. … Jízlivá groteska se odehrává uprostřed krutosti, ošklivosti a podivnosti obklopené úžasnou krásou; hrůza tu doprovází pocit vznešenosti.“ Pro Johna Steera „nejsou to jednotlivé barvy, které tu hovoří, ale všudypřítomné vyzařování přerývaných dotyků štětce, evokující zelenkavé zlato, které je potřísněno skvrnami červeně jako stříkanci krve, jak se patří k tomuto tématu. Vize a vyjádření se zde sjednotily natolik, že je nelze ani pro účely diskuse oddělit. … Tizianův intenzivní boj o malířské zachycení fyzické reality scény pomocí tónu a barvy je fundamentální součástí smyslu obrazu.“\n\n\n"}
{"id": "1468037", "url": "https://cs.wikipedia.org/wiki?curid=1468037", "title": "Paranormální vyšetřovatel", "text": "Paranormální vyšetřovatel\n\nParanormální vyšetřovatel (též okultní vyšetřovatel) je osoba, která se zajímá o paranormální jevy. Snaží se zejména vytvořit autentický záznam (např. na fotografii, videozáznam, zvukový záznam), nebo dokázat, či vyvrátit (ne)pravost daného paranormálního jevu či události. Máme mnoho druhů paranormálních vyšetřovatelů, zde jsou uvedeny příklady:\n\n"}
{"id": "1468044", "url": "https://cs.wikipedia.org/wiki?curid=1468044", "title": "Jaroslav Paška", "text": "Jaroslav Paška\n\nJaroslav Paška (* 20. června 1954, Banská Štiavnica) je slovenský politik, bývalý europoslanec. V letech 1993 až 1994 působil jako ministr školství, mládeže a tělovýchovy Slovenské republiky v druhé vládě Vladimíra Mečiara.\n\nV roce 2009 kandidoval do Evropského parlamentu za Slovenskou národní stranu a stal se místopředsedou skupiny Evropa svobody a demokracie. \n\nPatří mezi aktivních odpůrce Istanbulské úmluvy o zastavení násilí na ženách. Na toto téma je známý jeho výrok \"\"20 procent žen se setkalo s tím, že byli doma napadené. Současně platí, že většina žen se s tímto nesetkala nebo to neavizovala. To znamená, že ty čtyři pětiny respektují jisté postavení ve společnosti\"\".\n\n"}
{"id": "1468049", "url": "https://cs.wikipedia.org/wiki?curid=1468049", "title": "Římské divadlo (St Albans)", "text": "Římské divadlo (St Albans)\n\nŘímské divadlo v St Albans v hrabství Hertfordshire v Anglii je název divadla, které se po mnoha staletích podařilo vykopat v římském městě zvaném Verulamium. Ačkoli v Británii existují další římská divadla (například ve městě Camulodunum), to ve Verulamiu je jediné svého druhu, jedná se totiž spíše o divadlo s jevištěm než o amfiteátr. \n\nOd typického římského divadla se liší tím, že je postaveno na místě, kde je svah jen velmi mírný (i když v severní Galii existují divadla s podobným uspořádáním). \n\nDivadlo vybudovali přibližně v roce 150 n. l. Ve Virulamiu vydržel městský způsob života až do 5. století, ale do tohoto divadla přestali chodit a už ve 4. století ho používali jako skládku.\nVykopali ho v 19. století a ve 30. letech 20. století zde vedla vykopávky britská archeoložka Kathleen Kenyonová.\nDivadlo se nachází na soukromém pozemku hraběte z Verulamu a je pravidelně otevíráno veřejnosti. \n\nNěkdy jsou zde pořádána divadelní představení. \n"}
{"id": "1468054", "url": "https://cs.wikipedia.org/wiki?curid=1468054", "title": "Tarso Toussidé", "text": "Tarso Toussidé\n\nTarso Toussidé je 3265 metrů vysoký stratovulkán severu Čadu. Tvoří rozsáhlý sopečný masiv na západním okraji pohoří Tibesti a jeho rozloha je přibližně 6 000 km². \n\nHlavní vrchol sopky vznikl na západním okraji 14 km široké kaldery v pleistocénu. Masív se nachází nad prekambrijskou břidlicí na východě a nad paleogenními pískovci v západní části. Na vrcholu se nachází četné fumaroly a lávové proudy malého stáří z trachytických a trachyto-andezitových materiálů. Pokrývají plochu přibližně 200 km a rozkládají se 25 km od vrcholu hlavně na západ od hlavního kráteru sopky. Jihovýchodně od \"Toussidé\" se nachází 1 km hluboká a 8 km široká kaldera Trou au Natron. \"Sopky Ehi Timi\" a \"Ehi Sosso\" a menší kráter \"Doon Kidimi o šířce\" 1,5 km se nachází na severovýchodním a východo-jihovýchodním straně masívu \"Tarso Toussidé\". \n"}
{"id": "1468057", "url": "https://cs.wikipedia.org/wiki?curid=1468057", "title": "Pavel Koncoš", "text": "Pavel Koncoš\n\nPavel Koncoš (* 28. září 1947, Tisovec) je slovenský zemědělec a politik. \n\nPo absolvování Vysoké školy zemědělské v Nitře pracoval v různých funkcích v zemědělství. V roce 1994 a v letech 1998 až 2002 byl ministrem zemědělství SR. V letech 2000 až 2002 byl předsedou Strany demokratickej ľavice (SDĽ). V parlamentních volbách v roce 1998 byl zvolen poslancem NR SR za SDĽ. Poslanecký mandát nevykonával, protože byl jmenován ministrem, kterým byl do roku 2001. \n"}
{"id": "1468058", "url": "https://cs.wikipedia.org/wiki?curid=1468058", "title": "Wu-i (Če-ťiang)", "text": "Wu-i (Če-ťiang)\n\nWu-i () je okres ležící v městské prefektuře Ťin-chua v provincii Če-ťiang Čínské lidové republiky. Rozloha okresu je 1 577 km², má 330 000 obyvatel.\n\nV období jar a Podzimů oblast náležela ke státu Jüe. Jako samostatný okres se vydělil roku 691 z okresu I-wu. Roku 1958 byl k Wu-i připojen okres Süan-pching.\n\nV ekonomice Wu-i je významné zemědělství, zejména pěstování čaje, a turistika.\n"}
{"id": "1468061", "url": "https://cs.wikipedia.org/wiki?curid=1468061", "title": "Ekonomika Afriky", "text": "Ekonomika Afriky\n\nEkonomika Afriky se skládá z obchodu, průmyslu, zemědělství a lidských zdrojů kontinentu. V roce 2012 žilo v 54 zemích Afriky přibližně 1,07 miliardy lidí. Afrika má bohaté přírodní zdroje. Současný růst způsobilo zvýšení obchodu komodit, služeb a výroby. Podle odhadů subsaharská Afrika zvýší svůj HDP na 29 bilionů USD do roku 2050.\n\nV březnu 2013 byla Afrika označena jako nejchudší obývaný kontinent. Její celkový HDP je jen třetina HDP Spojených států, ale Světová banka očekává, že většina afrických zemí dosáhne status \"střední příjem\", podle definice minimálně 1000 USD na osobu za rok, do roku 2025, pokud bude pokračovat současný hospodářský růst. V roce 2013 byla Afrika s 5,6 procenty za rok nejrychleji rostoucím kontinentem, průměrný růst HDP se podle odhadů zvýší v letech 2014-2023 na víc než 6 procent. V roce 2017 Africká rozvojová banka uvedla Afriku jako druhou nejrychleji rostoucí ekonomiku a odhadla, že průměrný růst za rok 2017 bude 3,4 procenta; v roce 2018 očekává růst 4,3 procenta.\n\nRůst zaznamenali v celém kontinentu, více než jedna třetina připadá na země subsaharské Afriky, kde je růst 6 procent a víc. Dalších 40 procent růstu je v zemích, které rostou o 4 až 6 procent ročně. Několik zahraničních obchodních pozorovatelů označilo Afriku za budoucí ekonomický motor světa.\n\nAfrická ekonomika byla různorodá, vedená k růstu velkými obchodními cestami mezi městy a královstvími. Některé obchodní cesty byly pozemní, některé obsahovaly řeky a další i přístavní města. Velká africké impéria zbohatla díky obchodním cestám, například Starověký Egypt, Núbie, Mali, Ašantská říše a Říše Oyo.\n"}
{"id": "1468068", "url": "https://cs.wikipedia.org/wiki?curid=1468068", "title": "Amorfa. Dvojbarevná fuga", "text": "Amorfa. Dvojbarevná fuga\n\nAmorfa. Dvojbarevná fuga (francouzsky \"\") je obraz česko-francouzského malíře Františka Kupky. Znázorňuje červené a modré obrazce ohraničené elipsovitými čarami na černém a bílém pozadí; Kupka prý k tvarům na obraze dospěl, když sledoval svou nevlastní dceru Andrée, jak si hraje s míčem, a obraz tak ztvárňuje pohyb obsažený v této hře. \n\nJedná se o jeden z prvních abstraktních obrazů vůbec, a tedy průkopnickou práci abstraktního umění. Olejomalba na plátně o rozměrech 211 x 220 cm byla poprvé vystavena na pařížském Podzimním salonu v roce 1912. Dnes ji vlastní Národní galerie v Praze (inventární číslo O 5942) a vystavena je ve Veletržním paláci.\n"}
{"id": "1468069", "url": "https://cs.wikipedia.org/wiki?curid=1468069", "title": "Alexej Vasiljevič Sukletin", "text": "Alexej Vasiljevič Sukletin\n\nAlexej Vasiljevič Sukletin (; 13. března 1943 Kazaň, Tatarská ASSR, RSFSR, Sovětský svaz – 29. července 1987 tamtéž) byl sovětský sériový vrah, násilník a kanibal známý jako Aligátor (), Vasiljevský kanibal (), Kazaňský lidojed (\") a Povolžský aligátor () Mezi lety 1979 a 1985 (podle jiných údajů mezi 1981 a 1985) zavraždil sedm lidí z nich bylo: pět dospělých žen, pubertální dívka a jedna nezletilá. Všechny vraždy s výjimkou poslední spáchal společně s Madinou Šakirovovou. Sukletin byl shledán příčetným, odsouzen k trestu smrti a popraven zastřelením.\n\nAlexej Sukletin se narodil 13. března 1943 v Kazani Maminka byla zdravotní sestra v polních nemocnicích. Je jisté, že v roce 1985, kdy byl Alexej uvězněn pro podezření z několika vražd, byla naživu. Zprávy o otci chybí. Alexej byl závislý na alkoholu, zneužíval jej ještě před dosažením dospělosti.\n\nPrvní zločin spáchal v roce 1960, když mu bylo šestnáct. V noci napadl mladou dívku, udeřil ji těžkým předmětem do hlavy a pokusil se ji znásilnit. Zachránili ji dva mladí lidé, kteří se znenadání objevili. Ačkoli se pokusil utéct, nakonec byl zadržen a odsouzen ke dvěma letům odnětí svobody. Trest si odpykal ve výchovném ústavu, po dosažení zletilosti byl umístěn do pracovně-výchovného tábora.\n\nDalší zločin spáchal v roce 1964 spolu s kamarády opilci. Když společníkům z mokré čtvrti došly peníze na další pití, Sukletin jim dal tip na starší ženu v sousedství. Společně vešli do jejího bytu a představili se jako pracovníci plynárny. Těžkým předmětem ji vzali po hlavě a ukradli osmdesát rublů. Žena přežila a o útoku zpravila policii, která pachatele zadržela v nedaleké zahradní restauraci. Sukletin dostal dvanáct let. Ve vězení ochotně spolupracoval a napráskal každý přestupek spoluvězňů. Ve vězení byl pilným čtenářem, po propuštění sečtělost využil ke svádění žen.\n\nKdyž byl v roce 1976 propuštěn, vzal práci ve společnosti Tatremsrtojbyt (), kam však nakonec nenastoupil a pracoval jako hlídač v sadech a zahradnictvích \"Voschod\", odkud jej vyhodili kvůli špatné docházce. V roce 1978 nastoupil jako sanitář v psychiatrické léčebně. Po roce změnil práci a znovu nastoupil jako hlídač v zahradnictví \"Kajenlyk\" v sídle městského typu Vasiljevu v Zelenodolském rajónu.\n\nJeště v roce 1979 se Alexej seznámil s třiadvacetiletou Madinou Nugrazizovnou Šakirovovou, rozenou Vasiljevovou a začali společný život. Podle Borise Rybaka, advokáta Šakirovové, jí hlídač napovídal, že si odpykával trest v táborech v Kazachstánu, odkud uprchl. Než se s Alexejem seznámila, jezdila za prací do Uzbekistánu, pak se přestěhovala do Kazaně, kde pracovala jako obráběčka kovů, pak byla ošetřovatelkou v zemědělství. Šakirovová měla dítě, které nechala u svých rodičů, a přestěhovala se k Sukletinovi.\n\nBrzo se vydali cestou zločinu, začali vydíráním. Vždy se to dělo podle podobného scénáře: na příkaz Sukletina jezdila Šakirovová z Vasiljeva do Kazaně, aby si pozdě večer vzala taxi na cestu zpět. Řidiči si stěžovala, že jí chybí muž. Když přijeli domů k Sukletinovi, přemluvila taxikáře, aby noc strávili společně. Když souhlasil, vtrhli do ložnice Sukletin spolu s Rinatem Volkovem a sehráli role žárlivého manžela a bratra Šakirovové. Ztloukli taxikáře, požadovali po něm peníze a také ho vyfotografovali v nepřístojných pózách a pod hrozbou zveřejnění fotografií žádali 200 rublů. Druhý den taxikář zaplatil.\n\nBrzo po seznámení Madinou Šakirovovou jí Sukletin řekl o své touze zabíjet ženy, aby pak pojídal jejich maso. Vyprávěl jí o panovníku Středoafrické republiky Bokassovi, který byl znám lidojedstvím. a stal se Sukletinovým idolem. Dalším vzorem byl legendární anglický vrah 19. století Jack Rozparovač, který nebyl nikdy odhalen.\n\nPrvní vraždu Sukletin spáchal v listopadu 1979 (podle jiných údajů v listopadu 1981). Domů si pozval dvaadvacetiletou Jekatěrinu Osetrovovou a Šakirovové ji představil jako sestru. Podle některých tvrzení byla Osetrovová prostitutka. Společně poseděli a v noci se Sukletin s Osetrovovou odebrali do ložnice k souloži. Aby rozptýlila její pozornost, Šakirovová nabídla Osetrovové pití, zatímco Sukletin praštil Osetrovovou kladivem omotaným hadrem do hlavy. Pak uložil oběť do necek, provazem svázal ruce a proříznul hrdlo. Ještě dokud žila, napil se její krve a nutil Šakirovovou pít s ním. Když zemřela, zavěsil tělo oběti a za smíchu vyřezal měkké tkáně. Zbylou krev oběti zachytili do dětské vaničky. Vrah snědl srdce a plíce. Ze zbytků oběti připravila Šakirovová boršč a pelmeně a společně jídlo snědli. A také masem oběti nakrmili psy. Kosti zahrabali pod vodní rezeorvoár (podle jiných údajů pod sud).\n\nDalší oběti zabíjel podobně: tloukl je kladivem do hlavy nebo hlavou o zeď, poté ve většině případů prořízl hrdlo (v jednom případě byl úder kladivem do hlavy smrtelný). Před spácháním vražd vypil značné množství alkoholu. Po smrti Sukletin se Šakirovovou rozřezali tělo a měkké části připravili k jídlu. Pak vyčistila šaty a spodní prádlo od krve a společně pojídali maso obětí. Ale na samotném zabíjení se Šakirovová nepodílela. Kosti všech mrtvých zahrabali na stejném místě, kam ukryli kosti Osetrovové. Věci obětí si někdy Šakirovová nechala. Někdy prodávali lidské maso sousedům jako odřezky či vepřové na šašlik.\n\nPodle tvrzení Farida Zagidullina, který byl v roce 1985 náčelníkem vyšetřování prokuratury Tatarstánu (později se stal náměstkem prokurátora Tatarstánu), všechny dospělé oběti vedly nemravný život, živily se prostitucí, toulaly se, byly to alkoholičky.\n\nV lednu roku 1980 (podle jiných údajů v lednu 1982) Sukletin spáchal druhou vraždu. Spolu se Šakirovovou potkali dvě dívky a navrhli jim společnou oslavu Nového roku. V noci jednu z dívek, dvaadvacetiletou Taťánu Illarionovovou, Sukletin zabil. Druhou nechal být, neboť se mu zdála příliš hubená. Když přeživší procitla, Sukletin jí řekl, že Illarionovová musela brzo ráno vstát a odjet do Kazaně. Šakirovová si na její osobní průkaz vypůjčila magnetofon \"Elba\".\n\nTřetí obětí byla patnáctiletá (podle jiných zdrojů šestnáctiletá) Rezeda Galimovová. Sukletin ji vylákal na svůj pozemek v kolonii pod záminkou pomoci s učením. Namísto toho ji znásilnil a utloukl dvěma údery kladiva do hlavy. Oběť prosila Šakirovovou o pomoc, ta ji však nechala být. A poté sebrala zavražděné svetr.\n\nTéměř zároveň spáchla Sukletin čtvrtou a pátou vraždu. Na svůj pozemek vylákal dvaadvacetiletou Naděždu Siťavinovou. Šakirovové oznámil, že od nynějška bude žít společně se Siťavinovou a představil ji své matce v Zelenodolsku. Když se vrátil na pozemek, Siťavinovou utloukl. Pak k sobě vylákal devatenáctiletou Nataliji Školnikovovou, spolupracovnici Siťavinové. Ta poznala na Šakirovové oblečení, které patřilo Siťavinové, a proto musela zemřít.\n\nŠestou a také nejmladší obětí se stala jedenáctiletá (podle jiných údajů dvanáctiletá) Valentina Jelikovová. Když ji v Kazani potkal, představil se jako její strýc a odvezl si ji domů. Tak ji udeřil hlavou o zeď, znásilnil a snědl. Madina Šakirovová se pokoušela mladičkou dívku zachránit, a Sukletin ji surově ztloukl. Po vraždě jí Sukletin nařídil, aby unesla chlapce, to však odmítla. Opustila Sukletina a vrátila se k rodičům, ale o zločinech se nikomu nezmínila. Po odchodu Šakirovové znásilnil nezletilou dceru svého známého Borise. Získal si její důvěru vyprávěním o neexistujícím synovci žijícím v Itálii, kterého jí slíbil za muže.\n\nNovou Sukletinovou spolubydlící se stala třiadvacetiletá Lidija Fjodorovová, které měla sklony k nepřiměřenému požívání tvrdého alkoholu. K Sukletinovi přišla v doprovodu svého vrstevníka Anatolije Nikitina. Večery trávili společně popíjením alkoholu. Ale hlídačova nová partnerka odmítla pomáhat při vraždách žen a připravovat z nich pokrmy. Sukletinovi hrozila, že o jeho zločinech řekne na milici. A proto Lidiji Fjodorovovou 12. března 1985 společně s Anatolijem Nikitinem znásilnili a zavraždili. Stala se tak sedmou a poslední obětí Kazaňského lidojeda. Její oděv spálili a za posměšků rozřezali tělo a měkké tkáně připravili k jídlu. Madina Šakirovová se 18. března 1985 k Sukletinovi vrátila. Aby zakryla vraždu Lidije Fjodorovové, uklidila v domě a vyprala zakrvácené prádlo.\n\nPodle svědectví sousedů u nich Alexej nevzbudil podezření. Znali jej jako dobrého společníka a pijáka, který dokázal opravit střechu, vykopat brambory, recitovat verše a být ochotným hostitelem. Líbil se ženám a měl u nich úspěch. Při tom všem nazýval procházející děti \"kotletky\" a říkal, že je \"usmaží\". Vasiljevská milice za Sukletinem přicházela, ale hlídač žádná podezření nevzbuzoval. V sovětské společnosti poloviny osmdesátých let 20. století nebylo zvykem informovat o sériových vrazích, ti byli považováni za charakteristický produkt kapitalistických zemí. Důsledkem bylo, že úřady držely zmizení žen a dívek z Vasiljeva v tajnosti.\n\nPodle vlastních slov byl Sukletin typově misionářským vrahem: maniak svoje zločiny vysvětlil tím, že mnohé z obětí byly prostitutky a objasnil, že společnost zbavil „nemorálních prvků“. Vedle toho, podle svědectví Madiny Šakirovové, zažíval Sukletin ve chvíli vraždy potěšení, a proměnil se v „opravdové zvíře“ a „satana“. Zločinec vypověděl, že obavy měl jen v době první vraždy, při dokončení dalších strach nezažíval.\n\nSoudní psychologický profil, provedený v rámci vyšetřování, nalezl u Sukletina tyto charakterové rysy: egocentrizmus, zvýšenou vzrušivost, surovost, mstivost; ty však nesnižovaly schopnost ovládání. Madina Šakirovová jej popsala jako chytrého a krutého člověka, pro kterého „nebylo nic svaté“. Podle jejích slov se třikrát pokusil ji zabít a na ženy pohlížel jako na možný zdroj masa. Také řekla: „Krásné ženy v něm vyvolávaly přímočarou zášť. No, těch inteligentních se stranil. Líbilo se mu se mnou o takových mluvit a snít o tom, jak by s nimi souložil, dozajista perverzně, a pak by je podřezal a snědl.“\n\nZmizení Lidije Fjodorovové vzbudilo pozornost vyšetřovacích orgánů, navštěvovali Sukletina a ptali se ho, kde se zdržuje. Ale Sukletin odpovídal, že nemá ponětí, kde pobývá. Brzo po vraždě Fjodorovové propadl nezřízenému pití. Navštívil jej Gennadij Uglov, který pracoval na Sukletinově pozemku, a zeptal se ho, kde je Lidija Fjodorovová. Vrah ukázal místo, kde byly ostatky pohřbeny. Uglov byl na Sukletinovi existenčně závislý, neboť ten mu slíbil, že učiní zápis do jeho pracovní knížky, aby se vyhnul stíhání za příživnictví. Proto si zločinec mohl myslet, že vraždu Fjodorovové neprozradí. Očekávání navzdory, Gennadij 3. července 1985 vypovídal na milici.\n\nZpočátku mu nevěřili, ale když navštívili Sukltetinův dům, překvapil je silný zápach a soudní lékař Alexandr Feďunov našel na dvorku kus lidské kůže. V zahradě na Sukletinově pozemku byly sesbírány čtyři pytlíky lidských kostí, a také se našlo půl kbelíku škvařeného lidského sádla. Na zatčení Sukletina se podílel olympijský vítěz v těžké atletice Nikolaj Kolesnikov, který v roce 1985 pracoval jako starší vyšetřovatel zvláště závažných trestných činů Tatarstánu. Byl to on, kdo v Sukletinově domě našel hřeb, na který věšel těla obětí, a rovněž našel desky a nože použité při čtvrcení těl. Den po svědectví Gennadije Uglova, 4. července 1985, byl Sukletin uvězněn. Po několika hodinách se ve vězení ocitla i Madina Šakirovová.\n\nPři prvních výsleších Sukletin uvedl, že vyšetřování nemůže dokázat jeho vinu. Současně však vyšetřovatel Farid Zagidullin (později se stal náměstkem prokurátora Tatarstánu) dostal přiznání, pod hrozbou trestu smrti, když bude zapírat, od Madiny Šakirovové. Když uvážila, že její dcera může být sirotkem, Šakirovová začala vypovídat. Obsáhlé svědectví zabralo 70 stran textu. \nSukletina převezli do Moskvy, aby podstoupil psychologické vyšetření v Serbského ústavu (nyní Federální lékařské výzkumné centrum psychiatrie a narkologie V. P. Serbského). Při vyšetření řekl, že necítí soucit se zabitými a vyprávěl o důvodech, které ho ke zločinům přivedly. Na otázku, zdali se bojí Boha a Posledního soudu, Sukletin řekl:\n\nPřestože zkoušel simulovat bláznovství, podle výsledků soudněpsychologického vyšetření byl shledám příčetným a byl poslán zpátky do Kazaně. Ve vazbě se pokoušel získat autoritu mezi zadrženými, ale po rvačce se spoluvězněm se ocitl na chvostu kastovního systému. Aby získal alespoň nějakou pozornost, líčil zločiny, kterých se nedopustil. Požadoval padesát rublů za pozůstatky každé oběti, přerušoval zasedání soudu, aby si zakouřil. O zločinech mluvil s radostí a s potěšením líčil i nejmenší podrobnosti. Vyšetřovateli Faridovi Zagudillinovi daroval fotografii s podpisem a věnováním: „V upomínku prvního setkání s lidojedem“.\n\nK výjimečnému trestu smrti zastřelením byl odsouzen 18. dubna 1986. Před popravou daroval vlastnoručně z chleba vyrobená ženská těla vyšetřovateli Faridu Zagidullinovi. Trest byl vykonán 29. července 1987 v Kazani.\n\nObžaloba požadovala trest smrti i pro Madinu Šakirovovou. Soud však vzal v úvahu polehčující okolnosti: obžalovaná projevila účinnou lítost a také to, že k trestné činnosti byla přinucena výhružkou zabití. Šakirovová dostala patnáct let. Anatolij Nikitin dostal za vraždu Lidije Fjodorovové rovněž patnáct let. Rinat Volkov byl za vyděračství odsouzen k sedmi letům odnětí svobody. Ve výkonu trestu Šakirovová mezi spoluvězenkyně nezapadla, říkali jí Dina-masorubka. Zpočátku si trest odpykávala v Kozlovce v Čuvašsku, kde se s nimi několikrát porvala, než byla převezena do Pleseckého rajónu Archangelské oblasti. Šakirovová a Nikitin vyšli v roce 2001 z vězení, ona se v roce 2002 vrátila do Vasiljeva. V masmédiích se proběhla zpráva, že Šakirovová zemřela v roce 2005, avšak v roce 2008 byla na světě a poskytla rozhovor televiznímu programu \"Город\". Osudy Anatolije Nikitina a Rinata Volkova nejsou známy.\n\n"}
{"id": "1468071", "url": "https://cs.wikipedia.org/wiki?curid=1468071", "title": "Seznam nejprodávanějších hudebních umělců v USA", "text": "Seznam nejprodávanějších hudebních umělců v USA\n\nToto je seznam vrcholné stovky nejprodávanějších umělců v USA. Je založen na základě certifikací alb, které byly uděleny americkou asociací RIAA. RIAA se nezabývá přímo prodejem nosičů, přiděluje pouze certifikace k jejich vydaným edicím. Proto jsou ve výsledcích prodeje tohoto seznamu dána čísla k certifikacím a skutečný (fyzický) prodej, kterého umělci dosáhli, může být díky akumulaci vyšší.\n\nS přidělováním certifikaci RIAA začala v roce 1958. Proto se v tomto seznamu nenacházejí umělci jako Bing Crosby, jehož prodej nosičů nebyl ve 30. až 50. letech 20. století certifikován. Seznam také vylučuje certifikaci alb zaznamenaných ve spolupráci s jinými jedinečnými umělci nebo umělci spolupracujícími v rámci skupiny.\n\n"}
{"id": "1468074", "url": "https://cs.wikipedia.org/wiki?curid=1468074", "title": "No. 5, 1948", "text": "No. 5, 1948\n\nNo. 5, 1948 je malba z roku 1948 ve stylu abstraktního expresionismu, jejímž autorem je americký malíř Jackson Pollock. Jde o olejomalbu na dřevovláknité desce o rozměrech 2,4 m × 1,2 m. V květnu 2006 byla prodána za 140 milionů amerických dolarů. Tehdy to byla nejvyšší cena kdy zaplacená za obraz, rekord byl překonán až v dubnu 2011. \n\nDílo bylo poprvé vystaveno v lednu 1949 v galerii obchodnice s uměním Betty Parsonsové, kde je koupil Alfonso A. Ossorio za 1500 amerických dolarů. Během transportu byl obraz poškozen ve střední části, a Pollock ho proto před předáním kupci přepracoval. \"No. 5, 1948\" poté několikrát změnil soukromé vlastníky, naposledy v roce 2006, nynější majitel není oficiálně znám. \n"}
{"id": "1468078", "url": "https://cs.wikipedia.org/wiki?curid=1468078", "title": "Marilyn Diptych", "text": "Marilyn Diptych\n\nMarilyn Diptych je obraz, který roku 1962 vytvořil americký pop-artový umělec Andy Warhol. Dílo o rozměrech 205,44 cm × 289,56 cm vzniklo technikou sítotisku na plátně a malbou akrylovými barvami. Vlastní je londýnská galerie Tate Gallery.\n\nObraz znázorňuje v mnohonásobném opakování tvář slavné herečky Marilyn Monroeové, která zemřela v srpnu 1962 na předávkování barbituráty. V levé části jsou obličeje barevné, což podle některých interpretací vyjadřuje život a slávu této hvězdy, zatímco v pravé polovině obrazu se černobílé tváře postupně vytrácejí v odkazu na její smrt.\n"}
{"id": "1468080", "url": "https://cs.wikipedia.org/wiki?curid=1468080", "title": "Swan Song Records", "text": "Swan Song Records\n\nSwan Song Records byla hudební značka, kterou 10. května 1974 založila anglická rocková skupina Led Zeppelin. Fungovala pod dohledem jejich manažera Petra Granta. Jejím posláním bylo podporovat produkty skupiny i poskytovat support těm umělcům, kteří se setkali s obtížemi při uzavírání smluv s velkými hudebními společnostmi. Vznikla poté, co skupině Led Zeppelin koncem roku 1973 vypršel kontrakt s vydavatelstvím Atlantic Records. Přesto se nakonec Atlantic i tak stali distributory produktů hudební značky Swan Song.\n\nMezi těmi, kteří vydávali pod značkou Swan Song Records, byli samozřejmě Led Zeppelin, ale vyšly u nich i sólové projekty, které produkovali Jimmy Page a Robert Plant, ale i jiní: Bad Company, The Pretty Things, Dave Edmunds, Mirabai, Maggie Bell (jakož i její bývalé kapely Midnight Flyer), Detective a Sad Café.\n\nVydavatelství Swan Song ukončilo činnost v roce 1983. V současnosti funguje pouze jako značka při reedicích jejich materiálů z minulosti.\n\n\n\nNěkteré z významnějších singlů, které vyšly pod značkou Swan Song Records:\n\n\nDJ SS 71002 (Kanada)\n\n\nW 19421 (Itálie), 45-1925 (Španělsko), P-530N (Japonsko, únor 1980)\n\n\nSS 19422 (Německo, březen 1980), 19 422 (Francie)\n\n\n"}
{"id": "1468084", "url": "https://cs.wikipedia.org/wiki?curid=1468084", "title": "Světový pohár v biatlonu 2019/2020 – Nové Město", "text": "Světový pohár v biatlonu 2019/2020 – Nové Město\n\n7. podnik Světového poháru v biatlonu v sezoně 2019/2020 bude probíhat od 5. do 8. března 2020 ve Vysočina aréně v českém Novém Městě na Moravě. Předběžný program podniku uveřejnil organizátor, Český svaz biatlonu, v březnu 2019, později byly zaměněny závody mužů a žen a byly přidány i přesné časy stratu jednotlivých závodů.\n\nZávody světového poháru se do Nového Města vrací po roce, ale v zcela novém termínu: nyní se budou konat v březnu, po mistrovství světa. S pokrytím biatlonových tratí by v tomto období měl pomoci zásobník sněhu, který zde byl v roce 2017 vybudován a v němž se uchovává sníh z minulé zimní sezóny.\n\nOficiální program:\n\n"}
{"id": "1468085", "url": "https://cs.wikipedia.org/wiki?curid=1468085", "title": "Tančím, seč mi pupek dovolí", "text": "Tančím, seč mi pupek dovolí\n\nTančím, seč mi pupek dovolí (v anglickém originále I'm Dancing as Fat as I Can) je 13. díl 30. řady amerického animovaného seriálu Simpsonovi. Scénář tohoto dílu napsala Jane Beckerová. Ve Spojených státech měl premiéru 10. února 2019. V Česku měl premiéru 29. dubna 2019.\n\n Bart přespává u Milhouse a telefonuje svému otci, aby ho šel \"zachránit\", protože je Milhouse otravný. Chvíli potom se Marge dozví, že její teta umírá. Marge se rozhodne, že za tetou pojede. Při odjezdu Homera upozorní, aby se nedíval na druhou řadu seriálu Divnější věci, protože se na něj chce dívat společně s Homerem. Homer jí slíbí, že se na seriál sám dívat nebude. Homer zůstal s dětmi doma sám a Bart s Lízou začali dívat na seriál Divnější věci a upozornili Homera, že se nemůže dívat s nimi. Další den v Homerově práci pracovníci o seriálu všichni mluví. \n\nHomer si řekne, že si na Netflixu pustí nějaký seriál. Netflix mu doporučí Divnější věci, ale Homer si je nepustí. Poté se na obrazovce objeví Ted Sarandos, šéf správy obsahu Netflixu, a sdělí mu, že od zítřka zdraží a Homer se rozhodne na seriál podívat. Po zhlédnutí druhé řady přijde domů Marge a zjistí, že se Homer na seriál díval. Marge je na Homera naštvaná. Homer se snaží nalézt způsob, jak se s Marge usmířit. Ted Sarandos poradí Homerovi, aby se naučil tancovat. \n\nHomer tedy navštíví taneční studio pro začátečníky Trocha jazzu. Jeho lektorka tance Julie výuku s Homerem ukončí a zavolá na pomoc její kolegyni Sladkou Sal. Další lekci Homera učí znovu Julie. Homer zatelefonuje Marge a požádá ji, aby přišla do Sněhového tanečního sálu a Homer jí předvede, co se naučil. Líza tento okamžik označí jako \"nejlepší moment v životě jejich rodičů\" a Homer se s Marge udobří. \n"}
{"id": "1468090", "url": "https://cs.wikipedia.org/wiki?curid=1468090", "title": "Kosmonosy (zámek)", "text": "Kosmonosy (zámek)\n\nKosmonosy jsou zámek ve stejnojmenném městě u Mladé Boleslavi. Založen byl ve druhé polovině šestnáctého století Krajíři z Krajku. K dalším významným majitelům patřili Černínové z Chudenic, kteří podnikli náročnou barokní přestavbu. Dochovaná podoba však pochází až z devatenáctého století, kdy hrabata z Mirbachu nechala přistavět jižní empírové křídlo. Zámecký areál je od roku 1967 chráněn jako kulturní památka.\n\nPanské sídlo v Kosmonosích bylo postaveno až v šestnáctém století. Do té doby vesnice patřila ke zvířetickému nebo k mladoboleslavskému panství a tvrz vystavěli Krajířové z Krajku. První písemná zmínka o ní pochází až z roku 1571, kdy ji údajně obnovil a přestavěl Adam Krajíř z Krajku. Roku 1576 na ní sídlila Marta Krajířová z Veselice, která ji získala od svého manžela Arnošta Krajíře z Krajku, ačkoliv ten nechal zapsat převod do desk zemských až v roce 1583 (\"„s tvrzí Kosmonosy v nově vystavenou“\"). Po její smrti v roce 1588 panství získal i s Mladou Boleslaví Jiří Popel z Lobkovic, ale ještě téhož roku oba statky vyměnil se svým příbuzným Bohuslavem Jáchymem Hasištejnským z Lobkovic za chomutovské panství.\n\nNa počátku šestnáctého století Kosmonosy patřily hraběnce Evě z Hohenlohe, rozené Hasištejnské z Lobkovic (podle Augusta Sedláčka pocházela z rodu Valdštejnů). Její manžel Jiří Fridrich z Hohenlohe se zúčastnil stavovského povstání v letech 1618–1620 jako jeden z velitelů stavovských vojsk, za což mu bylo kosmonoské panství zkonfiskováno. Později však císař Ferdinand II. Štýrský panství Evě vrátil a ta jej roku 1628 prodala spolu s městem Králíky a městečkem Mladkovem hraběti Gottfriedu Jindřichovi z Pappenheimu.\n\nNový majitel nechal starou tvrz přestavět v renesančním slohu. Během třicetileté války na zámku často pobývala vojska válčících stran a roku 1639 ji jako velitelství využívali generálové Johan Banér a Lennart Torstenson. Gottfried Jindřich z Pappenheimu zemřel ještě předtím roku 1632 na následky zranění v bitvě u Lützenu. Poručníkem jeho manželky a syna Volfganga Adama se stal Albrecht z Valdštejna. Volfgang Adam se stal důstojníkem a zemřel roku 1647 při střeleckém souboji s generálem Golčem pod hradbami Prahy. Podle Adamovy poslední vůle jeho majetek zdědila Marie Ester z Huischinu. Od ní kosmonoské panství zpustošené častými pobyty vojsk koupil hrabě Heřman Černín z Chudenic za 120 tisíc uherských zlatých.\n\nČernínům Kosmonosy patřily až do roku 1738. Významnou osobou, která se zapsala do dějin zámku, se stal Heřman Jakub Černín, který nechal v letech 1697–1709 zámek přestavět v barokním slohu podle návrhu Giovanniho Battisty Alliprandiho. Přestavba zámku a další nákladné stavby v Kosmonosích Černíny přinutily rozprodat část majetku. Nejprve prodali v roce 1730 Čejetičky, roku 1738 Luštěnice a o dva roky později také Kosmonosy (August Sedláček uvádí prodej Kosmonos v roce 1738). Novým majitelem se stal roku 1740 hrabě Zikmund Hrzán z Harasova. Hrzánům panství zůstalo do roku 1760, kdy je od nich koupili Martinicové a od nich v roce 1804 hrabata z Mirbachu, právě oni nechali v letech 1835–1836 postavit empírové jižní křídlo. Roku 1905 zámek získala rodina Klingerů, kteří jej upravili podle dobových potřeb. Ve druhé polovině dvacátého století v zámecké budově sídlila základní škola a internát střední ekonomické školy. Velký sál byl využíván jako koncertní síň a řada místností byla upravena na byty.\n\nZákladem zámku je barokní jednopatrová čtyřkřídlá budova se třinácti okenními osami na každé straně. Její nároží zdůrazňují dvoupatrové hranolové věže. Barokní fasády jsou zdobené bosovanými lizénami a okny, nad kterými se nachází suprafenestry se zvlněnými římsami. Jižní strana a přilehlé části východní a západní strany mají fasády empírové. Na věžích jsou nakupené pilastry, které nesou kladí a nad ním trojúhelníkový štít na každé straně.\n\nHlavní vstup se nachází ve východním křídle, jehož dominantou je pětiosý střední rizalit s portálem, kterým se vchází do vestibulu zaklenutého plackovou klenbou. Po stranách portálu stojí volutové pilastry nesoucí balkón s vázami. Okna v prvním patře rizalitu mají půlobloukové zakončení a osvětlují velký sál. Okna ve druhém patře rizalitu jsou oválná. Menší portály se nachází také na severní a západní straně. Nadvoří je v prvním patře lemováno lichými arkádami. Velký sál v rizalitu svou výškou přesahuje výšku dvou pater a je jediným zámeckým prostorem s dochovanou původní výzdobou (nástropní a nástěnné malby) z osmnáctého století.\n\nK památkově chráněnému areálu patří také budova panského dvora (čp. 2), obytný domek (čp. 225), zámecký park s terasovou zdí a jezírkem a ohradní zeď s bránou a vázami.\n\n"}
{"id": "1468091", "url": "https://cs.wikipedia.org/wiki?curid=1468091", "title": "Garth Brooks", "text": "Garth Brooks\n\nTroy Garth Brooks, známý spíše jako Garth Brooks (* 7. února 1962 Tulsa, Oklahoma) je americký country zpěvák. Jeho eponymní debutové album vyšlo v roce 1989. V hudebním žebříčku country nahrávek se dostal na druhé místo, v globálním žebříčku amerických alb, Billboard 200, byl třináctý. Rockové prvky, které Brooks implementoval do svých nahrávek a koncertních vystoupení country music mu rozšířily publikum natolik, že si v zemi získal obrovskou popularitu. Jeho progresivní přístup při nahrávání alb a singlů způsobil, že nebodoval pouze v žebříčcích hudební scény country, ale i v hlavním proudu pop music.\n\nBrooks lámal v 90. letech rekordy prodejů hudebních nosičů, jakož i návštěvnosti koncertních vystoupení. Prodejnost jeho produkce i nadále úspěšně pokračovala a podle výsledků průzkumů amerického trhu v systému Nielsen SoundScan do května 2013 byl prodej jeho alb na úrovni téměř 69 milionů nosičů. Brooks je od roku 1991 na vrcholu nejlépe prodávaných umělců USA. Před ním je pouze kapela pocházející ze Spojeného království - The Beatles. Garth Brooks podle RIAA prodejem 135 milionů nosičů o půl milionu překonal i Elvise Presleyho. Brooks má díky celkovému prodeji 150 milionů nosičů významné postavení i mezi nejprodávanějšími hudebními umělci světa.\n\nOd roku 1989 Brooks vydal 20 hudebních nosičů: 10 studiových alb, 1 koncertní album, 3 kompilační alba, 3 vánoční alba a 3 box sety; k nim vyšlo 77 singlů. Šest jeho alb se stalo ve Spojených státech diamantovými: \"Garth Brooks\" (10 × platina), \"No Fences\" (17 × platina), \"Ropin' the Wind\" (14 × platina), \"The Hits\" (10 × platina), \"Sevens\" (10 × platina) a \"Double Live\" (21 × platina). Garth Brooks získal během své kariéry několik ocenění: dvě ceny Grammy, 17 American Music Award (včetně ceny pro \"umělce 90. let\") a cenu RIAA za nejlépe prodávaného sólového umělce století ve Spojených státech.\n\n\n\n"}
{"id": "1468093", "url": "https://cs.wikipedia.org/wiki?curid=1468093", "title": "NEWTON Media", "text": "NEWTON Media\n\nNEWTON Media, a.s. je česká firma, která dodává mediální analýzy a monitoring médií ve střední Evropě. Působí na českém, slovenském, polském a balkánském trhu.\nS pomocí rozsáhlé databáze monitorovaných zdrojů obsahující data z tisku, televize, rozhlasu, internetu a sociálních médií společnost dodává monitoring médií a následné analýzy již více než dvacet let.\n\nFirma NEWTON Media, a.s. byla dle sbírky listin založena v roce 1994 jako NEWTON Financial Management group, ze které se v roce 1995 vyčleňuje samostatný subjekt s názvem NEWTON INFORMATION TECHNOLOGY, s.r.o., IČO: 6458097, která se pak transformoval do společnosti NEWTON Media, a.s.\n\nV roce 2001 otevírá firma pobočku na Slovensku a o tři roky později v roce 2004 také v Polsku. Tím se společnost etabluje mezi lídry mediálního monitoringu ve střední Evropě. O deset let později pak společnost kupuje většinový podíl ve slovinské společnosti MCA Grupa. Rok 2014 je tak pro NEWTON Media rokem expanze do jihovýchodní Evropy, kdy společnost rozšiřuje svou působnost o Slovinsko, Chorvatsko, Bosnu a Hercegovinu, Srbsko, Makedonii, dále Albánii, Kosovo a Černou Horu.\n\nTradiční logo s \"kolibříkem\", které firmu reprezentovalo od roku 2007, v roce 2014 Newton Media mění v rámci rebrandingu za abstraktní barevné logo.\n\nRoku 2017 přináší společnost na trh novou webovou aplikaci NewtonOne, která v sobě integruje většinu media intelligence služeb firmy, včetně inovativní služby TVR Alerts. K webové aplikaci NewtonOne firma v roce 2018 přidává její mobilní verzi, která usnadňuje práci s mediálním monitoringem. \n\nFirmu spoluzakládal, 18 let řídil a spoluvlastnil kontroverzní podnikatel Petr Kraus. Byl spoluvlastníkem Newton Media a. s. od roku 1994 až do 11.11.2012, kdy byl jeho podíl prodán nebo převeden na Petra Heriana. Petr Kraus byl pravomocně odsouzen švýcarským soudem pro podvod a praní špinavých peněz v souvislosti s privatizací společnosti Mostecká uhelná k nepodmíněnému trestu a peněžité pokutě. \nVěra Lhotská je od 1. 1. 2016 generální ředitelkou Newtonu pro Českou republiku. Mezi lety 2014 až 2016 vedla společnost jako CEO Petra Mašinová a před ní Petr Herian. Po odchodu Petry Mašínové zaujal pozici Global CEO Newton Media opět Petr Herian, který je na této pozici až do současnosti.\n\nSpolečnost Newton Media je členem profesních asociací AMEC a FIBEP a držitelem třech zlatých ocenění za nejlepší analýzy v soutěži AMEC Awards 2016, 2017 a 2018 . Firma v roce 2018 na AMEC Summitu v Barceloně vyhrála pořadatelství této konference v roce 2019. Jedna z největších konferencí o měření mediální a PR komunikace se tak bude v květnu 2019 poprvé konat v Praze. \n"}
{"id": "1468096", "url": "https://cs.wikipedia.org/wiki?curid=1468096", "title": "Nana Akufo-Addo", "text": "Nana Akufo-Addo\n\nNana Addo Dankwa Akufo-Addo (* 29. března 1944 Accra, Zlatonosné pobřeží) je ghanský politik a od roku 2017 také 5. prezident Ghany. Je to syn Edwarda Akufo-Addoa, bývalého prezidenta Ghany.\n\nJeho otec Edward Akufo-Addo byl třetím hlavním soudcem Ghany v letech 1966 až 1970, předsedou Ústavní komise 1967 až 1968 a nekonfekčním prezidentem Ghany od roku 1970 do roku 1972. Po ukončení studia odešel do Anglie, kde studoval na Lancingově vysoké škole v Sussexu. Začal studium filozofie, politiky a ekonomie na Nové vysoké škole v Oxfordu v roce 1962, ale brzy ji opustil. V roce 1962 se vrátil do Ghany a studoval na Akademii v Akkře předtím, než začal studovat ekonomii na Ghanské univerzitě v Legonu v roce 1964. V roce získal 1967 bakalářský titul. Poté se připojil k Inner Temple, aby se stal právníkem v rámci programu mentorství Inns of Court. Akufo-Addo pracoval s pařížskou kanceláří americké advokátní kanceláře Coudert Brothers. V roce 1979 založil advokátní kancelář Prempeh a spol.\n\nJeho politická kariéra začala v sedmdesátých letech, když byl v roce 1977 a 1978 generálním tajemníkem Lidového hnutí za svobodu a spravedlnost (PMFJ). V letech 1989 až 1991 byl viceprezidentem krajského senátu Ghany advokátní komory v Greater Accra. V letech 1991 byl 1996 byl Akufo-Addo členem Generální právní rady státu Ghana a současně členem generální rady ghanské advokátní komory. V květnu 1995 byl mezi širokou skupinou elit, která vytvořila Alianci za změnu, která organizovala demonstrace proti neoliberální politice, jako je zavedení daně z přidané hodnoty a porušování lidských práv prostřednictví prezidenta Jerryho Rawlingse. Rozsáhlé opoziční aliance později zanikly, když se elitní vůdci neshodli na vedoucí pozice. V devadesátých letech vytvořil organizaci občanských práv nazvanou Výbor pro lidská práva a lidská práva.\n\nV říjnu 1998 se Akufo-Addo ucházel o kandidaturu na prezidenta, ale tu nakonec získal John Agyekum Kufuor, který následně vyhrál prezidentské volby v prosinci 2000. Akufo-Addo byl hlavním vedoucím Kufuorské prezidentské kampaně ve volbách v roce 2000. Stal se generálním prokurátorem a ministrem spravedlnosti a později přesídlil na ministerstvo zahraničních věcí.\n\nV roce 2007 byl žhavým kandidátem, který měl vyhrát prezidentské volby. Ty ale vyhrál John Atta Mills.\n\nPoté co John Atta Mills v roce 2012 zemřel, Akufo-Addo znovu kandidoval na prezidenta. Jeho protikandidát John Dramani Mahama, který byl vyhlášen za vítěze voleb, což byl výsledek, který byl právně napaden Akufo-Addo. Soudní spor vyvolal značnou diskusi a nakonec byl rozhodnut nejvyšším soudem Ghany ve prospěch Mahamy. Akufo-Addo přijal rozsudek v zájmu hospodářské stability a mezinárodního dobrého jména.\n\nV březnu 2014 oznámil Akufo-Addo své rozhodnutí o kandidatuře v prezidentských volbách 2016. Svou kampaň zaměřil na ekonomiku a sliboval, že stabilizuje měnový kurz země a sníží míru nezaměstnanosti. Dne 9. prosince 2016 slavil své vítězství v prezidentských volbách, kde proti prezidentu Johnu Dramanimu Mahamamu získal 53,83% hlasů. Svou inauguraci měl 7. ledna 2017 na náměstí Černé hvězdy v Akkře za přítomností afrických prezidentů.\n"}
{"id": "1468098", "url": "https://cs.wikipedia.org/wiki?curid=1468098", "title": "Sloup se sochou Panny Marie v Javorníku", "text": "Sloup se sochou Panny Marie v Javorníku\n\nSloup se sochou Panny Marie se nachází na náměstí Svobody v Javorníku v okrese Jeseník. Památník je kulturní památkou ČR a je součástí městské památkové zóny Javorník.\n\nMariánský sloup byl postaven v roce 1723 (opraven v roce 1787) na památku obětem morové epidemie z roku 1713, která postihla město Javorník. Mariánský sloup nechal postavit farář Godfried Josef Lorenz za výrazné finanční podpory radního a perníkáře Augustina Benedikta Hanckeho. V roce 2013 byla rozsáhlá rekonstrukce zakončena slavnostním posvěcením 10. listopadu 2013.\n\nVolně stojící sloup je zhotoven ze slezské žuly, skulptura je z kladského pískovce: výška celkem asi 6 m. Základnu tvoří čtyři stupně na čtvercovém půdorysu s hranolovým soklem s okosenými hranami a profilovanou krycí deskou. Na něm je hladký oblý sloup s rozšířením dříku a nízkou kompozitní hlavicí s volutami. Na ní je plastika, v kontrapostu stojící Panna Marie Immaculata došlapující na půlměsíc, který spočívá na zeměkouli obtočené hadem. V pravé ruce nese Ježíška, levou s žezlem má vztaženou šikmo k pasu. Kolem hlavy má kovovou svatozář s hvězdami. Na podstavci je nápis: \"Josephus Lorentz a Aug. Bened. Hanck, 15.8.1723, renov. 1887.\"\n\n"}
{"id": "1468106", "url": "https://cs.wikipedia.org/wiki?curid=1468106", "title": "Zavlekov (tvrz)", "text": "Zavlekov (tvrz)\n\nTvrz Zavlekov je zřícenina v obci Zavlekov v okrese Klatovy. Ve čtrnáctém století ji založil Dluhomil z Velhartic. Jako panské sídlo sloužila až do počátku šestnáctého století, kdy byla opuštěna. Zřícenina tvrze je od roku 1964 chráněna jako kulturní památka.\n\nPrvním známým majitelem Zavlekova byl Dluhomil z Velhartic připomínaný v letech 1334 a 1377, který nejspíš založil zdejší tvrz. Panství po něm zdědil syn Bušek ze Zavlekova, který zde žil v roce 1394 s manželkou Eliškou. Když zemřel, prodala vdova Eliška roku 1404 panství Janovi z Herštejna a Velhartic. Ve skutečnosti mu prodala jen svůj věnný podíl, protože Jan z Herštejna byl Buškovým synovcem a většinu panství po něm zdědil už o několik let dříve. V kupní smlouvě se nachází první písemná zmínka o tvrzi. Kromě ní ke statku patřil poplužní dvůr, ves Zavlekov, poplužní dvůr v Mladicích, Stojanovice, Chvališovice, Jarkovice, Sviní, Konkovice a dvory v Tužicích, Újezdci a Točicích.\n\nJan z Herštejna měl syny Arnošta, Půtu a Viléma. Vilém získal od krále Ladislava odúmrť po Elišce. Tomu se roku 1456 bránili oba jeho bratři a začali se o majetek soudit. Na pokyn krále Jiřího z Poděbrad byly ohledány desky zemské, přičemž se zjistilo, že Vilémova žádost o odúmrť byla zbytečná, protože jeho otec panství řádně koupil. Spor byl ukončen roku 1465 tak, že každý z bratrů získal spravedlivý podíl.\n\nPozději se stal majitelem Zavlekova Jan Herštejnský z Velhartic, který jej okolo roku 1480 prodal Půtovi Švihovskému z Rýzmberka. Půta Švihovský jako významný šlechtic na Zavlekově nesídlil, a jeho syn Břetislav Švihovský z Rýzmberka zavlekovský statek roku 1504 zastavil na dobu tří let Přibíkovi z Chlumu za 700 kop grošů. Přibík svá práva brzy převedl na matku Kateřinu z Michnic na Nalžovech, a ta mu je v závěti z roku 1539 vrátila zpět. Břetislav Švihovský krátce poté Zavlekov vyplatil a roku 1544 jej prodal spolu se vsí Vidhošť Janovi Dlouhoveskému z Dlouhé Vsi za 825 kop grošů. Ve smlouvě se zavlekovská tvrz uvádí jako pustá (\"„též s pustým zámkem v Zavlekomě“\"). Jan Dlouhoveský si potom přímo ve vsi postavil novou tvrz, která stávala v zemědělském dvoře. Po čase zanikla a na jejích zbytcích postavili sýpku. Jediným jejím pozůstatkem byl ve dvacátém století pozdně gotický portál ve dvoře jednotného zemědělského družstva.\n\nTvrz stojí na skalisku rozděleném šíjovým příkopem. Jádro tvrze má lichoběžníkový půdorys a je postavené z lomového kamene. Dochovalo se do výšky prvního patra, ale část zdiva pochází z první poloviny devatenáctého století (podle Miloslava Bělohlávka až z roku 1856), kdy byla zřícenina romanticky upravena. Při úpravách byla v severozápadním nároží přistavěna okrouhlá bašta. Z původní stavby se dochovaly sklepy a gotický portál v úrovni prvního patra.\n\nZřícenina tvrze je volně přístupná odbočkou ze zeleně značené turistické trase z Plánice do Sušice.\n"}
{"id": "1468123", "url": "https://cs.wikipedia.org/wiki?curid=1468123", "title": "Srbobran", "text": "Srbobran\n\nSrbobran (v srbské cyrilici Србобран, maďarsky Szenttamás) je město na severu Srbska, ve Vojvodině. Administrativně spadá pod Jihobačský okruh. V roce 2011 mělo město dle sčítání lidu 12 009 obyvatel.\n\nSrbobran se rozkládá v široké rovině Panonské nížiny. Protéká jím řeka Krivaja a vede tudy Kanál DTD. Západně od města prochází dálnice A2, která spojuje Subotici a Novi Sad.\n\nMěsto je poprvé připomínáno v roce 1338. Název získalo podle zasvěcení nedalekého kláštera a patrona okolních vesnic. Až do příchodu Turků bylo součástí středověkého Uherska. Po roce 1699 se stalo opět součástí Uher, do roku 1751 spadalo ale do tzv. Vojenské krajiny. Od roku 1918 bylo město s etnicky smíšeným obyvatelstvem (cca 30 % obyvatel tvoří Maďaři) součástí Království SHS, později Jugoslávie a nakonec Srbska.\n"}
{"id": "1468128", "url": "https://cs.wikipedia.org/wiki?curid=1468128", "title": "Kostel Stětí svatého Jana Křtitele (Hranice)", "text": "Kostel Stětí svatého Jana Křtitele (Hranice)\n\nKostel Stětí svatého Jana Křtitele je římskokatolický chrám ve městě Hranice v okrese Přerov. Jednolodní barokní kostel podle projektu architekta Františka Antonína Grimma byl vystavěn v letech 1754–1763 a vysvěcen roku 1764. Je chráněn jako kulturní památka. Jde o farní kostel farnosti Hranice na Moravě.\n\nPůvodní hranický farní kostel stával na dnešním Školním náměstí. Byl zasvěcen svatému Janu Křtiteli, od 30. let 18. století je však uváděno zasvěcení Stětí svatého Jana Křtitele. Během švédského dobývání města Hranice v říjnu 1645 byl kostel vypleněn a vypálen. Následné provizorní opravy nedokázaly zabránit postupnému chátrání kostela. Na žádost hranického faráře Jana Josefa Stržínka vyslal roku 1752 majitel panství, Karel Maxmilián z Ditrichštejna, komisi která měla zhodnotit stavební stav kostela. Komise kostel prohlásila za nevyhovující a doporučila vystavět na jiném místě kostel nový. Jako nejvhodnější místo bylo zvoleno dnešní Masarykovo náměstí.\n\nProjekt nového kostela, rozměrově odpovídajícího starému, připravil ditrichštejnský architekt František Antonín Grimm. Samotnou výstavbu prováděl mistr J. A. Slováček. Položení základního kamene proběhlo zřejmě roku 1754, list soběchlebského faráře Josefa Krupitzka z roku 1752 však již zmiňuje novostavbu kostela. Výstavba probíhala každoročně od dubna do října, během zimy se stavba zakonzervovávala. Stavba bez vnitřního vybavení byla dokončena 16. října 1763. Kostel vysvětil dne 24. června 1764 olomoucký biskup Maxmilián z Hamiltonu. Starý kostel byl stržen údajně nejdříve roku 1766.\n\nV době vysvěcení nebylo vnitřní zařízení kostela stále hotovo, dokončení se protahovalo z důvodu nedostatku financí. Ještě roku 1767 byly hotové pouze dva boční oltáře, hlavní oltář byl pouze v provizorním stavu, dokončen byl až v 80. letech. Druhá dvojice bočních oltářů byla dohotovena až po roce 1814.\n\nPrvní opravy kostel podstoupil na počátku 19. století. Větší opravy interiéru byly provedeny v letech 1857–1858, v roce 1879 proběhla výmalba nástropních maleb. Během další rekonstrukce v 70. letech 20. století byla opravena fasáda a také odstraněny nástěnné malby v interiéru. Poslední renovace interiéru proběhla roku 1995. V dubnu 2019 došlo k sejmutí sanktusníkové věžičky, která se ocitla v havarijním stavu.\n\nKostel Stětí svatého Jana Křtitele stojí v centru města, na jižní straně Masarykova náměstí. Je to neorientovaná obdélná stavba vystavěná v severojižní ose. Kněžiště na jižní straně je půlkruhové a odsazené od lodi. Po stranách kněžiště stojí patrové přístavby kaple a sakristie, s oratořemi nahoře. Severní stranu kostela zakončuje vstupní útvar s hranolovou zvonicí. Jeho průčelí je členěno pilastry, boční fasády lodi pokrývají vpadlé výplně. Vrchol stavby obkružuje plastické římsové kladí. Klenbu kněžiště tvoří kupole sedící na pendantivech, loď je zaklenuta plackami mezi pasy. Boční přístavby mají pruskou klenbu. Patky klenby lodě a kněžiště sedí na průběžném římsovém kladí nesenými pilastry (kněžiště) a přízedními pilíři (loď). Ve vstupním útvaru se nachází hudební kruchta, vespod s plackovou klenbou a hranolovými pilíři.\n\nZařízení kostela je jednotné, ze 60. a 70. let 18. století. Na výzdobě se podíleli sochaři František Ondřej Hirnle, Jan Adam Nesmann, Václav Böhm, štukatér a řezbář František Gallaš, malíři Josef Stern, Josef František Pilz a Johann Nepomuk Steiner.\n\nHlavní oltář tvoří mensa se skříňovým tabernáklem a zděného sloupového retabula, v něm je zasazen obraz \"Stětí sv. Jana Křtitele\" z roku 1762 od Josefa Sterna. Štuková výzdoba pochází od F. O. Hirnleho. V lodi jsou umístěny dvě dvojice protějškových bočních oltářů se štukovou výzdobou. První dvojici tvoří oltáře sv. Josefa a Příbuzenstva Kristova, s obrazy Josefa Sterna a J. F. Pilze. Sochařská výzdoba je od J. A. Nesmanna. Druhá dvojice z let 1772–1773 sestává z oltářů sv. Jana Nepomuckého a Utrpení Pána Ježíše. Jejich malířskou výzdobu vytvořil J. N. Steiner, autorem sochařských prací je V. Böhm. \n\nV boční kapli se nalézá malý baldachýnový oltář Bolestné Panny Marie, se štukovou výzdobou od F. Gallaše. Další vybavení kostela tvoří křtitelnice a kazatelna, s výzdobou od J. A. Nesmanna. Obraz pod baldachýnem křtitelnice namaloval J. N. Steiner.\n\nKostelní varhany pocházejí z roku 1767, zhotovil je Jan Výmola. Ve věži visí dva zvony, větší je datován rokem 1499 a zdobený reliéfy. Menší je ulitý olomouckým zvonařem Václavem zhruba ve stejné době a je opatřen nápisovým vlysem. V sanktusníku visí zvon z roku 1829 od zvonaře Františka Mikuláše Stankeho.\n"}
{"id": "1468130", "url": "https://cs.wikipedia.org/wiki?curid=1468130", "title": "Chaim Klein", "text": "Chaim Klein\n\nChaim Klein (hebrejským jménem \"Chaim Šlomo ben Zalman Klein\"; 6. února 1919 Hrušovo – 28. ledna 2004 Teplice) byl český židovský aktivista, dlouholetý předseda Židovské obce v Teplicích a od 70. let do roku 2004 také její poslední kantor. Chaim Klein byl jedním z posledních zástupců klasické východoevropské předválečné aškenázské liturgie a tradiční židovské vzdělanosti v ČR. \n\nNarodil v tradičním židovském prostředí na Podkarpatské Rusi v obci Hrušovo. Do svých dvanácti let zde studoval v místním chederu, poté byl pro svoje mimořádné nadání, rozpoznané místním rabínem, poslán rodiči do chederu v nedalekém štetlu Apša, která měla kvalitnější cheder, vedený rabínem Simchou. \n\nTady se věnoval studiu po celý následující rok, a po bar micva v roce 1932 odešel studovat na ješívu ve Slatinských Dolech, vedenou rabínem Halberstammem, kde však zůstal jen krátce; na rozhodnutí rodiny odchází na další ješivu, tentokráte do slovenských Michalovců, kterou vedl rabín Šmuel Rubín. Po několika letech se jeho otec rozhodl, že aby se jeho syn sám stal rabínem, pošle ho na chasidskou ješívu do rumunského Marmaruš Sigétu. Mladý student však neměl potřebný pas, a tak dennodenně přecházel hranici ČSR-Rumunsko ilegálně. Ve svých vzpomínkách uvedl: \nChaima Kleina se v 80. letech ke spolupráci snažila získat Státní bezpečnost, což odmítl. Dle vzpomínek jeho manželky prohlásil: \n\nChaim Klein z\"l zemřel v Teplicích v roce 2004. Pochován je na Novém židovském hřbitově v Teplicích\n\n"}
{"id": "1468132", "url": "https://cs.wikipedia.org/wiki?curid=1468132", "title": "Kostel svatého Jana Křtitele (Zaječí)", "text": "Kostel svatého Jana Křtitele (Zaječí)\n\nKostel svatého Jana Křtitele je římskokatolický chrám v Zaječí v okrese Břeclav. Jde o farní kostel římskokatolické farnosti Zaječí, který byl zapsán do Ústředního seznamu kulturních památek České republiky před rokem 1988.\n\nPrvní písemné zmínky o faře a kostelu pocházejí z roku 1222. V roce 1508 byl na místě pravděpodobně dřevěného kostela postaven nový zděný kostel v pozdně barokním slohu. Do tohoto období lze začlenit kněžiště. Při výstavbě byl kostel opevněn. Pozůstatky střílnových oken (klíčové střílny) jsou v točitém schodišti a sakristii. Kostel byl obehnán ohradní zdí, jejíž pozůstatky jsou ještě patrné na mapách prvního vojenského mapování. Během let byl kostel přestavován. V 17. století byla přistavěna ke kněžišti loď. Jako sakristie bylo využíváno přízemí dvoupatrové věže. Při požáru střechy a věže v roce 1848 spadly tři zvony, zpátky byl zavěšen jeden. Věž byla zničena. V roce 1860 byl kostel opravován. Kostel s nízkou lodí přestal splňovat požadavky jeho využívání, proto byl v období 1912–1913 přestavěn. Nové zasvěcení bylo provedeno 19. srpna 1913. Stavba v romantickém historismu byla provedena podle plánu vídeňského architekta Augusta Kirsteina. Během přestavby byl objeven za oltářem vstup do podzemích chodeb a náhrobní kámen s českým nápisem kněze Stanislava Reisingera z roku 1585. Náhrobní kámen byl umístěn do jižní stěny kostela.\n\nKostel je orientovaná jednolodní zděná stavba z režného zdiva ukončena kněžištěm s polygonálním závěrem. Na severní straně kněžiště je přistavěna věž a sakristie na obdélném půdorysu. Nově přistavěna věž vysoká 43 m je ukončena jehlanovou střechou. Na věž vede točité schodiště ze sakristie. Kněžiště je členěno opěrnými odstupňovanými pilíři, třemi okenními osami s okny s půlkruhovým zaklenutím. V průčelí je pravoúhlý vstup, ke kterému vede dvouramenné schodiště. Věž má ve zvonovém patře sdružená okna s půlkruhovým záklenkem a pod nimi kruhový hodinový ciferník. Střecha lodi je sedlová, nad kněžištěm zvalbená. Zaklenutí kněžiště je síťovou žebrovou klenbou, v lodi je klenba valená s výsečemi a sakristie má valenou klenbu. V kněžišti je patrné zazdění pěti gotických oken. Kněžiště je dlouhé dvanáct metrů, široké sedm metrů.\n\nV roce 1935 byla provedena údržba varhan. V roce 2007 byla provedena oprava varhan včetně ladění. Celkové náklady činily cca 145 000 Kč s přispěním obce Zaječí, Římskokatolické farnosti Zaječí a Krajského úřadu Jihomoravského kraje.\n\nPři přestavbě kostela v letech 1911–1912 byl za oltářem nalezen vstup do podzemí. V roce 2007 byla chodba spojující kostel s bývalou farou prozkoumána. Na průzkumu se podíleli členové Speleoklubu Brno za účasti faráře z Rakvic a ředitele Regionálního muzea v Mikulově. Celková délka chodby byla 37 m. Chodba byla vybudována pravděpodobně na počátku 16. století. Síť chodeb byla větší. V roce 1892 byla objevena chodba vedoucí ze suterénu místní školy.\n\n"}
{"id": "1468134", "url": "https://cs.wikipedia.org/wiki?curid=1468134", "title": "Surdulica", "text": "Surdulica\n\nSurdulica (v srbské cyrilici Сурдулица) je město na východě Srbska, u hranice s Bulharskem. Administrativně spadá pod Pčinjský okruh. V roce 2011 mělo 11 400 obyvatel.\n\nRozkládá se na řece Vrla na okraji údolí řeky Južna Morava, blízko soutoku obou řek. Prochází přes ní silnice č. 40 ve směru Vladičin Han-Sofie. \nSurdulica byla poprvé zmíněna v roce 1530, přestože zde existovalo antické osídlení a v okolí města se v horách nacházely různé doly. Až do roku 1877 byla součástí Osmanské říše. Během závěru první světové války zde došlo k masakru srbského obyvatelstva okupačním bulharským vojskem. \n"}
{"id": "1468136", "url": "https://cs.wikipedia.org/wiki?curid=1468136", "title": "Hrušovo (Ukrajina)", "text": "Hrušovo (Ukrajina)\n\nHrušovo (ukrajinsky a rusínsky \"Грушово (Hrušovo)\", maďarsky \"Szentmihálykörtvélyes\", rumunsky \"Peri\") je vesnice v Zakarpatské oblasti na západní Ukrajině v Ťačivském rajóně. Žije zde 6 500 obyvatel.\n\nZa Rakousko-Uherska byla obec součástí Marmarošské župy, v letech 1918–1938 patřila k ČSR. Roku 1945 bylo Hrušovo s celou Podkarpatskou Rusí připojeno k Sovětskému svazu jako součást Ukrajinské SSR.\n\n"}
{"id": "1468139", "url": "https://cs.wikipedia.org/wiki?curid=1468139", "title": "Mezőcsát", "text": "Mezőcsát\n\nMezőcsát [mezéčát] (, ) je město v severovýchodním Maďarsku v župě Borsod-Abaúj-Zemplén. Nachází se asi 26 km jižně od Miškovce a je správním městem stejnojmenného okresu. V roce 2018 zde žilo 5 661 obyvatel, přičemž je dle údajů z roku 2001 byli všichni maďarské národnosti.\n\nMěsto leží blízko řeky Tiszy. Nejbližšími městy jsou Emőd, Mezőkeresztes, Nyékládháza, Poroszló, Tiszacsege a Tiszaújváros. Blízko jsou též obce Ároktő, Gelej, Hejőkürt, Hejőpapi, Hejőszalonta, Igrici, Tiszakeszi a Tiszatarján.\n"}
{"id": "1468143", "url": "https://cs.wikipedia.org/wiki?curid=1468143", "title": "Tux, of Math Command", "text": "Tux, of Math Command\n\nTux, of Math Command (zkráceně TuxMath) je open-source hra žánru arkáda, jejímž cílem je procvičení aritmetiky. Hra je vytvořená primárně pro děti a zpočátku pro Linux.\n\nPrvní alfa verze hry byla vydána jejím původním vývojářem, Billem Kendrickem, v září 2001, pár dnů před Teroristickými útoky 11. září 2001. Kvůli tomu bylo rozhodnuto, že původní vyobrazení explodujících staveb již nebylo vhodné. Časem byly obrázky města nahrazeny obrázky iglú, které se tak shodovaly s arktickým motivem Tuxe, maskota operačního systému Linux, který je hlavní postavou ve hře.\n\nOd veze 1.7.0 hra obsahuje také multiplayerový mód a aktivitu zaměřenou na faktorizaci, nazývanou Factoroids.\n\nPrincip hry je volně založen na tom, který nabízela hra Missile Command, ale s padajícími kometami na město, namísto řízených střel. Podobně jako u Missile Command se hráč pokouší obránit jeho město, ale místo použití zaměřovače ovládaného pomocí trackballu hráč řeší matematické příklady, které jsou napsány na každé padající kometě, kterou laser zničí poté, co je příklad správně vyřešen.\n\nHra nabízí podporu více hráčů (užitečné pro školy), multiplayerový mód v LAN, návody a procvičovací režim – více než 50 zahrnutých lekcí, jejichž úroveň obtížnosti začíná u jednoduchého psaní výsledků příkladů, které mají pouze čtyři základní aritmetické operace a končí u úkolů s chybějícími čísly (například \"3 x ? = 12\"). Jakožto open-source projekt byla hra portována na velké množství různých platforem a operačních systémů, například Linux, Windows, macOS, BeOS a další. Lokalizace do více jak 30 jazyků byla zprostředkována komunitou. Zahrnuta je také aktivita zvaná \"Factoroids\", která je klonem klasické hry pro Atari s názvem \"Asteroids\", upravená tak, aby pomáhala procvičovat faktorizace.\n\nTuxMath je zahrnut v několika Linuxových distribucích, včetně Edubuntu, verze Ubuntu určené pro vzdělávání. Hra byla také obsažena na netboocích ASUS Eee PC.\n\n\n"}
{"id": "1468148", "url": "https://cs.wikipedia.org/wiki?curid=1468148", "title": "Eleftherios Petrunias", "text": "Eleftherios Petrunias\n\nEleftherios Petrunias ( Ελευθέριος Πετρούνιας, * 30. listopadu 1990 Atény) je řecký reprezentant ve sportovní gymnastice. Je specialistou na cvičení na kruzích, v němž nebyl na velké mezinárodní akci poražen od roku 2015. Získal zlatou medaili na Letních olympijských hrách 2016, kde ve finále porazil domácího obhájce titulu Arthura Zanettiho. Je trojnásobným mistrem světa z let 2015, 2017 a 2018 a čtyřnásobným mistrem Evropy (2015–2018), vyhrál Středomořské hry 2013 a Evropské hry 2015. Vystudoval Aténskou univerzitu ekonomiky a obchodu, vedle gymnastiky se věnuje také parkouru. V roce 2016 byl prvním běžcem štafety s olympijským ohněm, který zapálila v Olympii herečka Katerina Lechuová.\n\n"}
{"id": "1468151", "url": "https://cs.wikipedia.org/wiki?curid=1468151", "title": "Hynek Jurman", "text": "Hynek Jurman\n\nHynek Jurman (* 4. února 1956 Nové Město na Moravě) je český spisovatel a publicista. Publikoval též pod pseudonymem Bořivoj Nebojsa.\n\nVzděláním je strojní inženýr. Vystudoval SPŠS ve Žďáře n. S. (1971–1975) a VUT Brno (1975–1980). Pracoval v MEZ Štěpánov, JE Dukovany (1985–1989), jako učitel na OU Bystřice n. P. (1989–2004) a v TIC Bystřice n. P. (od 2005). Žije ve Štěpánově nad Svratkou.\n\nAutor 36 vydaných knih, spoluautor dalších. Zakladatel časopisu Odpich, redaktor Bystřicka a Štěpánovinek. K nejznámějším knihám patří Pernštejnský tis (1991), Smírčí kameny na Vysočině (1996, 4. rozš. vyd. 2010), Jak to bylo s partyzány (1998, rozš. 2002), Bystřicko (1998, rozš. 2000), Žďársko (1998, rozš. 1999), Zlatá léta padesátá (1999), Ve znamení zubří hlavy (2000), Velkomeziříčsko (2001), Zubštejnské dědictví (2001, 2002), Kde hledat poklad (2001), Mluvit jako prezident (2003), V zatáčkách (2003), Nesmazatelné stopy (2004), Být za vodó (2005), Daleko do sametu (2005), Stíny v nás (2006), Čítanka Vysočiny (2009), Omyly tradované (2010), Na bystré vodě – Bystřice nad Pernštejnem (2010), Spěte sladce! (2014), V nejkrásnějším údolí na světě (2014), Ozvěny Vysočiny (2015, 2017), Martyrium (2017).\nAutor filmového scénáře V nejkrásnějším údolí (2015) a divadelních her Čert na Sýkoři (premiéra 1999, obnovená 2013), Kartářka (premiéra 2014), Kudlička a Voves (2016) a Nevděk.\nVítěz soutěže o nejlepší reportáž České centrály cestovního ruchu 1998 a vítěz fotografické soutěže Zrcadlení s cyklem Dejme hlavy dohromady 2013.\nSyn MgA. Michal Jurman (1982) je novinář, básník, rozhlasový reportér, mluvčí FAČR. Přispěl otci do tří sbírek fejetonů: Kde hledat poklad (oddíl Propast, 2001), Mluvit jako prezident (oddíl Na půl huby…, 2003) a Jak být bohatý (oddíl Svízel vánků Vysočiny, 2007). V roce 2000 vyhrál celostátní soutěž v poezii „Soutěž s Parkerem“. Autor řady rozhlasových pořadů a her, např. „A kdo jsi ty?“ aneb Definice Vítězslava Gardavského. V létě 2007 vydal prvotinu veršů Nocivír, která též celá zazněla v rozhlase. Autor knihy Zvukové umělecké experimenty v českém rozhlasovém vysílání (2008), která se používá jako skripta na JAMU. Za sbírku veršů Vstupnice do novoduru (2012) byl navržen na Ortenovu cenu.\n\nDatabáze NK ČR eviduje ke 40 knižních vydání děl Hynka Jurmana, například:\n"}
{"id": "1468153", "url": "https://cs.wikipedia.org/wiki?curid=1468153", "title": "Walter Major 4", "text": "Walter Major 4\n\nWalter Major 4 byl vzduchem chlazený čtyřválcový invertní letecký motor, určený k pohonu sportovních a turistických letounů, vyráběný československou firmou Walter mezi lety 1934 až 1940. Motory Walter Major 4 poháněly mj. letouny československé výroby Zlín Z-XIII, Beneš-Mráz Be-52, Be-56, Be-250 a Be-251.\n\nDva roky po motoru Walter Junior 4 přišla Akciová společnost Walter, továrna na automobily a letecké motory s novým typem vzduchem chlazeného invertního čtyřválcového řadového motoru. Motor Walter Major 4 konstruktéra Františka Barvitia vznikl v jinonické továrně v roce 1933 poměrně jednoduchou úpravou vůbec prvního, invertního, řadového čtyřválce firmy – motoru Walter Junior o vzletové výkonnosti 115 k. Při stejném zdvihu 140 mm byly válce převrtány ze 115 mm na 118 mm a tím byl zvýšen objem válců z 5816 na 6124 cm.\n\nHomologace tohoto motoru byla provedena ve dnech 21.9.-20.10.1933 zkušební komisí Ministerstva veřejných prací. Počet vyrobených motorů se v pramenech liší, udává se 65-67 kusů verze Major 4. V udávaném počtu jsou však uvedeny pouze motory vyrobené v Jinonicích, nejsou zde licenčně vyráběné motory PZInż Major 4 v Polsku, kterých bylo vyrobeno především v továrně Ursus kolem stovky.\n\nVzduchem chlazený invertní řadový čtyřválec měl dvoudílnou motorovou skříň odlitu z hliníkové slitiny, která byla vzadu uzavřena víkem, na němž byly instalovány všechny pomocné náhony. Dolní polovina skříně nesla válce a ložiska zalomeného hřídele. Horní polovina skříně byla opatřena chladicími žebry.\n\nHlavy válců z hliníkové slitiny byly přitaženy k válcům dlouhými šrouby. Mezi válci a hlavou bylo metaloplastické těsnění. Vlastní hlavy válců byly bohatě žebrovány. Zalomený hřídel z oceli Poldi Victrix Special byl uložen v pěti ložiscích za každým ramenem hřídele. Bronzové pánve ložisek byly vylity ložiskovým kovem.\n\nVačkový hřídel rozvodu OHV byl uložen po levé straně motorové skříně a byl poháněn ozubeným soukolím. Zapalování bylo dvojité, dvěma magnety Scintilla umístěnými na zadním víku napříč k ose motoru se samočinným řízením předstihu. Jedna magnetka byla opatřena odtrhovací spojkou pro usnadnění spouštění motoru, které realizováno mechanickým spouštěčem Walter Mecano 4 s ruční klikou a spouštěcím magnetem.\n\nTlakové mazání se suchou skříni a filtrem zabezpečovalo ozubené čerpadlo umístěné na zadním víku. Tlak oleje byl řízen regulačním ventilem. Karburátor byl v obrácené poloze (down-draught) a byl upevněn na sacím potrubí, které bylo svařeno z ocelového plechu a předehříváno výfukovými plyny. Vlastní karburátor byl předehříván olejem. Vzduchové chlazení bylo podporováno sběrači vzduchu, přepážkami z hliníkového plechu.\n\nDosti důsledně se o využití invertních motorů zasazoval bývalý konstruktér Avie a Pragy, nyní spolumajitel choceňské továrny Beneš-Mráz ing. Pavel Beneš. Většina aplikací motoru Major 4 byla realizována právě na choceňských letadlech. Major 4 se však příliš nevyvedl. Trpěl nepravidelností chodu, což byla vrozená vada, kterou se v továrně Walter nepodařilo zcela odstranit. Někdy tento motor bývá také označován jako Walter Major 4 I, zřejmě v očekávání dalších typů. Nicméně vzhledem ke zmíněným potížím s vibracemi žádný následník již vyráběn nebyl. Následný šestiválec Walter Major 6 (1936) na tom byl – v tomto ohledu – podstatně lépe.\n\nV Mezinárodním hvězdicovém letu k Zimním olympijským hrám v Garmisch-Parkenkirchenu (1936) získali 2. a 4. místo polští letci npr. Wlodarkiewicz a kpt. Peterek na letadlech RWD-13 s motory Walter Major 4.Tento úspěch jakoby předznamenal aplikace tohoto motoru v zahraničí, kterých bylo i co se týče počtu vyrobených letadel podstatně více. Mimo polského RWD-13 to byl jeho mladší bratr RWD 6-bis a také prototyp RWD-17W, belgický letoun SABCA S20, švýcarský Farner WF 21/C4 a také anglický, třímotorový Spartan Cruiser. Na letounu Spartan Cruiser, nazvaném podle cíle svého letu „Mys dobré naděje“, byl vykonán dálkový let Zlín – Kapské město a zpět (32 000 km). Letadlo vlastněné Baťovou leteckou společností, řízené mladým letcem Forejtíkem a se třemi cestujícími z prodejních a nákupních oddělení společnosti Baťa, odstartovalo ze Zlína 1. května 1934.\n\nSportovní celodřevěný jednomístný dolnoplošník Zlín Z-XIII byl vyroben pouze v jednom prototypu. Imatrikulace OK-TBZ udělená v srpnu 1937 \"odkazovala\" svými písmeny na Tomáš Baťa Zlín. Letoun konstruktéra Jaroslava Lonka překvapoval vysokými výkony i svým moderním vzhledem. Dosahoval rychlosti až 350 km/h, což dávalo dobré předpoklady pro úspěch při nasazení v leteckých závodech, a proto jej Zlínská letecká společnost přihlásila do soutěže Circuit de l´Est, která se konala v srpnu 1937. Pro technické potíže a povětrnostní překážky však přiletěl pilot Ján Ambruš na místo určení, letiště Vittel u Épitalu, po stanovené době a do vlastního závodu nebyl připuštěn. Vývoj tohoto velice slibného letounu nebyl dokončen a po odchodu Jaroslava Lonka ze Zlínské letecké společnosti v roce 1938 skončil prototyp v letištním hangáru Baťa Aerodrome v Baťově (Otrokovice). \n\nÚspěšná byla účast hornoplošníků RWD-13 s motory Walter Major 4 na I. ročníku závodu turistických letadel Kolem Malé dohody, která se uskutečnila na přelomu srpna a září 1938. Posádky z Království Jugoslávie Milan Bjelnovič-Vičko Krejla a Kazimir Grohovac-Miloš Gagična na v polských letounech RWD-13 (vyráběných licenčně v Jugoslávii s československými motory) obsadily v kategorii IB prvá 2 místa. Celkem se této soutěže zúčastnilo 21 typů letounů a na 9 z nich bylo osazeno 5 typy motorů Walter (NZR 120, Junior, Mikron II, Minor 4 a Major 4). \n\nOd roku 1935 byl tento československý čtyřválcový motor Walter Major 4 vyráběn v licenci v Państwowych Zakładach Inżynierii v Ursusu (Polsko) a také ve WSK Rzeszów pod jménem PZInż. Major 4. Do roku 1939 bylo vyrobeno přibližně 100 motorů v licenci Walter a byly přednostně využity po polské letouny RWD-13, RWD-17, PWS-33 Wyżeł a PWS-35 Ogar.\n\nÚdaje dle\n\n\n\n\n\n\n"}
{"id": "1468155", "url": "https://cs.wikipedia.org/wiki?curid=1468155", "title": "Petra Peceková", "text": "Petra Peceková\n\nPetra Peceková (* 11. května 1982) je česká karatistka, trenérka a bývalá reprezentantka. Mistryně Evropy a České republiky, akademická mistryně světa i Evropy a vítězka 1. Mezinárodních olympijských her bojových sportů v Severní Koreji (2004).\n\n"}
{"id": "1468160", "url": "https://cs.wikipedia.org/wiki?curid=1468160", "title": ".30 Carbine", "text": ".30 Carbine\n\n.30 Carbine (7.62×33mm) je bezokrajový náboj se středovým zápalem použitý ve zbrani M1 carabine.\n\nV roce 1940 se rozhodla americká armáda vyhlásit soutěž na novou pušku, která by poskytovala větší palebnou sílu a dostřel než M1911A1 a zároveň by byla lehčí než M1 Garand nebo Thompson. Konstrukcí náboje pro chystanou zbraň byla pověřena zbrojovka Winchester. Při konstrukci Winchester vycházel ze staršího náboje .32 Winchester Self-Loading použitého ve zbrani Winchester Model 1905, u kterého byl použit lehčí projektil a větší množství modernějšího bezdýmého prachu. \n\n"}
{"id": "1468163", "url": "https://cs.wikipedia.org/wiki?curid=1468163", "title": "NaCl (software)", "text": "NaCl (software)\n\nNaCl je softwarová knihovna implementující kryptografické algoritmy. Jejím hlavním autorem je Daniel J. Bernstein a knihovna je jím z autorskoprávního hlediska uvolněna jako volné dílo. Je odladěna především pro un*xové operační systémy a psána v jazyce C s občasným užitím vkládaného assembleru. Obsahuje přechodové funkce pro užití v C++ a Pythonu.\n\n\n\n\n"}
{"id": "1468165", "url": "https://cs.wikipedia.org/wiki?curid=1468165", "title": "Solcy", "text": "Solcy\n\nSolcy () jsou město v Novgorodské oblasti v Ruské federaci. Při sčítání lidu v roce 2010 měly přes deset tisíc obyvatel.\n\nSolcy leží na levém, severním břehu Šeloně, přítoku Ilmeňského jezera. Od Velikého Novgorodu, správního střediska oblasti, jsou vzdáleny přibližně osmdesát kilometrů jihozápadně.\n\nPřes město vede železniční trať z Petrohradu přes Dno a Novosokolniki do Vitebsku.\n\nPrvní zmínka o Solcích je z roku 1390, kdy zde uzavřely mír Novgorodská republika s Pskovskou republikou.\n\nOd roku 1914 jsou Solcy městem.\n\nZa druhé světové války byly Solcy 13. července 1941 obsazeny německou armádou. Rudá armáda je krátce znovu držela od 16. do 22. července 1941, ale konečně je dobyly až její jednotky Leningradského frontu 21. února 1944 během Leningradsko-novgorodské operace.\n"}
{"id": "1468169", "url": "https://cs.wikipedia.org/wiki?curid=1468169", "title": "Kostel svatého Mikuláše (Horní Stropnice)", "text": "Kostel svatého Mikuláše (Horní Stropnice)\n\nKostel svatého Mikuláše (Horní Stropnice) v Horní Stropnici pochází ze začátku 13. století a byl vystavěn původně v románském slohu. Roku 1486 byl společně s obcí vypálen a hlavní loď byla přestavěna v gotickém slohu. Následovalo doplnění renesančního vchodu a barokní sakristie. V 90. letech 20. století prošel důkladnou opravou.\n\nOdchylka osy kostela od směru východ-západ činí 3,88°.\n\n"}
{"id": "1468171", "url": "https://cs.wikipedia.org/wiki?curid=1468171", "title": "Seznam vévodů z Braganzy", "text": "Seznam vévodů z Braganzy\n\nToto je seznam vévodů z Braganzy (portugalsky \"Duques de Bragança\"), členů portugalského šlechtického rodu Braganzů, podle města Bragança v severním Portugalsku. V letech 1640–1910 patřil titul vévody z Braganzy také následníkům trůnu panovnické dynastie.\n\n\nV době, kdy Braganzové a dynastie sasko-kobursko-gothajská držely portugalský trůn (1640–1910), měl tehdejší portugalský následník trůnu také titul vévody z Braganzy. V roce 1836 byl tento titul propůjčen Ferdinandovi II. coby princi manželovi při sňatku, ještě než se stal titulárním králem.\nPetr IV. (= císař Petr I. Brazilský) po své abdikaci na brazilský císařský titul v roce 1831 znovu přijal titul vévody z Braganzy, který nosil až do své smrti roku 1834.\n\nHlavní představitel legitimistické větve rodu Braganzů, tedy potomků exilového krále Michala I., kteří také užívali titul vévody z Braganzy, což však až do roku 1921 nebylo uznáno ze strany portugalských králů:\n\n"}
{"id": "1468172", "url": "https://cs.wikipedia.org/wiki?curid=1468172", "title": "Silniční most u Rokytna", "text": "Silniční most u Rokytna\n\nSilniční most u Rokytna se nalézá na silnici II. třídy č. 298 spojující obce Sezemice a Rokytno v okrese Pardubice. Most překlenuje Ředický potok. Silniční most z roku 1834 představuje tradiční pojetí menšího doposud funkčního kamenného mostu z poloviny 19. století a je chráněn jako kulturní památka. Národní památkový ústav tento most uvádí v katalogu památek pod rejstříkovým číslem ÚSKP 30732/6-5167.\n\nSilniční most z roku 1834 o třech segmentových obloucích je postaven z pískovcových kvádrů. Středním obloukem je vedeno betonové koryto Ředického potoka, v krajních polích jsou přelivy umožňující průtok přívalových vod. Pilíře mají vystupující půlválcová těla krytá kupolovitými vrchlíky. Na pravém pilíři vyryt letopočet 1834. Pískovcový parapet mostu nízko vystupuje nad asfaltovou mostovku a je zakončen betonovou deskou. Svahy náspu u mostu jsou obezděny také pískovcovými kvádry. \n\nV roce 2015 byla provedena rekonstrukce silničního mostu.\n\n"}
{"id": "1468179", "url": "https://cs.wikipedia.org/wiki?curid=1468179", "title": "Pivovar Gwern", "text": "Pivovar Gwern\n\nPivovar Gwern je malý soukromý pivovar v obci Nupaky v okrese Praha-východ kousek od Průhonic.\n\nPivovar založila rodina na podzim 2014. Za názvem pivovaru stojí úprava keltské výrazu pro Olši (velmi žíznivý strom) důvod je že na našem území v Čechách první vařily pivo už staří Keltové, kterým je přiřazován vynález pivního sudu.\n\nVětšinu jsou piva světlá a spodně kvašená\n\n\n"}
{"id": "1468184", "url": "https://cs.wikipedia.org/wiki?curid=1468184", "title": "Rodný dům Václava Veverky", "text": "Rodný dům Václava Veverky\n\nRodný dům Václava Veverky se nalézá na jižním okraji obce Rybitví v okrese Pardubice v tzv. Staré obci Rybitví - pozůstatku staré zástavby obce Rybitví z doby před rokem 1920 - před výstavbou areálu chemických závodů Synthesia. Dům je chráněn jako kulturní památka. Národní památkový ústav tento dům uvádí v katalogu památek pod rejstříkovým číslem ÚSKP 21199/6-4388.\nJedná se o jednoduchý zděný venkovský dům obdélného půdorysu s jednou obytnou místností a bývalou kovárnou, rodiště jednoho z vynálezců ruchadla, Václava Veverky. \n\nDům je přízemní, v předním štítu jsou dvě malá elipsovitá okénka, mezi nimi je umístěna pamětní deska s nápisem: ZDE SE NARODIL VÁCLAV VEVERKA VYNÁLEZCE RUCHADLA DNE 10.PROSINCE 1790. Štít je ukončen polovalbou. Zadní průčelí – ve štítu dvě malá okénka. Šindlelová střecha vpředu je polovalbová, vzadu sedlová. \n\nKolem domu je zahrádka ohraničená dřevěným plotem, v zahrádce se nalézá rumpálová studna a pískovcový pomník z roku 1883, věnovaný vynálezcům ruchadla obcí Rybitví. Pomník má podobu čtyřbokého pylonu s nápisy umístěného na nízkém soklu. \n\nNedaleko od rodného domu se nalézá další památník představující stojící bronzové ruchadlo na kamenném podstavci. Památník se prý nalézá na místě, kde bratranci Veverkové vyorali ruchadlem první brázdu.\n\n"}
{"id": "1468188", "url": "https://cs.wikipedia.org/wiki?curid=1468188", "title": "La Digue", "text": "La Digue\n\nLa Digue je ostrov na Seychelách. Nachází se 43 km severovýchodně od hlavního města Victorie a patří ke správní jednotce La Digue and Inner Islands. Má rozlohu 10,08 km² a je pátým největším seychelským ostrovem. Žije na něm okolo 2800 obyvatel (třetí nejlidnatější ostrov v zemi), kteří převážně hovoří seychelskou kreolštinou a vyznávají římskokatolické náboženství. Největším sídlem na ostrově je La Passe.\n\nNeobydlený ostrov objevil v roce 1742 francouzský mořeplavec Lazare Picault a nazval ho \"Ìle Rouge\", Růžový ostrov, kvůli barvě pobřežních skalisek. V roce 1768 zde přistál Marc-Joseph Marion du Fresne a podle jeho lodi \"La Digue\" (Hráz) nese ostrov současné jméno. Od roku 1798 se zde usazovali francouzští kolonisté s černými otroky. V roce 1814 Francie na základě pařížské mírové smlouvy odstoupila Seychely včetně La Digue Britům, kteří zde vládli do roku 1976, kdy se Seychely staly nezávislou republikou.\n\nVládne zde rovníkové podnebí, vnitrozemí je porostlé kalabovým lesem. Hlavními produkty ostrova jsou kokosové ořechy a vanilka, rozvíjí se turistický ruch. Atrakcemi jsou maják, pláž Anse Source d'argent a chráněné území Veuve Special Reserve. Okolní moře je oblíbeno mezi potápěči. Žije zde endemický lejskovec seychelský, jehož populace je odhadována na 140 až 190 jedinců. Na ostrov byly vysazeny želvy obrovské pocházející z ostrova Aldabra.\n\nHlavním dopravním prostředkem je jízdní kolo. Původně na ostrově nebyly žádné automobily, nakonec byl pro potřeby turistických zařízení povolen provoz tří vozů.\n\n"}
{"id": "1468189", "url": "https://cs.wikipedia.org/wiki?curid=1468189", "title": "Alfons z Braganzy", "text": "Alfons z Braganzy\n\nAlfons 1. vévoda z Braganzy (portugalsky \"Afonso I, Duque de Bragança\", 10. srpna 1377, Estremoz - 15. prosince 1461, Chaves) byl nemanželský syn portugalského krále Jana I. z jeho vztahu s Inês Piresovou.\n\nKvůli svému nemanželskému původu byl vyloučen z následnictví trůnu (jeho manželský nevlastní bratr Eduard I. nastoupil na trůn po jejich otci), požíval však vysoké vážnosti u dvora i ze strany krále.\n\nV roce 1401 se oženil s Beatrix Pereirou de Alvim, dědičkou válečného hrdiny Nuna Álvarese Pereiry, jehož obrovským majetkem mohl následně disponovat. Petr Portugalský jej v roce 1442 povýšil na vévodu z Braganzy. Členové této původně nemanželské vedlejší královské linie se v dalších generacích opakovaně manželsky spojovali s dynastií Avizů.\n\nAlfons z Braganzy měl dceru Isabelu, která se později vdala za svého strýce Jana (mladšího manželského syna krále Jana I.), a stala se babičkou pozdější španělské královny Isabely Kastilské.\n"}
{"id": "1468193", "url": "https://cs.wikipedia.org/wiki?curid=1468193", "title": "Podzemní vodárna (Srch)", "text": "Podzemní vodárna (Srch)\n\nPodzemní pernštejnská vodárna se nalézá na západním okraji obce Srch v lokalitě U Vodárny v okrese Pardubice. Vodárna představuje významné historické vodní dílo z roku 1515 a je chráněna od 7. 6. 2001 jako kulturní památka. Vodárna je zapsána v Ústředním seznamu kulturních památek České republiky pod rejstříkovým číslem 51001/6-6193.\n\nVodárna sloužila jako rezervoár vody k napájení kašny na pardubickém náměstí a na zámku. \nJedná se o do svahu zahloubenou zděnou nádrž zaklenutou valenou cihelnou klenbou. Zadní, pod terén zapuštěné čelo nádrže je vyzděno z kamene, stejně jako obruba a taras na průčelí. Vodárna se jeví jako mírná terénní vlna. Nad zatravněný povrch terénu vystupuje pouze průčelí nádrže z režného cihelného zdiva s novodobými kovanými dvířky. V horní části cihelného průčelí je osazena kamenná pískovcová deska s textem: “postaveno za Viléma z Pernštejna roku 1515”.\n"}
{"id": "1468197", "url": "https://cs.wikipedia.org/wiki?curid=1468197", "title": "Herbert Schade", "text": "Herbert Schade\n\nHerbert Schade (26. května 1922 Solingen – 1. března 1994 tamtéž) byl německý atlet. Jeho disciplínami byly běh na 5000 m a běh na 10000 m. Vyučil se pekařem, pracoval v Solingenu jako magistrátní úředník a závodil za místní Solinger Leichtathletik Club. Jeho amatérská běžecká kariéra trvala od roku 1947 do roku 1958. Stal se osmkrát mistrem západního Německa ve vytrvalostním běhu a vytvořil čtrnáct národních rekordů. Jako držitel nejlepšího světového času byl hlavním favoritem závodu na 5000 metrů na Letních olympijských hrách 1952. V rozběhu překonal olympijský rekord a ve finále většinu závodu vedl, ale těsně před cílem ho předběhli Emil Zátopek a Alain Mimoun a zbyla na něj jen bronzová medaile. Obsadil také čtvrté místo na desetikilometrové trati na mistrovství Evropy v atletice 1954 a na Letních olympijských hrách byl devátý na 10000 m a dvanáctý na 5000 m. Západoněmecký atletický svaz mu udělil Cenu Rudolfa Harbiga, na LOH 1972 působil jako rozhodčí. Vydal vzpomínkovou knihu \"Atlet v pěti kontinentech\". Jeho syn Michael Schade je tiskovým mluvčím fotbalového klubu Bayer 04 Leverkusen.\n\n\n"}
{"id": "1468199", "url": "https://cs.wikipedia.org/wiki?curid=1468199", "title": "NaCl (rozcestník)", "text": "NaCl (rozcestník)\n\nOznačení NaCl může mít různé významy:\n\n"}
{"id": "1468202", "url": "https://cs.wikipedia.org/wiki?curid=1468202", "title": "Přechod americké 9. armády přes Rýn", "text": "Přechod americké 9. armády přes Rýn\n\nOperace \"Flashpoint\" je krycí název pro vojenskou operaci, během které dne 24. března 1945 překročil XVI. sbor americké 9. armády  řeku Rýn u měst Wesel a Duisburg v severozápadním Německu. Tato akce byla spolu s operacemi \"Torchlight\", \"Widgeon\", a \"Varsity\" součástí operace \"Plunder\", v rámci které překročila 21. armádní skupina s americkým XVIII. výsadkovým sborem pod velením polního maršála Sira Bernarda Montgomeryho řeku Rýn.\n\nPočáteční útok měla v severní části sektoru vykonat 30. pěší divize (generálmajor Leland Hobbs) a v jižní části 79. pěší divize (generálmajor Ira Wyche) XVI. sboru (generálmajor John Anderson) americké 9. armády (generálporučík William Simpson). Po těchto dvou divizích měly následovat 35. a 75. pěší divize s podporou 8. obrněné divize. Během stabilizace předmostí a stavby mostů měly americké síly postupovat dále do vnitrozemí. XVI. sbor byl v rámci této operace posílen téměř na úroveň armády. \n\nProtilehlý břeh mezi městem Wesel a městem Duisburg (ležícími od sebe vzdušnou čarou zhruba 15 km), kde se měl přechod odehrát, bránila 180. pěší divize (generálmajor Bernard Kloesterkemper) LXXXVI. sboru (generál pěchoty Erich Straube) a nově vytvořená divize Hamburg LXIII. sboru (generál pěchoty Erich Abraham). Oba sbory náležely k německé 1. výsadkové armádě (generál výsadkových sil Alfred Schlemm) Armádní skupiny H ( generálplukovník Johannes Blaskowitz). Jádro 1. armády bylo zničeno během bitvy v Porýní na západním břehu Rýna a její značně oslabené divize měly ve svých strukturách mnoho druhořadých jednotek s minimální bojovou hodnotou a kvalitních jednotek (zejména výsadkářů) bylo málo na to, aby dokázaly pokrýt celou frontovou linii svěřenou 1. výsadkové armádě. Velká část z nich byla s malým počtem zbývajících obrněnců součástí skromných záloh, které měly reagovat na spojenecké průlomy.\n\nV 1 hodinu ráno 24. března zahájilo na východní břeh Rýna u místa přechodů palbu americké dělostřelectvo. Odpovědí jim byla slabá německá dělostřelecká a minometná palba. První jednotky 30. divize, které měly překonat řeku, byly od severu k jihu 119., 117. a 120. pěší pluk. Kolem 2. hodiny ranní se pěšáci nalodili na čluny, které poté vyrazily na protější břeh. Němečtí obránci, otřesení mohutnou dělostřeleckou přípravou, se zmohli jen na symbolický odpor. Poškodili nebo vyřadili několik málo člunů, zabili nebo zranili několik amerických pěšáků a následně byli převálcováni rychlým americkým postupem od břehu. Všechny 3 pluky se nyní zaměřily na vesnice za řekou. Během dvou hodin je obsadily a vyčistily celý břeh v sektoru 30. pěší divize. Německé zálohy byly zaneprázdněny snahou vytlačit britské Commandos z Weselu, který byl obsazen v rámci operace Widgeon o několik hodin dříve. Řeku překročilo i několik tanků Sherman DD, aby pomohly pěchotě v postupu. Na první vážnější odpor divize narazila, až když se 119. pluk dostal k železniční trati, která vedla souběžně s řekou. Postup byl v tomto místě zastaven, dokud se k pluku nepřipojily lehké tanky, které přes řeku přepravila střední vyloďovací plavidla (LCM). 119. pluk překonal druhou železniční trať, vyčistil Friedrichsfeld a eliminoval německá protiletecká postavení ležící za Lippským kanálem (Lippen Canal), jenž se na Rýn napojoval jižně od Weselu. 117. pluk narazil při postupu na východ u dvou železničních tratí taktéž na tuhý odpor. Několik kilometrů za druhou železniční tratí všechny 3 pluky zastavily, aby počkaly na další útvary překonávající řeku.\n\n79. pěší divize začala útok hodinu po 30. divizi, která tak mohla zajistit její pravé křídlo dříve, než 79. vůbec řeku překročila. Útok zahájily 315. a 313. pěší pluk. Řeka byla zahalena mlhou a kouřem, což vedlo k tomu, že se útočné čluny rozptýlily a část z nich se omylem vrátila zpátky na Američany obsazený břeh, přičemž vojáci předpokládali, že jsou na břehu nepřátelském. Pěchota, které se podařilo dosáhnout správného břehu, utrpěla při přechodu a vylodění lehké ztráty. Oba pluky rychle dosáhly železniční trati, přičemž 313. obsadil několik vesnic a 315. postupoval dál na Dinslaken, město ležící 2 km od břehu, a následně ho obsadil. 314. pluk, který překročil řeku o něco později, rozšířil předmostí 3 kilometry za Dinslaken. Na konci dne bylo americké 16 kilometrů dlouhé a 8 kilometrů hluboké předmostí pevně zaklíněno mezi německou 180. pěší divizí a divizí Hamburg. Velitel německého LXII. sboru, generálmajor Abraham, se rozhodl do oblasti jižně od  amerického přechodu řeky přesunout 2. výsadkovou divizi. Američany čekal v následujících dnech daleko tvrdší odpor. Během prvního dne operace ztratil americký XVI. sbor 45 mužů, 450 jich bylo zraněných a 7 nezvěstných. Přes 2100 Němců padlo do zajetí.\n\nStavba prvního mostu započala v 6 hodin ráno, tedy 4 hodiny po zahájení útoku. Dokončen byl v 1 hodinu ráno následujícího dne. V celé oblasti přechodů 30. a 79. divize stavbu mostů narušovala a zpomalovala jak německá dělostřelecká palba, tak srážky s plavidly. Ke konci dne 26. března fungovalo v úseku XVI. sboru již 6 mostů. Mezi oběma břehy také pendlovaly vory a plovoucí mosty.\n\n25. března vyrazily obě americké divize opět vpřed. 79. stočila směr hlavního útoku na jihovýchod, směrem na průmyslovou oblast Porýní a k německým dělostřeleckým bateriím, které palbou narušovaly stavbu mostů a přepravu útvarů, materiálu a zásob přes Rýn. Odpor divize Hamburg, se kterým se při postupu muži 79. divize setkali, byl převážně slabý. Pokud ovšem měla nějaká z jednotek tu smůlu, že narazila na příslušníky 2. výsadkové divize, čekal ji tuhý boj. 314. pluk pokračoval na východ. Také 30. divize vyrazila o několik kilometrů severněji na východ. Německá 180. pěší divize se zmohla pouze na neodhodlaný odpor. Z důvodu snadného postupu se velitel 30. divize generálmajor Hobbs rozhodl, že oba pluky na hrotu postupu (117. a 120. pěší pluk) vytvoří po jednom úderném uskupení, které bude schopno rychleji pronikat hluboko do nepřátelského území. Úderné uskupení 120. pěšího pluku vyrazilo v 16 hodin a tvrdě narazilo. Do oblasti dorazily části 116. tankové divize (která doposud podnikala protiútoky na pozice výsadkářů), aby zde převzaly obranu. Úderné uskupení postoupilo jen kousek a bylo nuceno zastavit. Útok úderného uskupení 117. pěšího pluku byl z tohoto důvodu zrušen. Vzhledem k přítomnosti částí 116. tankové divize generálmajor Hobbs předpokládal, že se před ním shromažďuje celá tanková divize. Proto se rozhodl zaútočit dříve, než se celá divize, jak očekával, seskupí. Během 26. března jeho divize během těžkých bojů o něco postoupila, ale výsledek byl vyrovnaný: Američanům se podařilo otupit německé síly chystající se k protiútoku, zatímco Němci zabránili průlomu 30. divize do vnitrozemí. Mezitím americká 35. pěší divize zaujala pozice mezi 30. a 79. a postupovala vedle 79. dál do vnitrozemí. Ke 30. divizi se blížila 8. obrněná, připravená zaútočit na 116. tankovou. 28. března obešli výsadkáři spolu s tanky britské 11. obrněné divize 116. tankovou ze severu po křídle. Generál obrněných sil Heinrich von Lüttwitz byl donucen 116. tankovou divizi stáhnout a přeskupit. Německá linie se následně pod tlakem amerického XVI. sboru zhroutila.\n\nOperace \"Flashpoint\" byla totálním úspěchem. Americkým silám se bez problému podařilo překročit Rýn, rozdrtit 180. pěší divizi a divizi Hamburg, které byly z větší části složeny z jednotek nízké bojové hodnoty, a vybudovat a zajistit předmostí. Kvalitní německé jednotky 2. výsadkové a 116. tankové divize, které se následně postavily Američanům, už ale neměly potřebné lidské ani materiální síly na to, aby zabránily průlomu. Americká 9. armáda nakonec přešla zpátky pod velení 12. armádní skupiny pod velením generála Omara Bradleyho a XVI. sbor se stočil na jih a jihovýchod, aby udeřil na Porýní, poslední průmyslovou kapacitu Třetí říše.\n"}
