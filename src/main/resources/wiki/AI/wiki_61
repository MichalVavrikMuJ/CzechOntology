{"id": "1554467", "url": "https://cs.wikipedia.org/wiki?curid=1554467", "title": "Národní stadion Borise Paičadzeho", "text": "Národní stadion Borise Paičadzeho\n\nNárodní stadion Borise Paičadzeho (též Dinamo Arena či ) je víceúčelový stadion sloužící zejména pro fotbal, ragby a atletiku v gruzínském městě Tbilisi. Využívá se především pro fotbalová utkání místního klubu FC Dinamo Tbilisi, a také pro Gruzínskou fotbalovou reprezentací a Gruzínskou ragbyovou reprezentací. Kapacita stadionu je 54 202 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků.\nOd roku 1995 byl přejmenován po slavném gruzínském fotbalistovi Borisovi Paičadzeho. Jeho bývalé jméno bylo od jeho postavení Stadion Vladimíra Iljiče Lenina. \n\nV 70. letech 20. století byla plánována výstavba nového fotbalového stadionu pro město Tbilisi a jeho fotbalový klub Dinamo Tbilisi, který by byl postaven na základech svého předchozího stadionu Stadion Dinamo, který byl v roce 1963 zbourán pro novou výstavbu. Bývalý stadion byl postaven v roce 1936 a měl kapacitu pro 23 000 diváku, což je málo místa pro rostoucí počet fanoušků v této oblasti. \n\nZa vybudování nového stadionu byli pověření architekti Archil Kurdiani a Gia Kurdiani společně se stavební architektkou Šalvou Gazashvili. Přestože bylo téměř celý stadion zničen, byly zachovány prvky starého stadionu. Nový stadion byl slavnostně otevřen 26. září 1976, který měl kapacitu pro 74 354 diváků. Byly realizovány poměrně složité architektonické konstrukční prvky. Zařízení představovalo konzolový systém podporovaný 58 pylony. Měl dvě patra, druhé patro bylo kryto střechou, na které se také nacházejí reflektory a pod prvním patrem byly sportovní zařízení, například plavecký bazén nebo tělocvična. Uvnitř prostoru byly dva tunely, které spolu komunikují a které by v případě nouze usnadnily evakuaci stánků. \n\nV některých důležitých zápasech Dinamo Tbilisi kapacita překročila 100 000 diváků. Poté, co Gruzie získala nezávislost, zůstala ve vlastnictví státu. V roce 1995 zde Německá fotbalová reprezentace hrálo proti Gruzii před 110 000 diváky. Ve stejném roce získal stadion jméno po nejoblíbenějším gruzínském fotbalistovi Borise Paičadzeho. V roce 1996 bylo 20 000 starých dřevěných sedadel na tribunách nahrazeno moderním sezením.\n\nV dubnu 2006 byla zahájena rekonstrukce stadionu podle standardů UEFA a kapacita byla snížena na 54 549 diváků. V renovovaném stadionu se konal první zápas 2. září 2006. V roce 2015 se zde odehrálo finále Superpoháru UEFA mezi FC Barcelonou a Sevillou FC.\n"}
{"id": "1554468", "url": "https://cs.wikipedia.org/wiki?curid=1554468", "title": "Austerlitz (příjmení)", "text": "Austerlitz (příjmení)\n\nAusterlitz je příjmení těchto osobností:\n\n\n"}
{"id": "1554485", "url": "https://cs.wikipedia.org/wiki?curid=1554485", "title": "Valun", "text": "Valun\n\nValun () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Cres a je součástí opčiny města Cres. V roce 2011 zde žilo celkem 65 obyvatel.\n\nSousedními vesnicemi jsou Mali Podol a Zbičina.\n"}
{"id": "1554492", "url": "https://cs.wikipedia.org/wiki?curid=1554492", "title": "Nicolas Pépé", "text": "Nicolas Pépé\n\nNicolas Pépé (* 29. května 1995 Mantes-la-Jolie) je francouzský profesionální fotbalista hrající v Premier League za klub Arsenal FC a v reprezentaci za národní tým Pobřeží slonoviny.\n\nNarodil se v Mantes-la-Jolie, rodičům původem z Pobřeží slonoviny. Za národní tým Pobřeží slonoviny nastoupil poprvé 15. listopadu 2016 v přátelském zápase proti Francii.\n\nSvou kariéru zahájil ve francouzském národním šampionátu v amatérském fotbalovém klubu Stade Poitevin. V roce 2013 podepsal smlouvu s fotbalovým klubem Angers SCO. V letech 2015-2016 hostoval v Orléans. V roce 2017 přestoupil do klubu Lille OSC, kde se vypracoval na jednoho z nejlepších křídel v Ligue 1. Během sezóny byl Národní unií profesionálních fotbalistů (UNFP) jmenován do týmu roku Lugue 1, což vedlo k zájmu o jeho služby mezi několika špičkovými evropskými kluby. Od 1. srpna 2019 hraje za fotbalový klub Arsenal FC. Do Arsenalu z Lille přestoupil za rekordních 72 milionů liber.\n"}
{"id": "1554494", "url": "https://cs.wikipedia.org/wiki?curid=1554494", "title": "Martinšćica", "text": "Martinšćica\n\nMartinšćica () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Cres a je součástí opčiny města Cres. V roce 2011 zde žilo celkem 132 obyvatel.\n\nSousedními vesnicemi jsou Miholašćica a Vidovići.\n"}
{"id": "1554496", "url": "https://cs.wikipedia.org/wiki?curid=1554496", "title": "Miholašćica", "text": "Miholašćica\n\nMiholašćica () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Cres a je součástí opčiny města Cres. V roce 2011 zde žilo celkem 36 obyvatel.\n\nSousedními vesnicemi jsou Martinšćica a Stivan.\n"}
{"id": "1554502", "url": "https://cs.wikipedia.org/wiki?curid=1554502", "title": "UBlock Origin", "text": "UBlock Origin\n\nuBlock Origin je multiplatformní rozšíření webového prohlížeče určené pro filtrování obsahu, mj. blokování reklamy. Je implementované v JavaScriptu a oficiálně podporuje prohlížeče z rodin Google Chrome a Mozilla Firefox. Podporovány jsou rovněž některé verze prohlížečů Safari a EdgeHTML. Rozšíření je šířeno pod licencí GNU GPL, jedná se tedy o svobodný software.\n\nK roku 2016 byla jako jedna jeho výhoda oproti konkurenčnímu Adblocku Plus uváděna skutečnost, že jeho tvůrci nezkoušejí prodávat vlastní reklamu.\n\n"}
{"id": "1554513", "url": "https://cs.wikipedia.org/wiki?curid=1554513", "title": "Ustrine", "text": "Ustrine\n\nUstrine je malá vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Cres a je součástí opčiny města Mali Lošinj. V roce 2011 zde žilo celkem 22 obyvatel. Vesnice se nachází ve vnitrozemí, má však přístup k moři.\n\nSousedními vesnicemi jsou Belej a Osor.\n"}
{"id": "1554515", "url": "https://cs.wikipedia.org/wiki?curid=1554515", "title": "Manzini", "text": "Manzini\n\nManzini je město ve Svazijsku. Žije v něm obyvatel a je správním centrem stejnojmenného regionu. Leží na řece Mzimnene v úrodném a hustě osídleném kraji Middleveld a má vlhké subtropické podnebí. \n\nV roce 1885 zde búrský obchodník Arthur Bremer založil osadu, která podle něj dostala název \"Bremersdorp\". V letech 1890–1902 byl Bremersdorp hlavním městem Svazijska. V roce 1960 dostalo město domorodý název \"Manzini\" a v roce 1994 mu byl udělen status \"city\". \n\nDíky poloze ve středu země je Manzini dopravním uzlem, jímž prochází hlavní silniční tah MR3 a v nedalekém městečku Matsapha je k dispozici letiště (bylo největším v zemi do otevření letiště Mswatiho III. v roce 2014). Stalo se hospodářským centrem země s velkým pravidelným trhem, hotely a supermarkety, převažuje zde potravinářský a textilní průmysl. Díky prosperitě počet obyvatel stále roste a překonal i hlavní město Mbabane. Nachází se zde nazarénská škola a katedrála Nanebevzetí Panny Marie. \n"}
{"id": "1554519", "url": "https://cs.wikipedia.org/wiki?curid=1554519", "title": "Fanek Jilík", "text": "Fanek Jilík\n\nFanek Jilík (4. července 1914, Kunovice – 30. května 1994, Kunovice) byl český knihař, folklorista, organizátor a spisovatel, autor knih ze života dětí na Slovácku.\n\nNarodil se do rodiny pracovníka na železnici a lidové „písmačky“. Absolvoval Odbornou a posléze Mistrovskou školu knihvazačskou v Uherském Hradišti. Po vyučení prošel knihvazačskými dílnami ve Zlíně (1933, 1939–1940, Knihařství Siegel, 1942–1943, Baťa a 1943–1944, Tisk a.s.), ve Vsetíně (1933–1935, Knihařství Vévoda), v Otrokovicích (1940, Knihařství B. Náplava), v Praze (1936, Konstruktiva a 1940, Knihařství Fleissig), v Lipsku (1941–1942, Knihařství Biebl) a Piešťanech (1935, Tempo Piešťany). V roce 1944 se oženil a zároveň zahájil svou literární činnost. Jeho prozaickou prvotinu, knihu povídek Děcka (1947), v niž autor vylíčil příběhy slováckých dětí, podpořil básník František Halas, kterému se stal po určitou dobu tajemníkem. Stal se rovněž spolupracovníkem redakcí novin a pracoval pro Syndikát československých spisovatelů.\n\nPo převratu v roce 1948, a s ním spojeném nastolení cenzury a likvidací umělecké svobody, se Fanek Jilík vrátil do Kunovic, kde byl dále literárně činný a kde takřka do konce svého života pracoval v knihařské dílně. Vázal knihy pro vysoké školy, akademické instituce a věnoval se i umělecké vazbě a restauroval kroniky a tisky pro muzea a významné knihovny. V regionálním tisku a zejména v časopise Malovaný kraj, v jehož redakční radě od konce 60. let působil, publikoval fejetony a povídky s národopisnou tématikou.\n\nV rámci regionu Slovácko byl činný i v oblasti kultury, a to zejména v poradních sborech pro lidové autory a lidovou píseň a tanec, v porotách soutěží lidové a umělecké tvořivosti. V Kunovicích byl dlouholetým organizačním vedoucím slováckého krúžku Kunovjan. V roce 1984 byl jmenován zasloužilým pracovníkem kultury. Zemřel 31. května 1944 a byl pochován ve svých rodných Kunovicích. \n\n\n\n\nKolekci uměleckých knižních vazeb Fanka Jilíka má ve svém sbírkovém fondu Slovácké muzeum v Uherském Hradišti.\n\n"}
{"id": "1554531", "url": "https://cs.wikipedia.org/wiki?curid=1554531", "title": "Punta Križa", "text": "Punta Križa\n\nPunta Križa () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Cres a je součástí opčiny města Mali Lošinj. V roce 2011 zde žilo celkem 63 obyvatel.\n\nJedinou sousední vesnicí je Osor.\n"}
{"id": "1554536", "url": "https://cs.wikipedia.org/wiki?curid=1554536", "title": "Nerezine", "text": "Nerezine\n\nNerezine () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Lošinj a je součástí opčiny města Mali Lošinj. V roce 2011 zde žilo celkem 353 obyvatel.\n\nSousedními vesnicemi jsou Osor a Sveti Jakov.\n"}
{"id": "1554540", "url": "https://cs.wikipedia.org/wiki?curid=1554540", "title": "Sveti Jakov", "text": "Sveti Jakov\n\nSveti Jakov (do roku 1991 Jakov, ) je malá vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Lošinj a je součástí opčiny města Mali Lošinj. V roce 2011 zde žilo celkem 77 obyvatel. Název znamená svatý Jakub.\n\nSousedními vesnicemi jsou Ćunski a Nerezine.\n"}
{"id": "1554541", "url": "https://cs.wikipedia.org/wiki?curid=1554541", "title": "Fotografie v Austrálii", "text": "Fotografie v Austrálii\n\nFotografie v Austrálii začala ve 40. letech 19. století. Jako v mnoha zemích byl vývoj techniky, řemesla a umění fotografie v Austrálii mimo jiné důsledkem změny technologie, zlepšování ekonomických podmínek a míry uznání fotografie jako svéprávné formy umění. Fotografie se zde vyvíjela za silné spoluúčasti a zájmu od počátků tohoto umění k úspěchům značného počtu Australanů ve světě fotografie do dnešních dní. První fotografie pořízená v Austrálii, daguerrotypie Bridge Street v Sydney, pochází z roku 1841. V polovině 20. století byla fotografická scéna v Austrálii utvářena modernistickými vlivy ze zahraničí. Do australského sčítání lidu v roce 2011 uvedlo fotografii jako svou hlavní práci 9 549 respondentů.\n\nPrvní fotografie v Austrálii, daguerrotypie Bridge Street v Sydney, byla pořízena námořním kapitánem Augustinem Lucasem (1804–1854) při jeho návštěvě země v roce 1841. Existence fotografie byla uvedena v poznámce zveřejněné v \"Australasiánské kronice\" dne 13. dubna téhož roku. Lucas přišel na palubu lodi \"Justina\", kde působil jako kapitán jeho mladší bratr Francois Lucas. Lucas, pozdější velitel expedice námořní školy, měl v úmyslu prodat svůj fotoaparát a vybavení, které vystavil v kanceláři pánů Jouberta a Murpheye v Macquarie Place.\n\nKomerční fotografie začala 12. prosince 1842, kdy byly na střeše The Royal Hotel v Sydney pořizovány fotografické portréty, každý za cenu jedné guineje za použití daguerrotypického procesu. Dotčeným fotografem byl George Baron Goodman (1815–1891) první profesionální fotograf v Austrálii. Goodman, který přišel v roce 1842, v koloniích za více než čtyři a půl roku pořídil několik tisíc daguerrotypií. Svůj fotografický obchod prodal svému švagrovi, Isaacu Polackovi v roce 1847, a Austrálii opustil v roce 1850. \n\nZa nejstarší známou dochovanou fotografii pořízenou v Austrálii je považován daguerrotypický portrét dr. Williama Blanda od Goodmana. Tento portrét bude pravděpodobně ten, který byl zmíněn v \"Sydney Morning Herald\" 14. ledna 1845.\n\nThorton Richards Camera House v Ballaratu, který byl otevřen v roce 1872, prohlašuje, že je nejstarším kamenným obchodem s fotoaparáty v Austrálii.\n\nUniverzita RMIT v Melbourne poprvé vyučovala fotografii v roce 1887 jako inaugurační disciplína a dělala tak nepřetržitě, čímž se stala nejstarším probíhajícím fotografickým kurzem na světě.\n\n\nV polovině 20. století byla fotografická scéna v Austrálii utvářena modernistickými vlivy ze zahraničí. V tomto období došlo k přílivu lidí z Evropy, včetně Wolfganga Sieverse, Helmuta Newtona a Henryho Talbota. Usadili se v Melbourne a přinesli jim moderní estetické a nové dovednosti ze studií na vlivných školách, jako Berlínská Reimannova škola nebo Současná škola užitého umění. Objevila se pulzující a kreativní kultura, kdy mnoho fotografů zakládalo komerční studia kolem prosperujícího uměleckého areálu v Collins Street.\n\nPo válce založili Wolfgang Sievers a Helmut Newton studia v ulici Collins Street a Flinders Lane. Další vlivní fotografové jako Athol Shmith a Norman Ikin zřídili studia nedaleko nich.\n\n\nSoučasný fotografický průmysl v Austrálii je vysoce konkurenceschopný. V australském sčítání lidu v roce 2011 uvedlo 9549 respondentů jako hlavní práci fotografa.\n\n\n"}
{"id": "1554545", "url": "https://cs.wikipedia.org/wiki?curid=1554545", "title": "NGC 536", "text": "NGC 536\n\nNGC 536 je spirální galaxie s příčkou v souhvězdí Andromeda. Její zdánlivá jasnost je 12,4 a úhlová velikost 3,3′ × 1,2′. Je vzdálená 238 milionů světelných let, její průměr je 225 tisíc světelných let. Galaxii objevil 13. srpna 1784 William Herschel.\n\nNGC 536 náleží spolu s galaxiemi NGC 531, NGC 529 a NGC 542 ke kompaktní skupině HCG 10.\n\nV galaxii byla pozorována supernova \"SN 1963N\" typu II.\n\n"}
{"id": "1554560", "url": "https://cs.wikipedia.org/wiki?curid=1554560", "title": "Ćunski", "text": "Ćunski\n\nĆunski (do roku 1981 Čunski, ) je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Lošinj a je součástí opčiny města Mali Lošinj. V roce 2011 zde žilo celkem 165 obyvatel.\n\nSamotná vesnice se nachází ve vnitrozemí, u moře je však její část Artatore a několik pláží, jako je Artatore, Venerica, Ružmarinka, Poljana, Studenčić, Liski, Bijela, Liska Slatina, Zabodarski a Egerija. Ve vesnici se nachází letiště Mali Lošinj.\n\nSousedními sídly jsou Sveti Jakov a město Mali Lošinj.\n"}
{"id": "1554566", "url": "https://cs.wikipedia.org/wiki?curid=1554566", "title": "Letecký útok na Plzeň 14. února 1945", "text": "Letecký útok na Plzeň 14. února 1945\n\nLetecký útok na Plzeň 14. února 1945 byla operace amerických vzdušných sil () v zimě roku 1945, v průběhu druhé světové války. Při denním náletu bombardérů na západočeské město Plzeň mělo být především poškozené seřaďovací nádraží.\n\nOd začátku roku 1945 už bylo zřejmé, že vývoj na bojištích nečeká žádný zásadní zvrat. Německo prohrávalo jednu bitvu za druhou a naopak vzdušná nadvláda spojenců stále rostla. Německá protiletadlová obrana byla v rozkladu, stíhací jednotky se potýkaly s nedostatkem letadel, zkušených pilotů, pozemního personálu a v neposlední řadě chyběly Němcům také pohonné hmoty jako důsledek soustředěného ničení rafinérií a skladů spojeneckými bombardéry. Omezený počet německých stíhačů, které by odstartovaly ke vzdušným soubojům, zmenšil počty sestřelených amerických či britských bombardérů. Poslední přetrvávající hrozbou pro spojence zůstalo protiletadlové dělostřelectvo, byť již bylo značně oslabené.\n\nZbrojní výroba byla udržována s velkými obtížemi stále v chodu, avšak motory a ostatní vyrobené součásti do letounů se mnohdy vůbec nedostaly k přepravě po železnici. Pokud ano, byly většinou zničené ještě předtím, než vlak vůbec vyjel, jelikož spojenecké nálety se od roku 1945 začaly soustřeďovat především na vlaky a nádraží. Dne 6. února 1945 se spojenci dohodli na takzvané „“. Tím byla střední Evropa rozdělena podél spojnice měst Štětín, Berlín, Drážďany, Brno, Vídeň a Záhřeb na západní operační prostor pro americké a britské bombardéry a na východní oblast určenou pro akce sovětských letounů. Pro Plzeň i celé jihozápadní Čechy znamenalo jaro roku 1945 stále narůstající počet útoků amerických vzdušných sil na strategické i taktické cíle, především nádraží a dopravní uzly.\n\nVětšina předchozích leteckých útoků se primárně snažila vyřadit z provozu Škodovy závody, neboť byly jednou z největších zbrojních továren v Evropě. Význam plzeňské zbrojovky v průběhu války stoupal s tím, jak byly jiné továrny poškozeny či zničeny bombardováním. Už při říjnovém náletu v roce 1944 byly bomby shazovány v malé míře i na seřaďovací nádraží a při druhém prosincovém náletu útočila část letadel na hlavní nádraží, byť pumy dopadaly většinou na okolí včetně Měšťanského pivovaru a centra města.\n\nVzdušný prostor nad Evropou byl 14. února velmi rušný. Vedle 9. letecké armády , která vyslala nad Německo přes 600 letadel, prováděla 8. letecká armáda misi 830. Při ní bylo vysláno 1377 bombardérů a 962 stíhaček, aby v Německu a na jím okupovaných územích zasáhly cíle spojené s výrobou a distribucí pohonných hmot a železniční cíle. Svaz 461 těžkých bombardérů a 281 doprovodných stíhaček byl vyslán na Drážďany, ale pro špatné počasí byly zvoleny i příležitostné cíle na území bývalého Československa. Útok na Drážďany provedlo 311 bombardérů, dalších 62 letadel zaútočilo na Prahu, 25 letadel na Most a 12 bombardérů na Plzeň.\n\nK Plzni přilétala letka bombardérů před polednem, v 11.59 byl vyhlášen letecký poplach, který trval do 13.46. Útok 12 bombardérů nebyl považován za vážný, což dokládá skutečnost, že ve Škodovce nebyl vyhlášen poplach pro opuštění závodu. Bombardéry shodily 27,5 tuny bomb na Roudnou a seřaďovací nádraží, přičemž je možné, že cílem bylo jen seřaďovací nádraží a ostatní pumy dopadající mimo něj byly svrženy nepřesně. Šlo o první akci 8. letecké armády nad Plzní.\n\nNásledky byly v porovnání s předchozími nálety malé. Zahynulo 6 osob a jedna další osoba byla raněná. Zničené byly jen dvě budovy, dvě byly těžce poškozené a 36 budov utrpělo lehké poškození. Na seřaďovacím nádraží bylo zasaženo skladiště dřeva, které bylo poškozeno již při říjnovém náletu v roce 1944. Škodovy závody, obvyklý cíl náletů na Plzeň, tentokráte zasaženy nebyly.\n\n\n"}
{"id": "1554568", "url": "https://cs.wikipedia.org/wiki?curid=1554568", "title": "Veli Lošinj", "text": "Veli Lošinj\n\nVeli Lošinj (do roku 1910 Velo Selo, ) je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Lošinj a je součástí opčiny města Mali Lošinj. V roce 2011 zde žilo celkem 901 obyvatel. Veli Lošinj je nejjižnější a nejvýchodnější vesnicí na ostrově Lošinj.\n\nJediným sousedním sídlem je město Mali Lošinj.\n"}
{"id": "1554576", "url": "https://cs.wikipedia.org/wiki?curid=1554576", "title": "Higašihirošima", "text": "Higašihirošima\n\nHigašihirošima () je město v prefektuře Hirošimě v Japonsku. K roku 2019 v ní žilo přes 195 tisíc obyvatel. Je významná především jako sídlo Hirošimské univerzity.\n\nHigašihirošima leží v jižní části prefektury Hirošimy, na jihovýchodě k ní patří i část severního pobřeží Vnitřního moře. Na západě sousedí s Hirošimou, hlavním městem prefektury, kterému slouží částečně jako sídlištní noclehárna.\n\nVe městě je nádraží, z kterého jezdí vlaky provozované Západojaponskou železniční společností mj. do Tokia, Fukuoky, Kóbe a Kitakjúšú.\n\nHigašihirošima vznikla k 20. dubnu 1974 sloučením několika menších sídel. Další skupina menších sídel do ní byla sloučena k 7. únoru 2005.\n"}
{"id": "1554589", "url": "https://cs.wikipedia.org/wiki?curid=1554589", "title": "Volby do Zastupitelstva města Tábora 2014", "text": "Volby do Zastupitelstva města Tábora 2014\n\nVolby do Zastupitelstva města Tábora proběhly v pátek a sobotu 10. a 11. října 2014. Odvolilo celkem 10 236 lidí, což odpovídá volební účasti 35,96 %.\n\nPři předchozích volbách v roce 2010 získaly stejný počet mandátů ČSSD, hnutí Tábor 2020 a ODS, přičemž koalici na radnici se starostou Jiřím Fišerem z Tábora 2020 vytvořila ČSSD, Tábor 2020 a TOP 09.\n\nJiří Fišer jako lídr Tábora 2020 obhajoval funkci starosty; do táborské politiky také vstoupilo nové hnutí ANO. Za ODS se pokoušel vrátit na radnici někdejší dlouholetý starosta František Dědič.\n\nVe volbách získalo hnutí Tábor 2020, které si polepšilo o 2 mandáty; úspěšné bylo i hnutí ANO se 4 zastupiteli, z 6 na dva si pohoršila ODS. V nové koalici nahradilo TOP 09 hnutí JiNAK! – sdružení zelených a nezávislých s podporou pirátů, do městské rady také bylo přizváno hnutí ANO.\n"}
{"id": "1554596", "url": "https://cs.wikipedia.org/wiki?curid=1554596", "title": "Mezinárodní centrum zahraničního obchodu Senegalu", "text": "Mezinárodní centrum zahraničního obchodu Senegalu\n\nMezinárodní centrum zahraničního obchodu Senegalu (francouzsky Centre international du Commerce extérieur du Sénégal, zkr. CICES) je výstaviště a konferenční centrum, které se nachází v senegalské metropoli Dakar.\n\nModernistický areál vznikl na přelomu 60. a 70. let 20. století. Extravagantně pojaté objekty odkazují na období první dekády nezávislosti Senegalu, kdy se země otevírala světu a její tehdejší vedení toužilo po vhodné reprezentaci nového státu na mezinárodní scéně. Areál vznikl podle projektu francouzských architektů Jeana Francoise Lamoureuxe a Jeana-Louise Marina. Jednalo se o dvojici ve Francii nepříliš známých architektů. Dvojice u jednotlivých objektů použila velmi syté barvy, mozaiky a psychedelické prvky typické pro první polovinu 70. let 20. století.\n\nKomplex, který má řadu prvků brutalistické architektury je rozčleněn celkem na čtyři části, které tvoří:\n\n\nJednotlivé části areálu jsou spojené krytými chodbami. Nápadné jsou střechy jednotlivých staveb a prvek trojúhelníku, který se opakuje nejen u jednotlivých objektů, ale dokonce i v samotném půdorysu areálu.\n"}
{"id": "1554599", "url": "https://cs.wikipedia.org/wiki?curid=1554599", "title": "Szirák", "text": "Szirák\n\nSzirák je obec v severním Maďarsku, asi 60 km severovýchodně od Budapešti. Patří do župy Nógrád. Žije zde obyvatel.\n\n \nObec se poprvé písemně připomíná k roku 1219 a do 14. století zde byl klášter řádu Johanitů. Na jeho místě stojí barokní zámek rodiny Teleki z roku 1748., od roku 1980 luxusní hotel.\n"}
{"id": "1554610", "url": "https://cs.wikipedia.org/wiki?curid=1554610", "title": "TWiki", "text": "TWiki\n\nTWiki je software realizující wiki napsaný v Perlu. Používá vlastní značkovací jazyk. \n\nJedná se o svobodný software pod licencí GNU GPL.\n\nS jeho vývojem začal Peter Thoeny v červenci roku 1998. V roce 2008 se jeho vývoje ujala Thoenym založená firma TWiki.net a následně se značná část spolupracujících vývojářů rozhodla vytvoři fork jménem Foswiki.\n\nTWiki podporuje mimo jiné:\n\n"}
{"id": "1554613", "url": "https://cs.wikipedia.org/wiki?curid=1554613", "title": "Kuchyně Burkiny Faso", "text": "Kuchyně Burkiny Faso\n\nKuchyně Burkiny Faso je podobná ostatním kuchyním západní Afriky. Základním potravinami jsou jáhly, čirok, rýže, rosička, kukuřice, arašídy, brambory, fazole, okra a batáty (sladké brambory). Z masa se používá skopové, kozí, hovězí a rybí, maso se zpravidla griluje. Dále se používá zelenina, především rajčata, cukety, mrkve, pórek, cibule, řepa, dýně, okurky, zelí, šťovík a špenát.\n\n\n"}
{"id": "1554617", "url": "https://cs.wikipedia.org/wiki?curid=1554617", "title": "Rare", "text": "Rare\n\nRare může být:\n"}
{"id": "1554635", "url": "https://cs.wikipedia.org/wiki?curid=1554635", "title": "NGC 541", "text": "NGC 541\n\nNGC 541 je eliptická galaxie v souhvězdí Velryba. Její zdánlivá jasnost je 12,2 a úhlová velikost 1,8′ × 1,7′. Je vzdálená 245 milionů světelných let, průměr má 130 000 světelných let. Galaxie je zařazena do katalogu pekuliárních galaxií pod označením Arp 133 jako příklad galaxie s blízkými útržky. NGC 541 je rádiový zdroj 3C 40A, podle Fanaroffovy-Rileyho klasifikace v třídě I.\n\n45″ severovýchodně od galaxie NGC 541 leží nepravidelná trpasličí galaxie zvaná Minkowského objekt. Galaxie je členem kupy galaxií Abell 194. Mezi NGC 541 a párem galaxií NGC 545 a NGC 547 byl zjištěn hvězdný pás, který leží na obloze v úhlové vzdálenosti 4,5 vteřiny severovýchodně od NGC 541 a odpovídá přibližně 325 000 světelných let.\n\nGalaxii objevil 30. října 1864 Heinrich Louis d'Arrest. \n\n"}
{"id": "1554638", "url": "https://cs.wikipedia.org/wiki?curid=1554638", "title": "Most Ždrelac", "text": "Most Ždrelac\n\nMost Ždrelac je 210metrový obloukový most spojující ostrovy Ugljan a Pašman v Chorvatsku. Ostrovy spojuje státní silnice D110. Původní most byl dokončen v roce 1972, rekonstrukce mostu byla dokončena v roce 2009. Rekonstrukce stála 17,17 milionu chorvatských kun a provedla ji společnosti Konstruktor sídlící ve Splitu.\n"}
{"id": "1554639", "url": "https://cs.wikipedia.org/wiki?curid=1554639", "title": "Japan Women's Open 2019", "text": "Japan Women's Open 2019\n\nJapan Women's Open 2019, oficiálním sponzorským názvem Hana-Cupid Japan Women's Open Championships 2019, byl tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem DecoTurf na Tenisovém stadionu regionálního parku. Událost probíhala mezi 9. až 15. zářím 2019 v japonské Hirošimě jako jedenáctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá osmá žena klasifikace a obhájkyně titulu Sie Su-wej z Tchaj-wanu, kterou v úvodním kole vyřadila Japonka Risa Ozakiová. Jako poslední přímá účastnice do dvouhry nastoupila 153. hráčka žebříčku Slovenka Kristína Kučová.\n\nDruhý singlový titul na okruhu WTA Tour vybojovala 24letá Japonka Nao Hibinová, která ve finále zdolala 28letou krajanku Misaki Doiovou v prvním ryze japonském finále dvouhry WTA od roku 1997. Obě pak vyhrály čtyřhru a získaly druhé trofeje ze čtyřhry WTA.\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1554640", "url": "https://cs.wikipedia.org/wiki?curid=1554640", "title": "Lunca Ilvei", "text": "Lunca Ilvei\n\nLunca Ilvei () je rumunská obec v župě Bistrița-Năsăud. Žije zde obyvatel. Obec se skládá z jediné vesnice.\n\n"}
{"id": "1554644", "url": "https://cs.wikipedia.org/wiki?curid=1554644", "title": "Karel Jan Hejda", "text": "Karel Jan Hejda\n\nKarel Jan Hejda (27. července 1876 Mladá Boleslav – 19. února 1958 Gottwaldov) byl český spisovatel, autor loveckých příběhů a cestopisných vzpomínek, povoláním důstojník armády.\n\nPokřtěn byl Karel Ferdinand. Narodil se v rodině úředníka místní spořitelny Karla Hejdy a jeho manželky Anežky Josefy, rozené Kadařové. V letech 1888–1893 vystudoval nižší gymnázium v Mladé Boleslavi a stal se důstojníkem z povolání. Postupně sloužil v Uhrách a na Balkáně, z toho sedm let v Dubrovníku. První světovou válku prožil v Srbsku, Černé Hoře, Makedonii a Albánii. V letech 1919–1921 žil v Bělehradě, kde byl v roce 1921 přidělen k československému velvyslanectví. Jeho poslední působiště v československé armádě byl Užhorod, kam byl převelen v hodnosti podplukovníka. Když byla v listopadu 1938 Podkarpatská Rus přidělena Maďarsku, přestěhoval se Karel Jan Hejda do Brna, kde pracoval jako úředník berní správy. Od roku 1953 žil v Luhačovicích.\n\nDílo Františka Jana Hejdy představují především lovecké příběhy a zážitky z cest.\n\nPřispíval mezi jiným do časopisů \"Česká myslivost\", \"Stráž myslivosti\", \"Podkarpatské hlasy\" a zlínského časopisu \"Svět\".\n\n\n"}
{"id": "1554646", "url": "https://cs.wikipedia.org/wiki?curid=1554646", "title": "2020 v letectví", "text": "2020 v letectví\n\nTento článek obsahuje seznam událostí souvisejících s letectvím, které proběhly roku 2020.\n\n\n\n\n\n\n\n\n\n\n\n"}
{"id": "1554647", "url": "https://cs.wikipedia.org/wiki?curid=1554647", "title": "Lisle-en-Barrois", "text": "Lisle-en-Barrois\n\nLisle-en-Barrois je francouzská obec v departementu Meuse v regionu Grand Est. Žije zde obyvatel.\n\nObec leží u hranic departementu Meuse s departementem Marne.\n\n"}
{"id": "1554648", "url": "https://cs.wikipedia.org/wiki?curid=1554648", "title": "Správa lázeňských parků", "text": "Správa lázeňských parků\n\nPříspěvková organizace Správa lázeňských parků v Karlových Varech zajišťuje údržbu zeleně na území lázeňského města, spravuje dětská hřiště, městské hřbitovy a kolumbárium.\n\nFirma byla založena k 1. lednu 1992 jako příspěvková organizace. Zapsaná je u Krajského soudu v Plzni, oddíl Pr, vložka 589. Je metodicky řízena technickým odborem Magistrátu statutárního města Karlovy Vary.\n\nHlavní činností organizace je správa a údržba zeleně v lázeňském městě Karlovy Vary; jedná se o péči o trávníky, výsadbu záhonů, řez a kácení stromů, rozvojovou péči o alejové a památné stromy, péči o sídlištní zeleň, údržbu a instalaci mobilní zeleně, o nakládání s odpady a zimní i letní údržbu komunikací. Organizace též spravuje dětská hřiště, městské hřbitovy a kolumbárium.\nVe správě organizace je 125 hektarů trávníků; z toho je 5 hektarů pod automatickou závlahou a na 75 hektarech v lázeňském a obchodně-správním území města včetně parkových stezek je intenzivně udržována zeleň. Do údržby a péče o trávníky spadá výsadba letničkových a trvalkových záhonů; jde o 120 tisíc letniček a 70–80 tisíc cibulovin (krokusů, narcisů, tulipánů). Též je pečováno o téměř 16 tisíc stromů.\n\nCo se týče údržby a instalace mobilní zeleně, tj. květinových váz, palem, vavřínů apod., pro výzdobu v lázeňské zóně je vždy na jaře do této části města převezeno 300 palem přechovávaných v zimě v palmovém skleníku. Některé z nich jsou až 80 let staré.\n\nKromě této běžné údržby organizace revitalizuje parky v dlouhodobém plánu obnovy, zajišťuje provoz zahrady, kompostárny, správu hřbitovů (spravuje tři hřbitovy a kolumbárium), údržbu fontán, pítek a 50 dětských hřišť. Participuje i na dalších činnostech města, jako jsou přípravy vánočních a velikonočních trhů, skiatlonu, filmového festivalu, povodňových aktivit a dále na nahodilých akcích a případech, kdy je třeba operativně řešit dopravu, provoz či úklid ve městě.\n\nPři výkonu služby v zimním období se organizace stará o údržbu stezek v parcích a na přilehlých chodnících v lázeňské části a na vybraných sídlištích, a to v celkové délce více než 70 kilometrů.\n\nDalší činností organizace je péče o naučnou dendrologickou stezku. Ta prochází lázeňským územím města a je zaměřena na historii a botaniku lázeňských parků. Začíná v centru města, pokračuje podél řeky Teplé a po 4,5 km končí v parku u restaurace Poštovní dvůr. Obsahuje sady a parky: Smetanovy sady, Dvořákovy sady, Skalníkovy sady, Divadelní náměstí, sady Karla IV., Goethovu stezku, sady u Poštovního dvora a park za přírodním divadlem. Stezka prezentuje celkem 102 taxonů stromů a keřů na 215 jak domácích dřevin, tak i dřevin introdukovaných z Ameriky a Asie.\n\n"}
{"id": "1554649", "url": "https://cs.wikipedia.org/wiki?curid=1554649", "title": "Administrativní dělení Vietnamu", "text": "Administrativní dělení Vietnamu\n\nVietnam se člení na 63 administrativních oblastí; jde o 58 provincií (vietnamsky \"tỉnh\") a 5 měst „pod ústřední správou“ (viet.\" thành phố trực thuộc trung ương\"), jež jsou na úrovni provincií. Tato území jsou seskupena do 8 regionů. \n\nJednotlivé provincie se dále dělí na okresy (viet. \"huyện\"), střediskové obce (viet. \"thị xã\") a města „pod provinční správou“ (viet. \"thành phố trực thuộc tỉnh\"); na téže úrovni jsou pak také (ve zmíněných 5 městech) městské obvody (viet. \"quận\").\n"}
{"id": "1554654", "url": "https://cs.wikipedia.org/wiki?curid=1554654", "title": "Vražda Giulia Regeniho", "text": "Vražda Giulia Regeniho\n\nGiulio Regeni byl zavražděn v Egyptě na přelomu ledna a února 2016. Regeni byl hostující učitel na American University in Cairo a doktorand Univerzity v Cambridgi, který byl unesen 25. ledna 2016, v den pátého výročí demonstrace na náměstí Tahrír.\n\nByl nalezen beze známek života 3. února 2016 v blízkosti věznice egyptských tajných služeb u Káhiry, v příkopu podél dálnice směrem k Alexandrii. Jeho mrtvé tělo jevilo známky mučení. Italský ministr zahraničních věcí Paolo Gentiloni uvedl, že tělo vykazovalo známky „nehumánního, zvířecího, nepřijatelného násilí“.\n\nMotivem mučení a vraždy mohly být údajné Regeniho vztahy s opozičním odborovým hnutím proti režimu, který vedl generál Abd al-Fattáh as-Sísí. Tyto vztahy nicméně doposud nebyly prokázány. Regeni se nacházel v Egyptě kvůli terénnímu výzkumu o nezávislých odborech.\n\nZabití Giulia Regeniho vedlo především v Itálii, ale i v dalších zemích po celém světě, k živé politické diskuzi ohledně věrohodnosti vyšetřování bezpečnostními službami egyptské vlády. Tato podezření silně zasáhla diplomatické vztahy především Itálie s Egyptem.\n\nGiulio Regeni se narodil v Terstu 15. ledna 1988, vyrostl ve furlanské obci Flumisel.\n\nStudoval arabštinu a politologii v Leedsu a v Cambridgi. Přerušil studium, aby působil v Káhiře při Organizaci OSN pro průmyslový rozvoj, následně se během roku 2014 věnoval výzkumu pro společnost Oxford Analytica, zabývající se politickými analýzami. Poté se přihlásil k doktorskému studiu na cambridgeské Girton College, v jehož rámci se zabýval výzkumem nezávislých egyptských odborů. Učitelé ho vnímali jako nadaného doktoranda, který se důkladně připravuje na akademickou drahu. Aby mohl žít v Egyptě a provést terenní výzkum, si našel místo v Káhiře jako hostující učitel na American University in Cairo.\n\nV některých článcích, psaných pro zpravodajskou agenturu Near East News Agency (pod pseudonymem Antonio Drius) a pro denník Il manifesto, popsal obtížnou situaci odborů po Egyptské revoluci roku 2011.\n\nDne 25. ledna 2016 italský Giulio Regeni v 19:41 hodin informoval o svém odchodu SMS zprávou svoji partnerku v té době na Ukrajině. Chvíli poté studentka Noura Wahby, přítelkyně Regeniho od studií v Cambridgi, oznámila na svém profilu na Facebooku zmizení Giulia Regeniho, kterého očekávalo několik osob na náměstí Tahrír, aby oslavili narozeniny společného přítele.\n\nNahé, poškozené, znetvořené tělo Giulia Regeniho bylo nalezeno 3. února 2016 v příkopu podél cesty v poušti Káhira-Alexandrie, na periferii Káhiry. Nalezené tělo jevilo jednoznačné známky mučení: pohmoždění a odřeniny po celém těle, rozsáhlé hematomy, odpovídající poraněním po kopání a po úderech pěstmi a tyčí. Regeni utrpěl mnohočetné zlomeniny, mezi kterými zlomeniny žeber, všech prstů rukou i nohou, dlouhých kostí nohou a paží, dále zlomeniny lopatek, více než 5 uražených zubů.\n\nNalezeny byly i řezné a bodné rány včetně oblasti plosek nohou. Byly rovněž popsány mnohočetné popáleniny od cigaret po celém těle, mezi lopatkami byla popálenina největší s naříznutími připomínajícími písmena. Pitva odhalila krvácení do mozku a zlomeninu obratle krční páteře následovanou násilným úderem na oblast krku, což bylo nejspíše příčinou smrti.\n\nPohřeb mladého italského vysokoškolského učitele se konal v obci Flumisel 12. února 2016.\n\nRegeniho kauza přitáhla pozornost i jiných zemí. Mimo jiné nad 4600 akademiků podepsalo petici za objasnění Regeniho smrti a četných zmizení, která v Egyptě nastávají každý měsíc.\nDavid Runciman\n24. února 2016 Amnesty International Italia spustila kampaň \"Pravda pro Giulia Regeniho\" (Verità per Giulio Regeni). Byla také sepsána online petice na portálu Change.org, ke které se připojilo 154.715 příznivců.\n\n10. března 2016 Evropský parlament ve Štrasburku schválil usnesení, které odsoudilo mučení a usmrcení Giulia Regeniho spolu s trvajícím porušováním lidských práv ze strany vlády generála as-Sísího v Egyptě. Usnesení bylo schváleno valnou většinou.\n\n24. ledna 2019 se na mnoha italských náměstích odehrály pochodňové průvody na památku Giulia Regeniho. V obci Flumisel se konal vzpomínkový obřad za přítomnosti Regeniho rodičů a předsedy dolní komory italského parlamentu Roberto Fico.\n"}
{"id": "1554657", "url": "https://cs.wikipedia.org/wiki?curid=1554657", "title": "Kampor", "text": "Kampor\n\nKampor () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Rab a je součástí opčiny města Rab. V roce 2011 zde žilo celkem 1 173 obyvatel.\n\nJedinou sousední vesnicí je Palit.\n"}
{"id": "1554663", "url": "https://cs.wikipedia.org/wiki?curid=1554663", "title": "Atribuce probíhající klimatické změny", "text": "Atribuce probíhající klimatické změny\n\nAtribuce probíhající klimatické změny, nebo připisování probíhající klimatické změny jednotlivým příčinám je úsilí vědecky zjistit mechanismy odpovědné za probíhající globální oteplování a související změny klimatu na Zemi. Úsilí se zaměřilo na změny pozorované během období instrumentálních teplotních záznamů, zejména za posledních 50 let. To je období, kdy se lidská činnost nejvíce zintenzivněla a zároveň jsou k dispozici detailní pozorování troposféry. Podle Mezivládního panelu pro změnu klimatu (IPCC) je „extrémně pravděpodobné“, že lidský vliv byl v letech 1951 až 2010 dominantní příčinou globálního oteplování, podle některých zdrojů bylo pozorované oteplování od roku 1951 způsobeno výhradně lidmi.\n\nNěkteré z hlavních lidských aktivit, které přispívají ke globálnímu oteplování, jsou:\n\n\nKromě lidských činností mohou změnu klimatu způsobit také některé přírodní mechanismy, jako jsou klimatické oscilace, změny sluneční aktivity a sopečná činnost. \n\nExistuje řada důkazů, které podporují teorii, že probíhající změny klimatu jsou způsobeny lidskou činností: \n\n\nNázor IPCC, že za probíhající globální oteplování mohou lidské aktivity je názor sdílený vědeckou komunitou a je také podporován 196 dalšími vědeckými organizacemi po celém světě.\n\nFaktory ovlivňující klima Země lze rozdělit na zpětné vazby a působení. Působení je něco, co je mimo klimatický systém. Vnější působení zahrnuje přírodní jevy, jako jsou sopečné erupce a změny ve sluneční aktivitě. Také lidské aktivity mohou působit na klimatický systém, například prostřednictvím změn složení atmosféry. \n\nRadiační působení je měřítkem toho, jak různé faktory mění energetickou rovnováhu zemské atmosféry. Pozitivní radiační působení bude mít tendenci zvyšovat energii systému Země-atmosféra, což povede k oteplování systému. Mezi začátkem průmyslové revoluce v roce 1750 a rokem 2005 došlo ke zvýšení koncentrace oxidu uhličitého v atmosféře, což vedlo k pozitivnímu radiační působení průměrně asi 1,66 Wm.\n\nKlimatická zpětná vazba může buď zesílit nebo tlumit reakci klimatu na dané působení. V klimatickém systému existuje mnoho mechanismů zpětné vazby, které mohou buď zesílit (pozitivní zpětná vazba) nebo oslabit (negativní zpětná vazba) důsledky změny v působení na klima. \n\nKlimatický systém se bude lišit v závislosti na změnách působení. Bude vykazovat vnitřní variabilitu díky přítomnosti či nepřítomnosti působení, které na něj má vliv. Tato vnitřní variabilita je výsledkem složitých interakcí mezi složkami klimatického systému, jako je propojení mezi atmosférou a oceánem. Příkladem vnitřní variability je El Niño – jižní oscilace. \n\nZjištění (signálů) a připsání klimatických signálů příčinám má v literatuře o změně klimatu přesnější definici, jak ji vyjadřuje IPCC. Zjištění klimatického signálu neznamená vždy důležité přiřazení. Ve čtvrté hodnotící zprávě IPCC se uvádí, že „je \"extrémně pravděpodobné,\" že lidské činnosti od roku 1750 měly na klima značný vliv na čisté oteplování“, kde „extrémně pravděpodobné“ znamená pravděpodobnost větší než 95 %. \"Zjištění\" signálu vyžaduje prokázání, že pozorovaná změna je statisticky významně odlišná od změny, kterou lze vysvětlit přirozenou vnitřní variabilitou. \n\n\"Připsání\" vyžaduje prokázání, že pro daný signál platí, že: \n\n\nOxid uhličitý je primární skleníkový plyn, který přispívá k probíhajícím změnám klimatu. Je absorbován a přirozeně emitován jako součást uhlíkového cyklu prostřednictvím dýchání zvířat a rostlin, sopečných erupcí a výměny oceán-atmosféra. Lidské činnosti, jako je spalování fosilních paliv a změny ve využívání půdy, uvolňují velká množství uhlíku do atmosféry a způsobují nárůst koncentrací CO v atmosféře. \n\nVysoce přesná měření koncentrací atmosférického CO, iniciovaná Charlesem Davidem Keelingem v roce 1958, představují hlavní časové řady dokumentující měnící se složení atmosféry. Tato data mají ve vědě o změně klimatu ikonický status jako důkaz účinku lidské činnosti na chemické složení globální atmosféry. \n\nV květnu 2019 dosáhla koncentrace CO v atmosféře 415 ppm. Naposledy, bylo této koncentrace dosaženo před 2,6–5,3 miliony let. Bez lidské intervence by koncentrace byla 280 ppm. \n\nSpolu s CO jsou také činiteli, přispívajícími ke skleníkovému efektu, methan a v menší míře oxid dusný. Kjótský protokol je uvádí společně s fluorovodíky (HFC), perfluorouhlíky (PFC) a fluoridem sírovým (SF), což jsou zcela umělé plyny, které přispívají k radiačnímu působení. Graf napravo přiřazuje antropogenní emise skleníkových plynů osmi hlavním hospodářským odvětvím, z nichž největší přispěvatelé jsou elektrárny (mnohé z nich spalují uhlí nebo jiná fosilní paliva), průmyslové procesy, paliva v dopravě (obvykle fosilní paliva) a zemědělské vedlejší produkty (hlavně methan z enterální fermentace a oxid dusný z používání hnojiv). \n\nVodní pára je nejhojnějším skleníkovým plynem a je největším přispěvatelem k přirozenému skleníkovému efektu, přestože má krátkou životnost v atmosféře (asi 10 dnů). Některé lidské činnosti mohou ovlivnit koncentrace vodní páry na lokální úrovni. V celosvětovém měřítku je však koncentrace vodní páry řízena teplotou, která ovlivňuje celkovou rychlost odpařování a srážek. Proto globální koncentrace vodní páry není podstatně ovlivněna přímými lidskými emisemi.\n\nZměna klimatu je přičítána využívání půdy ze dvou hlavních důvodů. V letech 1750 až 2007 byly asi dvě třetiny antropogenních emisí CO vyrobeny ze spalování fosilních paliv a asi jedna třetina emisí byla způsobena změnami ve využívání půdy, primárně odlesňováním. Odlesňování snižuje jak množství oxidu uhličitého absorbovaného odlesněnými regiony, tak uvolňuje skleníkové plyny přímo, spolu s aerosoly, spalováním biomasy, které odlesňování často doprovází. \n\nNěkteré z příčin klimatických změn média se změnou klimatu nespojují. Například škody způsobené lidmi na slonech a opicích přispívají k odlesňování tím i ke změně klimatu. \n\nDruhým důvodem, proč bylo změně klimatu připisováno využívání půdy, je to, že často dochází ke změně terestrického albeda, což vede ke zvýšenému radiačnímu působení. Tento efekt je významnější lokálně než celosvětově. \n\nŽivočišná výroba na celém světě zabírá 70 % veškeré půdy využívané k zemědělství respektive 30 % nezaledněné pevniny. Více než 18 % antropogenních emisí skleníkových plynů je připisováno hospodářským zvířatům a činnostem souvisejícím s hospodářskými zvířaty, jako je odlesňování a stále intenzivnější zemědělské postupy. Mezi specifické atributy odvětví chovu hospodářských zvířat patří: \n\n\nPrakticky s jistotou, vědecký konsenzus přisuzuje různé formy změny klimatu, zejména chladicí účinky, aerosolům, což jsou malé částice nebo kapičky suspendované v atmosféře. Mezi klíčové zdroje, kterým jsou antropogenní aerosoly přiřazeny patří: \n\n\nBěhem posledních 150 let lidské činnosti uvolňovaly do atmosféry rostoucí množství skleníkových plynů. To vedlo ke zvýšení průměrné globální teploty čili ke globálnímu oteplování. Další lidské působení je relevantní – například se předpokládá, že sulfátové aerosoly mají chladicí účinek. Přispívají také přírodní faktory. Podle historického teplotního záznamu z minulého století se teplota vzduchu u povrchu Země zvýšila kolem 0,74 ± 0,18 °C. \n\nHistoricky důležitá otázka ve výzkumu změny klimatu je relativní význam lidské činnosti a neantropogenních příčin v období instrumentálních záznamů. Ve druhé hodnotící zprávě (SAR) z roku 1995 učinil IPCC široce citované prohlášení, že „Rovnováha důkazů naznačuje znatelný vliv člověka na globální klima“. V roce 2001 to Třetí hodnotící zpráva (TAR) upřesnila a uvedla: „Existují nové a silnější důkazy, že většina oteplování pozorovaná za posledních 50 let je způsobena lidskými činnostmi“. Čtvrtá hodnotící zpráva z roku 2007 (AR4) dále zesílila toto zjištění: \n\n\nMezi další zjištění Čtvrté hodnotící zprávy IPCC patří: \n\n\nZa posledních pět desetiletí došlo k globálnímu oteplování zemského povrchu přibližně o 0,65 °C (viz Instrumentální záznamy teplot). Mezi možné faktory, které by mohly způsobit změny globální průměrné teploty, patří vnitřní variabilita klimatického systému, vnější působení, zvýšení koncentrace skleníkových plynů nebo jakákoli kombinace těchto faktorů. Současné studie ukazují, že nárůst skleníkových plynů zejména, že nárůst CO, je zodpovědný za většinu pozorovaného oteplování. Důkazy pro tento závěr zahrnují: \n\n\nNedávná vědecká hodnocení ukazují, že většina oteplování zemského povrchu za posledních 50 let byla způsobena lidskými činnostmi (viz také část vědecká literatura a názor). Tento závěr spočívá na více různých důkazech. Stejně jako oteplovací „signál“, který se postupně vynořil z „šumu“ přirozené proměnlivosti klimatu, se v posledních několika desetiletích nahromadil vědecký důkaz o vlivu člověka na globální klima z mnoha stovek studií. Žádná jednotlivá studie není průlomová. Rovněž žádná jednotlivá studie nebo kombinace studií nenarušily velké množství důkazů podporujících závěr, že lidská činnost je hlavním hnacím motorem nedávného oteplování.\n\nPrvní linie důkazů je založena na fyzikálním porozumění toho, jak skleníkové plyny zachycují teplo, jak klimatický systém reaguje na zvyšování koncentrací skleníkových plynů a jak jiné lidské a přírodní faktory ovlivňují klima. \n\nDruhá linie důkazů je založena na nepřímých odhadech změn klimatu za posledních 1 000 až 2 000 let. Tyto záznamy jsou získány z živých organismů a jejich pozůstatků (jako jsou letokruhy stromů a korály) a z fyzikálních veličin (jako je poměr mezi lehčími a těžšími izotopy kyslíku v ledových jádrech). Poučení z těchto údajů je, že globální povrchové teploty v posledních několika desetiletích jsou zjevně neobvyklé, protože byly vyšší než kdykoli v průběhu posledních 400 let. Pro severní polokouli je nedávné zvýšení teploty zjevně neobvyklé nejméně za posledních 1 000 let (viz graf vpravo). \n\nTřetí linie důkazů je založena na široké, kvalitativní konzistenci mezi pozorovanými změnami klimatu a simulacemi počítačových modelů v tom, jaká se očekává změna klimatu v reakci na lidské činnosti. Například, když jsou klimatické modely provozovány s historickým nárůstem skleníkových plynů, vykazují postupné oteplování Země a povrchu oceánu, zvyšování tepelného obsahu oceánu a troposféry, zvyšování globální hladiny moře, ústup mořského ledu a sněhové pokrývky, ochlazování stratosféry, zvýšení množství atmosférické vodní páry a změny srážkových a tlakových schémat ve velkém měřítku. Tyto a další aspekty modelované změny klimatu jsou v souladu s pozorováními.\n\nKonečně, existují rozsáhlé statistické důkazy z tzv. stuií „otisků prstů“. Každý faktor, který ovlivňuje klima, vytváří jedinečný vzorec reakce na klima, stejně jako každý člověk má jedinečný otisk prstu. Studie otisků prstů využívají tyto jedinečné podpisy a umožňují podrobné srovnání modelovaných a pozorovaných vzorců změny klimatu. Vědci se spoléhají na takové studie, aby připisovali pozorované změny klimatu konkrétní příčině nebo souboru příčin. Ve skutečném světě jsou změny klimatu, ke kterým došlo od začátku průmyslové revoluce, důsledkem složité směsi lidských a přírodních příčin. Důležitost každého jednotlivého vlivu v této směsi se postupem času mění. Samozřejmě, že neexistuje více planet Země, což by experimentátorovi umožnilo změnit pouze jeden faktor na každé planetě, a to by pomohlo izolovat různé otisky prstů. Proto se používají ke studiu vlivu jednotlivých faktorů na klima klimatické modely. V nich může být měněn jediný faktor (jako skleníkové plyny) nebo soubor faktorů, a tak lze studovat reakci modelovaného klimatického systému na tyto individuální nebo kombinované změny. Například, když simulace klimatických modelů z minulého století zahrnují všechny hlavní vlivy na klima, ať už indukované člověkem nebo přirozené, mohou reprodukovat mnoho důležitých rysů pozorovaných vzorců změny klimatu. Když jsou z modelových experimentů odstraněny lidské vlivy, výsledky naznačují, že povrch Země by se během posledních 50 let skutečně mírně ochladil (viz graf). Jasným poselstvím studií otisků prstů je, že pozorované oteplování v posledním půlstoletí nemůže být vysvětleno přírodními faktory a je způsobeno především lidskými faktory.\n\nDalší otisk lidského vlivu na klima byl identifikován při pohledu na profil jednotlivých vrstev atmosféry a při studiu struktury teplotních změn od povrchu nahoru přes stratosféru (viz část o Solární aktivita). Nejdříve se metoda otisků prstů zaměřila na změny povrchové a atmosférické teploty. Vědci pak aplikovali metody otisků prstů na celou řadu klimatických proměnných, identifikovali klimatické signály způsobené člověkem v tepelném obsahu oceánů, ve výšce tropopauzy (hranici mezi troposférou a stratosférou, která se v posledních desetiletích posunula nahoru o několik set metrů), geografické vzorce srážek, sucho, povrchový tlak a odtok z hlavních povodí\n\nStudie zveřejněné po publikaci Čtvrté hodnotící zprávy IPCC v roce 2007 také zjistily lidské otisky prstů ve zvýšené atmosférické vlhkosti (jak v blízkosti povrchu, tak v celém rozsahu atmosféry), při poklesu rozsahu arktického zalednění, a ve změnách povrchových teplot Arktidy a Antarktidy.\n\nPoselstvím celého tohoto díla je, že klimatický systém vypráví konzistentní příběh o stále dominantnějším lidském vlivu – změny teploty, rozsahu ledu, vlhkosti a cirkulačních vzorců fyzikálně konzistentním způsobem zapadají do sebe jako dílky puzzle. \n\nPráce s „otisky prstů“ je stále prokazatelnější. Jasné a přesvědčivé vědecké důkazy podporují zjištění o výrazném vlivu člověka na globální klima. Většina nedávné pozornosti je nyní věnována změnám klimatu na kontinentálním a regionálním měřítku a proměnným, které mohou mít velký dopad na společnost. Vědci například prokázali příčinnou souvislost mezi lidskou činností a změnami sněhové přikrývky, maximální a minimální (denní) teplotou a sezónním načasováním odtoku z horských oblastí západních Spojených států. Lidská aktivita pravděpodobně významně přispěla ke změnám teploty povrchu oceánu v oblastech formování hurikánů. Vědci se také dívají za fyzikální klimatický systém a začínají spojovat změny v distribuci a sezónním chování rostlinných a živočišných druhů se změnami teploty a srážek způsobenými člověkem. \n\nZdá se, že více než deset let jeden aspekt příběhu o změně klimatu vykazoval významný rozdíl mezi modely a pozorováními. V tropech všechny modely předpovídaly, že se vzrůstem skleníkových plynů se očekává, že se troposféra se bude zahřívat rychleji než zemský povrch. Zdálo se, že pozorování z meteorologických balónů, satelitů a povrchových teploměrů vykazovaly opačné chování (rychlejší zahřívání povrchu než troposféry). Tento problém byl problémem v pochopení příčin změny klimatu. Nyní je tento problém do značné míry vyřešen. Výzkum ukázal, že v datech ze satelitů a meteorologických balónů byly velké nejistoty. Pokud jsou nejistoty v modelech a pozorováních správně zohledněny, novější soubory pozorovacích dat (s lepším řešením známých problémů) jsou v souladu s výsledky klimatického modelu. To však neznamená, že byly vyřešeny všechny zbývající rozdíly mezi modely a pozorováními. Zdá se, že pozorované změny některých klimatických proměnných, jako je arktický mořský led, některé aspekty srážek a vzorce povrchového tlaku, probíhají mnohem rychleji, než předpokládaly modely. Důvody těchto rozdílů nejsou dobře známy. Závěrem metody „otisku prstů“ je však to, že většina pozorovaných změn, které byly doposud zkoumány, jsou navzájem konzistentní a jsou také v souladu s naším vědeckým chápáním toho, jak by se mělo očekávat, že klimatický systém bude reagovat na nárůst tepla, zachycovaného skleníkovými plyny, jejichž koncentrace narostly lidskou činností.\n\nJedním z témat diskutovaných v literatuře je to, zda lze lidské činnosti připsat extrémní povětrnostní události. Seneviratne \"et al.\" (2012)uvedl, že připisování jednotlivých extrémních povětrnostních podmínek k lidské činnosti by bylo náročné. Přisuzování změn v dlouhodobých trendech extrémního počasí je však dost průkazné. Například Seneviratne \"et al.\" (2012) dospěli k závěru, že lidské činnosti pravděpodobně vedly k oteplování extrémních denních minimálních a maximálních teplot v celosvětovém měřítku. \n\nDalším způsobem, jak si tento problém prohlížet, je zvážit dopady změny klimatu vyvolané člověkem na pravděpodobnost budoucích extrémních povětrnostních jevů. Stott \"a kol.\" (2003) například zvažovali, zda lidské činnosti zvýšily riziko závažných vln veder v Evropě, jako tomu bylo v roce 2003. Jejich závěr je, že lidské činnosti velmi pravděpodobně více než zdvojnásobily riziko tepelných vln této velikosti. \n\nLze ukázat analogii mezi sportovcem používajícím steroidy a změnou klimatu vyvolanou člověkem. Stejně tak, jak se může výkon sportovce zvýšit při používání steroidů, změna klimatu vyvolaná člověkem může zvyšovat riziko některých extrémních povětrnostních jevů. \n\nHansen \"a kol.\" (2012) navrhli, že lidské činnosti výrazně zvýšily riziko letních vln veder. Podle jejich analýzy se rozloha Země ovlivněná velmi horkými letními teplotními anomáliemi v průběhu času značně zvýšila. V základním období 1951–1980 pokryly tyto anomálie několik desetin procenta v rámci globální rozlohy Země. V posledních letech se tento podíl zvýšil na přibližně 10 % globální rozlohy Země. Hansen \"et al.\" (2012) přičítali vlny veder v Moskvě a Texasu v roce 2010 oteplování, způsobenému člověkem. \n\nDřívější studie Dole \"et al.\" (2011) dospěla k závěru, že v roce 2010 byla vlna veder v Moskvě způsobena zejména přirozenou proměnlivostí počasí. I když není přímo citován Dole \"et al.\" (2011), studie Hansen \"a kol.\" (2012) tento druh vysvětlení odmítla. Hansen \"a kol.\" (2012) uvedli, že za vlny veder v Moskvě a Texasu byla zodpovědná kombinace přirozené proměnlivosti počasí a globálního oteplování vyvolaného člověkem.\n\nExistuje řada příkladů publikované a neformální podpory pro konsensuální názor. Jak již bylo zmíněno dříve, IPCC dospěl k závěru, že většina pozorovaných zvýšení globálně průměrných teplot od poloviny 20. století je „velmi pravděpodobně“ kvůli lidské činnosti. Závěry IPCC jsou v souladu se závěry několika zpráv vypracovaných Národní radou pro výzkum USA. Ve zprávě zveřejněné v roce 2009 Americkým programem pro globální změny výzkumu došlo k závěru, že „[globální] oteplování je jednoznačné a primárně indukované člověkem“. Řada vědeckých organizací vydala prohlášení, která podporují konsenzuální názor. Dva příklady zahrnují: \n\n\nČtvrtá hodnotící zpráva IPCC (2007) dospěla k závěru, že připisování je možné u řady pozorovaných změn klimatu (viz účinky globálního oteplování). Bylo však zjištěno, že při posuzování změn v menších regionech (méně než kontinentální měřítko) a v krátkých časových obdobích (méně než 50 let) je přiřazení obtížnější. Ve větších oblastech průměrování snižuje přirozenou variabilitu klimatu, což usnadňuje detekci a přiřazování. \n\n\n\nJak je popsáno výše, malá menšina vědců nesouhlasí s konsensem. Například Willie Soon a Richard Lindzen tvrdí, že neexistuje dostatečný důkaz antropogenního připisování. Obecně tato pozice vyžaduje nové fyzikální mechanismy vysvětlující pozorované oteplování.\n\nMaximální sluneční sluneční skvrna nastává, když se magnetické pole slunce zhroutí a obrátí jako součást průměrného 11letého slunečního cyklu (22 let pro úplné obnovení ze severu na sever). \n\nKlimatologové zkoumali roli Slunce v probíhající změně klimatu. Od roku 1978 je intenzita slunečního záření měřena satelity podstatně přesněji, než bylo dříve možné z povrchu. Tato měření ukazují, že sluneční sluneční záření se od roku 1978 nezvýšilo, takže oteplování během posledních 30 let nelze přímo přičíst zvýšení celkové sluneční energie dosahující na Zemi (viz graf výše, vlevo). Ve třech desetiletích od roku 1978 měla kombinace sluneční a sopečné činnosti pravděpodobně mírný chladivý vliv na klima. \n\nKe zkoumání role Slunce v nedávné změně klimatu byly použity klimatické modely. Modely nejsou schopné reprodukovat rychlé oteplování pozorované v posledních desetiletích, když berou v úvahu pouze změny v celkové sluneční radiaci a sopečné činnosti. Modely jsou však schopny simulovat pozorované změny teploty ve 20. století, když zahrnují všechny nejdůležitější vnější síly, včetně lidských vlivů a přírodních sil. Jak již bylo uvedeno, Hegerl \"et al.\" (2007) dospěli k závěru, že působení skleníkových plynů „velmi pravděpodobně“ způsobilo většinu pozorovaného globálního oteplování od poloviny 20. století. Při tomto závěru Hegerl \"et al.\" (2007) počítali s možností, že klimatické modely podceňovaly účinky sluneční energie.\n\nRole sluneční aktivity při změně klimatu byla také vypočtena za delší časové období pomocí „proxy“ datových sad, jako jsou letokruhy stromů. Modely ukazují, že solární a vulkanické síly mohou vysvětlit období relativního tepla a chladu mezi roky 1000 a 1900, ale k reprodukci oteplování na konci 20. století je zapotřebí lidského působení.\n\nDalší linie důkazů proti teorii, že Slunce způsobilo nedávnou změnu klimatu, pochází z toho, jak se změnily teploty na různých výškových hladinách zemské atmosféry. Modely a pozorování (viz obrázek výše, uprostřed) ukazují, že skleníkové plyny mají za následek oteplování nižších vrstev atmosféry (nazývané troposféra), ale ochlazení horní vrstev atmosféry (nazývané stratosféra). Úbytek ozonové vrstvy díky chemickým chladivům má také za následek chladicí účinek ve stratosféře. Pokud by Slunce bylo zodpovědné za pozorované oteplování, mohlo by se očekávat oteplování troposféry na povrchu a oteplování v horní části stratosféry, protože zvýšení sluneční aktivity by doplnilo ozon a oxidy dusíku. Stratosféra má ale opačný teplotní gradient než troposféra, takže teplota troposféry se snižuje s nadmořskou výškou a stratosféra stoupá s nadmořskou výškou. Hadleyovy buňky jsou mechanismem, kterým se ozon generovaný v tropech (nejvyšší oblast UV záření ve stratosféře) pohybuje směrem k pólům. Globální klimatické modely naznačují, že změna klimatu může rozšířit Hadleyovy buňky a tlačit proud proudem na sever, čímž se rozšíří tropická oblast a výsledkem budou v těchto oblastech celkově teplejší a sušší podmínky.\n\nHabibullo Abdussamatov (2004), vedoucí kosmického výzkumu na Petrohradské astronomické observatoři Pulkovo v Rusku, tvrdí, že za nedávno pozorovanou změnu klimatu je zodpovědné Slunce. Novináři zpravodajských serverů canada.com (Solomon, 2007b), National Geographic News (Ravillious, 2007), a LiveScience (Than, 2007) informovali o případu oteplování na Marsu. V těchto článcích byl citován Abdussamatov. Uvedl, že oteplování na Marsu bylo důkazem toho, že globální oteplování na Zemi bylo způsobeno změnami na Slunci. \n\nRavillious (2007) citoval dva vědce, kteří nesouhlasili s Abdussamatovem: Amato Evan, klimatolog na University of Wisconsin - Madison v USA, a Colin Wilson, planetární fyzik na Oxfordské univerzitě ve Velké Británii. Podle Wilsona jsou „kolísání na oběžné dráze Marsu hlavní příčinou jeho klimatických změn v současné době“ (viz také orbitální působení ). Than (2007) citoval Charlesa Longa, klimatického fyzika v Pacifik Northwest National Laboratories v USA, který nesouhlasil s Abdussamatovem. \n\nThan (2007) poukázal na názor Bennyho Peisera, sociálního antropologa na Liverpoolské univerzitě Johna Moorese ve Velké Británii. Peiser ve svém zpravodaji citoval blog, který komentoval oteplování pozorované na několika planetárních tělech Sluneční soustavy . Tito zahrnovali Neptunův měsíc Triton, Jupiter, Pluto a Mars. V e-mailovém rozhovoru s Thanem (2007) Peiser uvedl, že: \"Myslím, že je zajímavou shodou okolností, že v naší sluneční soustavě byly pozorovány trendy oteplování na mnoha velmi rozmanitých planetárních tělesech,\". . . \"Možná je to jen náhoda.\" Than (2007) poskytl alternativní vysvětlení, proč došlo k oteplování na Triton, Pluto, Jupiter a Mars. \n\nAmerická agentura na ochranu životního prostředí (US EPA, 2009) odpověděla na veřejné komentáře týkající se atribuce změny klimatu. Řada komentátorů tvrdila, že nedávné změny klimatu lze připsat změnám slunečního záření. Podle US EPA (2009) toto připsání nebylo podporováno velkou část vědecké literatury . US EPA s odkazem na práci IPCC (2007) poukázala na nízký příspěvek slunečního záření k radiačnímu násilí od začátku průmyslové revoluce v roce 1750. Během tohoto časového období (1750 až 2005) byl odhadovaný příspěvek slunečního záření k radiačnímu nucení 5 % hodnoty kombinovaného radiačního nucení v důsledku zvýšení atmosférických koncentrací oxidu uhličitého, metanu a oxidu dusného (viz graf) naproti). \n\nHenrik Svensmark navrhl, že magnetická aktivita Slunce vychyluje kosmické paprsky a že to může ovlivnit tvorbu kondenzačních jader mraků, a tím ovlivnit klima. Web ScienceDaily informoval o studii z roku 2009, která se zabývala tím, jak byly minulé změny klimatu ovlivněny magnetickým polem Země. Geofyzik Mads Faurschou Knudsen, který je spoluautorem studie, uvedl, že výsledky studie podporují Svensmarkovu teorii. Autoři studie také uznali, že CO hraje důležitou roli při změně klimatu. \n\nNázor, že kosmické paprsky mohou poskytnout mechanismus, kterým změny sluneční aktivity ovlivňují klima, není v literatuře podporován. Solomon \"a kol.\" (2007) uvádí: [..] Časová řada kosmických paprsků neodpovídá globálnímu celkovému oblačnosti po roce 1991 ani globálnímu oblačnosti v nízkých výškách po roce 1994. Spolu s chybějícím prokázaným fyzickým mechanismem a hodnověrností dalších příčinných faktorů ovlivňujících změny v oblačnosti způsobuje, že asociace mezi změnami aerosolu a tvorby mraků vyvolaných galaktickým kosmickým paprskem je kontroverzní. Studie Lockwood a Fröhlich (2007) a Sloan a Wolfendale (2008) nenalezly žádný vztah mezi oteplováním v posledních desetiletích a kosmickými paprsky. Pierce a Adams (2009) použili model k simulaci vlivu kosmického záření na vlastnosti mraků. Došli k závěru, že předpokládaný účinek kosmického záření je příliš malý na to, aby vysvětlil nedávnou změnu klimatu. Pierce a Adams (2009) poznamenali, že jejich zjištění nevylučují možné spojení mezi kosmickými paprsky a změnou klimatu, a doporučili další výzkum. \n\nErlykin \"a kol.\" (2009) zjistili, že důkazy ukázaly, že souvislosti mezi slunečními změnami a podnebím byly spíše zprostředkovány přímou variací slunečního záření než kosmickými paprsky, a dospěly k závěru: „Z toho vyplývá, že v našich předpokladech je účinek měnící se sluneční aktivity, buď přímým slunečním zářením, nebo změnou rychlosti kosmického záření, musí být od roku 1956 nižší než 0,07 ° C, tj. méně než 14 % pozorovaného globálního oteplování“ Carslaw (2009) a Pittock (2009) hodnotí současnou a historickou literaturu v této oblasti a nadále zjišťují, že vazba mezi kosmickými paprsky a podnebím je slabá, i když podporují pokračující výzkum. US EPA (2009) komentoval výzkum Duplissy \"et al.\" (2009): Experimenty CLOUD v CERNu jsou zajímavým výzkumem, ale neposkytují přesvědčivé důkazy o tom, že kosmické paprsky mohou sloužit jako hlavní zdroj působení na mraky. Předběžné výsledky experimentu (Duplissy et al., 2009) naznačují, že ačkoli existovaly určité důkazy iontově zprostředkované nukleace, u většiny pozorovaných nukleačních událostí se zdá, že podíl iontových procesů je menší. Tyto experimenty také ukázaly obtíž při udržování dostatečně čistých podmínek a stabilních teplot, aby se zabránilo falešným aerosolovým nárazům. Neexistuje žádný náznak, že by dřívější experimenty Svensmark mohly dokonce odpovídat kontrolovaným podmínkám experimentu CERN. Zjistili jsme, že Svensmarkovy výsledky v oblasti setí v oblacích nebyly dosud prokázány jako robustní nebo dostatečné k tomu, aby podstatně změnily závěry hodnotící literatury, zejména s ohledem na hojnost nedávné literatury, která je skeptická ke spojení kosmického záření a klimatu \n\n\n\n\n"}
{"id": "1554668", "url": "https://cs.wikipedia.org/wiki?curid=1554668", "title": "Letní paralympijské hry 2024", "text": "Letní paralympijské hry 2024\n\nLetní paralympijské hry 2024, oficiálně XVII. letní paralympijské hry ( ), se budou konat ve francouzské Paříži. Slavnostní zahájení proběhne 28. srpna 2024, ukončení se pak uskuteční 8. září 2024. \n\nMěsta, která chtěla hostit Letní olympijské hry 2024, musela do 15. září 2015 podat kandidaturu. Kandidaturu podaly Paříž, Boston, Budapešť, Hamburg a Řím. Místní veřejné mínění o pořádání her v Bostonu bylo rozlišné; průzkum z března 2015 ukázal, že 52% obyvatel Bostonu bylo proti jejich hostování. Dne 27. července 2015 Olympijský výbor Spojených států odmítl svou nabídku na pořádání olympijských her v Bostonu s odvoláním na nedostatek veřejné podpory a nejistoty v nabídce. Na další den se Olympijský výbor Spojených států obrátil na Los Angeles ohledně vstupu jako náhradního uchazeče na letní olympiádu 2024 poté, co Boston svou nabídku upustil. Dne 1. září 2015 hlasovala Rada města LA 15:0, aby podpořila nabídku na pořádání her. Dne 29. listopadu 2015 se konalo v Hamburgu referendum, ve kterém 51,6% občanů hlasovalo proti nabídce na olympijské hry. Řím 21. září 2016 stáhl kandidaturu poté, co nedostal politické záruky od městu. Dne 22. února 2017 Budapešť svou nabídku stáhla poté, co petice proti nabídce shromáždila více podpisů, než je nezbytné pro referendum.\n\nPo těchto vystoupení nabídek měst se MOV sešla v Lausanne, aby diskutoval nad nabídkovým procesem na letními olympiády v roce 2024 a 2028. Mezinárodní olympijský výbor formálně navrhl zvolení hostitelských měst letních olympiád v roce 2024 a 2028 najednou v roce 2017. Návrh byl schválen na mimořádném zasedání MOV 11. července 2017 v Lausanne. MOV zavedl postup, při kterém by se výbory organizátorů LA 2024 a Paříž 2024 setkaly s MOV, aby diskutovaly o tom, kdo bude pořádat hry v roce 2024 a kdo bude hostit hry v roce 2028 a zda by bylo skutečně možné vybrat hostitelské město pro oba současně.\n\nPo rozhodnutí o udělení her 2024 a 2028 současně byla Paříž považována za preferovaného pořadatele olympijských her 2024. Dne 31. července 2017 MOV oznámil, že Los Angeles je jediným kandidátem olympijských her 2028, čímž se Paříž stala jediným kandidátem olympiády v roce 2024.\n\nPaříž byla zvolena jako pořadatelské město 13. září 2017 na 131. zasedání MOV v Limě v Peru.\n\n\n\n\n\nNa XVII. Letních paralympijských hrách se bude soutěžit v celkem 22 sportovních odvětvích.\n\n\n"}
{"id": "1554674", "url": "https://cs.wikipedia.org/wiki?curid=1554674", "title": "Konžská kuchyně", "text": "Konžská kuchyně\n\nKonžská kuchyně může označovat národní kuchyni dvou rozdílných států:\n"}
{"id": "1554679", "url": "https://cs.wikipedia.org/wiki?curid=1554679", "title": "Konžská kuchyně (Kongo-Brazzaville)", "text": "Konžská kuchyně (Kongo-Brazzaville)\n\nKuchyně Konžské republiky (Kongo-Brazzaville) je podobná kuchyni Demokratické republiky Kongo i ostatním kuchyním sousedních států. Byla ovlivněna francouzskou, arabskou i asijskou kuchyní. Jídla jsou většinou dušená, základní potravinou je maniok. Dále se používá maso (spíše ve vnitrozemí), ryby, ústřice, krevety (spíše na pobřeží), plantainy, palmový olej nebo ovoce (například banány nebo ananas). Koření se příliš nepoužívá, výjimkou je pepř. Běžně se také loví zvířata v přírodě, například opice, antilopy nebo krokodýli.\n\nVe větších městech existují i restaurace nabízející pokrmy z francouzské, indické nebo čínské kuchyně.\n\n"}
{"id": "1554680", "url": "https://cs.wikipedia.org/wiki?curid=1554680", "title": "Zimní paralympijské hry 2026", "text": "Zimní paralympijské hry 2026\n\nZimní paralympijské hry 2026, oficiálně XIV. zimní paralympijské hry ( ), se budou konat v italském Miláně a Cortině d'Ampezzo. Slavnostní zahájení proběhne 6. března 2026, ukončení se pak uskuteční 15. března 2026.\n\nV Itálii se uskuteční zimní paralympiáda již podruhé. První proběhly v roce 2006 v Turíně.\n\nMěsta, která chtěla hostit Zimní olympijské hry 2026, musela do 31. března 2018 podat kandidaturu. Kandidaturu podaly Milán a Cortina d'Ampezzo, Stockholm, Calgary, Erzurum, Sapporo, Štýrský Hradec a Sion. Dne 10. června 2018 Sion od nabídky upustil, protože 53,96% voličů v referendu odmítlo slíbit finanční podporu pro hry. Dne 6. července 2018 Štýrský Hradec nabídku stáhl kvůli nedostatku podpory ze strany zemské vlády. Dne 13. září 2018 Sapporo oznámilo, že obrátí svou pozornost na nabídku pořádání olympiády v roce 2030 a nebude žádat o pořádání her v roce 2026. Toto rozhodnutí bylo učiněno v důsledku toho, že se hry konaly před tím dvakrát v Asii. Dne 4. října 2018 Erzurum stáhl svou nabídku hostit hry z důvodu nedostatku dopravy, telekomunikací a letišť. Dne 13. listopadu 2018 se konalo v Calgary referendum, kde 56% voličů odmítli pokračovat v olympijské nabídky, a proto městská rada hlasovala 19. listopadu pro stažení olympijské nabídky. Dne 11. ledna 2019 bylo při předkládání nabídkové knihy zveřejněno, že Stockholm podal společnou nabídku s městem Åre.\n\nČlenové výboru pak 24. června 2019 na 134. zasedání MOV v Lausanne zvolili pořadatelem Milán a Cortina d'Ampezzo v Itálii. Hostitelské město mělo být původně vybráno 11. září 2019 na 134. zasedání IOC v Miláně, nicméně pravidla MOV vyžadovala aby volby byly přesunuty do jiného umístění poté, co Milán podal nabídku pro zimní olympiádu 2026. \n\n\n\n\nNa XIV. Zimních paralympijských hrách se bude soutěžit v celkem 6 sportovních odvětvích.\n\n\n"}
{"id": "1554681", "url": "https://cs.wikipedia.org/wiki?curid=1554681", "title": "NGC 551", "text": "NGC 551\n\nNGC 551 je spirální galaxie s příčkou v souhvězdí Andromeda. Její zdánlivá jasnost je 12,7 a úhlová velikost 1,8′ × 0,8′. Je vzdálená 239 milionů světelných let, průměr má 125 000 světelných let. Galaxii objevil 21. září 1786 William Herschel.\n\n"}
{"id": "1554683", "url": "https://cs.wikipedia.org/wiki?curid=1554683", "title": "Konžská kuchyně (Demokratická republika Kongo)", "text": "Konžská kuchyně (Demokratická republika Kongo)\n\nKuchyně Demokratické republiky Kongo (Kongo-Kinshasa) je podobná kuchyni Konga-Brazzaville. Byla ovlivněna čínskou, arabskou, italskou, francouzskou, belgickou, indickou a jihoafrickou kuchyní. Nejčastější forma úpravy je dušení.\n\n"}
{"id": "1554686", "url": "https://cs.wikipedia.org/wiki?curid=1554686", "title": "NGC 573", "text": "NGC 573\n\nNGC 573 je spirální galaxie v souhvězdí Andromedy. Její zdánlivá jasnost je 12,8 a úhlová velikost 0,4′ × 0,4′. Je vzdálená 114 milionů světelných let, průměr má 15 000 světelných let. Objevil ji Édouard Stephan 21. října 1881.\n\n"}
{"id": "1554696", "url": "https://cs.wikipedia.org/wiki?curid=1554696", "title": "NGC 587", "text": "NGC 587\n\nNGC 587 je galaxie v souhvězdí Trojúhelník. Její zdánlivá jasnost je 12,8 a úhlová velikost 2,2′ × 0,8′. Je vzdálená 209 milionů světelných let, průměr má 130 000 světelných let. Galaxii objevil 27. srpna 1862 Heinrich Louis d'Arrest.\n\n"}
{"id": "1554697", "url": "https://cs.wikipedia.org/wiki?curid=1554697", "title": "Torze varlete", "text": "Torze varlete\n\nTorze varlete je relativně nebezpečný stav vznikající přetočením varlete uvnitř šourku. Vzniká nevhodným pohybem, nebo úderem, především u disponovaných mužů. Častěji postihuje mladší muže jednak kvůli prvnímu projevu dispozice a jednak kvůli vyšší fyzické aktivitě.\n\nTorze se projevuje jednostrannou bolestí, často rostoucí, otokem a často i tmavnutím poloviny šourku. Stav vyžaduje urychlenou nápravu.\n\nVarle je anatomicky standardně upevněno shora semenným provazcem a v zadní spodní části pod ocasem nadvarlete k šourku malým vazem (ligamentum gubernaculum, gubernaculum testis). Semenný provazec nemusí být pevně vrostlý v kanálu (kterým při vývoji varle sestupuje). Při otočení kolem gubernacula dochází k zaškrcení cévní pleteně v semenném provazci a následně hrozí odumření varlete v důsledku chybějícího krevního zásobení. Stav vyžaduje urychlené, většinou chirurgické, řešení. Kromě nápravy se varle většinou preventivně upevňuje dole v šourku.\n"}
{"id": "1554699", "url": "https://cs.wikipedia.org/wiki?curid=1554699", "title": "Hajsám bin Tárik Saíd", "text": "Hajsám bin Tárik Saíd\n\nHajsám bin Tárik Saíd (, * 13. října 1954 Maskat) je sultán a zároveň předseda vlády Ománu. Na trůn nastoupil v lednu 2020 po smrti předchozího sultána Kábúse ibn Saída, jenž zemi vládl bezmála 50 let.\n\nHajsám bin Tárik je členem ománské vládnoucí dynastie Saídů. Jeho otcem je Tariq bin Taimur, syn Tajmúra bin Fajsala, ománského sultána v období let 1913–1932.\n\nV roce 1979 absolvoval studijní program \"Foreign Service Programme\" (FSP) Oxfordské univerzity. Počátkem 80. let působil na čele nově založeného Ománského fotbalového svazu. V letech 1986–1994 byl náměstkem pro politické záležitosti na ománském ministerstvu zahraničních věcí a pak působil jako generální tajemník ministerstva (1994–2002). Později byl ománským ministrem kultury a působil také v orgánech strategické vize budoucnosti Ománu \"Oman 2040\".\n\nDne 11. ledna 2020 vystřídal na ománském trůnu svého bratrance Kábúse ibn Saída.\n"}
{"id": "1554704", "url": "https://cs.wikipedia.org/wiki?curid=1554704", "title": "Kirk Windstein", "text": "Kirk Windstein\n\nKirk Windstein (* 14. dubna 1965) je americký kytarista a zpěvák, známý díky hraní s heavy metalovými kapelami Crowbar a Down. Je jednou z nejvýznamnějších osobností v New Orleanském regionu. Windsteina lze vidět v přestrojení za Hulka v domácích videích Pantery\n\nWindstein je ženatý a je praktikujícím křesťanem.\n\n\n\n\n\n\n"}
{"id": "1554714", "url": "https://cs.wikipedia.org/wiki?curid=1554714", "title": "John Watt Beattie", "text": "John Watt Beattie\n\nJohn Watt Beattie (15. srpna 1859 Aberdeen – 24. června 1930 Hobart) byl australský fotograf.\n\nBeattie se narodil ve skotském Aberdeenu. V roce 1890 byl zvolen členem Královské společnosti Tasmánie. Dne 21. prosince 1896 byl jmenován \"fotografem tasmánské vlády\". Fotografoval rozsáhle kolem Tasmánie, stejně jako ve Střední vysočině a na západním pobřeží Tasmánie. V 90. letech 19. století byl zaměstnán společností North Mount Lyell Company , aby fotografoval mezi Gormanstonem, Tasmánií a Kelly Basin. \n\nCestoval s laternou magikou s různými příběhy – \"Výlet po Tasmánii\", \"Od Kellyiny pánve ke Gormanstonu\" nebo \"Port Arthur a Tasmánský poloostrov\" \n\nV 90. letech 19. století také připravoval komponované obrazy guvernérů Tasmánie 1804–1895 a poslanců Tasmánie v letech 1856–1895. \n\nCestoval také na ostrov Norfolk, kde také fotografoval. Zemřel 24. června 1930 v Hobartu. \n\n\n\n"}
{"id": "1554718", "url": "https://cs.wikipedia.org/wiki?curid=1554718", "title": "NGC 600", "text": "NGC 600\n\nNGC 600 je spirální galaxie s příčkou v souhvězdí Velryba. Její zdánlivá jasnost je 12,4 a úhlová velikost 2,8′ × 2,1′. Je vzdálená 84 milionů světelných let, průměr má 70 000 světelných let. Je členem skupiny galaxií LGG 27, skupiny okolo NGC 584. Galaxii objevil 10. srpna 1785 William Herschel.\n\n"}
{"id": "1554719", "url": "https://cs.wikipedia.org/wiki?curid=1554719", "title": "I Will Follow Him", "text": "I Will Follow Him\n\nI Will Follow Him je anglická coververze francouzské písně Chariot. Původní verzí byla orchestrálka, kterou napsal Franck Pourcel (pod pseudonymem JW Stole) společně s Paulem Mauriatem (pod pseudonymem Del Roma). \n\nPoprvé ji nahrál jako orchestrálku Franck Pourcel a vydal na albu \"Amour, Danse, Et Violons. No.17\" v roce 1959 pod názvem \"Chariot\" (česky „Vozík“). V roce 1962 ji opatřil Jacques Plante francouzským textem a pod původním názvem ji nazpívala Petula Clark. Za tuto nahrávku získala Petula Clark zlatou desku za milion prodaných desek. Petula Clark ji také nazpívala v italštině pod názvem \"Sul mio carro\" a v němčině jako \"Cheerio (Addio)\". Tyto verze byly velmi úspěšné.\nPro anglofonní trh přizvali Pourcel a Mauriat textaře Normana Gimbela a aranžéra Arthura Altmana. Tato anglická verze s názvem \"I Will Follow Him\" v podání Petuly Clark v USA ani ve Velké Británii příliš nezaujala. \n\nStejnou anglickou verzi, jakou natočila Petula Clark, natočila v USA v lednu 1963 tehdy ještě čtrnáctiletá Little Peggy March. Tato nahrávka prudce vylétla na americkém žebříčku Billboard Hot 100, kde v dubnu dosáhla č. 1 a tři týdny ho držela (v žebříčku se udržela 12 týdnů). \n\nKrátce po úspěchu uvedených jazykových verzí by tyto natočeny řadou dalších zpěváků. Ale vznikly i verze v dalších jazycích např.\n\nS anglickou verzí slavila v roce 1982 úspěch holandská zpěvačka José Hoebee.<br>Opravdovým návratem této písně je možno nazvat její provedení v americkém filmu Sestra v akci jako závěrečné sborové písně. Toto provedení zřejmě podnítilo k sborovým interpretacím jako například v roce 2012 ji André Rieu se svým „Johann Strauss Orchestra“ vydal na albu \"Under the Stars: Live in Maastrich\".\n\nV tomto článku jsou použity informace z německé a anglické Wikipedie.\n"}
{"id": "1554730", "url": "https://cs.wikipedia.org/wiki?curid=1554730", "title": "Poison Ivy (postava)", "text": "Poison Ivy (postava)\n\nPoison Ivy je fiktivní postava z komiksů amerického vydavatelství DC Comics, obvykle z komiksů o Batmanovi. Byla vytvořena scenáristou Robertem Kanigherem a kreslířem Sheldonem Moldoffem roku 1966.\n\nJejí pravé jméno je Pamela Lillian. Byla to atraktivní a nadaná botanička. Jednoho dne ji svedl kriminálník Marc LeGrande. Přiměl jí, aby pro něj ukradla tajuplný egyptský artefakt. Měla se v něm nacházet starodávná bylina neznámých vlastností. Pamela tak učinila. Věděla ovšem příliš mnoho informací a proto byla kriminálníkem (přítelem) přiotrávena bylinou, kterou před nedávnem ukradla. Rostlina jí však žádným způsobem neublížila, ale propůjčila jí nadpřirozené schopnosti. Začala být imunní vůči všem jedům a nemocem na světě. Dokázala také ovládat mocnosti Matky Přírody.\n\nPamela Lillian si od té doby začala říkat Poison Ivy. Všechny své schopnosti chtěla poté využít pro plnění svých snů.\n\nPoté se rozhodla odcestovat do Gotham City.\n\nJejí nejlepší kamarádkou je Harley Quinn.\n"}
{"id": "1554737", "url": "https://cs.wikipedia.org/wiki?curid=1554737", "title": "Karel Vocelka", "text": "Karel Vocelka\n\nKarel Vocelka, psán též Wozelka (28. ledna 1813 Praha – 23. září 1876 Praha) byl pražský varhanář 2. poloviny 19. století. \n\nŽil v ulici Na Můstku č.p.387/I a dílnu provozoval rovněž na Praze 1. U koho se vyučil, není známo, ale pravděpodobně se znal s o generaci starším varhanářem Josefem Gartnerem, který také působil v Praze. Profesní dráhu zahájil jako Hlouškův společník. Jejich továrna s názvem \"Hlauschek & Wocelka\" se kromě varhan zabývala také výrobou klavírů. Jedním z jejich dochovaných nástrojů jsou dvoumanuálové varhany z roku 1847 v Hluboké nad Vltavou. Přibližně od roku 1856 působil Vocelka samostatně. Z jeho dílny vzešlo přes 40 nástrojů, které obohatily chrámy a kostely po celých Čechách. Jedním z nich byly varhany pro kostel Nanebevzetí Panny Marie a svatého Karla Velikého Z konstrukčního hlediska jsou Vocelkovy varhany charakterizovány zásuvkovými vzdušnicemi, u dvoumanuálových nástrojů většinou \"šachovnicovými\", čtvercovou menzurou dřevěných hlasů, převrácenou barvou kláves a dispozicí I. manuálu (8', 4', 2 2/3', 2', mixtura 2' 3x), která se přiklání k principům českého barokního varhanářství. Dispozice II. manuálu již reprezentuje ceciliánský reformní proud, prosazující ekvální tón (8', zvl. smyky, příp. 4'). \n\nPo jeho smrti přebral jeho dílnu Karel Eisenhut.\n\nByl ženat, manželka Františka, rozená Sokolová se narodila roku 1820.\n"}
{"id": "1554747", "url": "https://cs.wikipedia.org/wiki?curid=1554747", "title": "Státní zemědělské nakladatelství", "text": "Státní zemědělské nakladatelství\n\nStátní zemědělské nakladatelství (SZN) bylo československé nakladatelství působící v letech 1953–1991.\n\nNakladatelství bylo založeno v Praze z bývalého tiskového podniku \"Jednotného svazu českých zemědělců Brázda\", které působilo od roku 1946. \n\nSídlilo v centru Prahy na Václavském náměstí. \n\nVydávalo učebnice a odbornou literaturu z oblasti zemědělství, lesnictví, myslivosti, zahradnictví a chovatelství pro řadové pracovníky i inženýrsko\"–\"technické kádry a populárně naučnou literaturu z těchto oborů pro širší čtenářskou obec. Vycházely zde i zájmové a odborné časopisy (\"Chmelařství\", \"Mechanizace zemědělství\", \"Chovatel\", \"Lesnická práce\", \"Veterinářství\").\n\nSvé knihkupectví mělo v Praze na Václavském náměstí a zřídilo také svůj \"Klub čtenářů zemědělské literatury\".\n\nOd svého vzniku až do do ukončení činnosti vydalo toto nakladatelství více než 4500 titulů. Nakladatelství mělo až 18 edic, ale některé z nich vycházely jen ve druhé polovině 60.let a začátkem 70.let, jiné vznikly později, nebo proměnily svoji skladbu.\n\nSZN zaniklo v roce 1991, na jeho ediční program navázalo několik nakladatelství, např. Květ (nakladatelství Českého zahrádkářského svazu), Brázda (s.r.o. Praha), Grada. Vydávání zájmových časopisů pokračovalo v jiných společnostech.\n\n\n"}
{"id": "1554750", "url": "https://cs.wikipedia.org/wiki?curid=1554750", "title": "R–Mosty", "text": "R–Mosty\n\nR-Mosty, z.s. (zapsaný spolek) byl založen již v roce 1992 a to zprvu jako „nadace Mosty“, ale protože těžiště jeho práce spočívalo především v pomoci romské komunitě, byla tato organizace (v roce 1996) přejmenována na „Občanské sdružení R-Mosty“ (Písmeno R jako „Romské mosty“). Posláním organizace R–Mosty (dále jen \"organizace\") je profesionální pomoc osobám ohroženým sociálním vyloučením v České republice, včetně poskytování konzultačních a poradenských služeb, vzdělávání dětí, dospělých i učitelů. \"Organizace\" vykonává v současnosti (konec roku 2019) následující tři registrované sociální služby: \n\n\"Organizace\" poskytuje sociálně–právní poradenství, dále nabízí několik akreditovaných vzdělávacích programů určených pro odborníky z pomáhajících profesí, pro učitele apod. Rovněž realizuje fakultativní aktivity z oblasti bydlení a zaměstnávání a podílí se také na projektech z oblasti kultury. Od roku 2012 tato \"organizace\" distribuuje (v rámci humanitární činnosti) potraviny pro nejohroženější rodiny jakož i pro jednotlivce, pomáhá jim nejen s vybavováním domácnosti ale například i se stěhováním. \"Organizace\" R–Mosty je členem Valné hromady Potravinové banky Praha, dále je členem Asociace poskytovatelů sociálních služeb České republiky a je rovněž členem České asociace streetwork.\n\n\"Organizace\" se v současnosti (konec roku 2019) věnuje zejména práci s lidmi ohroženými sociálním vyloučením; dále pak s osobami v krizi; rodinám s dětmi; mládeži jakož i osobám bez přístřeší. Tyto aktivity je možno začlenit do následujících třech skupin:\n\nKe konci roku 2019 pracovalo v \"organizaci\" asi 50 zaměstnanců, \"organizace\" spravovala šest nemovitostí a velký autopark.\n\nV současnosti (ke konci roku 2019) se \"organizace\" zabývá těmito následujícími (právě probíhajícími) aktivitami:\n\n"}
{"id": "1554756", "url": "https://cs.wikipedia.org/wiki?curid=1554756", "title": "Bronx Open 2019", "text": "Bronx Open 2019\n\nBronx Open 2019, oficiálním názvem NYJTL Bronx Open 2019, byl tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem DecoTurf v Cary Leeds Center Crotona Parku. Událost probíhala mezi 18. až 24. srpnem 2019 v newyorském Bronxu jako premiérový ročník turnaje. V kalendáři WTA nahradil kanadský Tournoi de Québec hraný v zářijovém termínu.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou hráčkou ve dvouhře se stala dvacátá osmá žena klasifikace a obhájkyně titulu Wang Čchiang z Číny, kterou v semifinále vyřadila Camila Giorgiová po nevyužití čtyř mečbolů. Jako poslední přímá účastnice do dvouhry nastoupila 69. hráčka žebříčku Němka Andrea Petkovicová.\n\nPremiérový titul na okruhu WTA Tour vybojovala polská kvalifikantka Magda Linetteová. Čtyřhru vyhrál chorvatsko-španělský pár Darija Juraková a María José Martínezová Sánchezová, jehož členky získaly první společnou trofej.\nNásledující hráčky obdržely divokou kartu do hlavní soutěže:\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1554763", "url": "https://cs.wikipedia.org/wiki?curid=1554763", "title": "Železniční trať Novi Sad–Bečej", "text": "Železniční trať Novi Sad–Bečej\n\nŽelezniční trať Novi Sad–Bečej (srbsky Железничка пруга Нови Сад–Бечеј/Železnička pruga Novi Sad–Bečej) je pro osobní dopravu nepoužívaná jednokolejná neelektrizovaná trať, která se nachází v srbské autonomní oblasti Vojvodina. V železniční síti Srbska má číslo 25. Její délka činí 65 km.\n\nTrať byla vybudována v závěru 19. století pro potřeby průmyslového rozvoje města Temerin a jeho napojení na Rakousko-uherskou železniční síť. Byla dána do provozu dne 2. července 1899, ve stejný den, jako byla otevřena i trať do měst Orlovat a Titel východně od Nového Sadu. Jako tzv. vinciální dráha byla vybudována za velmi nízké náklady a cestovní rychlost na trati se pohybovala okolo 40 km/h. \n\nAž do 70. let 20. století měla železnice význam nejen pro nákladní, ale i pro osobní dopravu. Autobusová doprava nebyla příliš velkým konkurentem a nákladní doprava pomohla průmyslovému rozvoji Temerina, ze kterého se stalo malé město. Průmyslové podniky postupně vyrostly i v dalších místech na této trati. např. v Žabalji. Ročně bylo přepraveno na sto tisíc tun nákladu a třicet tisíc tun cestujících. Ke konci 70. let však již značnou roli získaly nákladní automobily a autobusy. Počet cestujících na této trati tak spadl v roce 1978 na polovinu. \n\nMezi lety 1971 až 1985 byla provedena řada modernizací stanic a kolejišť na uvedené trati, po tomto období nebylo vůbec do obnovy trati investováno a provoz byl často přerušován.\n\nProvoz s cestujícími byl na trati ukončen v roce 2016, její technický stav byl ale již v té době velmi špatný. Trať je zarostlá trávou a křovinami. O případné správě trati uvažovalo několik okolních měst a obcí, které nicméně nedisponovaly potřebnými finančními prostředky pro obnovu trati. \n\nTrať má v současné době využití především pro průmyslové podniky v Temerinu a Žabalji. Především slouží pro dopravu cukrové řepy do cukrovarů, kde jsou vysoké nároky na objem a nízké na rychlost. \n\n"}
{"id": "1554768", "url": "https://cs.wikipedia.org/wiki?curid=1554768", "title": "Katedrála svatého Domnia", "text": "Katedrála svatého Domnia\n\nKatedrála svatého Domnia ( \"Katedrala Svetog Duje\"), v běžném jazyce \"Sveti Dujam\" nebo \"Sveti Duje\", je katedrála chorvatské římskokatolické církve ve Splitu, v chorvatské Dalmácii. Je hlavním chrámem splitsko-makarské arcidiecéze, v jejímž čele stojí arcibiskup Marin Barišić. \n\nKatedrálu sv. Domnia tvoří vlastní chrám a zvonice. Přísně vzato je kostel zasvěcen Nanebevzetí Panny Marie, svatému Domniovi pouze zvonice, společně pak tvoří katedrálu sv. Domnia. Objekt je vestavěný doprostřed starořímského Diokleciánova paláce, v místě mauzolea tohoto císaře.\n\nKatedrála svatého Domnia, vysvěcená na přelomu 7. století n. l., je zřejmě nejstarší římskokatolickou katedrálou na světě užívanou v původní podobě, téměř bez pozdější renovace (byť zvonice se datuje do 12. století). Samotná stavba, postavená v roce 305 po Kristu jako mauzoleum pro římského císaře Diokleciána, je druhou nejstarší stavbou sloužící jako křesťanská katedrála.\n\nKatedrála byla pojmenována po svatém Domniovi (zvaném též \"svatý Dujam\", \"Duje\", \"Domnio\", \"Doimus\", či \"Domninus\") svatém patronu města Splitu, jenž byl salonským biskupem ve 3. století. Salona bylo velké římské město, metropole provincie Dalmácie. V současnosti se nachází poblíž chorvatského města Solinu. Svatý Domnius byl umučen společně se sedmi dalšími křesťany během pronásledování za vlády císaře Diokleciána. Narodil se v Antiochii v dnešním Turecku a byl sťat roku 304 v Saloně.\n\nDiokleciánův palác ( \"Dioklecijanova palača\"), byť se nedochoval v původní velkoleposti, je stále impozantní stavba v centru Splitu. Byl vybudován pro císaře Diokleciána, dalmatského rodáka, na přelomu 4. století. Na průsečíku dvou hlavních cest, cardo a decumanus, se nachází monumentální peristylové nádvoří (dnešní \"náměstí Peristil\"), z něhož je na východní straně jediný přístup do katedrály sv. Domnia. \n\nJedním z nejkrásnějších příkladů románského sochařství v Chorvatsku, jsou dřevěná vrata katedrály sv. Domnia. Byla vyrobena středověkým chorvatským sochařem a malířem Andrijem Buvinou kolem roku 1220. Dvě dřevěná křídla znázorňují 14 scén ze života Ježíše Krista, oddělených bohatou řezbářskou výzdobou.\n"}
{"id": "1554777", "url": "https://cs.wikipedia.org/wiki?curid=1554777", "title": "Švošovská naučná stezka", "text": "Švošovská naučná stezka\n\n"}
{"id": "1554783", "url": "https://cs.wikipedia.org/wiki?curid=1554783", "title": "Darktable", "text": "Darktable\n\nDarktable (psáno jako darktable) je svobodný a otevřený pracovní postup pro digitální fotografování a vývojka surového grafického formátu raw. Spíše než bitmamový grafický editor, jako je GIMP, jej tvoří sady operací úpravy obrázku konkrétně zaměřených na nedestruktivní postprodukci fotografií v surovém formátu raw. Zaměřuje se především na zlepšení pracovního postupu fotografa tím, že usnadňuje hromadnou manipulaci s velkým počtem obrázků. Je volně k dispozici ve verzích přizpůsobených pro většinu hlavních linuxových distribucí, macOS, operační systémy Solaris a Windows a je vydán a šířen pod licencí GNU GPL. \n\nDarktable zahrnuje koncept nedestruktivních úprav, podobných jako u jiného software určeného na manipulaci s formátem raw (minimálně zpracovaných dat ze snímače digitálního fotoaparátu). Namísto okamžité aplikace úprav na rastrová data si program uchová původní obrazová data až do okamžiku konečného vykreslení ve fázi exportu (parametry a náhled úprav provedené uživatelem jsou však viditelné v reálném čase). Program obsahuje vestavěné barevné profily, akceleraci GPU (založené na knihovně OpenCL) a podporuje většinu běžných obrazových formátů. \n\n\nDarktable od verze 1.4 má podporu nakreslených masek, která umožňuje použití efektů na ručně zadané oblasti obrazu. K dispozici je pět typů masek: štětec, kruh, elipsa, bezierova křivka a gradient. Všechny jsou nastavitelné, umožňují nastavit poloměr vyblednutí pro hladké míchání a mohou mít nastavenou neprůhlednost. Lze vytvořit libovolný počet masek, které se shromažďují do \"správce masek\" na levé straně uživatelského rozhraní tzv. fotokomory. \n\nDarktable má integrovanou podporu barevných ICC profilů pro barevné prostory sRGB, Adobe RGB, XYZ a lineární RGB. \n\nFormát raw obrázku, obrázek ve formátech JPEG, HDR a PFM lze importovat z disku nebo fotoaparátu a exportovat na disk, online služby Fotky Google, Flickr, do e-mailu a do jednoduché webové galerie založené na HTML jako formáty JPEG, PNG, TIFF, WebP, PPM, PFM a EXR. Obrázky lze také exportovat do uložiště Wikimedia Commons pomocí externího pluginu. \n\nDarktable lze ovládat skripty napsanými v jazyce Lua. Lua lze použít k definování akcí, které by měl Darktable provést při každém spuštění určité události. Jedním příkladem může být volání externí aplikace během exportu souboru s cílem použít další kroky při zpracování už mimo Darktable. \n\nK dispozici je více typů histogramů, všechny s individuálně nastavitelnými červenými, zelenými a modrými kanály: lineární, logaritmické a vlnové.\n\nDarktable má dva hlavní režimy, prosvětlovací pult a fotokomoru. Každý představuje krok v procesu vyvolání obrazu. Další dva režimy jsou snímání, promítání a zobrazení mapy. Po spuštění se ve výchozím nastavení otevře „prosvětlovací pult“, kde jsou uvedeny sbírky obrázků. Všechny panely ve všech režimech lze minimalizovat, aby se šetřilo místem na obrazovce.\n\nLevý panel slouží k importu obrázků, zobrazování informací Exif a filtrování. Tlačítka pro hodnocení a kategorizaci jsou nahoře, zatímco pravý panel obsahuje různé moduly, jako je editor metadat a editor značek. Vpravo dole se nachází modul používaný k exportu obrázků. \n\nDruhý režim „temné komory“ zobrazuje obraz uprostřed, kolem něj jsou čtyři panely; většina nástrojů se objeví na pravé straně. Levý panel zobrazuje panoramatický náhled aktuálního obrázku, zásobník historie zpět, výběr barvy a informace Exif. Ve spodní části je zobrazen filmový pás s dalšími obrázky, který lze třídit a filtrovat pomocí seznamů z horního panelu. Ten také umožňuje přístup k konfiguraci předvoleb. Konfigurace Darktable umožňuje vlastní klávesové zkratky a personalizované výchozí hodnoty. \n\nTřetí režim umožňuje „focení z počítače“ prostřednictvím sady programů gPhoto pro některá zařízení které jej podporují.\n\nČtvrtý režim umožňuje zobrazit mapy z různých online zdrojů a obrázky tzv. geotagů pouhým přetažením. Také používá mapy k zobrazení obrázků, které jsou již geotagovány kamerou. \n\n\n\n\n[[Kategorie:Grafický software]"}
{"id": "1554785", "url": "https://cs.wikipedia.org/wiki?curid=1554785", "title": "Bitva u Mollwitz", "text": "Bitva u Mollwitz\n\nBitva u Mollwitz (Molvic), svedená 10. dubna 1741, byla prvním větším střetnutím rakouských a pruských vojsk ve válce o rakouské dědictví. Vítězství pruského krále Fridricha II. nad rakouským vojskem, v jehož čele stál hrabě Wilhelm Reinhard von Neipperg, znamenalo upevnění pruské nadvlády nad nedávno obsazeným Slezskem.\n\nPo smrti císaře Karla VI. (20. října 1740) napadli Pragmatickou sankci, která měla zaručovat dědická práva Marie Terezie, bavorský a saský kurfiřt. Situace využil pruský král (a braniborský kurfiřt) Fridrich II. a vystoupil s dědickým nárokem na území Slezska. Za postoupení Slezska nabízel uznání Pragmatické sankce, finanční odškodné, podporu Marie Terezie proti útokům nepřátel. Mezitím však již nařídil mobilizaci a 16. prosince 1740 pruská vojska do Slezska vtrhla bez vyhlášení války, ještě dříve, než byly pruské návrhy ve Vídni odmítnuty. Ve Slezsku byl v té době poměrně malý počet rakouských vojáků, takže ho Prusové během šesti týdnů téměř celé ovládli, včetně Vratislavi (něm. Breslau) - rakouské posádky se bránily jen v několika pevnostech. Rakousko začalo shromažďovat vojenské síly v Olomouci, do jejich čela byl postaven podmaršál Wilhelm Reinhard von Neipperg. Koncem března 1741 vytáhly rakouské oddíly na sever na záchranu Slezska. Prusové se stáhli z jižních částí Slezska a ustoupili za řeku Nisu. Fridrich II. soustředil různé sbory jako jejich vrchní velitel, obě armády směřovaly k městu Ohlau (Olawa).\n\nRakouská vojska nocovala v okolí vesnice Mollwitz (dnes Małujowice), v níž měl Neipperg hlavní štáb. O tom, že se ráno 10. dubna proti nim vydala na pochod pruská armáda, se dozvěděli poměrně pozdě. Bitva vypukla brzy odpoledne a dlouho byla poměrně vyrovnaná. Pruská vojska čítala asi 21 000 mužů, rakouská asi 15 800. Prusové měli 53 děl, Rakušané o 24 děl méně. Když to v průběhu bitvy vypadalo, že se vítězství kloní na rakouskou stranu, doporučil pruský maršál Schwerin Fridrichovi, aby opustil bojiště, a sám převzal velení. Později se situace obrátila a večer se rakouská vojska dala na ústup. V bitvě padli velitelé jezdectva z obou stran, rakouský Römer a pruský Schulenburg, maršál Schwerin byl raněn. Rakouská strana hlásila ztráty 755 mrtvých a 3699 nezvěstných a raněných, pruská strana celkem 4849 mrtvých, nezvěstných a raněných.\n\nBitva neznamenala významný zlom v průběhu války, ale pruské vítězství posílilo mezinárodní postavení Fridricha II. \n"}
{"id": "1554787", "url": "https://cs.wikipedia.org/wiki?curid=1554787", "title": "Lego Architecture", "text": "Lego Architecture\n\nLego Architecture je jedna ze sérií plastové stavebnice Lego. Jednotlivé stavebnice představují zmenšeniny světově známých architektonických staveb.\n\nÚvodní úvahy o produkci série obsahující zmenšeniny existujících staveb se ve firmě Lego objevil roku 1960, kdy tehdejší majitel Godtfred Kirk Christiansen hledal způsob, jak ještě více zpopularizovat vyráběnou stavebnici. Plánoval proto přivést na trh sérii Lega, která by zaujala i dospělé. Realizace nápadu si ovšem vyžádala vývoj nových kostiček, u kterých byl kladen důraz na detaily. Proto se první objekty řady Lego Architecture začaly produkovat až roku 2008. Autorem počátečních modelů byl tehdejší hlavní designér společnosti Adam Reed Tucker, který ve spolupráci s firmou Brickstructures navrhl zmenšeniny mrakodrapů Willis Tower, Empire State Building, Space Needle a Rockefeller Centre. Postupně se kolekce rozrostla o washingtonský Bílý dům, londýnský Big Ben, berlínská Braniborská brána nebo jihokorejská stavba Namdemun.\n\nSérie slavila mezi zákazníky úspěch, a proto návrhář Adam Reed Tucker začal připravovat zmenšeniny dalších staveb. Svou pozornost upřel na stavby architekta Franka Lloyda Wrighta a řadu Lego Architecture rozšířil o jím navržené stavby Fallingwater či newyorské Guggenheimovo muzeum nebo chicagská Robie House. Roku 2014 se objevily modely tokijského Imperial Hotel od Franka Lloyda Wrighta, římská Fontána di Trevi, newyorská centrála Organizace spojených národů, hotelový komplex Marina Bay Sands, šikmá věž v Pise a pařížská Eiffelova věž.\n\nV roce 2016 se vedle jednotlivých staveb objevily i modely obsahující vedle sebe zbudované dominanty jednotlivých měst, jako jsou mrakodrapy a pomník v New Yorku, televizní věž, říšský sněm a Brandenburská brána v Berlíně či náměstí Svatého Marka a most Ponte di Rialto v italských Benátkách.\n\n"}
{"id": "1554788", "url": "https://cs.wikipedia.org/wiki?curid=1554788", "title": "Biggles letí do Nepálu", "text": "Biggles letí do Nepálu\n\nBiggles letí do Nepálu (v originále: \"Biggles in the Terai)\" je dobrodružná kniha o pilotovi jménem James Bigglesworth (Biggles) od autora W. E. Johnse z roku 1966. V Česku byla vydána nakladatelstvím Toužimský & Moravec v Praze v roce 2002.\n\nDetektiv letecké policie jménem Bigglesworth (známější pod přezdívkou „Biggles“) se dozvěděl od svého nadřízeného generála Raymonda, že jeho bratranec Algy se ztratil při svém vyšetřování v Indii. Algy zde měl objasnit případ pašování zlata a podle posledního dopisu byl skoro u konce. Biggles se společně se svým parťákem Bertiem vydal na Algyho základnu do Shary v Indii odkud prováděl vyšetřování. Zde ho příjemně přivítal náčelník letiště Kamu Akbar a posléze se seznámil i s mladým mechanikem jménem Ram Singh. Algy v dopise uvedl, že hlavním nebezpečím představuje na letišti muž s protézou, se kterým se Biggles s Bertiem později osobně setkali a dozvěděli se, že se jmenuje Holman Larta. Biggles neponechával nic náhodě, díky čemuž se dokázali vyhnout nájemnému vrahovi, který na ně chtěl v noci zaútočit, a další noc za pomocí Rama se jim podařilo zahnat muže, který chtěl do jejich letadla nastražit Bungara. Zjistili, že hada do letadla chtěl nastražit tajemník letiště jménem Bula Din. Díky nalezenému otvoru po kulce v Algyho průzkumném Austeru bylo jasné, proč během svého vyšetřování si změnil stroj za bojový Hunter, se kterým podle posledních zpráv se nejspíše zřítil do džungle jménem Terai. Každý den prováděli Biggles s Bertiem a Ramem letecké pátrání nad džunglí a jednoho dne v ní nalezli vykácený plácek, o kterém zjistili, že se jedná o tajnou přistávací dráhu. Bertie s Ramem se vrátili zpět do Shary, mezitím co Biggles zde zůstal na průzkumu. K jeho radosti zde začalo přistávat neznámé, maskované letadlo, avšak k jeho překvapení se u kraje dráhy zjevil neznámý muž se zbraní a letadlo zahnal. Biggles tušil, že muž má nedaleko dráhy svou osadu, což mu později potvrdil Bertie, který při svém návratu uviděl pás kouře. Rozhodli se na místě počkat na příchod muže, jenže dříve se museli ukrýt před sprškou střel z kulometu maskovaného letadla, které se vrátilo. Po ukončení střelby se pokusilo znovu přistát, jenže neznámý muž s puškou mu v tom znovu zabránil. Biggles tentokrát muže vyhledal a ten se mu představil jako Mahomad Khan. K jeho velké úlevě mu pověděl, že je Algy naživu, avšak zraněný v jeho táboře nedaleko dráhy. Algy Bigglesovi pověděl, že při svém pátraní objevil dráhu a maskovaný letoun, jehož pilot zde nechal pytlík se zlatými mincemi. Později si pro „zásilku“ přiletěl se svým strojem Larta, ukryl jí ve své protéze a odletěl. Po výměně stroje za Hunter se Algy chystal pašeráky sledovat, jenže mu někdo před startem poškodil stroj a on s ním havaroval do džungle, kde ho později zachránil Mahomad. Biggles odvezl Bertieho a Rama do Shary a sám se vydal do Kalkaty podat o tom všem zprávu a vypůjčil si nový Hunter. Za pomocí něho poté doprovodil Auster na přistávací dráhu, kde Bertie naložil zraněného Algyho. Cestou je chtěl napadnout maskovaný letoun, jenže Biggles včas zasáhl a maskovaný letoun sestřelil. Algy se tak v pořádku s Bertiem dostal do Shary, kde mezitím byli zatčeni Larta a Bula Din. Ram a Mahomed byli odměněni za jejich pomoc a Biggles se společně se svými parťáky vrátil zpět do Anglie.\n\n\n\n"}
{"id": "1554790", "url": "https://cs.wikipedia.org/wiki?curid=1554790", "title": "Lavinia", "text": "Lavinia\n\nLavinia je ženské křestní jméno nějasného původu. Pravděpodobně je etruského původu. V římské pověsti Lavinia byla dcerou krále Latina, manželkou Aenea a prapředkem římského lidu. Podle pověstí Aenes pojmenoval město Lavinium na počest své manželky.\n\n\n\n\n"}
{"id": "1554795", "url": "https://cs.wikipedia.org/wiki?curid=1554795", "title": "NGC 614", "text": "NGC 614\n\nNGC 614 je čočková galaxie v souhvězdí Trojúhelník. Její zdánlivá jasnost je 12,7 a úhlová velikost 1,4′ × 1,4′. Je vzdálená 237 milionů světelných let, průměr má 95 000 světelných let. Galaxii objevil 13. září 1784 William Herschel. Pozdější pozorování Johna Hershela pravděpodobně také této galaxie z 11. listopadu a 16. listopadu 1827 byla katalogizována v pod čísly NGC 627 a NGC 618. \n\n"}
{"id": "1554798", "url": "https://cs.wikipedia.org/wiki?curid=1554798", "title": "NGC 621", "text": "NGC 621\n\nNGC 621 je čočková galaxie v souhvězdí Trojúhelník. Její zdánlivá jasnost je 12,8 a úhlová velikost 1,2′ × 1,0′. Je vzdálená 237 milionů světelných let. Galaxii objevil 24. listopadu 1883 Édouard Jean-Marie Stephan.\n\n"}
{"id": "1554801", "url": "https://cs.wikipedia.org/wiki?curid=1554801", "title": "NGC 620", "text": "NGC 620\n\nNGC 620 je nepravidelná galaxie v souhvězdí Andromeda. Její zdánlivá jasnost je 12,9 a úhlová velikost 1,0′ × 0,9′. Je vzdálená 119 milionů světelných let. Galaxii objevil 14. března 1871 Édouard Jean-Marie Stephan.\n\n"}
{"id": "1554802", "url": "https://cs.wikipedia.org/wiki?curid=1554802", "title": "Gymnázium, Střední odborná škola a Střední zdravotnická škola, Jilemnice", "text": "Gymnázium, Střední odborná škola a Střední zdravotnická škola, Jilemnice\n\nGymnázium, Střední odborná škola a Střední zdravotnická škola, Jilemnice, příspěvková organizace se nachází v Jilemnici v budově bývalé textilní školy z roku 1931.Škola nabízí tři obory. Všeobecné osmileté gymnázium, všeobecné čtyřleté gymnázium a čtyřletý obor praktická sestra.\n\nSnaha vybudovat v Jilemnici střední školu se zrodila již ve druhé polovině 19. století. Narážela však na nepřízeň nadřízených orgánů stejně jako na nedostatek finančních zdrojů v místě. Bezprostředním podnětem k založení školy se stalo až roku 1909 zřízení reformovaného gymnázia typu A ve Vrchlabí. Nejbližší česká gymnázia bychom tehdy našli až v Jičíně a Hradci Králové a studium v tak vzdálených místech vyžadovalo značné náklady a pro mnoho dětí bylo nedostupné. Německá vrchlabská škola nabízela mnohem výhodnější podmínky, ale mohla se stát pro české Jilemnicko zdrojem germanizace. Proto na popud výboru Krkonošského okrsku Národní jednoty severočeské byla svolána manifestační schůze do dvorany a zástupci českého obyvatelstva v Podkrkonoší požadovali zřízení střední školy. Dne 26. listopadu 1909 se na návrh městské rady usneslo obecní zastupitelstvo na založení střední školy v Jilemnici, reálného gymnázia typu A s českou vyučovací řečí, s podmínkou, že bude hned prvním rokem zestátněna, zatímco obec poskytne potřebnou budovu. Ještě téhož roku byla odeslána žádost na ministerstvo kultu a vyučování do Vídně. V lednu následujícího roku na návrh starosty města Františka X. Jerie přislíbil obecní výbor 100 000 K na stavbu nové budovy. O rok později se deputace městské rady pod vedením starosty odebrala do Vídně k ministrovi kultu a vyučování Karlu hraběti Stúrghovi a sekčnímu šéfovi rytíři Kaněrovi a dosáhla toho, že oba potřebu střední školy uznali. Protože však stále celá záležitost nepostupovala žádoucím tempem, odebrala se v květnu 1912 do Vídně další jilemnická deputace ve složení dr. K. Čermák, Fr. Mařatka a E. Metyš a intervenovala u agilního poslance za náš kraj G. Maštálky. Český poslanecký klub na základě těchto jednání přislíbil podporu. Město v tlaku nepolevilo ani v dalším roce, a tak 20. června 1913 nový starosta města JUDr. Karel Čermák mohl podat Jilemnickým radostnou zprávu, že \"„Jeho c. k. apoštol. Veličenstvo ráčil Nejvyšším rozhodnutím ze dne 24. 4. 1913 nejmilostivěji povoliti s výhradou ústavního schválení potřebného nákladu, aby se zřídilo počátkem školního roku 1913/14 osmitřídní reálné gymnázium s českou vyučovací řečí v Jilemnici“.\"\n\nMezi státem, zastoupeným Zemskou školní radou v Praze, a městskou radou spolu s okresním výborem v Jilemnici byla uzavřena smlouva, jež ve 13 kapitolách v souladu s platným zákonem ukládala obci jilemnické řadu nelehkých povinností. Patřilo mezi ně postavení nové budovy do tří let s tím, že obec ji pak předá státu. Stavba musí obsahovat 12 učeben, exhortní síň s výklenkem pro oltář, jednu kreslírnu s kabinetem, učební síň pro fyziku s příslušným kabinetem a pracovnou, jednu učebnu s pracovnou a kabinetem pro přírodopis, místnost pro přírodovědecká cvičení, zeměpisný a archeologický kabinet, posluchárnu a kabinet chemie, kabinet pro deskriptivní geometrii, knihovnu učitelskou a žákovskou, ředitelnu s předsíní, hovornu, sborovnu, tělocvičnu 20×10 m s příslušenstvím, byt pro ředitele, školníka, potřebné sklepy a půdy, hřiště a botanickou zahradu. V případě, že by obec nedostála svým závazkům, mohla zemská rada potřebné pořídit na nebezpečí a útraty obce Jilemnice.\n\nSkutečnost se však vyvíjela naprosto odlišně. První třídy byly umístěny provizorně v budově dívčí školy, od roku 1915 byla pro potřeby gymnázia uvolňována budova dvorany (nové radnice čp. 97). Po skončení války se znovu začaly ukazovat nedostatky provizorního řešení, a to nejen prostorové, ale i provozní a hygienické. V roce 1922 byly přistavěny na straně k sokolovně dvě třídy, ale mnoho se tím nevyřešilo, neboť počet studentů záhy překročil 400. Nebohatá obec marně žádala o zproštění předválečného závazku. Situaci nakonec podstatně zlepšila přístavba na jihozápadní straně. Nabízela šest moderních učeben s ústředním topením a stála v příkrém kontrastu k ostatním částem školy s problematickou dispozicí, úzkými chodbami a kamnovým vytápěním. Složitá prostorová situace se nezměnila ani dlouho po skončení II. světové války a ústav, přeměněný na jedenáctiletou střední školu, později střední všeobecně vzdělávací školu, nakonec na čtyřleté gymnázium, se několikrát stěhoval. Stálé a relativně vhodné zakotvení nalezl od roku 1967 v budově někdejších chlapeckých škol, doplněné postupně řadou přístaveb.\n\nJiž od počátku si škola v čele s prvním ředitelem Josefem Machem vytvářela sbor převážně kvalitních pedagogů a těšila se v širokém okolí značné vážnosti. Dobrou pověst v meziválečném období začaly nebezpečně ohrožovat malicherné spory v pedagogickém sboru, ale nakonec se je podařilo zažehnat. Profesoři se v té době exponovali v mnoha směrech. Škola měla studentský orchestr, recitační kroužky, velmi čilý sportovní život (zejména lyžařský) a řadu dalších aktivit. Josef Bernard vynikl nejenom jako náš přední znalec francouzštiny (studoval mimo jiné i na pařížské Sorbonně), autor učebnice francouzštiny, znamenitý pedagog, ale i jako vynikající divadelní režisér Kolára, Bohumil Košábek a Ladislav Šíma se podíleli na výtvarném životě města, Karel Štětka redigoval předválečný časopis Krkonoše, poměrně rozsáhlé literární a odborné dílo v oblasti fyziky, dějin hudby, poezie za sebou zanechal Josef Machač, Antonín Kadlec působil jako konzervátor památkového úřadu a mohli bychom ve výčtu pokračovat dále.\n\nMezi studenty převládali nemajetní a bylo na ně pamatováno řadou nadací. Nicméně i tak pro řadu z nich nevalná výživa, dlouhé každodenní docházení (až 16 km) či komplikované dojíždění představovaly zátěž pro nás už jen obtížně představitelnou. Po záboru pohraničí Hitlerem mnozí studenti stáli před trvalým problémem, jak získat propustku k přecházení hranic, a nakonec jim nezbylo, než ubytovat se v Jilemnici (ve školním roce 1940-41 jich bylo 76). To se již blížila další katastrofa. Poté, co ve třídě VI. A tři studenti parodovali Hitlera, bylo 15. února 1941 gymnázium uzavřeno, několik studentů vyloučeno ze studia na všech školách v protektorátu, jedenáct profesorů suspendováno. Ostatním studentům nezbylo, než odejít na gymnázium do Nové Paky, kam byly také převezeny školní sbírky a archiv, jiní se vrátili na měšťanské školy nebo vyhledali jiné možnosti vzdělávání. V té době již byl zatčen profesor Bernard a po dlouhém věznění zahynul v koncentračním táboře na pochodu smrti.\n\nŠkola byla obnovena již dne 15. května 1945, 28. května začala výuka. Učilo se i o prázdninách, aby si studenti oktávy mohli doplnit vědomosti. Ve školním roce 1945-46 studovalo již 210 studentů a situace se zvolna normalizovala. Reorganizace školství v roce 1948 zcela změnila ráz školy, ale řada výrazných pedagogických osobností tu působila i v dalších letech.\n\nPo srpnové okupaci 1968 se konaly prověrky a stranická organizace na gymnáziu byla zrušena jako nositelka pravicového oportunismu. Všichni členové této organizace byli vzápětí ze strany vyloučeni a dva učitelé, Jaroslav Dejmek (v rámci pražského jara jako předseda stranické organizace na gymnáziu neukočíroval údajný protisovětský oportunismus) a Josef Feistauer dostali v roce 1975 výpověď.\n\nV letech 1973 až 1975 procházelo gymnázium velkou krizí, mělo necelých 140 studentů a hrozilo mu zavření. Díky dobré myšlence vedení školy, příznivců lyžování a pochopení nadřízených orgánů byla v roce 1976 otevřena první sportovní třída zaměřená na lyžování. Tím se začala odvíjet nová éra jilemnického gymnázia. Po podpisu Charty 77 a projevu na pohřbu disidenta Pavla Wonky musela roku 1988 ze školy odejít jediná učitelka němčiny Mgr. Hana Jüptnerová.\n\n\nV roce 2006 v rámci optimalizace školství v Libereckém kraji bylo gymnázium sloučeno se Střední průmyslovou školou textilní. Textilní obory v důsledku známých důvodu přesunu celosvětové výroby textilu do zemí s levnou pracovní silou postupně zanikly a byly nahrazeny Technickým lyceem. Gymnázium pokračuje jako čtyřleté studium, čtyřleté studium se sportovní přípravou a osmileté studium.\n\nVe školním roce 2012/2013 zahájily svou činnost dva vzdělávací programy: Informační technologie a veřejnosprávní činnost, avšak ty byly v roce 2019/2020 ukončeny a nahrazeny oborem praktická sestra.\n\n\n"}
{"id": "1554803", "url": "https://cs.wikipedia.org/wiki?curid=1554803", "title": "Palermo Ladies Open 2019", "text": "Palermo Ladies Open 2019\n\nPalermo Ladies Open 2019, oficiálně 30^Palermo Ladies Open, byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích Country Time Clubu. Událost probíhala mezi 22. až 28. červencem 2019 v italském Palermu jako dvacátý sedmý ročník turnaje. Do kalendáře WTA se vrátil po šestileté přestávce, kdy vypršela opce na pořádání události Malaysian Open v Kuala Lumpuru.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou hráčkou ve dvouhře se světová pětka Kiki Bertensová z Nizozemska. Jako poslední přímá účastnice do dvouhry nastoupila 151. hráčka žebříčku Italka Jasmine Paoliniová.\n\nDruhý singlový titul na okruhu WTA Tour vybojovala Švýcarka Jil Teichmannová, která finálovou výhrou nad Bertensovou poprvé v kariéře porazila členku elitní světové desítky. Čtyřhru vyhrál švédsko-český pár Cornelia Listerová a Renata Voráčová, jehož členky získaly první společnou trofej.\nNásledující hráčky obdržely divokou kartu do hlavní soutěže:\n\nNásledující hráčka měla nastoupit do hlavní soutěže pod žebříčkovou ochranou:\n\nNásledující hráčka obdržela do hlavní soutěže zvláštní výjimku:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1554804", "url": "https://cs.wikipedia.org/wiki?curid=1554804", "title": "NGC 630", "text": "NGC 630\n\nNGC 630 je eliptická galaxie v souhvězdí Sochař. Její zdánlivá jasnost je 11,9 a úhlová velikost 1,6′ × 1,4′. Je vzdálená 262 milionů světelných let, průměr má 125 000 světelných let. Galaxii objevil 23. října 1835 John Herschel.\n\n"}
{"id": "1554806", "url": "https://cs.wikipedia.org/wiki?curid=1554806", "title": "NGC 658", "text": "NGC 658\n\nNGC 658 je spirální galaxie v souhvězdí Ryb. Její zdánlivá jasnost je 12,3 a úhlová velikost 3,0′ × 1,6′. Je vzdálená 137 milionů světelných let, průměr má 120 000 světelných let. Galaxii objevil 27. listopadu 1880 Édouard Jean-Marie Stephan.\n\n"}
{"id": "1554807", "url": "https://cs.wikipedia.org/wiki?curid=1554807", "title": "Střední průmyslová škola textilní (Jilemnice)", "text": "Střední průmyslová škola textilní (Jilemnice)\n\nStřední průmyslová škola textilní je již zaniklá střední škola v podkrkonošském městě Jilemnice.\n\nByla založena r. 1875. Poskytovala denní a večerní výuku. Délka studia byla 1 rok. Od školního roku 1876–1877 byla doba studia dvouletá. Obyvatelé Jilemnicka si slibovali od nově zřízené instituce především zlepšení životních poměrů, což dokládá i následující citát: \"„Zlepší stav mnohých rodin, kterým jest tkalcovství jedinou aneb hlavní výživou...“.\" \n\nPrvním ředitelem byl Rudolf Syka (prostějovský rodák); působil ve funkci až do roku 1919. V prvním roce studia navštěvovali školu 3 studenti, po dvou letech jich bylo již 10. Počátkem 20. století měla škola 40 žáků a v posledním předválečném roce (1914) rovných 100. Na počátku století měla škola 4 pedagogy a 2 výpomocné učitele. Postupně se pedagogický sbor rozšiřoval  a roku 1938 dosáhl 18 učitelů (bez pomocného personálu). \n\nNová instituce byla dlouho umístěna v bývalé obecné škole, vybavena potřebnými stroji, postupně pak moderizována a rozšiřována. V roce 1888 byla stará budova od základů přestavěna, o pět let později postavena kotelna pro parní stroj (roku 1909 nahrazen benzinovým a o 12 let později elektrickým motorem), vyvrtána studna, v roce 1909 bylo taktéž vybudováno 2. patro. \n\nV meziválečném období se o stavbu nové školy č. p. 460 paradoxně postarala vleklá krize textilního průmyslu (touto vinou také zanikly některé textilní školy v okolí, např. v Rokytnici nad Jizerou, Lomnici nad Popelkou...) Ústav mohla zachránit jen moderní, po všech stránkách vyhovující budova, umožňující vysokou úroveň výuky a plně vyhovující požadavkům nadřízených orgánů. Provedení stavby rozpočtené na 2 400 000 Kčs získal na základě soutěže „jilemnický stavitel“ Václav Frýda. 11. října 1931 se začalo stavět a v listopadu 1932 se škola již stěhovala. Slavnostní otevření se konalo 11. června 1933. Do vývoje ústavu tvrdě zasáhla okupace, jeho budova byla dokonce na nějaký čas zabrána pro potřeby městské nemocnice, neboť dosavadní zdravotnický areál byl zcela přeplněn SS lazaretem. Výuka musela pokračovat za velice stísněných podmínek ve staré škole č. p. 228 (nyní budova městského úřad) u kostela a ve staré chlapecké škole č. p. 259 (později budova gymnázia, nyní v ní sídlí Montessoriovská škola). \n\nPo válce se činnost rychle navrátila do nové budovy. Ve školním roce 1952–1953 byla škola zaměněna na Vyšší průmyslovou školu textilní se základním čtyřletým studiem. Od školního roku 1954–1955 nesla název střední průmyslová škola textilní (se čtyřletými obory přádelnickým a tkalcovským) \n\nV roce 2006 v rámci optimalizace středního školství byla škola sloučena s Gymnáziem a SOŠ Jilemnice, přičemž textilní obory zanikly. Do nové stavby textilní školy se přestěhovalo v roce 2017 gymnázium a od té doby zde sídlí.\n"}
{"id": "1554810", "url": "https://cs.wikipedia.org/wiki?curid=1554810", "title": "BRD Bucharest Open 2019", "text": "BRD Bucharest Open 2019\n\nBRD Bucharest Open 2019 byl profesionální tenisový turnaj ženského okruhu WTA Tour, který se odehrával na otevřených antukových dvorcích městského areálu Arenele BNR. Probíhal mezi 15. až 21. červencem 2019 v rumunské metropoli Bukurešti jako šestý ročník turnaje.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou hráčkou ve dvouhře se stala světová dvanáctka a obhájkyně trofeje Anastasija Sevastovová z Lotyšska, kterou ve druhém kole vyřadila pozdější finalistka Patricia Maria Țigová. Jako poslední přímá účastnice do dvouhry nastoupila 151. tenistka žebříčku Ukrajinka Anhelina Kalininová.\n\nPremiérový titul na okruhu WTA Tour vybojovala ve dvouhře 20letá Kazaška Jelena Rybakinová. Deblovou soutěž vyhrál slovensko-český pár Viktória Kužmová a Kristýna Plíšková, jehož členky získaly první společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1554811", "url": "https://cs.wikipedia.org/wiki?curid=1554811", "title": "Ladies Open Lausanne 2019", "text": "Ladies Open Lausanne 2019\n\nLadies Open Lausanne 2019 byl profesionální tenisový turnaj ženského okruhu WTA Tour, který se odehrával na otevřených antukových dvorcích Tennis Clubu Stade-Lausanne. Probíhal mezi 15. až 21. červencem 2019 ve švýcarském Lausanne jako dvacátý sedmý ročník turnaje. \n\nTurnaj s rozpočetem 250 000 dolarů se řadil do kategorie WTA International. Nejvýše nasazenou hráčkou ve dvouhře se stala sedmnáctá tenistka světa Julia Görgesová z Německa, která v úvodním kole skrečovala Švýcarce Simoně Waltertové pro poranění pravého předloktí. Jako poslední přímá účastnice do dvouhry nastoupila 159. hráčka žebříčku Ljudmila Samsonovová.\n\nPremiérový titul na okruhu WTA Tour vybojovala ve dvouhře Francouzka Fiona Ferrová. Deblovou soutěž vyhrál ruský pár Anastasija Potapovová a Jana Sizikovová, jehož členky získaly první společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do čtyřhry:\n\n\n"}
{"id": "1554814", "url": "https://cs.wikipedia.org/wiki?curid=1554814", "title": "Gribovskij G-22", "text": "Gribovskij G-22\n\nGribovskij G-22 (rusky: ГРИБОВСКИЙ Г-22) bylo sportovní a cvičné letadlo navržené a postavené v Sovětském svazu v polovině 30. let. Tento lehký letoun byl především určen pro leteckou akrobacii.\n\nVladislav Gribovskij se od počátku třicátých let soustředil na vývoj lehkých letadel s motory o nízkém výkonu. Příkladem tohoto konceptu byl malý sportovní jednoplošník G-22. Byl to jednomístný, jednomotorový dolnoplošník. Byl s ním ustaven jeden ženský světový rekord. Byl postaven pouze jeden prototyp, který létal od roku 1936 s různými motory, dokud nebyl zničen během Velké vlastenecké války (1942-1943).\n\nG-22 byl postaven v roce 1936 na počet X. sjezdu VLKSM (rusky: Всесоюзный Ленинский Коммунистический Союз Молодёжи, Všesvazový Leninský Komunistický Svaz Mládeže, pozdější Komsomol) v závodu na výrobu bezmotorových letadel Osoaviachim (DOSAAF). Celý projekt (od prvních výkresů po stavbu letadla byl proveden za 2 měsíce - 7. ledna do 7. března 1936). Gribovskij přihlásil letoun do vyhlášené soutěže ke konstrukci a stavbě \"nízkoenergetických\" letounů. Oproti podmínkách soutěže však letoun nesplnil (přesáhl) několik požadovaných parametrů: výkon motoru (18-27 k/50 k) a přistávací rychlost (50/55 km/h). A navíc se hodnotitelské komisi \"nelíbila\" konstrukce vodorovné ocasní plochy.\n\nLetové zkoušky prováděné ve Výzkumném ústavu letectva zkušebními piloty M. A. Njuchtikovem a P. M. Stefanovským však prokázaly velmi dobré letové vlastnosti stroje. Ačkoli konstrukce neprošla statickými testy, provedli piloti s G-22 celou řadu akrobatických prvků.\n\nPrvní instalace v roce 1936 byla provedena s československým invertním motorem Walter Mikron. Na začátku roku 1939 byl motor vyměněn za anglický hvězdicový motor Pobjoy „Niagara“ s jmenovitým výkonem 85 k/63 kW. První let s novým motorem se uskutečnil 14. března. V tomto provedení se zvýšil letový výkon G-22 a předčil vlastnostmi letoun Jakovlev UT-1, který byl vybaven výkonnějším hvězdicovým motorem Švecov M-11 (110 kW/150 k). Krátce před velkou vlasteneckou válkou byl G-22 převelen do Voroněžské motorové továrny č. 16 pro údajné letové zkoušky nového domácího motoru M-16. Nicméně byl na něj nainstalován starší sovětský, tříválcový hvězdicový motor Švecov M-23 s výkonem 65 k/48 kW. Přesto letoun vykázal některá zlepšení letových vlastností, například vystoupal do 3000 m za 16 min a 45 s, což byl poloviční čas oproti verzi s motorem Mikron.\n\nPřestože byl letoun byl konstrukčně a technologicky jednoduchý a předpokládané náklady na výrobu byly asi třikrát nižší než náklady u sériových Polikarpov Po-2 (U-2), do výroby se tento letoun nedostal.\n\nG-22 byl akrobatický konzolový dolnoplošník s otevřeným kokpitem. Jednoplošník G-22 byl tradičně vyroben především ze dřeva. Délka trupu byla pouze 5,6 m a rozpětí křídla bylo 8,7 m.\n\nLichoběžníkové křídlo (profil TsAGI P-III) bylo jednonosníkové, na náběžné a na části odtokové hrany pokryté překližkou. Ostatní povrchy byly potaženy plátnem. Na přední hranu křídla před křidélky Frise mohly být instalovány odnímatelné, automatické lamely, což byl příspěvek k vyšší bezpečnosti během letů mladých pilotů.\n\nTrup byl dřevěný, byl sestaven z panelů, několika příhradových rámů a výztuh. Pro jednoduchost konstrukce byly spodní a boční plochy trupu rovné, horní část trupu byla zaoblená. Výškovka byla posunuta dozadu za svislou ocasní plochu, aby se zvýšila její účinnost při výstupu z vývrtky. Kokpit byl umístěn téměř ve středu těžiště letadla a byl vpředu kryt malým, skleněným hledím. Za opěrkou hlavy byla na trupu byla dlouhá kapotáž, která se směrem k ocasu zužovala.\n\nPevný, kolový podvozek s pneumatikami o rozměru 400x175 mm neměl instalovány tlumiče. Vidlice hlavních vzpěr byly naohýbány z duralu. Kola byla kryta aerodynamickými kapotážemi. Vzadu byla standardní ostruha. Alternativně byla možnost osadit letoun plováky a nebo lyžemi pro zimní provoz. Při opravě poškozeného podvozku v roce 1938 byly vyměněny hlavní vzpěry za svařované z trubek, instalována rozměrnější kola o rozměrech 500x125 mm a pro efektivnější manévrování ve vzduchu byla výškovka posunuta mírně výš.\n\nBěhem provozu se G-22 etabloval jako výborné akrobatické letadlo. Sám konstruktér Gribovskij a další piloti z Ústředního aeroklubu SSSR na něm provedli několik demonstračních letů. Letadlo při střemhlavém letu dosahovalo rychlosti až 300 km/h, aniž by došlo k sebemenším vibracím. V létě 1937 se G-22 za pilotáže S. I. Daniloceva účastnil závodu sportovních letadel na trase Moskva - Sevastopol - Moskva. Vzhledem k nízkému výkonu motoru byl letoun handicapován, ale úspěšně však překonal celou trasu. Na letu do Moskvy dosáhl průměrné rychlosti 160 km/h.\n\nPilotka Jekatěrina Mednikova stanovila v tomto letounu ženský světový rekord ve třídě lehkých letounů C4 (objem válců 2-4 litry) na uzavřeném okruhu 100 km, když 3. července 1938 letěla průměrnou rychlostí 164,94 km/h. Při pokusu o vytvoření dalšího rychlostního rekordu na vzdálenost 500 km zapomněla pilotka přepnout přívod paliva na rezervní nádrž a při nouzovém přistání poškodila podvozek.\n\nPo výměně motoru a po začátku Velké vlastenecké války zůstal G-22 ve Voroněži a byl tam zničen během bojů o město (červen 1942-leden 1943).\n\n\nÚdaje dle\n\n\n\n\n\n"}
{"id": "1554818", "url": "https://cs.wikipedia.org/wiki?curid=1554818", "title": "Brisbane International 2020 – ženská dvouhra", "text": "Brisbane International 2020 – ženská dvouhra\n\nŽenská dvouhra Brisbane International 2020 probíhala v první polovině ledna 2020. Do singlové soutěže brisbanského tenisového turnaje hraného na tvrdém povrchu nastoupilo třicet hráček. \n\nVítězkou se stala česká obhájkyně trofeje a světová dvojka Karolína Plíšková, jež ve finále za 2.07 hodiny zdolala 24letou americkou turnajovou osmičku Madison Keysovou po třísetovém průběhu 6–4, 4–6 a 7–5. V probíhající sezóně si připsala premiérové turnajové vítězství, které představovalo šestnáctý singlový titul na okruhu WTA Tour, respektive devátý z tvrdého povrchu, ve dvacátém osmém finále kariéry. Poprvé tak obhájila trofej a v Brisbane se stala první trojnásobnou šampionkou. \n\n27letá Plíšková zůstala na druhé pozici světového žebříčku. Na prahu vyřazení se ocitla v semifinále, kdy ve druhé sadě odvrátila mečbol servírující Naomi Ósakaové. Světová třináctka Keysová, která odehrála jubilejní desáté finále, se po turnaji posunula o dvě příčky výše.\n\nDvě nejvýše nasazené hráčky obdržely volný los do druhého kola.\n"}
{"id": "1554822", "url": "https://cs.wikipedia.org/wiki?curid=1554822", "title": "Honda CB125F", "text": "Honda CB125F\n\nHonda CB125F je motocykl kategorie \"naked bike\", vyrobený firmou Honda. Jde o náhradu motocyklu Honda CBF 125. Je vyráběná od roku 2015.\n\n"}
{"id": "1554826", "url": "https://cs.wikipedia.org/wiki?curid=1554826", "title": "Westringie", "text": "Westringie\n\nWestringie (\"Westringia\") je rod rostlin z čeledi hluchavkovitých, v níž je řazen do její nejbazálnější podčeledi \"Prostantheroideae\" a tribu \"Westringieae\". Zahrnuje zhruba 30 druhů, z nichž všechny jsou endemity Austrálie. Některé jsou pěstovány pro okrasu.\n\nJsou to obvykle nearomatické, úzce metlovité či naopak široce rozložité keře či polokeře dorůstající výšek 20 cm až 2 metry, s větvemi v průřezu trojúhelníkovými či čtvercovými. Listy jsou úzké, čárkovité až úzce kopinaté, uspořádané v přeslenech po 3–6, zřídka též křižmostojně po dvou. Oboupohlavné květy jsou uspořádány v thyrsovitém květenství na olistěných větévkách, jsou pětičetné, koruna je dvoupyská s horním i dolním pyskem zpravidla široce rozeklaným do 2 (nahoře) a 3 (dole) cípů. Barva květů je bílá, růžová nebo světle nafialovělá. Ze čtyř tyčinek jsou pouze dvě plodné, zbylé dvě jsou přeměněny na jalová staminodia. Květy jsou opylovány hmyzem a kvetou obvykle po celý rok, plod (tvrdka) se rozpadá na 4 merikarpia neuzavřená kališními cípy.\n\nCelý rod je rozšířen pouze v Austrálii, a to převážně v její jižní polovině a v poměrně úzkém pásu kolem západního a východního pobřeží, také na Tasmánii a ostrově Norfolk. Nevyskytují se v Severním teritoriu. Jeho zástupci rostou v biotopech, jako jsou otevřené křoviny na planinách, exponované skalní výchozy s mělkou půdou a útesy pobřežních skal, kde snášejí i slaný mořský sprej. Rostou též na svazích nebo v mělkých soutěskách mezi blahovičníky, akáciemi a kajeputy. Některé druhy se staly vzácnými a ohroženými v důsledku spásání přemnoženými králíky, zajíci a kozami.\n\nNěkteré druhy, například \"Westringia fruticosa\", lze využít jako nenáročné a půvabné okrasné keře, ať až jako solitéry nebo do stříhaných živých plotů a lemů, nebo k řezu do vázy a do floristických aranžmá. Byly vyšlechtěny i různé kulturní variety vzniklé křížením přírodních druhů.\n\n"}
{"id": "1554827", "url": "https://cs.wikipedia.org/wiki?curid=1554827", "title": "Zákolanský potok (přírodní památka)", "text": "Zákolanský potok (přírodní památka)\n\nZákolanský potok je přírodní památka ve Středočeském kraji v okresech Kladno a Praha-západ. Chráněné území zahrnuje Okořský rybník, koryto a břehy Zákolanského a Dobrovízského potoka v úseku od Houstouně k mostu silnice II/101 jižně od Kovár. Předmětem ochrany je biotop s populací ohroženého raka kamenáče a kriticky ohroženého raka říčního.\n\nChráněné území vyhlásil krajský úřad Středočeského kraje dne 15. března 2017. Přírodní památka je v Ústředním seznamu ochrany přírody evidována pod číslem 6122.\n\nChráněné území měří 15,3161 hektaru, nachází se v nadmořské výšce 236–348 metrů v okresech Kladno a Praha-západ. Přibližně pět hektarů přírodní památky se překrývá se stejnojmennou evropsky významnou lokalitou, jejíž rozloha je 10,1 hektarů.\n\nGeologické podloží tvoří fylitické droby a břidlice z období proterozoika, které se střídají s turonskými písčitými slínovci až spongilitickými jílovci a opukami. V geomorfologickém členění Česka leží lokalita v celku Pražská plošina, podcelku Kladenská tabule a v okrscích Hostivická tabule a Turská plošina. Okolní krajina je plochá, ale potok na styku s břidlicemi a drobami vytváří hlubší zářezy se strmými srázy. Z půdních typů se v širším okolí vyskytují černozemě, hnědozemě a kambizemě, ale na březích potoka převažují fluvizemě a oglejené půdy.\n\nV rámci Quittovy klasifikace podnebí se celé území nachází v teplé oblasti T2, pro kterou jsou typické průměrné teploty −2 až −3 °C v lednu a 18–19 °C v červenci. Roční úhrn srážek dosahuje 550–700 milimetrů, počet letních dnů je 50–60, počet mrazových dnů se pohybuje mezi 100–110 a sněhová pokrývka zde leží 40–50 dnů v roce.\n\nZákolanský potok pramení na severním okraji Pleteného Újezda a v Kralupech nad Vltavou se vlévá do Vltavy. Chráněné území však zahrnuje také jeho pravostranný přítok, kterým je Dobrovízský potok, a pokračuje až k silničnímu mostu silnice II/101 u Kovár. Koryto potoka bylo v minulosti v mnoha částech zahloubeno, napřímeno a regulováno, ale neudržované regulace břehů se postupně rozpadají. Přírodě blízký tok se nachází na středním toku mezi Okoří a Kováry. I přes znečištění a riziko splachování zemědělských chemikálií do vodního toku se potoce udržely populace raků.\n\nKromě populací raků patří k předmětu ochrany také přírodní stanoviště smíšených jasanovo-olšových lužních lesů, dubohabřiny, bezkolencové louky na vápnitých, rašelinných nebo hlinito-jílovitých půdách a extenzivní sečené louky nížin až podhůří.\n\nRak kamenáč se v oblasti evropsky významné lokality vyskytuje s rakem říčním Obývá zde i netypická stanoviště, kterými jsou nory vyhloubené ve dně a březích. Jeho populace je větší v horní části toku (včetně části Dolanského potoka mimo přírodní památku). V úseku pod Číčovicemi nebyli roku 2014 raci nalezeni. Příčinou je pravděpodobně znečištění vody.\n\nKromě raků v chráněném území žijí drobné ryby jako hrouzek obecný a plotice obecná Nalezena byla také nepůvodní střevlička východní a výjimečně se objevují také jelec tloušť lín obecný hořavka duhová a pstruh obecný Z mlžů se v potoce vyskytuje hrachovka rodu a v Okořském rybníce žijí škeble říční Břehy potoka obývají ledňáček říční a ondatra pižmová \n\n"}
{"id": "1554830", "url": "https://cs.wikipedia.org/wiki?curid=1554830", "title": "Brisbane International 2020 – ženská čtyřhra", "text": "Brisbane International 2020 – ženská čtyřhra\n\nŽenská čtyřhra Brisbane International 2020 probíhala v první polovině ledna 2020. Do deblové soutěže brisbanského tenisového turnaje hraného na tvrdém povrchu nastoupilo šestnáct dvojic. Obhájcem titulu byl americko-český pár Nicole Melicharová a Květa Peschkeová, jehož členky nestartovaly společně. Melicharová nastoupila se Sü I-fan, s níž ve čtvrtfinále podlehla Bartyové s Bertensovou. Spoluhráčkou Peschkeové se stala Demi Schuursová, s níž skončila v úvodním kole na raketách Jurakové a Rosolské.\n\nVítězem se stal nejvýše nasazený, tchajwansko-český pár Sie Su-wej a Barbora Strýcová, který ve finále zdolal australsko-nizozemskou dvojici Ashleigh Bartyová a Kiki Bertensová. Po dvousetovém průběhu 3–6 a 7–6 rozhodl až supertiebreak poměrem míčů [10–8]. Obě šampionky, které v tiebreaku druhé sady odvrátily mečbol, si do žebříčku WTA připsaly 470 bodů a získaly šestou společnou trofej. Strýcová vybojovala na okruhu WTA Tour dvacátý osmý deblový titul a pro Sieovou to bylo dvacáté páté takové turnajové vítězství. V utkání se střetly obě úřadující světové jedničky, když Strýcová vévodila deblovému a Bartyová singlovému žebříčku.\n\n"}
{"id": "1554833", "url": "https://cs.wikipedia.org/wiki?curid=1554833", "title": "Alan Villiers", "text": "Alan Villiers\n\nAlan John Villiers (23. září 1903, Melbourne – 3. března 1982, Oxford) byl spisovatel, dobrodruh, fotograf a námořník.\n\nVilliers se narodil v australském Melbourne a poprvé odjel na moře v patnácti letech a plavil se na palubě tradičně vybavených plavidel, včetně plně vybavené lodi \"Joseph Conrad\". Velel lodím ve čtvercovém provedení pro natáčení filmů, včetně \"Mobyho Dicka\" nebo \"Billyho Budda\". Velel také \"Mayflower II\" na plavbě ze Spojeného království do Spojených států.\n\nVilliers napsal 44 knih a působil jako předseda (1960–70) a prezident (1970–74) Společnosti pro námořní výzkum, správce Národního námořního muzea a guvernér Cutty Sark Conservation Society. Během druhé světové války byl vyznamenán britským křížem jako velitel královské námořní rezervy. \n\nAlan John Villiers byl druhým synem australského básníka a vůdce odborů Leona Josepha Villierse. Mladý Villiers vyrůstal v přístavech a sledoval, jak obchodní lodě připlouvají a odplouvají z přístavu v Melbourne, a toužil po dni, kdy sám bude moci také vyplout na moře.\n\nKdyž ve svých patnácti letech odešel z domova, připojil se jako učeň k barkové plachetnici \"Rothesay Bay\"., která operovala v Tasmanově moři, obchodovala mezi Austrálií a Novým Zélandem. Villiers byl přirozený námořník, rychle se učil a brzy získal respekt svých kolegů.\n\nNehoda na palubě bárky \"Lawhill\" postihla Villierse v roce 1922. Když se zotavoval ze svých ran, našel si zaměstnání jako novinář v novinách \"Hobart Mercury\" v Tasmánii.\n\nVolání moře bylo silné a Villiers se na moře brzy vrátil, když na konci roku 1923 do přístavu připlul velký cestovatel a velrybář Carl Anton Larsen a jeho velrybářská loď \"Sir James Clark Ross\" přišel s pěti velrybími stíhači v závěsu. Jeho cestopis by nakonec byly zveřejněn jako \"Whaling in the Frozen South\". Pojmenována pro průzkumníka Antarktidy James Clark Ross, \"Ross\" byla největší velryba tovární loď na světě, vážila 12.000 tun. Mířila do jižního Rossova moře, kde žily poslední velryby. Villiers píše: „Chytili jsme jich 228, většina z nich byli plejtváci, největší ryba přes 100 stop dlouhá. Výsledkem bylo 17 000 barelů oleje; doufali jsme nejméně 40 000, snad 60 000 se štěstím.“ \n\nVilliersův pobyt na palubě \"Herzogin Cecilie\" v roce 1927 vyústil vydáním knížky \"Falmouth for Orders.\" Pak se setkal s kapitánem Rubenem de Clouxem, který se později stal jeho partnerem na bárce \"Parma\". Následně napsal \"dílo Way of Cape Horn\" po jeho trýznivé zkušenosti na palubě \"Grace Harwar\" v roce 1929.\n\nVilliers se v roce 1931 znovu setkal s Rubenem de Clouxem a stal se jeho partnerem na čtyřmožné bárce \"Parma\" , s Rubenem jako kapitánem. \n\nPoté, co Villiers prodal své akcie zpět společnosti de Cloux, koupil v roce 1934 \"Georg Stage\". Plachetnice 400 tun, původně postavená v roce 1882 společností Burmeister & Wain v Kodani v Dánsku, původně sloužící jako plachetní školní loď spol. Stiftelsen Georg Stages Minde. Villiers ji zachránil před sešrotováním a přejmenoval na \"Joseph Conrad\" po autorovi \"Černoch z lodě Narcissus\", který byl také dokonalým námořníkem. \n\nVilliers, průkopník výcviku v plachtění, cestoval kolem světa s amatérskou posádkou. Využil jedinečné mořské prostředí k vybudování osobností a disciplíny ve své mladé posádce a spolu se svými současníky Irvingem a Exy Johnsonem pomohli vytvořit moderní koncept výcviku plachtění. Jeho krédo bylo: neučit mládež pro život na moři, ale používat moře k učení mládeže pro život. \n\nTéměř o dva roky později Villiers prodal \"Josepha Conrada\" Georgi Huntingtonovi Hartfordovi. Vydal dvě knihy svých dobrodružství, \"Cruise of the Conrad\" a \"Stormalong\". \"Joseph Conrad\" je udržován a provozován jako muzejní loď v Mystic Seaport v Connecticutu v USA, kde nadále vzdělává mladou mládež v bohaté historii věku plachtění. \n\nV roce 1938 Alan Villiers absolvoval plavbu jako pasažér na tradiční arabské plachetnici dhau cestu z Ománu do delty Rufiji, a líčil způsob života arabských námořníků a jejich navigační techniky v knize s názvem \"Sons of Sindbad,\" ilustrovanou jeho vlastními fotografiemi. \n\nS vypuknutím druhé světové války byl Villiers v roce 1940 pověřen poručíkem v královské námořní rezervaci. Byl přidělen do konvoje 24 LCI (L) vyloďovacího člunu námořní pěchoty. Dostal rozkaz je doručit přes Atlantik, s očekávanou ztrátou 40 procent, Villiers dostal do cíle bezpečně všechny, kromě jednoho. Velel „letům“ LCI (L) v D-D v bitvě o Normandii, invazi na Sicílii a Barmské kampani na Dálném východě. Na konci války byl Villiers povýšen na velitele a získal Britský KřížDistinguished Service Cross. \n\nVilliers se oženil v roce 1940 se svou druhou manželkou Nancie a usadil se v anglickém Oxfordu a nadále se zabýval plachtěním a psaním. Byl kapitánem \"Mayflower II\" roku 1957 při její plavbě přes Atlantik, 337 let po původním \"Mayflower\" porazil svého předchůdce o 67 dní o 13 dní. Ukázal se být nápomocný při obnově \"Indické hvězdy\". V letech 1963–67 se účastnil neúspěšného pokusu o vybudování repliky HM Bark \"Endeavora\". Působil jako poradce roku 1962 při natáčení filmu MGM \"Mutiny na Bounty\". V 50. a 60. letech byl Villiers pravidelným přispěvatelem do časopisu National Geographic Magazine. \n\nVilliers produkoval cestovní přednáškový film \"Last of the Great Sea Dogs\", který běžel v pavilonu Dorothy Chandler v roce 1976. 16mm barevný film zachycuje jeho dobrodružství. K dispozici je digitální obnovená kopie se zvukovou stopou, na které vypráví Villiers. \n\nV roce 1951 jej portugalský velvyslanec ve Spojených státech, Pedro Teotónio Pereira, nadšenec do plachtění a později blízký Villiersův přítel, pozval, aby vyplul na škuneru \"Argus\", a zaznamenal poslední komerční činnost použití plachetnice v plavbách přes oceán. Villiers napsal dílo \"The Quest Of The Schooner Argus: A voyage to the Grand Banks and Greenland on a modern four masted fishing schooner\" (\"Cesta do Grand Banks a Grónska na moderním čtyřmístném rybářském škuneru\"). Kniha byla velkým úspěchem v Severní Americe a Evropě a později vyšla v šestnácti jazycích. O plavbě přinášeli zprávy BBC, hlavní londýnské noviny, \"National Geographic Magazine\" a \"New York Times\". V březnu 1951 portugalská vláda učinila Villierse komendadorem portugalského řádu svatého Jakuba meče za vynikající služby literatuře.\n\nOd roku 2010 Society for Nautical Research (Společnost pro námořní výzkum), Naval Review a Britannia Naval Research Association společně organizují každoroční přednášku Alan Villiers Memorial Hall v St. Edmund Hall v Oxfordu.\n\n\n\n\n"}
{"id": "1554835", "url": "https://cs.wikipedia.org/wiki?curid=1554835", "title": "Beclean", "text": "Beclean\n\nBeclean je rumunské město v župě Bistrița-Năsăud. Žije zde obyvatel. Administrativně k městu náleží i tři okolní vesnice.\n\n\n"}
{"id": "1554836", "url": "https://cs.wikipedia.org/wiki?curid=1554836", "title": "Brisbane International 2020", "text": "Brisbane International 2020\n\nBrisbane International 2020 byl tenisový turnaj profesionálního ženského okruhu WTA Tour, hraný v areálu Queenslandského tenisového centra na otevřených dvorcích s tvrdým povrchem. Konal se na úvod sezóny mezi 6. až 12. lednem 2020 v brisbanském Tennysonu jako dvanáctý ročník turnaje. Mužská polovina hraná v letech 2009–2019 byla zrušena a nahrazena premiérovým ročníkem ATP Cupu, mužské týmové soutěže.\n\nTurnaj s rozpočtem 1 500 000 amerických dolarů byl součástí kategorie WTA Premier a představoval první událost Australian Open Series, s vrcholem v úvodním grandslamu roku Australian Open. Povrch celé australské série byl změněn z Plexicushion na Greenset Cushion.\n\nNejvýše nasazenou hráčkou ve dvouhře se stala světová jednička Ashleigh Bartyová z Austrálie, která prohrála ve druhém kole s kvalifikantkou Jennifer Bradyovou. Jako poslední přímá účastnice do singlové soutěže nastoupila 33. žena klasifikace Češka Barbora Strýcová.\n\nŠestnáctý singlový titul na okruhu WTA Tour vybojovala 27letá Češka Karolína Plíšková, která poprvé v kariéře obhájila trofej a stala se první trojnásobnou šampionkou v Brisbane. Deblovou soutěž ovládl tchajwansko-český pár Sie Su-wej a Barbora Strýcová, jehož členky získaly šestou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující pár obdržel divokou kartu:\n\n\n\n"}
{"id": "1554840", "url": "https://cs.wikipedia.org/wiki?curid=1554840", "title": "Louppy-le-Château", "text": "Louppy-le-Château\n\nLouppy-le-Château je francouzská obec v departementu Meuse v regionu Grand Est. Žije zde obyvatel.\n\n"}
{"id": "1554842", "url": "https://cs.wikipedia.org/wiki?curid=1554842", "title": "The Batman (film)", "text": "The Batman (film)\n\nThe Batman je připravovaný americký akční film z roku 2021 režiséra Matta Reevese, natočený na motivy komiksů z vydavatelství DC Comics o stejnojmenném superhrdinovi. V titulní roli se představí Robert Pattinson, v dalších rolích se objeví Jeffrey Wright, Zoë Kravitz, Paul Dano, Andy Serkis, Colin Farrell a John Turturro. Bude se jednat o reboot snímků o Batmanovi a celkově o desátý snímek filmové série DC Extended Universe.\n\nNatáčení bylo zahájeno v lednu 2020 v Londýně, uvedení filmu do amerických kin bylo oznámeno na 25. červen 2021.\n\n"}
{"id": "1554847", "url": "https://cs.wikipedia.org/wiki?curid=1554847", "title": "Vila Savoye", "text": "Vila Savoye\n\nVila Savoye je moderní vila ve francouzském Poissy ležící v západní části metropolitní oblasti Paříže. Byla navržena švýcarským architektem Le Corbusierem, jeho bratrancem a Pierrem Jeanneretem pro rodinu Savoye. Byla postavena mezi roky 1928 až 1931 z železobetonu.\n\nVila odráží Le Corbusierovy názory na bydlení i na způsob výstavby – sám prohlásil, že: „dům je stroj na bydlení\". Považuje se za jednu z hlavních staveb mezinárodního stylu v architektuře. Od roku 1958 budovu vlastní francouzský stát, od roku 1965 je francouzskou historickou památkou. Od 90. let 20. století dům slouží celoročně pro prohlídky a je spravován Centrem národních památek. Od roku 2016 je vila součástí Světového dědictví UNESCO.\n\nSamostatně stojící rodinný dům má půdorys čtverce a bílou fasádu. S jednoduchým exteriérem kontrastuje rozmanitý interiér. Stavba má celkem tři podlaží, přičemž první má nejmenší vnitřní prostor. Na něm se nachází rozlehlé druhé podlaží stojící na sloupech. Třetí podlaží je tvořeno rozsáhlou terasou se zelení. Síť sloupů 5 x 5 s roztečí 4,75 metrů umožnila realizaci větších prosklených ploch. Díky tomu dům působí vzdušněji a nemá nosné stěny.\n\n\n"}
{"id": "1554851", "url": "https://cs.wikipedia.org/wiki?curid=1554851", "title": "NGC 488", "text": "NGC 488\n\nNGC 488 je spirální galaxie v souhvězdí Ryby. Její zdánlivá jasnost je 10,4 a úhlová velikost 5,4′ × 3,9′. Je vzdálená 105 milionů světelných let, průměr má 150 000 světelných let. Je nejjasnější člen skupiny galaxií LGG 21. Galaxii objevil 13. března 1784 William Herschel.\n\n"}
{"id": "1554852", "url": "https://cs.wikipedia.org/wiki?curid=1554852", "title": "Třída Rapière", "text": "Třída Rapière\n\nTřída Rapière je třída vyloďovacích člunů francouzského námořnictva. Její francouzské označení je inak též \"Chaland de débarquement d'infanterie et de chars\" (CDIC). Jeho hlavním úkolem je přeprava a vylodění vojáků, nákladu a obrněných vozidel. Vznikla jako vylepšená verze výsadkových plavidel třídy \"EDIC 700\", určená pro službu na výsadkových lodí třídy \"Foudre\". Celkem byly postaveny dvě jednotky této třídy. Francouzské námořnictvo je provozovalo v letech 1988–2014. Následně jeden získalo Chile a druhý Brazílie, které převzaly obě Francií vyřazená plavidla třídy \"Foudre\".\n\nCelkem byly postaveny dvě jednotky této třídy. Postavila je francouzská loděnice SFCN ve Villeneuve-la-Garenne.\n\nJednotky třídy \"Rapière\":\nPlavidlo má nosnost 336 tun nákladu. Je vybaveno navigačním radarem DRBN-32. Je vyzbrojeno dvěma 20mm kanóny a dvěma 12,7mm kulomety. Pohonný systém tvoří dva diesely SACM UD30V12 M1 o výkonu 1080 hp, púohánějící dva lodní šrouby. Nejvyšší rychlost dosahuje 11 uzlů. Dosah je 2880 námořních mil při rychlosti 8 uzlů.\n\n"}
{"id": "1554854", "url": "https://cs.wikipedia.org/wiki?curid=1554854", "title": "První nespočetný ordinál", "text": "První nespočetný ordinál\n\nPrvní nespočetný ordinál, tradičně označovaný ω případně Ω, je v matematice nejmenší ordinální číslo, které je nespočetnou množinou. První nespočetný ordinál je supremum (nejmenší horní závora) všech spočetných ordinálů. Prvky ω jsou spočetné ordinály, kterých je nespočetně mnoho.\n\nStejně jako jiná ordinální čísla (ve von Neumannově přístupu) je ω dobře uspořádanou množinou, kde relace je prvkem množiny (\"∈\", též relace náležení) definuje uspořádání. ω je limitní ordinál, což znamená, že neexistuje ordinální číslo α, pro které α + 1 = ω.\n\nKardinalita ω je první nespočetné kardinální číslo, ℵ (alef jedna). Ordinál ω je tedy počátečním ordinálem ℵ.\n\nve většině konstrukcí jsou opravdu ω a ℵ stejné množiny. Zobecnění: pokud α je libovolné ordinální číslo, definujeme ω jako počáteční ordinál kardinálního čísla ℵ.\n\nExistenci ω lze dokázat bez axiomu výběru (viz Hartogsovo číslo).\n\nPoužitím ordinální topologie lze libovolné ordinální číslo považovat za topologický prostor. Pokud na ω pohlížíme jako na topologický prostor, obvykle je zapisujeme <0,ω) pro zdůraznění, že se jedná o prostor obsahující všechny ordinální čísla menší než ω.\n\nPokud platí axiom spočetného výběru, každá rostoucí ω-posloupnost prvků prostoru <0,ω) konverguje k limitě v <0,ω). Příčinou je, že sjednocení (= supremum) každé spočetné množiny spočetných ordinálních čísel je také spočetné ordinální číslo.\n\nTopologický prostor <0,ω) je sekvenčně kompaktní, ale není kompaktní. V důsledku toho není metrizovatelný; je však spočetně kompaktní a proto není Lindelöfův. V pojmech axiomů spočetnosti je <0,ω) první spočetný prostor, ale není ani separabilní ani druhý spočetný prostor.\n\n"}
{"id": "1554855", "url": "https://cs.wikipedia.org/wiki?curid=1554855", "title": "Huáscar (1865)", "text": "Huáscar (1865)\n\nHuáscar byla obrněná věžová loď peruánského námořnictva, která byla zároveň jeho vlajkovou lodí. Účastnila se druhé tichomořské války, přičemž byla roku 1879 ukořistěna chilským námořnictvem, které si ji ponechalo. Po svém vyřazení byl \"Huáscar\" přeměněn na muzejní loď.\n\nStavba věžové lodě \"Huáscar\" byla objednána roku 1864 u britské loděnice John Laird, Sons & Co. v Birkenheadu. Peruánská vlády jej zamýšlela nasadit proti Španělsku v první tichomořské válce. Stavba byla zahájena roku 1864. Plavidlo bylo na vodu spuštěno 7. října 1865 a do služby bylo přijato 8. listopadu 1866.\n\nPlavidlo bylo po dokončení vyzbrojeno dvěma 254mm/14 kanóny Armstrong umístěnými ve velké otočné dělové věži, které doplňovaly dva 120mm kanóny Armstrong. Zároveň bylo vybaveno příďovým klounem. Chrání jej železný pancíř, zejména až 114mm pás na bocích a až 203mm pancíř dělové věže. Pohonný systém tvoří čtyři kotle a jeden parní stroj o výkonu 1650 hp, pohánějící lodní šroub. Nejvyšší rychlost dosahuje 12,3 uzlu.\n\nV 80. letech 19. století plavidlo dostalo novou výzbroj, kterou tvořily dva 203mm/26 kanóny Armstrong, dva 120mm kanóny Armstrong, dva 57mm kanóny Hotchkiss a deset 37mm kanónů Hotchkiss.\n\nDne 20. ledna 1866 se \"Huáscar\" vydal na cestu z Evropy do Peru. Během cesty strávil měsíc v Brestu, byl odmítnut několika státy, srazil se s fregatou \"Independencia\", prodělal měsíční opravu v Rio de Janeiru a dokonce po cestě potopil španělskou brigantinu. Dne 7. června 1866 \"Huáscar\" připlul do chilského přístavu Ancud (Chile a Peru byli ve válce spojenci), do bojových operací už se zapojit nestihl. Plánováno bylo jeho nasazení proti španělským silám Filipínách, tato operace však byla zrušena.\n\nZa občanské války v Peru byl \"Huáscar\" dne 6. května 1877 obsazen povstalci, kteří chtěli svrhnout tamního prezidenta. Nasadili jej při obsazení přístavu Callao a zejména k nájezdům proti regionálnímu námořnímu obchodu, které měly zemi destabilizovat. Mezi postižená plavidla patřila i dvě britská plavidla, což vyvolalo reakci britského královského námořnictva. Dne 29. května 1877 byl \"Huáscar\" zastižen britským svazem tvořeným fregatou HMS \"Shah\" a korvetou HMS \"Amethyst\". Když se odmítl vzdát, došlo ke střetu, známém jako bitva u Pacocha. V něm se ukázalo, že \"Huáscar\" je imunní vůči britské dělostřelbě, ale jeho vlastní střelba je nepřesná a zkušené britské posádky dokáží manévrovat tak, že jejich plavidla nedokáže taranovat. Po třech hodinách boje rychlejší \"Huáscar\" unikl a bitva skončila bez vítěze.\n\nV druhé tichomořské válce v letech 1879–1883, známé též jako válka o ledek, se střetli Chile a koalice Peru s Bolívií, tedy někdejší spojenci. Příčinou války byly spory mezi Chile a Peru o výnosná naleziště ledku v andské provincii Atacama, ve které byly doposud nejasně vytyčené státní hranice. Peruánské námořnictvo tehdy bylo výrazně slabší a Bolívie neměla lodě, kterými by ho mohla posílit.\n\nDne 21. května 1879 velitel peruánského loďstva Miguel Grau Seminario vyplul s \"Huáscarem\" a fregatou \"Independencia\" narušit blokádu peruánského přístavu Iquique. V bitvě u Iquique se střetly s dvojicí chilských dělových člunů. \"Huáscar\" třikrát taranoval a potopil dělový člun \"Esmeralda\". Naopak peruánská fregata \"Independencia\" při pronásledování druhého plavidla najela na útes a musela být vyhozena do povětří. Blokáda sice byla přerušena, ovšem Peruánci zůstali výrazně oslabeni.\n\nKapitán Grau byl s \"Huáscarem\" a korvetou \"Unión\" velice aktivní a svými nájezdy proti přístavům a námořní plavbě dovedl dlouho znepokojovat nepřítele a narušovat jeho operace. Až 8. října 1879 ho zaskočilo a porazilo silnější chilské námořnictvo, se kterým se utkal v námořní bitvě u Angamosu. Námořní kapitán Miguel Grau v bitvě utrpěl smrtelná zranění a stal se peruánským národním hrdinou. Jeho vlajková loď \"Huáscar\" byla zajata posádkami chilských obrněnců \"Blanco Encalada\" a \"Cochrane\". Následně byl zařazen do chilského námořnictva a nasazen proti Peru. Mimo jiné se střetl s peruánským monitorem \"Manco Cápac\" (ex USS \"Oneota\") a podílel se na blokádě přístavu Callao.\n\nRoku 1891 se \"Huáscar\" zapojil do chilské občanské války. Vzbouřenci jej nasadili při eskortě konvojů, či obsazení přístavu Taltal.\n\nRoku 1897 byl \"Huáscar\" poškozen výbuchem kotle a vyřazen ze služby. Po částečné opravě sloužil v letech 1917–1930 jako mateřská loď chilských ponorek. Ve 30. letech byly na plavidle provedeny opravy s cílem přeměnit jej na muzejní loď. Roku 1934 byl \"Huáscar\" znovu zařazen mezi plavidla chilského námořnictva. V letech 1951–1952 bylo plavidlo restaurováno a vráceno do stavu z roku 1897. Zpřístupněno bylo jako muzejní loď ve městě Talcahuano. Peruánským žádostem o vrácení ukořistěného plavidla nebylo vyhověno.\n\n"}
{"id": "1554856", "url": "https://cs.wikipedia.org/wiki?curid=1554856", "title": "Antartica 1", "text": "Antartica 1\n\nAntartica 1 je perspektivní ledoborec chilského námořnictva. Mezi jeho úkoly bude patřit logistická podpora základen a provádění výzkumu v Antarktidě, dále též průzkum a mise SAR. Ve službě nahradí chilský ledoborec \"Almirante Óscar Viel\" (AP-46).\n\nKontrakt na vývoj ledoborce získala v únoru 2016 společnost Vard Marine (součást koncernu Fincantieri). Plavidlo staví chilská státní loděnice ASMAR v Talcahuano. Slavnostní první řezání oceli proběhlo 16. srpna 2018. Přijetí plavidla do služby je plánováno na rok 2021 a jeho první plavba do Arktidy na rok 2023.\n\nPlavidlo bude schopné plout tříuzlovou rychlostí metrovou vrstvou ledu pokrytou 20 centimetry sněhu. Pojme až 510 m nákladu v kontejnerech (či vozidel), 400 m nákladu na paletách a 400 m paliva. Manipulaci s nákladem umožní dva jeřáby s nosností 20 tun. Vybaven bude rovněž vědeckými laboratořemi. Na zádi se nachází přistávací plocha a hangár pro dva střední vrtulníky. Společnost GE Marine Solutions dodá diesel-electrický pohonný systém o výkonu 14,5 MW. Kormidelní zařízení a dvojitá kormidla dodá DMC (Damen Marine Components). Nejvyšší rychlost dosáhne 15 uzlů. Dosah bude 14 000 námořních mil a autonomie 60 dní.\n"}
{"id": "1554858", "url": "https://cs.wikipedia.org/wiki?curid=1554858", "title": "NGC 489", "text": "NGC 489\n\nNGC 489 je galaxie v souhvězdí Ryb. Její zdánlivá jasnost je 12,6 a úhlová velikost 1,7′ × 0,4′. Je vzdálená 116 milionů světelných let, průměr má 55 000 světelných let. Galaxii objevil 22. března 1862 Heinrich d'Arrest. NGC 489 je členem malé skupiny galaxií okolo NGC 524.\n\n"}
{"id": "1554859", "url": "https://cs.wikipedia.org/wiki?curid=1554859", "title": "NGC 473", "text": "NGC 473\n\nNGC 473 je galaxie v souhvězdí Ryby. Její zdánlivá jasnost je 12,4 a úhlová velikost 1,9′ × 1,2′. Je vzdálená 100 milionů světelných let. Galaxii objevil 15. října 1784 William Herschel.\n\n"}
{"id": "1554860", "url": "https://cs.wikipedia.org/wiki?curid=1554860", "title": "Perceptual load theory", "text": "Perceptual load theory\n\nPerceptual load theory (lze přeložit jako „teorie percepční zátěže“) je psychologická teorie pozornosti. ji představila v polovině devadesátých let jako možné řešení záležitosti předčasného/pozdního výběru. Tato debata souvisí s problematikou „ koktejlového večírku “: jak si lidé na koktejlovém večírku vyberou konverzaci, kterou poslouchají, a ostatní zvukové informace ignorují? Modely pozornosti navržené před touto teorií se lišily ve svých návrzích pro bod v proudu zpracování informací, kde dochází k výběru cílové informace, což vedlo k žhavé debatě o tom, zda k výběru dochází „brzy“ nebo „pozdě“. Na to navazují debaty o tom, do jaké míry jsou rušivé podněty zpracovávány. \n\nModerní výzkum v oblasti pozornosti začal, když v roce 1953 vyjádřil „problém s koktejlovou párty“: jak si lidé na koktejlovém večírku vyberou konverzaci, kterou poslouchají, a zbytek ignorují?\nCherry provedl experimenty, ve kterých participanti používali sadu sluchátek k poslechu dvou proudů slov v různých uších a selektivně se staraly pouze o jeden proud; participanti pak byli dotázáni na obsah druhého proudu. Tyto experimenty ukázaly, že participanti přijímají velmi málo informací poskytnutých v proudu, na který se nezaměřují. \n\nDonald Broadbent použil výsledky tohoto druhu experimentu k vývoji svého filtrového modelu pozornosti, který naznačuje, že lidé zpracovávají informace s omezenou kapacitou, a proto musí být informace vybrány senzorickým filtrem brzy po jejich obdržení. Všechny informace ve filtru, které nejsou přímo obsluhovány, se rozpadnou. Naproti tomu Deutsch a Deutsch tvrdili, že k tomuto filtrování irelevantních podnětů dochází v pozdních fázích zpracování: všechny informace jsou zpracovávány na smyslové úrovni, ale sémantický obsah zprávy v bezobslužném uchu nemůže vstoupit do vědomí.\n\nLavie se pokusila vyřešit debatu o předčasném/pozdním výběru tím, že argumentovala: \n\n\"\"k časnému i pozdnímu výběru dochází v závislosti na předloženém stimulu.\"\" Představila pojem percepční zátěže a poukázala na složitost fyzických podnětů, zejména podnětů rozptýlených. Například čtverec, obklopený kruhy je scéna s nízkým vnímáním zatížení, zatímco čtverec obklopený mnoha různými tvary má vyšší vnímání zatížení. \n\nTeorie vnímání zátěže činí tři hlavní předpoklady: \n\n\nPokud tedy stimul související s daným úkolem použije všechny zdroje pozornosti, nebude zpracován žádný z nepodstatných stimulů (rozptylovačů). U úkolů s vysokým zatížením jsou zdroje pozornosti cíle vyčerpány rychleji než v úkolu s nízkým zatížením. Cíl bude proto vybrán dříve a distraktory budou rychle odfiltrovány. V úkolu s nízkým zatížením bude zpracováno více distraktorů, protože zdroje pozornosti nebyly vyčerpány a filtrační krok nastane později. V situaci s nízkým zatížením budou distraktory vnímány a budou potenciálně způsobovat rušení. \n\nV tomto modelu dochází k výběru jak v raných fázích zpracování (stav vysokého zatížení), tak v pozdních fázích (stav nízkého zatížení). \n\nAlternativní teorie navrhovaná vysvětlit Lavie výsledky je \"distractor salience\". Tato teorie argumentuje, že \"salience\" nebo \"prominence\" rozptylovače jsou primárním faktorem způsobujícím rozptylování, spíše než celkovou zátěž. \n\nDruhým alternativním vysvětlením výsledků Lavie je zvětšení pozornosti, které naznačuje, že zjevný rozdíl mezi podmínkami vysokého zatížení a nízkého zatížení není způsoben celkovým zatížením, ale spíše stupněm lokalizace oblasti pozornosti účastníka. Pozornost teorie zvětšení navrhuje, aby účastníci mohli zpracovávat distraktory, které jsou v jejich pozorném zaměření. Když je člověk veden k tomu, aby dával málo pozor, distraktory vypadnou mimo ohnisko, je zde vidět minimální zpracování distraktorů a interference. Větší pozornost, která zahrnuje distraktory, vede k vyšší úrovni inference. \n\nLavie PhD vedoucí, Yehoshua Tsal, hlavní autor v původním článku, publikoval kritickou revizi teorie vnímání zátěže v roce 2013 s Hannou Benoni. Přezkum původních výsledků argumentuje, že teorie vnímání zátěže byla chybně vymyšlena jako hybridní řešení předčasného výběru versus pozdní výběrová debata, a že je to místo toho model předčasného výběru: výběr nastane, protože pozornost je nezbytná pro sémantické zpracování a rozdíl mezi vysokým zatížením a podmínky nízkého zatížení jsou výsledkem skutečnosti, že výběr je účinný v podmínkách vysokého zatížení, ale neefektivní v podmínkách nízkého zatížení. Benoni a Tsal tvrdí, že teorie vnímání zátěže si zaslouží uznání nejen za návrh hybridního modelu pozornosti, ale za přesunutí zaměření z místa pozornosti výběru na důležitější otázku účinnosti výběru pozornosti. \n\nBenoni a Tsal také tvrdí, že povaha vnímání zátěže nebyla nikdy přesně definována, což vedlo ke kruhové charakterizaci zátěže a analýze výsledků rozdílů v zátěži. \n\n"}
{"id": "1554862", "url": "https://cs.wikipedia.org/wiki?curid=1554862", "title": "Trubkovec", "text": "Trubkovec\n\nTrubkovec (\"Orthosiphon\") je rod rostlin z čeledi hluchavkovitých, rozšířený převážně v paleotropické oblasti. Zahrnuje asi 40 druhů, řazen je do podčeledi \"Nepetoideae\" a tribu \"Ocimeae\". Mnohé druhy patří mezi léčivé, okrasné a medonosné rostliny.\n\nKeře, případně vytrvalé i jednoleté byliny, některé druhy jsou aromatické, jiné ne. U některých je vyvinuta geoxylie, tedy výrazný podzemní růst. Listy jsou jednoduché, vstřícné, řapíkaté nebo přisedlé. Květy jsou oboupohlavné, pětičetné, uspořádané v lichopřeslenech, které dál formují koncová hroznovitá nebo latovitá květenství. Kalich je dvoupyský, svrchní pysk je rozdělen do čtyř cípů; bývá nápadně barevný a se zralostí plodů se výrazně zvětšuje. Koruna je také dvoupyská, bílá nebo načervenalá. Tyčinky jsou čtyři, jsou dvoumocné, u některých druhů (především \"Orthosiphon aristatus\") vyčnívají daleko z korunní trubky. Květy jsou opylovány blanokřídlým hmyzem, motýly nebo ptáky. Plody jsou vejčité nebo kulovité tvrdky rozpadající se na 4 merikarpia.\n\nRod je rozšířen převážně v paleotropické oblasti. Jeho areál zahrnuje tropickou Afriku, Madagaskar a ostrovy Indického oceánu, Arabský poloostrov, Indomalajskou oblast, Indočínu, Indonésii a Papuasii, zasahuje až do severovýchodní Austrálie. Jeden druh (\"Orthosiphon americanus\") roste v Kolumbii v Jižní Americe. Jako léčivé a okrasné rostliny byly rozšířeny i do jiných světových oblastí s tropickým nebo subtropickým klimatem.\n\nRostliny obývají především travnaté a křovinaté pláně s nezapojenou vegetací, řídké světlé lesy a lesní lemy. Dávají přednost místům s dostatečnou vlhkostí, rostou v polostínu, na vlhkých místech i v plném slunci.\n\nPro nápadné a zajímavě utvářené květy jsou trubkovce v tropech pěstovány jako okrasné rostliny v několika vyšlechtěných kultivarech. Některé jsou využívány v lidovém i oficiálním léčitelství jako diuretikum, na posílení vylučovací funkce ledvin, k odvodňování organismu a ke snižování krevního tlaku. Užívají se sušené listy z nichž se připravuje nálev, obsahují terpenické látky, organické kyseliny, saponiny a flavonoidy; prodávány jsou i v ČR pod názvem „javánský čaj“. Patří též mezi medonosné rostliny.\n\n"}
{"id": "1554867", "url": "https://cs.wikipedia.org/wiki?curid=1554867", "title": "Wernhard z Marsbachu", "text": "Wernhard z Marsbachu\n\nWernhard z Marsbachu († 19./20. ledna 1283) byl sekovským biskupem (1268−1283) a blízkým spolupracovníkem českého krále Přemysla Otakara II.\n\nWernhard z Marsbachu se narodil jako syn pasovského leníka. Studoval na Padovské univerzitě. Mezi lety 1242 a 1264 byl pasovským kanovníkem a učitelem kanonického práva. V letech 1267 až 1268 působil jako pasovský kapitulní děkan.\n\nV roce 1268 byl po smrti sekovského biskupa Oldřicha zvolen sekovským biskupem a ve funkci potvrzen svým nadřízeným, salcburským arcibiskupem Vladislavem Slezským. Byl blízkým spolupracovníkem českého krále, štýrského a rakouského vévody Přemysla Otakara II., který sekovskou diecézi vybavil množstvím privilegií a v roce 1269 ji přijal pod svou ochranu.\n\nV roce 1270 se spolu s novým salcburským arcibiskupem Fridrichem z Walchenu podílel na uzavření příměří mezi Přemyslem Otakarem II. a uherským králem Štěpánem V. V mnoha jednáních českého krále byl jmenován arbitrem. Roku 1273 spolu s olomouckým biskupem Brunem ze Schauenburku hájil zájmy českého krále na druhém lyonském koncilu, protože Přemysl odmítal uznat volbu nového římského krále Rudolfa I. Habsburského. V květnu 1275 byl zástupcem Přemysla Otakara na říšském sněmu ve Augsburgu, kde odvážně obhajoval tezi o neplatnosti Rudolfovi volby. Jeho projev vyvolal velké pobouření, v jehož důsledku Rudolf Habsburský Přemysla uvrhl do říšské klatby a zbavil ho všech jeho zemí. Wernhard z Augsburgu musel doslova uprchnout. Téhož roku v Praze Wernhard vedl smírčí soud se svým pokořeným nadřízeným a odpůrcem českého krále salcburským arcibiskupem Fridrichem z Walchenu. Poté co se Přemyslova vláda v alpských zemích v roce 1276 zhroutila, Wernhard se vydal vůli římského krále Rudolfa Habsburského, který sice odmítl Wernhardovu nabídku, aby působil jako prostředník mezi ním a Přemyslem, ale nakonec sekovského biskupa omilostnil.\n\nV roce 1277 se Wernhard podílel na uzavření spojenecké dohody mezi Rudolfem Habsburským a uherským králem Ladislavem IV. Roku 1282 se zúčastnil říšského sněmu v Augsburgu, kde svědčil při udělení Rakouska a Štýrska v léno Rudolfovi II. a Albrechtovi I. Habsburskému jejich otcem Rudolfem I. Habsburským. Na zpáteční cestě z tohoto sněmu Wernhard 19. nebo 20. ledna 1283 zemřel. Byl pohřben zřejmě v Sekovské bazilice. Jeho hrob se však nezachoval.\n\n"}
{"id": "1554868", "url": "https://cs.wikipedia.org/wiki?curid=1554868", "title": "Karelll", "text": "Karelll\n\nKarelll (* 13. února 1993 České Budějovice), vlastním jménem Karel Peterka, je český zpěvák, hudebník a skladatel. Je synem Karla Peterky. Vystudoval songwriting (skládání písní) na londýnské hudební škole British and Irish Modern Music Institute. V roce 2018 se jako první Čech zúčastnil mezinárodního festivalu MUSEXPO v Los Angeles.\n\nVystudoval songwriting na British and Irish Modern Music Institute v Londýně. V roce 2018 se díky spolupráci s britskými producenty a skladateli Petem Kirtleym a Andy Murrym zúčastnil jako první Čech v historii mezinárodního festivalu MUSEXPO v Los Angeles. Zkušenosti získané studiem a pobytem ve Velké Británii se vrátil zužitkovat zpět do Čech. \n\nS Petem Kirtleym a Andy Murrym spolupracovali na písních On My Own, The Way I Love, Hear My Song a Raise My Soul. Na posledních dvou zmíněných písních se podíleli i autorsky a na pomoc si pozvali uznávaného britského autora Martina Brammera. \n\nSingl On My Own se v roce 2018 dostal do rotace Fajn Radia, kde se stal během pár týdnů nejhranější skladbou od českého interpreta. Na pozici jedné z nehranějších skladeb se udržela přes rok. Během té doby zaznamenala úspěch i v dalších tuzemských rádiích. \n\nV roce 2020 se se singlem At Least We've Tried dostal do nominace v národním kole Eurovision Song Contest. \n\nV roce 2019 vyšlo jeho debutové album s názvem On My Own. Obsahovalo skladby Waves, They Let Us Down, Nobody Else a The Same Stars. Skladby Waves a The Same Stars opět zabodovaly na Fajn Radiu a několik týdnů se držely na předních příčkách hitparád. \n\n"}
{"id": "1554871", "url": "https://cs.wikipedia.org/wiki?curid=1554871", "title": "Volby do Evropského parlamentu v Německu 2019", "text": "Volby do Evropského parlamentu v Německu 2019\n\nVolby do Evropského parlamentu 2019 v Německu proběhly 26. května 2019 v rámci celoevropských voleb do Evropského parlamentu. Na základě výsledků těchto voleb zasedlo v Evropském parlamentu 96 německých poslanců.\n\nKromě těchto stran získaly mandáty také Die PARTEI a Svobodní voliči (každá dva) a dále po jednom mandátu Tierschutzpartei, ÖDP, FAMILIE, Volt Europa a Pirátská strana Německa.\n"}
{"id": "1554875", "url": "https://cs.wikipedia.org/wiki?curid=1554875", "title": "Podpora života ve Star Treku", "text": "Podpora života ve Star Treku\n\nSystém podpory života, nebo také jen Podpora života je fiktivní technologie, která je součástí systémů kosmických lodí a stanic, zajišťující příznivé podmínky života. Systém podpory života patří mezi kritické systémy, jejichž funkcionalitu je třeba zajistit prioritně, jinak je ohrožen život posádky, nebo možnost plnit misi. Z těchto důvodů je systém podpory života v případě výpadku energie provozován na záložní systém energie, typicky baterie.\n\nMezi součásti systému podpory života patří tyto funkce a součásti:\n\n\nSystém podpory života se nachází také v kosmických skafandrech, jeho rozsah funkcionality je však v tomto případě omezen.\n\n"}
{"id": "1554895", "url": "https://cs.wikipedia.org/wiki?curid=1554895", "title": "Academi", "text": "Academi\n\nAcademi je americká soukromá vojenská společnost, kterou založil v roce 1997 bývalý Navy SEAL Erik Prince, původně pod názvem Blackwater a mezi léty 2009 až 2011 byla pod názvem Xe Services. Společnost se stala známá v roce 2007, kdy skupina jejích zaměstnanců zabila 14 iráckých civilistů a 20 zranila na náměstí Nisour v Bagdádu.\n\nAcademi poskytuje bezpečnostní služby federální vládě Spojených států na smluvním základě. Od roku 2003 poskytuje skupina služby Ústřední zpravodajské službě (CIA). Mezi prominentními zákazníky Academi jsou také ropné monarchie a spojenci USA jako Saúdská Arábie a Spojené arabské emiráty – pod jejichž záštitou zasahují jednotky Academi ve válečných zónách např. v občanské válce v Libyi a intervenci v Jemenu.\n\nOd roku 2014 patří Academi pod mateřskou společnost Constellis Group spolu se soukromou vojenskou společností Triple Canopy.\n\n\n"}
{"id": "1554936", "url": "https://cs.wikipedia.org/wiki?curid=1554936", "title": "Albert I. z Pietengau", "text": "Albert I. z Pietengau\n\nAlbert I. z Pietengau (kolem 1215 − 9. prosince 1260/62) byl mezi lety 1246 a 1259 řezenským biskupem.\n\nAlbert I. z Pietengau se narodil jako syn hraběte Gottfrieda ze Sigmaringen a z Helfensteinu a jeho manželky Adhelheidy z Neuffen. Albert měl bratry hraběte Gebharda z Sigmaringen-Pietengau a Bertholda z Pietengau, který se roku 1250 stal pasovským biskupem.\n\nAlbert nejprve působil jako halberstadtský kanovník. V roce 1246 po smrti řezenského biskupa Siegfrieda nastoupil díky iniciativě papežského legáta Filipa z Ferrary na řezenský biskupský stolec. Udržoval dobré vztahy s českým králem a rakouským vévodou Přemyslem Otakarem II. i papežskou kurií, které pomáhal realizovat opatření proti bavorskému vévodovi Otovi II. Albert po celé své působení ve funkci řezenského biskupa soupeřil s císařským městem Řeznem a bavorskými vévody. Poté co se bavorský vévoda Ludvík Přísný smířil s řezenskými měšťany, situace se pro Alberta stala neudržitelnou. Roku 1259 byl proto donucen na svůj post rezignovat a spokojit se několika beneficii v diecézi. Následně se uchýlil do cisterciáckého kláštera Sittichenbachu poblíž Querfurtu, kde mezi lety 1260 a 1262 zemřel.\n\n"}
{"id": "1554944", "url": "https://cs.wikipedia.org/wiki?curid=1554944", "title": "New Power Generation", "text": "New Power Generation\n\nThe New Power Generation, známá také jako NPG, byla v letech 1990 až 2013 doprovodnou kapelou hudebníka Prince. Studiové album před jeho smrtí z roku 2015 bylo \"Hit N Run Phase Two\". Jméno „Welcome To The New Power Generation“ bylo zmíněno v úvodním albu \"Lovesexy\" z roku 1988. New Power Generation bylo poprvé použito jako název kapely v roce 1990 ve filmu \"\"Graffiti Bridge\"\" a na doprovodném albu soundtracku se objevila píseň s názvem „New Power Generation“. Když Prince v roce 1993 začal spor s Warnerem Brosem a změnil jméno doprovodné kapely na 3rdeyegirl, NPG se stal Princovým vedlejším projektem, což mu umožnilo uvolnit hudbu mimo jeho smlouvu. Po Princově předčasné smrti v roce 2016 se skupina v roce 2017 znovu sešla na vzpomínkovém turné po USA a Evropě. \n"}
{"id": "1554970", "url": "https://cs.wikipedia.org/wiki?curid=1554970", "title": "Soudní tlumočník", "text": "Soudní tlumočník\n\nSoudní tlumočník je osoba, tlumočící cizincům jednání soudu během soudního řízení. Soudním tlumočníkem se může stát osoba s náležitým vzděláním ve vysokoškolském oboru překladatelství nebo rodilý mluvčí v cizím jazyce, který zároveň hovoří česky. Profesi tlumočníka zavádí zákon č.36/1967 Sb.,o znalcích a tlumočnících. Tlumočník je určen k překladu v soudních řízeních v rodném jazyce obžalovaného, svědka nebo navrhovatele. Překládá mu i písemné dokumenty.\n"}
{"id": "1554973", "url": "https://cs.wikipedia.org/wiki?curid=1554973", "title": "Klub sběratelů autogramů", "text": "Klub sběratelů autogramů\n\nKlub sběratelů autogramů (zkratka KSA) je sběratelský klub v České republice a Slovenské republice, který sdružuje zájemce o sbírání podpisů (autogramů) a rukopisů (autografů). \n\nKlub vznikl v roce 1986 odštěpením od Klubu sběratelů kuriozit, v němž původně existovala sekce pro sběratele autogramů. Zakladatelem klubu byl Ivan Vápenka, který navrhl logo s využitím signatury Mikoláše Alše, které se dodnes používá. Klub je zapsaným spolkem.\n\nKlub sdružuje v současnosti přes 250 členů a organizuje dvakrát ročně setkání (jaro a podzim) na Novotného lávce v Praze, jehož součástí je autogramiáda slavných osobností. Účast na autogramiádě je umožněna také veřejnosti. Na podzimním setkání se koná soutěž o nejhezčí autogram ve sbírce, kdy soutěžní téma vyhlašuje výbor klubu v časopise. \n\nKlub vydává čtyřikrát ročně časopis Autogram, který obsahuje odborné články členů a osobností na témata, která se věnují sběratelství autogramů, zprávy o činnosti klubu, informace o termínech setkání a inzerci.\n\n"}
{"id": "1554974", "url": "https://cs.wikipedia.org/wiki?curid=1554974", "title": "Ela Švabinská", "text": "Ela Švabinská\n\nEla (též Eliška) Švabinská, rozená Vejrychová, psána též Weirychová (19. listopadu 1878 Podmokly – 10. září 1967 Praha) byla první manželka malíře Maxe Švabinského, autorka vzpomínkových knih.\n\nNarodila se v rodině zaměstnance rakouských drah (Wagenmeister) Rudolfa Weirycha a jeho manželky Josefy, rozené Dapecyové (Dapeciové). Pokřtěna byla Elisabeth Anna. Měla bratry Františka a Rudolfa. Rodina měla blízký vztah k umění. Matka byla literárně nadaná, psala drobné prózy z venkovského prostředí. Bratr Rudolf Vejrych byl akademický malíř, bratr Karel byl hudebně nadaný.\n\nV roce 1895 se na Národopisné výstavě v Praze setkala s Maxem Švabinským, svatbu měli 2. června 1900 v Litomyšli. \n\nManželství bylo rozvedeno v roce 1923 a odděleno (rozloučeno) v roce 1931. Příčinou rozpadu manželství (který počal roku 1919) byl vztah Švabinského s Annou Procházkovou (provdaná Vejrychová, později Švabinská), manželkou bratra Emy Rudolfa Vejrycha. Po rozchodu žila Ela Švabinská ve vilce, kterou jí Švabinský pořídil, a v Kozlově.\n\nZa německé okupace se aktivně zúčastnila odboje. V roce 1943 byla zatčena a následně vězněna v koncentračním táboře Ravensbrück až do konce války.\n\nPodle vzpomínek adoptivní dcery Švabinského Zuzany měla s bývalým manželem přátelský vztah i po návratu z koncentračního tábora, kdy jí pomáhal s redakcí knihy vzpomínek.\n\nMax Švabinský portrétoval Elu opakovaně, na individuálních i skupinových portrétech. Mezi známá zobrazení patří: \n\nReprodukce obrazů \"Chudý kraj\" a \"Kulatý portrét\" byly též vytištěny jako poštovní známky.\n\nEla Švabinská je autorkou (či spoluautorkou) memoárových knih:\n\n\n"}
{"id": "1554976", "url": "https://cs.wikipedia.org/wiki?curid=1554976", "title": "Teng (příjmení)", "text": "Teng (příjmení)\n\nTeng jsou čínská příjmení. Příjmení (zjednodušený znak), resp. (tradiční znak). Nezaměňovat s Tcheng (příjmení). <br> \n\nZnámí nositelé příjmení Teng:\n<references>\n"}
{"id": "1554977", "url": "https://cs.wikipedia.org/wiki?curid=1554977", "title": "Siniša Mali", "text": "Siniša Mali\n\nSiniša Mali (* 25. srpna 1972 Bělehrad) je srbský politik, ekonom, člen Srbské pokrokové strany (SNS) a ministr financí Srbské republiky. Bývalý starosta Bělehradu (2014–2018). \n\nVystudoval v roce 1995 a magisterský titul získal v roce 1998 na Ekonomické fakultě v Bělehradě, poté v roce 1999 získal magisterský titul na univerzitě v St. Louis v USA. Dne 24. dubna 2014 byl zvolen starostou Bělehradu, poté co od listopadu 2013 vykonával post předsedy prozatímní správy města Bělehradu .Od 29. května 2018 je ministrem financí Srbské republiky. \n\nSiniša Mali se narodil v Bělehradě 25. srpna 1972, kde absolvoval základní školu a Páté bělehradské gymnázium . Vystudoval Ekonomickou fakultu Bělehradské univerzity, poté v roce 1998 získal magisterský titul, kdy obhajoval diplomovou práci na téma „Veletrhy jako nástroj podpory podnikání“ na stejné fakultě. Poté se stal držitelem stipendia „ \"Ron Brown\" “ a s pomocí tohoto stipendia získal v roce 1999 magisterský titul na Washingtonově univerzitě v St. Louis , obor finance. Tím získal titul Master of Business Administration. Během studia v USA pracoval jako asistent v pěti kurzech podnikového financování a po ukončení studia získal ocenění nejlepšího studenta v oblasti financí. V roce 2013 obhájil dizertační práci na téma „ \"Vytváření hodnot procesem restrukturalizace a privatizace – teoretické koncepce a dosažené výsledky v Srbsku<nowiki>\"</nowiki>\" na Fakultě organizačních věd, Bělehradské univerzity. V červnu 2017 vystudoval bezpečnostní a obranná studia a získal nejvyšší úroveň kariérního žebříčku v armádě Srbské republiky. Je držitelem titulu Chartered Financial Analyst (CFA) a člen institutu CFA, Serbian Business Angels Network, Fulbright Alumni Association of Serbia a British-Serbian Business Club. Je také držitelem licence správce portfolia vydávané Komisí pro cenné papíry Srbské republiky. \n\nV únoru 2001 byl jmenován náměstkem ministra privatizace Ministerstva hospodářství a privatizace vlády Srbské republiky. Na konci roku 2001 po založení Privatizační agentury přešel do funkce ředitele Centra pro privatizaci, restrukturalizaci a kapitálový trh této agentury. V této pozici zůstal až do konce roku 2003. Na počátku roku 2004 založil vlastní společnost, která poskytuje poradenské služby v oblasti nákupu a prodeje firem\",\" finanční restrukturalizace, konsolidace obchodu a poradenství společností ke zlepšení jejich finanční výkonnosti. Předtím, než se stal asistentem privatizace, pracoval v \"Credit Suisse First Boston\" v New Yorku ve skupině \"Mergers & Acquisitions\" Group, kde měl na starosti nákup a prodej podniků, restrukturalizaci a konsolidaci obchodní analýzy. Předtím strávil čtyři roky jako jednatel v jedné ze čtyř největších poradenských společností na světě, \"„ Deloitte & Touche “\" , dva roky v Praze a dva roky v Bělehradě, kde pracoval na privatizaci, nákupu a prodeji podniků., restrukturalizaci a konsolidaci, obchodních analýzách atd. \n\nV roce 2012 se Siniša Mali stal poradcem pro hospodářské otázky místopředsedy vlády Srbské republiky. Poté, byl rozhodnutím vlády dne 18. listopadu 2013 jmenován předsedou prozatímního orgánu města Bělehradu a zůstal na tomto postu až do oznámení voleb 16. března, po kterých se starostou města Bělehradu. . Jako první zahájil v Bělehradě program finanční konsolidace k udržení fiskální stability. Dluh města Bělehradu se snížil na polovinu, z původních 1,2 miliardy EUR, a čtyřikrát se snížil schodek rozpočtu. Realizoval program konsolidace společností poskytujících veřejné služby a Bělehrad poté v roce 2016 obdržel úvěrový rating, který se od té doby zvýšil na BA3 . Zahájil významné investiční projekty, z nichž nejvýznamnější je „Bělehrad na vodě“, do kterého bylo vloženo 3,5 miliardy EUR . Během jeho funkčního období byl zahájen nový investiční cyklus a mimo jiné byl otevřen i obchodní dům IKEA a hotel Hilton a po více než 10 letech získal Bělehrad svou první továrnu – „MeiTa“ v Obrenovci. Náměstí na Sláviji bylo kompletně zrekonstruováno, stejně jako velké městské silnice, jako je Bulvár osvobození, Rooseveltova ulice a ulice Miji Kovačeviće . Dále začala po 40 letech fungovat Železniční stanice (Prokop) a k této stanici byly vybudovány přístupové cesty . Byl otevřen Pupinův most přes Dunaj a byl postaven nový bulvár od Mostu na Adi po Tošinovu studnu . Byla dokončena vodní elektrárna Makiš 2 . Byly započaty práce na přeměně centra města na pěší zónu, v jejichž rámci byla zcela zrekonstruována a uzavřena Obilićeva ulice pro provoz, a také byl zrekonstruována městská část Kosančićev venac a ulice Vuka Karadžiće . V centru města bylo obnoveno asi 200 fasád . Byly postaveny stovky kilometrů asfaltových silnic, vodovodních a kanalizačních sítí. Muzeum současného umění bylo otevřeno po desetileté odstávce . Začala se kompletní rekonstrukce parku Ušće, stejně jako výstavba pěší trasy mezi Kalemegdanem a Beton halou . Byly podepsány smlouvy o výstavbě čistírny odpadních vod ve Vinče , čistírny odpadních vod ve Velikém Selu a o výstavbě dálkového vytápění Obrenovac – Nový Bělehrad . Funkci starosty města zastával až do května 2018, kdy se stal ministrem financí Srbské republiky. \n\nOcenění \n\nJe držitelem „Ceny pro nejlepšího Evropana za rok 2014“ za projekt Bělehradského rozvoje a obnovy . Evropské hnutí v Bosně a Hercegovině mu v roce 2017, když zastával post starosty Bělehradu, udělilo ocenění za „Nejtolerantnější město v regionu“ . Během jeho funkčního období byl Bělehrad jmenován nejoblíbenější destinací na Světovém veletrhu cestovního ruchu v čínské Šanghaji. \n\nNa konci října 2019 byl Siniša Mali vyznamenán „Řádem mučedníků kragujevackých první třídy“ Srbské pravoslavné církve. Toto uznání mu dal vladyka Jovan s požehnáním patriarchy srbského Irineje v chrámu Sestupu Ducha svatého na apoštolech v obci Barzilovica nedaleko Lazarevacu . Podle zpráv médií Mali, jako starosta Bělehradu, v roce 2018 vyčlenil finanční prostředky potřebné k dokončení chrámu. Několik dní před vyznamenáním schválila vláda Srbska rozhodnutí o přidělení finančních prostředků ve výši 116 milionů a 137 tisíc RSD z rozpočtových rezerv, protože chyběly prostředky na realizaci další pamětihodnosti „Stavba chrámu sv. Sávy“. Rozhodnutí bylo podepsáno místopředsedou vlády Nebojšou Stefanovičem, přestože v bodě 3 bylo uvedeno, že za realizace odpovídá za Ministerstvo financí. \n\nV červenci 2014 zveřejnil web Peščanik text zpochybňující autentičnost disertační práce Siniši Malého. K tomu Siniša Mali uvedl, že „stojí za svou prací“. Krátce poté, dne 20. ledna 2015 Szymon Cyfert, šéfredaktor časopisu „Organizace a management“, který publikoval vědeckou práci Siniši Malého, stáhl jeho práci „Vytváření hodnot prostřednictvím restrukturalizace – klíčové hodnotové faktory a modely tvorby hodnot), což vysvětlil tím, že některé části textu jsou „téměř totožné s doktorskou prací Stifanose Hajlemeriama“, „Vytváření podnikové hodnoty, správa a privatizace: Restrukturalizace a řízení přechodného podnikání – případ Eritrey“, Univerzita v Groningenu (2001). Po revizi textu, kterou podnítil hlavní spoluautor, redakční rada časopisu opět publikovala výše uvedenou studii s nadpisem Korigendum , text byl doplněn o citaci dalšího pramenu, která měla být v předchozí verzi omylem vynechána. \n\nV roce 2016 a začátkem roku 2017 akademik Dušan Teodorovič po podrobné analýze rozhodl, že doktorát Sinisa Mali byl „hrozným plagiátem“. Teodorovič také uvedl, že v tomto případě „je akademická obec v Srbsku ponížena“. Senát univerzity v Bělehradu požádal o zřízení výboru, který by celý případ projednal. Komise pro přezkum originality doktorské disertační práce byla vytvořena počátkem roku 2019 a v březnu vydala znalecký posudek k originalitě disertační práce, kde dospěla k závěru, že disertační práce nebyla plagiována, ale byl skutečným přínosem pro vědecké porozumění a inovace. Počátkem května 2019 přijala Akademická rada Fakulty organizačních věd zprávu Etické a expertní komise. Senát se nicméně rozhodl „nepřidělit titul doktora vědy současnému ministrovi financí Sinišovi Malému, protože chce počkat na jakékoli stížnosti proti zprávě komise Fakulty organizačních věd.“ 21. listopadu 2019 poté Etický výbor Bělehradské univerzity prohlásil disertační práci za plagiovanou a požádal akademický Senát, aby tuto skutečnost potvrdil. \n\nBěhem působení Siniši Malého na postu starosty Bělehradu, započala realizace kontroverzního projektu Bělehrad na vodě . Tento projekt byl kritizován profesními a občanskými sdruženími z architektonického, městského, ekonomického a právního hlediska. \n\nV noci z 24. na 25. dubna 2016 bezprostředně po předčasných parlamentních volbách neznámí pachatelé zničili část Hercegovinské ulice v srdci čtvrti Savamala. Maskované osoby za pomocí bagru zbouraly budovy, pro které neexistovala žádná povolení k odstranění. Občanům, kteří se na této ulici v době demolice nacházeli, bylo upřeno právo svobody pohybu, byli legitimováni, spoutáni a jejich osobní předměty byly zabaveny. Ombudsman Saša Jankovič v kontrolním procesu také zjistil, že policie tu noc odmítla reagovat na telefonáty občanů, a že pracovníci vysvětlili, že příkaz k nečinnosti dorazil „shora“. \n\n8. června 2016 premiér Republiky Srbsko, Aleksandar Vučić, oznámil, že za demolicí v Hercegovské ulici byly nejvyšší autority, a oznámil, že za to budou odpovědné. Dne 13. února 2017 Informační portál KRIK zveřejnil rozhovor s Marijou Mali, bývalou manželkou Siniši Malého. V rozhovoru řekla novinářům, že se sám starosta Mali 25. dubna 2016 chlubill, že se podílel na demolici, tzn. že osobně zorganizoval „clearingovou akci“ („Lidé přišli uprostřed noci, trochu tam něco porubali“). Siniša Mali dosud odmítl odpovídat na dotazy novinářů ohledně obvinění ze strany jeho bývalé manželky. \n\nUdálosti na Hercegovské ulici vyvolaly v Bělehradských ulicích řadu masových občanských protestů pořádaných iniciativou „ Ne da(vi)mo Beograd “. Protesty požadovaly rezignaci Siniši Malého. \n\nPříslušné vyšetřování nezákonné demolice v Hercegovinské ulici dosud nezapočalo a nikdo z městské vlády nebyl propuštěn. \n\nV říjnu 2015 ,KRIK<nowiki>\"</nowiki> zveřejnil dokumenty z oficiálního bulharského obchodního rejstříku, které ukazují, že Siniša Mali je ředitelem dvou offshore společností se sídlem na Britských Panenských ostrovech, a prostřednictvím nich koupil 24 bytů v luxusním bulharském letovisku „Svatý Mikuláš“. Mali tvrdil, že jeho podpisy byly na těchto dokumentech falšovány, ale dosud neposkytl důkazy na podporu svých tvrzení. Stejný portál také uvedl, že Siniša Mali využil svého postavení v Privatizační agentuře k nelegálnímu získání majetku pro sebe a svou rodinu. \n\nSiniša Mali je otcem tří dětí: synové Teodor a Viktor a dcera Lola. V současnosti je rozvedený. Je aktivním sportovcem . Od roku 2017 se pravidelně účastní půlmaratonských závodů (21,1 km), které jsou součástí akce Bělehradský maraton . Jako ministr financí běžel svůj první maratónský závod (42 km) 11. listopadu 2018 na maratonu v Athénách . Je čestným držitelem černého pásu v taekwondu, který přispívá k rozvoji sportu obecně a zejména taekwondu. \n\nHovoří plynně anglicky, hovoří i řecky a učí se čínsky. \n\n"}
{"id": "1554979", "url": "https://cs.wikipedia.org/wiki?curid=1554979", "title": "Smiřice (nádraží)", "text": "Smiřice (nádraží)\n\nSmiřice je železniční stanice v jihozápadní části města Smiřice v okrese Hradec Králové v Královéhradeckém kraji nedaleko řeky Labe. Leží na elektrizovaném úseku jednokolejné trati 031 (3 kV ss) a dále na jednokolejné neelektrifikované trati 046 (pravidelná osobní přeprava ukončena roku 2011). Ve městě se dále nachází železniční zastávka \"Smiřice zastávka\".\n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby stanice byl pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firmy bratří Kleinů a Vojtěcha Lanny. 4. listopadu 1857 byl se smiřickým nádražím uveden do provozu celý nový úsek trasy z Pardubic do Jaroměře, odkud byla trať od 1. června následujícího roku prodloužena dále až do Liberce.\n\nV době svého vzniku byla stanice pouze rozšířeným strážním domkem. Jeho podobu se nedlouho po jeho výstavbě rozhodl radikálně změnit průmyslník a poslanec Johann Liebieg, majitel smiřického panství, který odmítl typizované návrhy architektů \"SNDVB\" a celý projekt financoval. V roce 1864 byla, pravděpodobně dle návrhu Libereckého architekta Gustava Sacherse, který pro Liebliga pracoval na více stavbách, otevřena nová nádražní budova v romantickém slohu.\n\n25. března 1882 byla otevřena trať společnosti soukromou společností České obchodní dráhy (\"BCB\") v úseku z Hněvčevsi, kde trať napojila na vlastní nově postavenou regionální železniční síť, na vlastní nádraží později označené jako \"Smiřice zastávka\" (nákladní doprava zde fungovala již o rok dříve). Obě nádraží spojila až krátká trať postavená \"BCB\" a zprovozněná 1. května 1895. Po zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá jednostranná úrovňová nástupiště, k příchodu na nástupiště slouží přechody přes koleje.\n\n"}
{"id": "1554984", "url": "https://cs.wikipedia.org/wiki?curid=1554984", "title": "Dopravna D3", "text": "Dopravna D3\n\nDopravna D3 je v českém železničním provozu na tratích provozovaných Správou železnic označení pro dopravny na tratích se zjednodušeným řízením drážní dopravy podle předpisu SŽDC D3 (tzv. tratích D3). Tyto dopravny nejsou obsazeny dopravním personálem (např. výpravčím) ani vybaveny proměnnými návěstidly a souhlas s jízdou je získáván jiným způsobem. Různé obdoby tohoto způsobu řízení drážní dopravy existují i v jiných zemích. Hranici dopravny dopravny D3 označuje pevné návěstidlo „Lichoběžníková tabulka“.\n"}
{"id": "1554990", "url": "https://cs.wikipedia.org/wiki?curid=1554990", "title": "Valašské Klobouky (nádraží)", "text": "Valašské Klobouky (nádraží)\n\nValašské Klobouky je dopravna D3 (někdejší železniční stanice) na východním okraji města Valašské Klobouky v okrese Zlín ve Zlínském kraji nedaleko řeky Brumovky. Leží na neelektrizované jednokolejné trati 283. \n\nStanice byla otevřena 21. října 1928 v rámci zprovoznění tzv. \"Masarykovy dráhy\" z Bylnice, kudy od roku 1888 vedla trať Rakouské společnosti státní dráhy (\"StEG\") z Uherského Brodu do Trenčianské Teplé, tzv. Vlárské dráhy směrem na Slovensko, do Vsetína prodloužením dráhy z roku 1885 a vybudováním dvou nových traťových větví: ve směru na Bylnici a na Púchov s uzlovou stanicí Horní Lideč. Za projekt zodpovídala společnost Československé státní dráhy.\n\nNachází se zde dvě nekrytá modernizovaná ostrovní nástupiště, k příchodu na nástupiště č. 2 slouží přechod přes kolej. Stanice je vybavena elektronickým informačním systémem pro cestující. \n\n"}
{"id": "1554992", "url": "https://cs.wikipedia.org/wiki?curid=1554992", "title": "Volby do Evropského parlamentu ve Francii 2019", "text": "Volby do Evropského parlamentu ve Francii 2019\n\nVolby do Evropského parlamentu 2019 ve Francii proběhly 25. a 26. května 2019 v rámci celoevropských voleb do Evropského parlamentu (první den však hlasovaly pouze zámořské departmenty). Kvůli plánovanému odchodu Velké Británie z EU bylo zvoleno 79 poslanců (o pět více než v roce 2014)– pět z nich ovšem nenastoupí do úřadu, dokud Velká Británie skutečně neopustí EU.\n\nHnutí En Marche!, založené Emmanuelem Macronem, vytvořilo koalici se stranami Mouvement démocrate, \"Agir, la droite constructive\" a \"Mouvement radical\" s názvem \"Renaissance\" (Obroda).\n\nHlavním tématem Národního sdružení byla imigrace, předsedkyně Marine Le Penové sázela na kampaň především v menších městech či na vesnicích a snažila se získat hlasy sympatizantů takzvaných žlutých vest.\n\nPodle deníku Le Monde patřila mezi klíčová volební témata kupní síla Francouzů, postavení Francie v Evropě a ekologie.\n\nV předvolebním průzkumu agentury Ifop získalo Národní sdružení 22,5 % hlasů, na druhém místě se umístilo hnutí En Marche! s 21,5 %. Průzkum institutu OpinionWay přisoudil Národnímu sdružení 24 % a En Marche! ve spojení s MoDem 21 %.\n\nNásledující tabulka ukazuje strany, které překročily hranici pěti procent a získaly tak alespoň jeden mandát.\n\nVolební účast byla 50,12 %.\n"}
{"id": "1554994", "url": "https://cs.wikipedia.org/wiki?curid=1554994", "title": "Thomas Lynch Jr. (politik)", "text": "Thomas Lynch Jr. (politik)\n\nThomas Lynch Jr. (5. srpna 1746 Jižní Karolína – 1779 Atlantský oceán) byl signatářem Deklarace nezávislosti Spojených států. Jeho otec nemohl deklaraci podepsat pro nemoc. Byl také jedním z Otců zakladatelů Spojených států.\n\nNarodil se v Hopsewee Plantation ve farnosti Prince George Parish, Winyah, v místě dnešního Georgetownu v Jižní Karolíně jako syn Thomase Lynche a jeho manželky Beverly Allston Lynch. Před narozením Thomase Lynche ml. měli jeho rodiče dvě dcery jménem Sabina a Esther, které se narodily v letech 1747 a 1748. Po smrti první manželky Thomase Lynche staršího v roce 1755 se otec znovu oženil s Annabellou Josephiné Dé'liard. Matka Thomase Lynche Jr. byla dcerou Gilliéma Marshalla Dé'Illiardu z Iberville Parish v Louisianě. Rodina původně emigrovala z Kentu v Anglii a usadila se v Jižní Karolíně. Jeho otec byl významnou osobností v Jižní Karolíně, což přispělo k jeho snadnému přístupu ke vzdělání.\n\nThomas se vzdělával nejprve na Indigo Society School v Georgetownu. Pak jej rodiče poslali do Anglie, kde získal vzdělání na Eton College a na Gonville & Caius College v Cambridge. Vystudoval právo a politickou filozofii a získal členství v jedné ze čtyř soudních institucí, v Middle Temple v Londýně (další jsou Inner Temple, Grey's Inn a Lincoln's Inn). Jeho otec obdivoval jeho anglické vzdělání a povzbuzoval jej, aby zůstal ve Velké Británii studovat právo a principy britské ústavy.\n\nV roce 1772, po osmi letech, se vrátil do Jižní Karolíny. I přes nesouhlas otce se Thomas Lynch Jr. rozhodl ukončit výkon právnické praxe. \n\nUž na střední škole se zamiloval do Paige Shubrick, byli oddáni 14. května 1772. Manželé žili na Peach Tree Plantation, v těsné blízkosti jeho domova. Lynch Jr. se těšil z farmaření a zůstal aktivní v politice ve své komunitě.\n\nJeho otec zemřel na mrtvici. Jeho ovdovělá matka si vzala další vlivnou politickou postavu, guvernéra Jižní Karolíny Williama Moultrie. Thomasova sestra Sabina Hope Lynch se provdala za Jamese Hamiltona; jedním z jejich synů byl James Hamilton ml., který se stal 53. guvernérem státu Jižní Karolína v roce 1830.\n\nLynch byl zvolen členem Provincial Congress 11. února 1775. Jeho úkolem bylo spolupracovat na vládním plánu a zastupovat na kontinentálním kongresu stát Jižní Karolína. Na kongresu Lynch Jr. spolupracoval s Charlesem Cotesworthem Pinckneym, Johnem Rutledgeem, Charlesem Pinckneyem, Henrym Laurensem, Christopherem Gadsdenem, Rawlinsem Lowndesem, Arthurem Middletonem, Henrym Middletonem, Thomasem Bee, Thomasem Heywardem Jr.. Tato skupina vypracovala ústavu Jižní Karolíny. Mnoho lidí proti tomuto dokumentu protestovalo, včetně účastníků kontinentálního kongresu. Dokument zůstal jako dočasná ústava, protože mnozí věřili, že dojde k usmíření s Velkou Británií. \n\nDne 12. června 1775 se Lynch stal velitelem regimentu 1. pluku Jižní Karolíny. Do funkce ho jmenoval Provincial Congress. Poté, co byl jmenován, shromáždil muže a vedl pochod do Charlestownu v Jižní Karolíně. Uprostřed pochodu onemocněl vysokou horečkou, která mu zabránila pokračovat. Po uzdravení už nedokázal řádně vykonávat svou funkci. Během jeho zotavování dostal zprávu o zhoršujícím se zdraví svého otce. V naději, že dokáže zvládnout nemoc svého otce, požádal Lynch svého velícího důstojníka plukovníka Christophera Gadsdena, zda by mohl odcestovat do Filadelfie. Jeho žádost byla nejprve zamítnuta, ale po obdržení zprávy o jeho zvolení do kontinentálního kongresu mu bylo umožněno za otcem odcestovat. \n\nDne 23. března 1776 General Assembly of South Carolina (Valné shromáždění Jižní Karolíny) jmenovalo Lynche jako šestého delegáta kontinentálního kongresu. Přestože stále nebyl zcela zdráv, odcestoval do Filadelfie aby podepsal Deklaraci nezávislosti. Thomas Lynch Sr. a Thomas Lynch Jr. byli jediní otec a syn pracující na kontinentálním kongresu. Lynch Jr. podepsal Deklaraci nezávislosti společně s Arthurem Middletonem, Thomasem Heywardem Jr. a Edwardem Rutledgeem. Byl druhý nejmladší delegát na kontinentálním kongresu a pro nemoc svého otce za něho podepsal Deklaraci nezávislosti. Nejmladší signatář, jihokarolinský Edward Rutledge, byl o tři měsíce mladší.\n\nPo podpisu Deklarace nezávislosti se nemocný Thomas Lynch Jr. vydal se svým churavým otcem domů. Na cestě do Jižní Karolíny jeho otec utrpěl druhý záchvat mrtvice a zemřel v Annapolis v Marylandu v prosinci 1776. Thomas Lynch Jr. odcestoval počátkem roku 1777.\n\nThomas Lynch byl sužován nemocí další dva roky, kdy žil s manželkou v Jižní Karolíně. Rozhodli se uposlechnout rady aby změnili podnebí a odcestovali do Evropy, že by to mohlo Thomasovi pomoci k uzdravení. Koncem roku 1799 nedbajíc na možná rizika podnikli odpočinkovou plavbu na lodi k St. Eustatius do Západní Indie. O lodi je známo, že zmizela krátce po vyplutí. Bezdětní Elizabeth a Thomas Lynch ml. tak zemřeli na moři v roce 1779. Ve věku 30 let byl nejmladším zemřelým signatářem Deklarace nezávislosti. \n\nPředtím, než Thomas Lynch Jr. zemřel na moři, učinil závěť požadující, aby dědici jeho příbuzných změnili své příjmení na Lynch, aby mohli zdědit jejich rodinný majetek. Jeho sestra Sabina si tedy změnila jméno. Ona a její manžel vlastnili a spravovali majetek, dokud jejich syn nebyl plnoletý. Jejich syn John Bowman Lynch a jeho manželka měli tři syny, ale všichni zemřeli v americké občanské válce.\n\nDopis podepsaný Lynchem Jr. a Taylorem je datován do listopadu 1780 a týká se obchodu v Taylorově obchodu se železářským průmyslem. Toto je jeden z mála jeho podpisů, které se dochovaly. Po smrti Sabiny panství přešlo na Lynchovu nejmladší sestru Aimeé Constance Dé'Illiard Drayton v souladu s Thomasovou podmínkou aby majetek zůstal v rodině. Podpis Thomase Lyncha Jr. je jedním z nejvzácnějších podpisů signatářů Deklarace nezávislosti právě pro nedostatek jeho originálních podpisů. Jeho účast na Kongresu trvala necelý rok a většinu času měl zdravotní problémy. Dochoval se pouze jediný dopis spolu s několika podpisy na historických dokumentech. Mnoho jeho autogramů bylo ztraceno či zničeno požáry. Dnes Lynchův podpis prodává za 200 000 až 250 000 USD. \n\n\n"}
{"id": "1555008", "url": "https://cs.wikipedia.org/wiki?curid=1555008", "title": "Juraj Tandler", "text": "Juraj Tandler\n\nJuraj Tandler (10. června 1934 Tornaľa – 11. ledna 2020 Bratislava) byl slovenský hudební skladatel a pedagog.\n\nNarodil se 10. června 1934 v Tornali. Syn Viliama Tandlera a Vilmy Tandlerové roz. Erdélyi. Gymnázium absolvoval v Rimavské Sobotě. Studoval hru na housle u Viliama Kořínka v Bratislavě a následně kompozici na JAMU v Brně. Na jeho tvorbu měl vliv jeho učitel Miloslav Ištvan z JAMU. V letech 1977–2014 působil na konzervatoři v Bratislavě jako pedagog hudebně–teoretických předmětů, sluchové analýzy a kompozice. Zemřel v 11. ledna 2020 Bratislavě.\n\n\n"}
{"id": "1555009", "url": "https://cs.wikipedia.org/wiki?curid=1555009", "title": "Hana Marcolini", "text": "Hana Marcolini\n\nHana Marcolini, rozená Vlasáková (* 21. června 1948, Praha) je bývalá volejbalistka.\n\nS volejbalem začínala na ZŠ Oretenova v Praze Holešovicích. Dorostenecká léta strávila v Dynamu Strašnice, se kterým získala tři tituly Přebornice ČSSR. Mezi lety 1967–1978 hrála za Tatran Střešovice, s výjimkou sezóny 1970/71, kdy působila v Technice Brno. Od roku 1978 žila v Itálii. Do ČR se vrátila v roce 1991 a začala podnikat v oblasti cestovního ruchu.\n\nV roce 1972 reprezentovala ČSSR na OH v Mnichově společně se svým bratrem, Oldřichem Vlasákem. \n\n\n\n\n"}
{"id": "1555012", "url": "https://cs.wikipedia.org/wiki?curid=1555012", "title": "Topografická mapa", "text": "Topografická mapa\n\nTopografická mapa je jeden z typů map. Jde o mapy zpravidla velkého, případně pak středního měřítka (od 1 : 10 000 do 1 : 200 000), které znázorňují výškopis, polohopis a popis. Výškopis je znázorněn pomocí vrstevnic a kótovaných bodů. Polohopis je znázorněn pomocí bodových, liniových či plošných objektů a zahrnuje jak prvky přírodní (zejména prvky reliéfu, říční síť a krajinný pokryv) tak socio-geografické sféry (budovy a zastavěná území, dopravní cesty, administrativní členění apod.) Detailnost mapového obsahu je závislá na měřítku mapy. Topografické mapy vznikají při topografických průzkumech a bývají z nich odvozovány další typy map. Topografické mapy bývají pořizovány v úhlojevném zobrazení a vzhledem k malé velikosti oblasti, kterou topografická mapa pokrývá, bývá i zkreslení ploch a délek relativně malé. Jsou tudíž vhodné k měření na mapách.\n"}
{"id": "1555015", "url": "https://cs.wikipedia.org/wiki?curid=1555015", "title": "Charlotta Dorothea Biehlová", "text": "Charlotta Dorothea Biehlová\n\nCharlotta Dorothea Biehl(ová) (2. června 1731, Kodaň – 17. května 1788, tamtéž) byla dánská preromantická spisovatelka, dramatička a překladatelka.\n\nJiž v raném věku ji její dědeček z matčiny strany, prezident občanského soudu a soudní exekutor, naučil číst a psát, a díky němu se také naučila německy. Když jí bylo osm let, dědeček zemřel a její otec, sekretář Dánské akademie výtvarných umění, který měl velmi omezený náhled na výchovu dívek, ji zakázal číst knihy. Tento zákaz však tajně nedodržovala a sama se dokonce naučila francouzsky, italsky a později i španělsky.\n\nRoku 1761 začala překládat pro Královské dánské divadlo hry zejména z francouzštiny, ale také z němčiny a italštiny. V té samé době začala psát i vlastní hry, inspirované Ludwigem Holbergem. Její dílo tvoří sentimentální, moralistní a rozjímavé komedie a povídky, které dnes již působí poněkud zastarale. Cenné jsou ale její dopisy obsahující velmi zajímavé zprávy a podrobnosti o kulturních poměrech té doby. Významný je také její překlad Cervantesova románu \"Důmyslný rytíř Don Quijote de la Mancha\" z let 1776–1777. \n\n\n"}
{"id": "1555054", "url": "https://cs.wikipedia.org/wiki?curid=1555054", "title": "Hana Jüptnerová", "text": "Hana Jüptnerová\n\nHana Jüptnerová, roz. Špičková (31. ledna 1952 Trutnov – 7. října 2019 Vrchlabí) byla česká pedagožka, kritička a disidentka komunistického režimu, jedna ze signatářek Charty 77 a po Sametové revoluci spoluzakladatelka buňky Občanského fóra ve Vrchlabí.\n\nHana Jüptnerová se narodila 31. ledna 1952 v Trutnově do rodiny inženýra ekonomie a účetní. Hana trávila dětství s ostatními dětmi na stráních a v lesích na úpatí Krkonoš. Do Vrchlabí sice jezdila do školy, ale jinak bylo její dětství nepoznamenané městskou civilizací, místní hudební školou nebo knihovnou. Sama své dětství popisuje takto: \"„Trpěla jsem nedostatkem podnětů, doma nebyly žádné knížky, neměla jsem nikoho, kdo by mě nasměroval.“\"\n\nPo deváté třídě přešla na tříletou střední školu SVVŠ ve Vrchlabí. Osudové srpnové události roku 1968 zažila z první ruky, tanky Varšavské smlouvy sledovala se svou první láskou ze silnice. Později našla v papírech po otci kopii jeho přihlášky do komunistické strany z doby po srpnu 1968. Už na střední škole Hana projevovala politické myšlení a aktivitu: například iniciovala akci poslat Alexandru Dubčekovi k narozeninám přání. V časech počínající normalizace se ve třídě našel pouze jeden spolužák ochotný přání podepsat. \n\nDne 28. prosince 1969 jí postihla tragédie. Při požáru rodinného dvojdomku v Herlíkovicích zahynul její otec, matka i bratr. Otec jí ještě před svou smrtí v nemocnici stihnul nadiktovat adresy, na které má zaslat parte, přičemž mezi nimi byla i adresa disidenta Luboše Poláka. Ten na pohřeb přijel a Hana u něj později na Českomoravské vrchovině našla hluboký vztah a druhý domov. Luboš žil disidentským životem už dávno před Chartou. Odmítl být součástí establishmentu, zvolil si práci hlídače v místním JZD, která mu umožňovala relativně svobodný život, do něhož se vešlo i přepisování samizdatů během nočního hlídání. Město Vrchlabí jí přidělilo malý byt a v roce 1970 byla přijata na brněnskou filozofickou fakultu na učitelské studium češtiny a němčiny. \n\nHana strávila dva semestry na partnerské škole v Greifswaldu na Baltu, v tehdejší Německé demokratické republice. Po návratu se vrátila se do Vrchlabí a roku 1976 nastoupila na svoje první učitelské místo na gymnáziu v blízké Jilemnici. Stala se učitelkou němčiny. Na gymnáziu poznala kolegu Gerharda Jüptnera. Pocházel z německé sudetské rodiny, která po válce směla zůstat v Československu. Hana se do něj zamilovala, avšak manželství, uzavřené hlavně kvůli těhotenství Hany, se za dva roky rozpadlo. Během čekání druhého dítěte, roku 1979, podepsala Chartu 77.\n\nPo skončení mateřské dovolené nastoupila Hana roku 1983 znovu do jilemnického gymnázia na zkrácený úvazek. Vedení gymnázia se jí nicméně všemožně snažilo znepříjemňovat život: měla snížený úvazek, přesto měla rozvrh postavený tak, že musela kvůli svým 11 hodinám do školy dojíždět čtyřikrát týdně, autobusem ráno v 7.04. Domů přijížděla kolem 16. hodiny. \n\nV roce 1988, po pohřbu Pavla Wonky, podala výpověď na KNV. Počítala s dvouměsíční výpovědní lhůtou, avšak byla vyhozena téměř okamžitě. Gymnázium tak přišlo o svou jedinou němčinářku. Poté velmi dlouho nemohla najít práci, až díky pomoci evangelického sboru ve Vrchlabí sehnala práci jako pomocná síla v cukrárně. Poté pracovala jako skladnice na stavbě čističky odpadních vod v Hartě.\n\nPo Sametové revoluci pracovala v Občanském fóru, ve Vrchlabí ve dvou komisích, znovu učila, tentokrát na gymnáziu ve Vrchlabí, navazovala kontakty se sudetskými Němci. Po dlouhé nemoci zemřela 7. října 2019 ve Vrchlabí.\n\nChartu 77 podepsala nadvakrát – poprvé Luboš Polák její podpis nepředal dál, protože ji chtěl, jako matku samoživitelku, chránit, přičemž on sám Chartu podepsal hned mezi prvními.\n\nZvrat nastal ve chvíli, kdy Pavel Wonka 26. dubna 1988 ve vězení v Hradci Králové zemřel. Hana byla jedna z těch odvážných, kdo se nebáli veřejně vystoupit. Na pohřeb přijeli představitelé Charty, za její mluvčí Stanislav Devátý, z místních přišlo asi 2 000 lidí a Hana pronesla slova na rozloučenou: „\"Byl jsi příliš nepohodlný, příliš nekompromisní, příliš nebezpečný pro mocné této země, ale především tohoto kraje, této periferie, kde jako by se stále vznášel duch pohraničí, krutosti, bezohlednosti a tisícerých křivd.“\"\n\nPro Hanu, stejně jako pro mnoho jiných disidentů byl rozhodující autoritou Václav Havel. Hrádeček, kde Havel pobýval, nebyl od Vrchlabí daleko, ale vypravit se tam vyžadovalo značnou dávku odvahy. Zdeněk Kašťák, jediný další chartista z Vrchlabí, se Haně ozval z emigrace v Austrálii – měl problémy a nebyl tam šťastný. Hana se vypravila na Hrádeček pro pomoc a radu. \"„Probral se mnou všechno. Jezdila jsem tam víckrát, půjčovala jsem si knížky, četlo se to mezi přáteli. Cítila jsem se vždycky jako po očistné lázni.“\", popisovala setkání s Havlem později.\n\nJe popisována jako velmi odvážná žena. Se studenty diskutovala otevřeně, nebála se s nimi hovořit o tématech jako demokracie a svoboda.\n\nHanin otec pocházel z jiné příhraniční oblasti – ze Železné Rudy, matka z venkova, z okolí Jičína. Oba se narodili v roce 1921. Otec byl za války totálně nasazen a po návratu z Berlína, zřejmě pod vlivem válečných zážitků, přestal být praktikujícím katolíkem. Po válce dokončil studia. Stal se inženýrem ekonomie, později jako jazykový talent dálkově vystudoval angličtinu a francouzštinu. Pracoval jako technický úředník v Tesle, a proto dostala rodina byt v jednom z dřevěných dvojdomků, sedm kilometrů od centra Vrchlabí. Matka pracovala jako účetní.\n\nV roce 1957 se jí narodil bratr, kterému byla diagnostikována schizofrenie, vyrůstal tedy v ústavu.\n\nNoc z 28. prosince 1969 byla obzvláště mrazivá. Více než 20 stupňů pod nulou. Dvojdomek v Herlíkovicích byl postaven z prken a hasiči přijeli pozdě. Hana se zachránila skokem z okna, její matka a bratr v domě uhořeli. Otec sice také vyskočil z okna, avšak za deset dní zemřel v nemocnici na embolii.\n"}
{"id": "1555056", "url": "https://cs.wikipedia.org/wiki?curid=1555056", "title": "Lewis Morris (politik)", "text": "Lewis Morris (politik)\n\nLewis Morris (8. dubna 1726 Morrisania – 22. ledna 1798 Morrisania) byl americký politik a majitel půdy v koloniálním New Yorku. Podepsal Deklaraci nezávislosti USA a byl delegátem kontinentálního kongresu za stát New York. V roce 1769 byl zvolen do newyorského „New York General Assembly“ (Valného shromáždění).\n\nLewis Morris se narodil 8. dubna 1726 v rodinném sídle v Morrisanii, což byla část provincie New York. V současné době je to součást Bronx County, stát New York. Byl už třetí nositel jména Lewis Morris v rodině. Byl synem Lewise Morrise (1698–1762) a Katrintje „Catherine“ Staats (1697–1731). Poté co jeho matka zemřela, se jeho otec oženil se Sarah Gouverneurovou (1714–1786). Lewis vystudoval Yaleovu univerzitu v roce 1746, a po smrti svého otce v roce 1762 zdědil velkou část panství.\n\nPocházel ze sedmi dětí, jeho vlastní sourozenci byli Staats Long Morris (1728–1800) a Richard Morris (1730–1810) a nevlastní sourozenci byli Mary Lawrence, Gouverneur Morris (1752–1816), Isabella a Catherine. Jeho strýc Robert Hunter Morris (1700–1764) byl guvernérem Pensylvánie. Jeho bratranec William Paterson (1745–1806) byl guvernér státu New Jersey a jeho tchán Stephen Van Rensselaer, guvernér New Yorku, byl bratr Philipa Schuylera Van Rensselaera, starosty Albany ve státě New York. Anthony Walton White (1750–1803), generál kontinentální armády byl jeho bratranec přes jeho tetu Elizabeth Morris (1712 – asi 1784).\nJeho pradědeček, Richard Morris (zemřel 1672), emigroval do New Yorku z Barbadosu. Byl součástí armády Olivera Cromwella v anglické občanské válce v roce 1648. Koupil pozemek v Bronxu, který se stal základem pro rodinného panství. Richard a jeho mladá manželka zemřeli a zanechali za sebou syna Lewise Morrisa (1671–1746). Richardův bratr, plukovník Lewis Morris, také z Barbadosu, přišel do Morrisanie aby pomohl spravovat majetek vlastněný jeho synovcem. Plukovník Morris a jeho manželka byli bezdětní.\n\nKdyž dospěl, Lewis Morris panství rozšířil. Oženil se a pokračoval v politické kariéře jako 8. koloniální guvernér New Jersey.\n\nJako prominentní vlastník země v koloniálním New Yorku byl jeho otec jmenován v roce 1760 soudcem admirality. V roce 1774, když se blížila revoluce, na funkci rezignoval.\n\nPo vypuknutí americké revoluce byl Lewis Morris od roku 1775 do roku 1777 členem revoluční vlády státu New York, New York Provincial Congressu. Tento orgán vyslal Morrise na kontinentální kongres. Během kongresu byl aktivním zastáncem nezávislosti a v roce 1776 podepsal Deklaraci nezávislosti. Když jej upozorňoval jeho bratr Staats Morris, který byl generálem britské armády, na důsledky a varoval jej před podpisem vzpurného dokumentu, Morris řekl: „Sakra důsledky. Podej mi pero.“\n\nV roce 1777 se Lewis vrátil do New Yorku a stal se soudcem Westchester County a byl jmenován členem senátu New York State Senate za stát New York, který reprezentovat okresy New York, Queens, Richmond, Suffolk a Westchester. Pracoval v 1st New York State Legislature (1. newyorský státní zákonodárný sbor) od 9. září 1777 až do konce 4. legislativního období, 1. července 1781.\n\nJeho nejstarší tři synové bojovali v americké revoluční válce a ve vojenské kariéře dosáhli značných úspěchů. \nSabina Elliott Morris (1789–1857) se provdala za Roberta Waltera Rutherfurda (1788–1852) a byla matkou Lewise Morrise Rutherfurda (1816–1892), průkopníka astrofotografie, který pořídil první teleskopické fotografie Měsíce a Slunce, stejně jako mnoha dalších hvězd a planet.\n\nPo revoluci se 1. července 1783 se vrátil do New Yorku k práci v senátu a setrval zde až do 30. června 1790. V roce 1788, když se v New Yorku ratifikovala ústava USA, „U.S. Constitution“, byl jedním z podpisujících delegátů. Morris byl federalista. V roce 1796 jako volič hlasoval pro Johna Adamse a Thomase Pinckneye.\n\nV roce 1784 byl zvolen čestným členem newyorské pobočky „Society of Cincinnati“. Dne 1. května téhož roku byl jmenován do „Board of Regents of the University of the State of New York“. Stal se tedy členem řídícího orgánu univerzity v New Yorku. V této funkci pracoval až do své smrti. Poté jej nahradil Simeon De Witt.\nPo revoluci musel znovu vybudovat rodinný statek, který Britové vyplenili a vypálili, když okupovali New York. V roce 1790 nabídl pozemek v Morrisanii – nyní součást jižního Bronxu – hlavnímu městu. Zemřel na svém panství a je pohřben v rodinné kryptě pod kostelem sv. Anny v Bronxu.\n\n\n"}
{"id": "1555067", "url": "https://cs.wikipedia.org/wiki?curid=1555067", "title": "Komprimovaná trie", "text": "Komprimovaná trie\n\nKomprimovaná trie je datová struktura, pojem z oboru matematické informatiky. Jedná se o strukturou podobou triím, ale zatímco u trie je na každé hraně jen jediný znak, u komprimované trie jich tam může být víc, pokud jsou společné všem potomkům daného vrcholu. Oproti běžným triím tak použití komprimované trie může šetřit počítačovou paměť.\n\nTento typ struktury má několik alternativních názvů, mj. \"Patricia-trie\", přičemž s názvem PATRICIA coby zkratkou svého stejnojmenného článku je zavedl v roce 1968 Donald R. Morrison.\n\nKomprimované trie se používají mj. pro realizaci asociativních polí.\n"}
{"id": "1555069", "url": "https://cs.wikipedia.org/wiki?curid=1555069", "title": "Cerkev Ducha svatého", "text": "Cerkev Ducha svatého\n\nCerkev Ducha svatého (ukrajinsky: Церква Святого Духа, rusky: \"Церковь Святого Духа\") je dřevěná pravoslavná cerkev v obci Huklivyj, v Zakarparské Ukrajině v okrese Volovec.\n\nCerkev je památníkem lemkovské dřevěné architektury nebo také verchovynského baroka.\n\nCerkev není využívána neboť věřící využívají nový zděný kostel z roku 1932.\n\nCerkev byla postavena v roce 1649 kolonisty z haličské strany Karpat na horním konci obce Huklivyj na břehu horského potoka. V 18. století byla na západní části přistavěna věž. V dobách sovětské éry byla cerkev uzavřena a po druhé světové válce sloužila jako muzeum ateismu. V letech 1970–1971 byla opravena. V osmdesátých letech 20. století byla vykradena. V období 1998 až 2001 svatyně kvůli nezájmu úřadů značně zchátrala. Až na konci roku 2001 byla opravena děravá střecha a obnoveno šindelové krytí. Od 17. do 19. století byla v cerkvi vedena kronika Huklivyj.\n\nCerkev je dřevěná roubená orientovaná stavba na půdorysu obdélníku se třemi sruby (kněžiště–loď–babinec) různé velikosti. Na podezdívce z říčního kamene stojí jedlové stěny. Nad babincem se tyčí štenýřová věž zakončená dvojitou barokní bání s lucernou. V západním průčelí je otevřená veranda s plochým stropem. Kolem cerkve obíhá pultová střecha posazena na dřevěných konzolách, které vystupují ze stěn. Chrám je zastřešen sedlovou střechou, nad závěrem zvalbenou. Nad kněžištěm je věžička sanktusníku opět s barokní bání. Střecha i stěny cerkve nad obvodovou pultovou střechou jsou pokryty šindelem. \n\nLoď a kněžiště mají valenou klenbu. Mezi lodí a babincem je vyřezávaný oblouk. V interiéru se dochoval ikonostas z roku 1784 od německého umělce Franze Peera a několik nástěnných maleb.\n\nU chrámu stojí památka Ukrajiny samostatná dřevěná zvonice vysoká osm metrů na půdorysu čtverce. Spodní část je roubená krytá obvodovou pultovou střechou a nad ní je další obvodová stříška. Tato část nemá nosnou funkci, je postavena kolem čtyř štenýřů, které mají nosnou funkci a tvoří vyšší hranolovou část s otevřenými zvonovými okny. Zvonice je zakončena nízkou jehlanovou střechou, krytou šindelem stejně jako bedněné štenýřové stěny zvonice. Stavební materiál je stejný jako u cerkve jedlové trámy. Ve zvonici jsou zavěšeny tři zvony.\n"}
{"id": "1555074", "url": "https://cs.wikipedia.org/wiki?curid=1555074", "title": "Ázerbájdžánská státní akademická opera a balet", "text": "Ázerbájdžánská státní akademická opera a balet\n\nAchundovova ázerbájdžánská státní akademická opera a balet (azersky: \"Axundov Adina Azərbaycan Dövlət Akademik Opera və Balet Teatri)\", dříve známá jako Mailovovo divadlo, je operní scéna v Baku, hlavním městě Ázerbájdžánu. Byla postavena v roce 1911. \n\nDivadlo bylo postaveno na podnět podnikatele Daniela Mailova a financováno magnátem Zejnalabdinem Tagijevem. V roce 1910 navštívila Baku slavná ruská sopranistka Antonina Něždanová, jež zde uspořádala několik koncertů v různých klubech a jiných veřejných místech. Na plese, organizovaném při příležitosti jejího odjezdu v budově místního kasina, jí byla položena otázka, zda by chtěla znovu navštívit Baku. Odpověděla záporně a vyslovila obavu, že ve městě tak bohatých lidí nebude nikdo financovat výstavbu slušného operního divadla, kde by zpěváci mohli plně ukázat svůj hudební talent. Daniel Mailov, který během její návštěvy začal obdivovat její hlas a osobnost, se rozhodl tuto příležitost využít a nabídl jí, aby za rok znovu navštívila Baku a účastnila se otevření nového operního divadla, které by na její počest přikázal postavit. \n\nArchitekturu navrhl ruský architekt a stavební inženýr arménského původu Nikolaj Bajev. Stavba tak velké budovy za rok však byla v té době neslýchaná a vyžadovala mnoho bezpečnostních opatření. Mailovové se rozhodli nečekat na schválení městské rady, ale bylo jim nařízeno zastavit stavbu, protože porušovala stavební předpisy. Brzy poté se však Bajevovi podařilo radu přesvědčit a získat souhlas s výstavbou. Ázerbájdžánský magnát Zejnalabdin Tagijev, který dříve sponzoroval výstavbu Tagijevova divadla (dnešní Ázerbájdžánské státní divadlo hudební komedie), vyjádřil pochybnost, že nové divadlo může být dobudováno v tak krátké době. Daniel Mailov mu nabídl sázku: kdyby se Mailovům nepodařilo postavit divadlo včas, nabídli by ho Tagijevovi jako dárek; kdyby však bylo skutečně postaveno během roku 1911, bude Tagijev muset pokrýt celé stavební náklady. \n\nTřísměnná práce 200 stavebních dělníků zajistila rychlou výstavbu budovy. Všechny práce byly dokončeny za méně než 10 měsíců. Celkové náklady stavby přesáhly 250 000 rublů. Starosta města Petr Martynov společně s architekty a inženýry prozkoumal nově postavené divadlo a potvrdil jeho bezpečnost. Jak bylo dohodnuto, Tagijev zaplatil všechny náklady. Oficiální otevření divadla bylo naplánováno na 28. února 1911. Daniel Mailov Něždanovou na ceremoniál pozval telegramem a proslulá sopranistka se stala prvním zpěvákem, který vystoupil v nové opeře. \n\nV roce 1916 divadlo získalo stálý operní soubor, který vedl Pavel Amirago a začalo fungovat nepřetržitě. V roce 1920 se stalo státním divadlem známým jako Divadlo opery a baletu. V roce 1925 se ázerbájdžánská operní skupina, ruská operní skupina a činoherní skupina spojily, aby se staly oficiálním stálým souborem, a v roce 1927 bylo divadlo pojmenováno po spisovateli Mirzovi Fatalim Achundovi. V roce 1959 opera získala status akademického divadla. \n\nV roce 1985 nově zrekonstruované divadlo z neznámých příčin vyhořelo. V roce 1987 byly dokončeny všechny restaurátorské práce a divadlo znovu otevřelo dveře. \n\nKe zpěvákům, kteří byli členy zdejšího operního tělesa, patří Azer Zejnalov, Javid Samadov a Šovket Mamedová. \n"}
{"id": "1555076", "url": "https://cs.wikipedia.org/wiki?curid=1555076", "title": "Dětská kresba", "text": "Dětská kresba\n\nDětská kresba je považována za jednu z nejpřirozenějších a nejčastějších aktivit u dětí. Ty pomoci kresby vyjadřují svůj názor a vztah ke světu. V anglickém jazyce je dětské umění pojmenováno jako „Child art“, „Fine art“ nebo „Art for children“.\n\nKreslení je pro dítě hrou, která za sebou zanechá hmotný důkaz aktivity. Dítě pomocí kresby napodobuje a vyjadřuje svět, který vidí vlastníma očima. Dítě tak neverbálně komunikuje (zejména v předškolním věku) a vyjadřuje své vlastní já.\n\nJedna z nejdůležitějších funkcí kresby je rozvoj zábavy, relaxace, spolupráce i aktivity. Dětský výtvarný projev obsahuje a rozvíjí flexibilní a kreativní myšlení, které slouží ke komunikaci mezi jedinci všech kulturu. Děti si pomocí dětské kresby rozšiřují své pozorovací schopnosti i své vnímání. Dětská kresba a další výtvarné aktivity formulují správné návyky a dospělým napomáhá pochopit dětskou ontogenezi.\n\nDětský výtvarný projev slouží k diagnostice dětské kresby, ve které jde rozpoznat vývojové období každého dítěte, a také se v ní mohou poznat fyzické či psychické problémy. Diagnostika grafických projevů patří mezi základní metody zkoumání v dětské klinické psychologii. Diagnostika dětské kresby je součástí práce učitelů i učitelek mateřských škol, které pozorují komplexní osobnost dítěte.\nStádii dětské kresby se zabývá i zabývalo mnoho českých i zahraničních autorů. Například M.Vágnerová, J.Uždil, R.Davido, H. Read, Piaget\n\nVývoj kresby prochází několika fázemi:\n\nPrvní fáze začíná tzv. čmáráním, dítě si uvědomuje potěšení z toho, že dokáže pomocí tužky nebo pastelky zanechat barevnou stopu na čistém papíře. Samotný prožitek a tvorba kresby zajímá dítě nejvíce, výsledek už tolik ne. Děti se svými kresbami dále nezabývají.\n\nDítě postupně zjišťuje, že jeho čmáranice mohou být prostředkem vyjádření reality.\n\nDítě dokáže nakreslit konkrétní symbol. Podobnost kresby k realitě je závislé na rozvoji a spolupráci celého celku dovedností a schopností (například jemné a hrubé motoriky, senzomotorické koordinace nebo poznávacími procesy).  \n\nKdyby rodiče nechali své děti „malovat“, pravděpodobně by dítě kreslilo jakési skvrny.\n\nČáry přímo souvisí s „já“ dítěte.\n\nFáze je spojena s rozvojem intelektu dítěte – dítě se snaží napodobit písmo dospělých a držet lépe tužku.\n\nDítě začíná svým obrazům dávat určitý obsah. Postava je znázorněna kolečky představující trup a čtyři čárky (končetiny). Dítě nejprve maluje postavu jako rozkouskovaný obraz, postupem času si začíná uvědomovat vlastní tělesné schéma. Dítě maluje transparentně, tedy, dítě kreslí své obrázky s vnitřními částmi objektu, ačkoli by objekt měl být namalován pouze z vnějšku (př. nohy nakreslené tak, že jdou vidět přes šaty, kalhoty…). Většinou u tohoto stádia chybí perspektiva kresby.\n\nV tomto stádiu se dítě snaží kreslit hlavně to, co vidí. Začíná se objevovat profil.\n\nDětské kresby jsou v tomto období propracovanější.\n\n\n"}
{"id": "1555088", "url": "https://cs.wikipedia.org/wiki?curid=1555088", "title": "Giovanni Paolo Campana", "text": "Giovanni Paolo Campana\n\nGiovanni Paolo Campana SJ (25. ledna 1540, Reggio Emilia - 27. dubna 1592, Řím) byl italský jezuita působící v Čechách, na Moravě a v Polsku.\n\nOd 7. května 1570 působil v Praze jako učitel noviců, zpovědník kolegia, kazatel pro celou italskou menšinu v Praze. O tři roky později působil v Brně. Jeho věhlas rostl a následně byl povolán zpět do Prahy do funkce rektora koleje. V Praze byl velmi aktivní, stál u zrodu Italské kongregace na Malé Straně, roku 1577 inicioval výstavbu nového kostela svatého Salvátora, do níž zaangažoval také císařskou rodinu v čele s Rudolfem II. Dle jezuitské tradice je mu také připisována výuka českého jazyka a katechismu v češtině studentům pražského kolegia. \n"}
{"id": "1555109", "url": "https://cs.wikipedia.org/wiki?curid=1555109", "title": "Hnutí pro praktické křesťanství", "text": "Hnutí pro praktické křesťanství\n\nHnutí pro praktické křesťanství (v anglickém originále \") byl jeden z proudů v ekumenickém hnutí. Navazoval na myšlenku švédského teologa Nathana Söderbloma, který tvrdil, že jednota církve je v souvislosti s její aktivní angažovaností a spoluprací na poli sociální problematiky. Vedle toho se hnutí inspirovalo rovněž křesťanským pacifismem.\n\nNa počátku první světové války, začátkem srpna roku 1914, vznikla ve švýcarské Kostnici „Světová aliance pro přátelství mezi národy prostřednictvím církví“ (v originále '). V tomtéž roce navíc ve Spojeném království vznikla organizace „Svaz smíření“ (v překladu '), která razila pacifistické myšlenky. V katolickém prostředí existovala od roku 1911 skupina nazvaná „Mezinárodní liga pro mír“ (\").\n\nTeolog Söderblom zorganizoval koncem roku 1917 ve švédském městě Uppsala mezinárodní křesťanskou konferenci, jíž se účastnili delegáti z ve válce neutrálních zemí. Zástupci církví válčících států pozvání odmítli. Na setkání se diskutovaly otázky jednoty křesťanů a její úzká souvislost s mezinárodním mírem. Vlastní „Hnutí pro praktické křesťanství“ ale formálně vzniklo až o dva roky později (1919), na konferenci v nizozemském Oud Wassenaar. Jeho první světová konference se uskutečnila roku 1925 ve Stockholmu. Účastnilo se jí na šest set zástupců ze 37 zemí, které vyslaly samotné církve. Mezi delegáty patřili i zástupci pravoslavných církví, jež k účasti svým okružním listem přímo vyzval ekumenický patriarcha z Konstantinopole. Nedorazili ovšem zástupci katolické církve, a to i přesto, že přípravný výbor konference se snažil i o jejich přítomnost.\n\nDruhá konference se uskutečnila během července 1937 v britském Oxfordu. Její téma znělo \"Církev, společnost a stát\". Na jednání rezonovaly snahy německých vládních kruhů, které se snažily tamní církev získat na svou stranu. Účastníci konference se proti těmto tendencím vymezili a tvrdili, že církev má zůstat církví, neboť jinak nemůže plnit svou úlohu vůči státu i celé společnosti.\n\nPo skončení druhé světové války se kompletní „Hnutí pro praktické křesťanství“ roku 1948 začlenilo do Světové rady církví (SRC).\n\n"}
{"id": "1555134", "url": "https://cs.wikipedia.org/wiki?curid=1555134", "title": "Borůvková hora", "text": "Borůvková hora\n\nBorůvková hora (899 m n. m., , ) je hora v severní části Rychlebských hor, na česko-polské hranici nad Ladeckým průsmykem, 25 km od města Jeseník.\n\nJe porostlá smrkovým lesem s příměsí buku, jedle a modřínu. Vrcholová část hory je hojně porostlá borůvkami, které daly hoře jméno.\nUž v roce 1870 byla na vrcholu postavená dřevěná rozhledna, která ale během deseti let zchátrala. Roku 1890 pak nová dřevěná rozhledna o výšce 17 m, která opět vydržela jen deset let. Roku 1908 pak další dřevěná rozhledna o výšce 21 m, která se zřítila v roce 1922.\n\nSoučasnou rozhlednu nechalo v roce 2006 postavit město Javorník. Rozhledna je vysoká 25 m a vede na ni 155 schodů. Z vyhlídkové plošiny jsou vidět mj. polská jezera Otmuchowské a Nyské a české hory Keprník, Praděd, Smrk nebo Králický Sněžník. Při výborné viditelnosti jsou vidět i Krkonoše.\n\nRozhledna je otevřená celý rok, kiosek s občerstvením je od června do září otevřen denně, v říjnu jen o víkendech.\n\nUmístění vrcholu přispělo k organizaci setkávání české a polské opozice 80. let 20. století. První takové setkání se konalo 15. srpna 1987. Setkali se zde aktivisté z obou stran hranice, na české straně například Jiří Dienstbier, Ladislav Lis, Jaroslav Šabata, Anna Šabatová a Petr Uhl. Další schůzky se konaly v červnu 1988 a květnu 1989. V roce 2006 byly na připomínku těchto setkání umístěny na vrcholu pamětní desky.\n\nNa vrchol vede několik značených turistických cest: \n\n"}
{"id": "1555141", "url": "https://cs.wikipedia.org/wiki?curid=1555141", "title": "Jilemka", "text": "Jilemka\n\nJilemka je podkrkonošská říčka v okrese Semily v Libereckém kraji. Plocha povodí činí 19,91 km². Odvodňuje velkou část katastrálního území Jilemnice a Martinic v Krkonoších. Jedná se o levostranný přítok Jizerky.\n\nJilemka pramení jihovýchodně od Martinic nedaleko silnice II/295 v blízkosti Zálesní Lhoty ve výšce 678 m n.m. Říčka protéká skrz rybník Zápřežník přes Martinice v Krkonoších, později její tok kopíruje silnici II/293 přes Jilemnici do Hrabačova, kde se do ní vlévá potok Hatina. Těsně poté Jilemka zleva ústí do Jizerky. Délka toku je 7,71 km, průměrný roční průtok v období od 29. května 2008 až do 28. května 2009 činil v ústí 0,125 m3/s.\n"}
{"id": "1555143", "url": "https://cs.wikipedia.org/wiki?curid=1555143", "title": "Lípa ve Vatětické aleji", "text": "Lípa ve Vatětické aleji\n\nLípa ve Vatětické aleji je památný strom u silnice z Palvínova do Vatětic, křižovatka s polní cestou. Lípa velkolistá (\"Tilia platyphyllos Scop.\") je solitér, roste v nadmořské výšce 645 m, je stará přibližně 300 let, výška koruny dosahuje 23 m, obvod jejího kmene je 780 cm (měřeno 2016). Strom je chráněn od 25. června 1985 jako krajinná dominanta, významný svým stářím a vzrůstem.\n\n"}
{"id": "1555146", "url": "https://cs.wikipedia.org/wiki?curid=1555146", "title": "Fiat 514", "text": "Fiat 514\n\nFiat 514 je vůz nižší střední třídy (segment C) vyráběný od roku 1929 do roku 1934 italskou automobilkou Fiat v několika karosářských variantách. Existovala také verze Taxi („514 L“) a tři elegantní sportovní verze: „514 S“, „514 S MM“ (Mille Miglia) a „514 CA“ (Coppa delle Alpi). Nahradil model Fiat 509 a šlo o první kompaktní vůz nejen automobilky FIAT. Měl velký obchodní úspěch a byl vyvážen také do zahraničí. \n\nVozy byly s pohonem zadních kol, vpředu umístěný řadový čtyřválec o objemu 1438 cm³ měl v základní verzi výkon 28 koní (21 kW) a elektrické zapalování. Vozy první série dosahovaly maximální rychlosti kolem 80 km/h, zatímco sportovní verze „514 CA“ měla výkon 28 kW a rychost až 105 km/h. Tato verze byla také vybavena posilovačem brzd.\n\nV samotné Itálii bylo vyrobeno 36 970 kusů vozu, kromě toho se licenčně vyráběl v Československé republice, v automobilce Walter pod názvem Walter Bijou a také ve Španělsku. Zde ho vyráběla společnost „\"Fiat Hispania\"“ v továrně zakoupené od společnosti \"Hispano-Suiza\" ve městě Guadalajara. Výroba ve Španělsku probíhala od roku 1931 do roku 1935, také pod označením „\"Hispano-514\"“. V roce 1936 byla továrna zničena během španělské občanské války a již nebyla nikdy obnovena. Až v roce 1950 Fiat ve Španělsku znovu významně investuje a staví nový výrobního závodu u Barcelony, čímž vytvoří společnost SEAT.\n\n\nWalter Bijou jako licenční verze Fiatu 514, byl vyráběn v automobilce Walter v letech 1931 až 1935. Od roku 1928 automobilka Walter úspěšně vyráběla spíše dražší vozy jako čtyřválcový Walter 4-B a šestiválcový Walter 6-B. Ale tak, jak se postupně prohluboval vliv světové hospodářské krize, rostl zájem veřejnosti o menší a levnější automobily. Waltrovka však na rozdíl od ostatních českých automobilek neměla připravený vůz nižší střední třídy, proto uzavřela licenční smlouvu s italským Fiatem (se kterým již úzce spolupracovala v letecké výrobě). Jako první se začal na jaře roku 1931 vyrábět licenční Fiat 514 nazvaný Walter Bijou (slovo \"bijou\" znamená ve francouzštině šperk nebo klenot, proto se automobilu říkalo \"francouzsky klenot\"). Ještě v březnu 1931 o něm vyšel rozsáhlý článek v tehdejším \"magazínu Auto\" a na podzim téhož roku byl vůz vystavován na \"XXIII. mezinárodním pražském autosalonu\". Později Walter licenčně vyráběl ještě několik dalších modelů FIAT, především Fiat 508 jako Walter Junior (od roku 1932 do roku 1937).\n\n"}
{"id": "1555147", "url": "https://cs.wikipedia.org/wiki?curid=1555147", "title": "Autobianchi Bianchina", "text": "Autobianchi Bianchina\n\nAutobianchi Bianchina je miniautomobil (segment A, městské vozidlo) konstrukčně založený na automobilu Fiat 500 a vyráběný od roku 1957 do roku 1970 italskou automobilkou Autobianchi v řadě variant: \"Berlina\" (sedan), \"Cabriolet\" (roadster), \"Trasformabile\" (se stažitelnou střechou), \"Panoramica\" (kombi) a \"Furgoncino\" (dodávka). Automobil byl veřejnosti poprvé představen 16. září 1957 v \"Museo della Scienza e della Tecnologia Leonardo da Vinci\" v Miláně.\n\nZpočátku byl do auta montován nejmenší a nejslabší motor Fiat, vzduchem chlazený motor o objemu 479 cm³ a výkonu 11 kW. V roce 1959 byl výkon motoru zvýšen na 13 kW. V roce 1960 začala výroba verze \"Cabriolet\", v témže začala též výroba verze \"Trasformabile Special\", do které byl montován motor o větším objemu a výkonu (499 cm³, 15 kW). Tento model měl také dvoubarevný lak (odlišná barva střechy a horní části) a jako jediný typ měl také opačně otevírané dveře („proti větru“). V roce 1962 ho nahradil čtyřdveřový sedan, motor a šasi byly stejné.\n\nV roce 1965 vůz prošel menším faceliftem. Ve Francii byly modely prodávány pod odlišnými názvy: \"Berlina\" jako \"Lutèce\", \"Familiare\" jako \"Texane\" a \"Trasformabile\" jako \"Eden Roc\".\n\nBianchina se vyráběla od roku 1957 do roku 1970, celkový objem všech verzí byl přibližně 275 000 kusů. \n\"Zdroj: Club Bianchina and Bianchina Classic Club\"\n\nAutomobilka Autobianchi použil jméno Bianchina také pro model Autobianchi Bianchina Giardiniera.\n\nV americké kriminální a romantické komedii z roku 1966 Jak ukrást Venuši (v anglickém originále \"How to Steal a Million\") režiséra Williama Wylera (v hlavních rolích Audrey Hepburn a Peter O'Toole) Audrey Hepburn řídí červený model Autobianchi Bianchina cabriolet. \n\nV animované sci-fi komedii z roku 2013 Já, padouch 2 (v anglickém originále \"Despicable Me 2\", auto Lucy Wilde (v českém dabingu Veronika Žilková) připomíná model Bianchina Trasformabile.\n\nAutobianchi Bianchina Berlina 110FB, rok výroby 1966 v Trojském zámku na oslavách 120 let FIAT. Motor: řadový vzduchem chlazený dvouválec, zdvihový objem 499 cm³, maximální výkon 14 kW (19 k) při 4400 otáčkách za minutu. Maximální rychlost 95 km/h, spotřeba paliva přibližně 5 litrů na 100 km, čtyřstupňová převodovka, pohon zadních kol, brzdy bubnové, rozměry 3020 x 1340 x 1320 mm, pohotovostní hmotnost 745 kg. Vozidlo původem z Itálie v původním zachovalém stavu.\n\n"}
{"id": "1555150", "url": "https://cs.wikipedia.org/wiki?curid=1555150", "title": "NGC 87", "text": "NGC 87\n\nNGC 87 je nepravidelná galaxie v souhvězdí Fénix. Její zdánlivá jasnost je 14,1 a úhlová velikost 0,9′ × 0,7′. Je vzdálená 150 milionů světelných let, průměr má 35 000 světelných let. Galaxie je spolu s NGC 88, NGC 89 a NGC 92 členem skupiny galaxií Robertsova kvartetu. Galaxii objevil 30. zaří 1834 John Herschel.\n\n"}
{"id": "1555152", "url": "https://cs.wikipedia.org/wiki?curid=1555152", "title": "Nová oblouková budova", "text": "Nová oblouková budova\n\nNová oblouková budova (srbsky Нова лучна зграда/Nova lučna zgrada) se nachází v srbském městě Novi Pazar. Jedná se o rozsáhlý modernistický blok, který se nachází v centru města, u ulice \"AVNOJ-a\". \n\nBudova představuje severní okraj nového centra města, které vznikalo v Novém Pazaru na přelomu 80. a 90. let 20. století. Západně od něj se nachází obdobným způsobem konstruovaná Stará oblouková budova. Dle původního územního plánu měly vzniknout tyto stavby celkem tři, nicméně projekt nebyl realizován zcela. Pro stavbu objektu byly strženy četné původní, mnohdy historicky hodnotné objekty. Výstavbu takto mamutí stavby financovaly místní firmy, které zde zajistily kapacity pro vlastní pracovníky a po dokončení byla stavba spravována jako veřejný podnik.\n\nBudova kombinuje obytné bloky s obchodními prostorami. Dlouhý blok (okolo 160 m) má v přízemí obchodní pasáž, ve vyšších patrech se potom nacházejí byty. Obytná část nemá však tvar pouhého oblouku (jak je viditelná z centra města), ale směrem od centra města dále přechází v 4 další napojené bloky; směrem do ulice \"Stevana Nemanje\" poté blok dále pokračuje několik desítek metrů mimo hlavní osu. Masa budovy je rozčleněna díky proměnlivé podlažnosti (podle jednotlivých částí objektu) a díky nápadným půlkruhovým balkonům, umístěným na hlavní fasádě.\n\nBudova byla vystavěna na přelomu 70. a 80. let 20. století. V roce 2019 bylo rozhodnuto o rekonstrukci pasáže.\n"}
{"id": "1555154", "url": "https://cs.wikipedia.org/wiki?curid=1555154", "title": "NGC 88", "text": "NGC 88\n\nNGC 88 je čočková galaxie v souhvězdí Fénix. Její zdánlivá jasnost je 14,1 a úhlová velikost 0,8′ × 0,5′. Je vzdálená 151 milionů světelných let, průměr má 35.000 světelných let. Galaxie je členem skupiny galaxií Robertsova kvartetu spolu s NGC 87, NGC 89 a NGC 92. Galaxii objevil 30. září 1834 John Herschel.\n\n"}
{"id": "1555157", "url": "https://cs.wikipedia.org/wiki?curid=1555157", "title": "NGC 89", "text": "NGC 89\n\nNGC 89 je spirální galaxie s příčkou či čočková galaxie v souhvězdí Fénixe. Její zdánlivá jasnost je 13,3 a úhlová velikost 1,2′ × 0,6′. Je vzdálená 144 milionů světelných let, průměr má 55 000 světelných let. Galaxie je členem skupiny galaxií Robertsova kvartetu spolu s NGC 87, NGC 88 a NGC 92. Galaxii objevil 30. září 1934 John Herschel.\n\n"}
{"id": "1555158", "url": "https://cs.wikipedia.org/wiki?curid=1555158", "title": "Letecký útok na Plzeň 17. dubna 1945", "text": "Letecký útok na Plzeň 17. dubna 1945\n\nLetecký útok na Plzeň 17. dubna 1945 byl operací britského Královského letectva () na jaře 1945, v závěru druhé světové války. Při nočním náletu bombardérů na západočeské město Plzeň mělo být především poškozeno seřaďovací nádraží. Oproti předchozím pokusům amerického letectva byl komplex nádraží naprosto zničen, poškozeny však byly i oblasti v okolí. Útok je považován za nejmohutnější, nejtěžší, nejničivější a nejtragičtější z náletů na Plzeň.\n\nV prvních měsících roku 1945 už bylo zřejmé, že vývoj na bojištích nečeká žádný zásadní zvrat. Německo prohrávalo jednu bitvu za druhou a naopak vzdušná nadvláda Spojenců stále rostla. Později německá vojska spíše jen ustupovala či se dokonce ochotně vzdávala. Německá protiletadlová obrana byla v rozkladu, stíhací jednotky se potýkaly s nedostatkem letadel, zkušených pilotů, pozemního personálu a v neposlední řadě chyběly Němcům také pohonné hmoty jako důsledek předchozího soustředěného ničení rafinérií a skladů spojeneckými bombardéry. Omezený počet německých stíhačů, které by odstartovaly ke vzdušným soubojům, vedl k nižším počtům sestřelených amerických či britských bombardérů. Poslední přetrvávající hrozbou pro Spojence zůstalo protiletadlové dělostřelectvo, byť již bylo značně oslabené. Na zmenšujícím se území Třetí Říše nezbýval dostatek cílů k zasažení nálety. Po proměně většiny německých měst v ruiny se letecké síly zaměřily na zničení dopravních sítí, železničních stanic a leteckých základen na územích dosud okupovaných Německem a v oblastech s probíhajícími boji. Ač byla zbrojní výroba udržována s velkými obtížemi stále v chodu, motory a ostatní vyrobené součásti letadel se mnohdy vůbec nedostaly k přepravě po železnici. Pokud ano, byly většinou zničené ještě předtím, než vlak vyjel ze stanice, protože spojenečtí letci se snažili přerušit zásobování vojsk.\n\nDne 6. února 1945 se Spojenci dohodli na takzvané „“. Tím byla střední Evropa rozdělena podél spojnice měst Štětín, Berlín, Drážďany, Brno, Vídeň a Záhřeb na západní operační prostor pro americké a britské bombardéry a na východní oblast určenou pro akce sovětských letounů. Pro Plzeň i celé jihozápadní Čechy znamenalo jaro roku 1945 stále narůstající počet útoků amerických vzdušných sil na strategické i taktické cíle, především nádraží a dopravní uzly. Cíle spojeneckých bombardérů na území Čech byly stanoveny 8. dubna 1945.\n\nLetecké útoky na Plzeň se v průběhu války primárně snažily vyřadit z provozu Škodovy závody, neboť byly jednou z největších zbrojních továren v Evropě. Význam plzeňské zbrojovky v průběhu války stoupal s tím, jak byly jiné továrny poškozeny či zničeny bombardováním. V Plzni byl i významný železniční uzel umožňující produkci Škodovky exportovat přímo na frontu, denně přes Plzeň projíždělo okolo 370 vlakových souprav. Už při říjnovém náletu v roce 1944 byly bomby shazovány v malé míře i na seřaďovací nádraží, při druhém prosincovém náletu útočila část letadel na hlavní nádraží, byť pumy dopadaly většinou na okolí včetně Měšťanského pivovaru a centra města. Neplánovaný nálet v únoru 1945 cílil znovu na seřaďovací nádraží, způsobené škody však nebyly velké. Pro ochromení dopravní infrastruktury volili Spojenci i formu menších útoků, kterou měl např. nálet na železniční stanici v Dýšině 15. dubna. Plzeň však čekalo devět dní s nejhoršími nálety.\n\nZ území Velké Británie 16. dubna odstartovalo k nočnímu strategickému bombardování 222 těžkých čtyřmotorových Lancasterů a 11 lehkých dvoumotorových Mosquitů , posádky byly z 5. skupiny Letecké armády Velké Británie (uváděno je též 208 Lancasterů a 10 Mosquitů, popř. 233 Lancasterů). Při přeletu nad územím ovládaným nacistickým Německem posádky bombardérů shazovaly množství malých proužků tenké kovové fólie kódově značených „“, ale zvaných „“. Jejich cílem bylo rušení funkce nepřátelských radarů.\n\nVzdušného prostoru nad Plzní dosáhly britské letouny 17. dubna ve 3.40 od severu, akutní letecký poplach byl oznámen už v 3.50. Svaz přilétal od severu, pro orientaci letci použili lesklé hladiny Boleveckých rybníků. Samotný nálet bombardérů začal ve 4:05 a probíhal přibližně 17 až 20 minut. Protože území předmnichovského Československa bylo vnímáno jako území patřící spojenci, neprobíhalo plošné bombardování jako např. na města v Německu. Britští letci si cíl označili 3 tunami světlic shozených z Mosquit a vyznačené místo bylo náslědně bombardováno. Bombardéry shodily 891 tun bomb a 4 tuny bomb zápalných. Pamětník Luboš Hruška začátek náletu popsal:\n\nProtivzdušná obrana pálila proti letadlům z flaků, ale neúčinně či málo. Předběžný konec leteckého nebezpečí byl ohlášen ve 4.37, v 5.05 byl signalizován definitivní konec poplachu.\n\nPočty obětí při náletu byly násobně větší než při nejhorších z předchozích náletů. Jejich přesný počet není znám, což bylo dáno velkým počtem mrtvých i jejich postupným objevováním. Odhady se pohybují od více než 600 po přibližně 850 zabitých. Historik Miroslav Eisenhammer k číslu 624 obětí uvedl, že jde o orientační číslo nezahrnující značný počet zahynulých německých vojáků a ani zemřelé na následky zranění. Vyprošťování obětí probíhalo pomalu a ještě v červnu byli z trosek odváženi mrtví. Zcela zničeno bylo 120 domů (nepočítaje kolonii Cikánku), dalších 154 bylo poničeno těžce a 2053 domů utrpělo lehké poškození. Žádostí o náhradu škod bylo podáno 7809. Obvyklý cíl spojeneckých náletů v Plzni, Škodovy závody, nebyl nijak zasažen. Zcela rozvrácen však byl život ve městě, z rozhodnutí starosty dr. Wilda byla na plzeňských školách zastavena pravidelná výuka. Nevyužití učitelé měli následně pečovat o obyvatele bez přístřeší a žákyně starší 16 let měly kopat zákopy okolo města (chlapci v tomto věku byli vesměs zaměstnaní).\n\nPoškození všech částí nádraží bylo po náletu tak vysoké, že železniční doprava byla přes Plzeň zcela přerušena a Plzeň byla odříznutá od světa. Zničeno bylo 60 kilometrů kolejí, přibližně 2000 vagónů a 85 lokomotiv, dalších 75 lokomotiv bylo vážně poškozeno. Výrazně bylo poškozeno také lokomotivní depo a několik budov v bezprostřední blízkosti nádraží. Další škody, které nádraží utrpělo, byly odhaleny až později. Zasaženo bylo totiž také kolejiště s přilehlou budovou nádražní pošty 3, kde shořelo množství zásilek, nástupiště, vchod do jednoho tunelu, část hlavních zdí budovy a spojovací koridor s předstupy do čekáren. Zasažen byl také nákladní vlak převážející munici, explodoval, střelivo v něm dle vzpomínek vybuchovalo ještě týden po náletu.\n\nHlavní nádraží se stalo místem úmrtí většiny obětí tohoto náletu. V posledních dnech války přes Plzeň projížděli uprchlíci mířící z osvobozovaných území na západ. Několik transportů uprchlíků se nacházelo ve vagonech připravených k odjezdu, další uprchlíci byli v protileteckém krytu pod spojovacím koridorem, neboť ten jim sloužil jako útulek. Ač byl kryt vyztužený dřevem, pumy zasáhly spojovací koridor. Mnoho uprchlíků zahynulo spolu se zaměstnanci drah. Počet mrtvých odhadl tehdy přítomný lékař na 400 až 800, uváděn je také počet 347 či 350 obětí z řád železničářů a cestujících, k tomu 453 raněných.\n\nHlavní budova nádraží s vestibulem byla přímo zasažena na jihozápadním nároží, puma vybuchla na koruně obvodového zdiva, u paty kopule. Kopule vyrobená v mostárně Škodových závodů v roce 1906 měla kovovou konstrukci o hmotnosti přibližně 160 tun, přesto s ní výbuch pohnul. Vztlak vzduchu při explozi kopuli zvedl, čímž opustila své uložení, a posunula se o patnáct centimetrů vedle. Výbuch nepoškodil hlavní nosné konstrukce kopule, jen vedlejší podpůrné konstrukce kopule. Poničená kopule i zdivo bylo pro drážní odborníky impulsem k vážným úvahám o snesení kopule a zboření celé novorenesanční budovy. Nad to bylo poškození obou nádraží natolik rozsáhlé, že při nutnosti je vybudovat znovu se zvažovalo i jejich přemístění na jiné místo. Avšak konstrukci kopule prohlédl v závěru května odborník ze škodovácké mostárny a konstatoval, že odstranění škod nebude složité ani drahé. Problémem se ukázalo být pracovní vytížení Škodováků, které plně vytěžovaly opravy rozbombardovaného podniku. Nakonec si 15 montérů vzalo dovolenou a opravu provedli během ní v době od 20. července do konce srpna. Pomocí hydrauliky kopuli nadzvedli a na válečcích posunuli zpět na správné místo. Celá budova byla poté rekonstruována do původní podoby.\n\nPři náletu bylo naprosto zničeno seřaďovací nádraží, do konce války na něm nebyl obnoven provoz. Bomby zničily všechny budovy výtopny, dvě točny a administrativní budovy, několik lokomotiv se propadlo do kráterů. Trosky explodujících vagónů končily i několik kilometrů daleko. Požáry zapálily skladiště dřeva, ve kterém shořelo 7 tisíc m³ řeziva za 6 miliónů korun.\n\nPři bombardování hlavního nádraží byly zasaženy některé domy na Petrohradě a na Slovanech. Např. v Blovicích připomínají smrt svých dvou rodaček, matky Anny Holé a dcery Jitky Rundové, které zahynuly s dalšími osobami v krytu domu č. 6 v pozdější Jugoslávské ulici po plném zásahu pumou.\n\nBombardování plzeňského nádraží provází spekulace, zda v některém z vagónů odvážejících majetek a naloupenou kořist vysoce postavených německých vojáků nebyly uloženy insignie Univerzity Karlovy a zda nebyly při náletu zničeny. Při evakuaci v dubnu 1945 totiž 500 let staré symboly univerzity naložili Němci spolu s řadou dalšího spisového materiálu do beden na vlak směrem na západ a od té doby jsou i přes pátrání nezvěstné. V souvislosti s insigniemi je uváděno náhodné odstavení vagonu s členy německého generálního štábu a úředníky gestapa na kolejích za Bolevcem, kterých se nálet nedotkl.\n\nOrgány okupační moci se ráno snažily zajistit zprovoznění alespoň jedné koleje, na čemž pracovali zaměstnanci plzeňských podniků, několik set trestanců z kárného tábora v Třemošné a zahraničních dělníků. Ač se cíle podařilo dosáhnout a jedna kolej ve směru do Bavorska byla zprovozněna, nádraží nebylo použitelné do konce války. Renovace seřaďovacího nádraží byla zahájena v květnu a slavnostní opětovné zahájení provozu proběhlo 15. října 1945.\n\nLouce mezi Jateční ulicí a řekou Berounkou lidé říkali Na Cikánce, protože na ní od roku 1912 směli tábořit kočovní Romové. Od roku 1924 na ní začala vznikat nouzová kolonie pro sociálně znevýhodněné obyvatele v reakci na silný nedostatek bytů a nevyhovující hygienické podmínky v jiných koloniích. Čtvrť tvořilo 13 přízemních dvojdomků a trojdomků, ve kterých bylo celkem 268 bytů, dalších ubikace přibyla na začátku války. V roce 1940 žilo na Cikánce až 500 rodin. Čtvrť byla blízko seřaďovacího nádraží, sousedila s ním na svém jihozápadním okraji. Ač byla přesnost bombardování v závěru války lepší než v prvních letech, přesto padaly bomby i do okolí cíle. Při útoku na seřaďovací nádraží spadlo do prostoru vymezeného Berounkou, Úslavou, železnicí a Mohylovou ulicí více než sto bomb, zasáhly i vedlejší Cikánku.\n\nDomky na Cikánce neměly sklepy a proto se někteří obyvatelé skrývali ve veřejném podzemním krytu č. 250. Jedna z pum zasáhla tento kryt, který však nebyl konstruován na zátěž přímého zásahu, a 80 lidí v něm zemřelo. Záchranné práce na Jateční ulici prováděla 4. požární pohotovost složená převážně z gymnazistů povolaných ze škol. Hašení a vyprošťování ve čtvrti Cikánka pro ně byla nejhorší zkušenost, protože šance na pomoc zasypaným lidem byla časově omezená a následně se vyprošťovaly jen mrtvoly. Luboš Hruška vzpomíná na zmíněný veřejný kryt, který tvořila 1,5 metru hluboká betonová jáma o půdorysu 4 × 10 metrů s dvojicí vstupních schodišť po stranách, strop krytu tvořil betonový překlad. Když bomba dopadla těsně vedle krytu, betonová stěna náraz nevydržela a položila se na bok, přičemž rozmačkala lidi v krytu. Podle vzpomínek byl tento kryt vyklízen ještě měsíc po náletu. Mezi další oběti patřili němečtí vojáci, jejich počet není znám. Čtvrť Cikánka, prakticky srovnaná se zemí, nebyla po skončení války obnovena, využití okolních pozemků komplikovaly nezasypané krátery dalších 20 let.\n\nVe střední části Jateční byla zničena městská jatka a továrna Západočeského řeznického a uzenářského družstva. V jižní části Jateční ulice stály v době náletu dva pavlačové domy, přičemž jeden byl při náletu poškozen natolik, že byl stržen. Na Jateční bylo celkem zničeno 23 domů a 14 domů bylo těžce poškozeno.\n\nPumy dopadaly i dále na východ do nedaleké vsi, pozdější plzeňské čtvrti Doubravka. Při náletu zemřela učitelka Květoslava Zajícová ze základní školy na Habrmannově náměstí společně s 38 dětmi. Pseudorománská mešní kaple sv. Jana Nepomuckého od architekta Viktorina Šulce z roku 1909, která stávala na křižovatce Masarykovy a Zábělské ulice, byla náletem značně poškozena. V následujících letech nebyla opravena a v roce 1951 byly její pozůstatky demolovány.\n\nPřímý zásah utrpěl i Papírenský mlýn na Úslavě, který už nebyl obnovován. V roce 1949 byl zasypán náhon, na počátku 70. let dvacátého století byly ruiny mlýna odstraněny a zavezeny navážkou při stavbě silničního mostu v Těšínské ulici. Kasárna doubraveckého pluku požární policie byla vybombardovaná a většina techniky byla zničena.\n\nVýbuchy pum poničily domy na Letné, např. ve Spolkové bylo zničeno 12 domů a 4 těžce poškozeny, na Rokycanské dva zničené domy a 16 těžce poškozených.\n\nV Lobzích byl poškozen Kostel sv. Martina a Prokopa, který přišel o třetinu střechy a tlakové vlny v něm vyrazily zabednění oken. Střecha byla opravena svépomocí, zasklení oken proběhlo až na podzim 1949 nákladem města.\n\nPoškozené domy se v oblasti vyskytovaly v ulicích Školní, Těšínská, Rodinná, Revoluční, Doubravecká, Živnostenská, Zábělská, Lazaretní, Svatojiřská, Mohylová a dalších.\n\nAreál pivovaru, který leží severně od hlavního nádraží a západně od seřaďovacího nádraží, zasáhlo 111 trhavých bomb, z nichž bylo zjištěno a následně odborně zlikvidováno 19 nevybuchlých. Obětí náletu se stala manželka zaměstnance Kučery, která nepřežila tlak vzduchu po blízké explozi, dalších 13 osob bylo zraněno. Exploze pum vážně poškodily především elektrocentrálu, čímž byl přerušen přívod elektrického proudu a dočasně zastavena veškerá výroba. Poškozena byla vodárna, sladovny I a II, přičemž první po zásahu čtyřmi až pěti bombami začala hořet, požár byl však včas zlikvidován místní protipožární hlídkou. Poškozena byla dále také podniková vlečka a několik desítek dřevěných vagónů, které začaly po explozích rovněž hořet, bednárny, umývárny, zamáčírna, požahovny, stáje a dílny pro opravu vagónů. Škody vznikly na surovinách a volná prostranství v areálu podniku byla narušena zásahy. Po nasazení všech pracovních sil a spolupráci města Plzně se podařilo provoz v pivovaru obnovit 7. května 1945.\n\nNásledky po zásahu 81 bombami byly v areál Gambrinusu ještě horší. Pumy přímo zasáhly řadu důležitých provozů jako ležákové sklepy, lahvovnu, varny, část spilek, dílny a obytné domy. Pivovar měl přerušené rozvody vody, plynu i elektřiny, znehodnocené suroviny a mnoho nevybuchlých bomb, což komplikovalo obnovení výroby. Nezbytná rozsáhlejší rekonstrukce umožnila obnovit provoz až 26. listopadu a výstav byl zahájen až 1. ledna 1946.\n\nNáletu se tento den nevyhnul poštovní úřad pro Plzeň XII.\n\nBudova Gymnázia na Mikulášském náměstí měla po náletu poškozenou krytinu střechy a většinu oken.\n\nV Luční ulici na Roudné byly nízké domky bez sklepů a jejich obyvatelé se chodili při náletech schovat do sklepů velkého domu č. 40. Pavla Denková, v té době šestiletá, vzpomínala na rychlý přesun do sklepa, kde se sešlo okolo 27 obyvatel nejen ze samotného domu. Dům během náletu dostal přímý zásah, bomba explodovala ve 2. patře, ale sklep zůstal nedotčený a všichni přežili bez zranění, jen potřebovali vyprostit. Těžce poškozený dům v Luční 40 byl opraven po třech letech.\n\nKromě okamžitých materiálních škod a obětí na životech představuje masivní bombardování stále riziko. Desítky let po náletu jsou objevovány nevybuchlé pumy a předpokládá se, že další jsou stále ukryté pod povrchem. Nevybuchlé pětisetlibrové pumy pocházející z dubnového náletu byly nalezeny při výkopových pracích v roce 2001 na Jateční ulici a při opravách seřaďovacího nádraží poblíž teplárny v roce 2017. Historik Karel Foud na základě počtu letadel, počtu obvykle nesených bomb a běžného poměru nevybuchlých k vybuchlým odhaduje, že na bombardovaném území mohlo být až 200 nevybuchlých pum, připomíná však již řadu nalezených a odstraněných.\n\nV Partyzánské ulici, na třetím místě ve své historii, je umístěn pomník obětem náletu na Doubravku. Památník vznikl v roce 1949 spoluprací mnoha osob, firem a organizací a tvoří jej kamenný kvádr nesoucí kovovou desku. Pamětní deska byla odlitá dle návrhu Jaroslava Chudáčka a je na ní uvedeno 118 jmen obětí z řad obyvatel Doubravky, připomíná též oběti nacistické perzekuce. Pomník byl původně umístěn na Rokycanské ulici, později byl přestěhován do Partyzánské a v rámci ní na další místo znovu v roce 2011.\n\nV budově základní školy na Masarykově 19 je umístěna pamětní deska, která připomíná učitelku Květoslavu Zajícovou i všechny žáky zabité spolu s ní. Na přilehlém Habrmannově náměstí byla v roce 2000 vysazena lípa učitelky Květoslavy Zajícové, kterou doprovází pamětní deska věnovaná obětem tohoto náletu.\n\nU Jateční ulice, která prochází zaniklou čtvrtí Cikánka a obchází seřaďovací nádraží, je na místě zasaženého krytu umístěn nízký kamenný pomník obětem tohoto náletu a vedle něj je v zemi zapuštěný pamětní kámen. V roce 2018 bylo místo nově upraveno v památník, jehož dominantou je nevybuchlá 500librová puma umístěná na podstavci. Ta připomíná oběti náletu i práci pyrotechniků, kteří nevybuchlé pumy odstraňují desítky let po posledních náletech. Nedaleko od památníku je od roku 1997 umístěn pomník obětem náletu v podobě leštěné kamenné desky s nápisem. Ve stejné ulici je v areálu jatek umístěn pomník osmi obětem náletu z řad zaměstnanců.\n\nNa pamětní desce příslušníků národní bezpečnosti v budově Policie ČR na Anglickém nábřeží je jmenovitě uvedeno i šest obětí tohoto náletu.\n\n"}
{"id": "1555162", "url": "https://cs.wikipedia.org/wiki?curid=1555162", "title": "NGC 92", "text": "NGC 92\n\nNGC 92 je spirální galaxie v souhvězdí Fénix. Její zdánlivá jasnost je 12,9 a úhlová velikost 1,9′ × 0,9′. Je vzdálená 141 milionů světelných let, průměr má 80 000 světelných let. Deformace její tvaru, zejména 100 000 světelných let dlouhé prodloužení spirálního ramene, je pravděpodobně způsobena gravitačním působením blízkých galaxií. Galaxie je členem skupiny galaxií Robertsova kvartetu spolu s NGC 87, NGC 88 a NGC 89. Objevil ji 30. září 1934 John Herschel.\n\n"}
{"id": "1555163", "url": "https://cs.wikipedia.org/wiki?curid=1555163", "title": "NGC 95", "text": "NGC 95\n\nNGC 95 je spirální galaxie s příčkou v souhvězdí Ryby. Její zdánlivá jasnost je 12,5 a úhlová velikost 1,9′ × 1,1′. Je vzdálená 246 milionů světelných let, průměr má 130 000 světelných let. Galaxii objevil 18. října 1784 William Herschel.\n\n"}
{"id": "1555164", "url": "https://cs.wikipedia.org/wiki?curid=1555164", "title": "The Mandalorian", "text": "The Mandalorian\n\nThe Mandalorian je americký space western web televizní seriál vytvořený Jonem Favreauem a vydaný na Disney+. Je to první hraný seriál \"Star Wars\". Seriál se odehrává pět let po událostech ve filmu \"\" a 25 let před událostmi ve filmu \"\", sleduje hlavní postavu, mandalorianského námezdního lovce Din Djarina, a jeho cestu podsvětím \"předaleké\" galaxie mimo pravomoc Nové republiky.\n\nFavreau je také hlavní scénárista, showrunner a výkonný producent, spolu s Davem Filonim, Kathleen Kennedy a Colinem Wilsonem. Seriál měl premiéru společně se startem Disney+ 12. listopadu 2019. Byla natočena první řada s osmi díly a už byla objednána i druhá, která bude mít premiéru na konci roku 2020. Seriál má vesměs kladná hodnocení kritiky.\n\n\n\n"}
{"id": "1555167", "url": "https://cs.wikipedia.org/wiki?curid=1555167", "title": "Billy (IKEA)", "text": "Billy (IKEA)\n\nBilly je řada nábytku, především knihoven, produkovaná společností IKEA. Vyvinul ji roku 1979 jeden z prvních zaměstnanců společnosti IKEA Gillis Lundgren, jehož při tom podporoval Ingvar Kamprad, zakladatel celé společnosti. Svůj název dostala podle Lundgrenova kolegy Billyho Liljedahla, který ho k vývoji knihovny motivoval. Od svého uvedení je neustále ve výrobním programu společnosti. V roce 2019, u příležitosti čtyřicátého výročí jejího uvedení na trh, se počet vyrobených kusů knihovny počítal na miliony.\n\nJednotlivé kusy nábytku mají podobu otevřené policové skříně, nicméně postupem času do nabídky přibyla i dvířka. V barevném provedení skříně nejprve převažovala fólie mající dekor borovicového či bukového dřeva. Postupem času se však nabídka na přání zákazníků rozšířila zařazením například černého dekoru. V roce 2019 se v rámci připomínky čtyřicátého výroční uvedení na trh objevila rovněž limitovaná série nabízející skříňky ve žlutém zbarvení.\n\nMíra rozšíření obchodního řetězce IKEA po světě s ohledem na skutečnost, že je možné si v jednotlivých prodejnách knihovnu Billy zakoupit, umožnily vzniknout ekonomickému indexu nazvanému Billy index, který vzájemně mezi jednotlivými státy světa porovnává kupní sílu jejich obyvatel. Ve srovnání s Big Mac Indexem má sice Billy index výhodu v tom, že je porovnáváno stejné zboží, nicméně se do výsledných cen rovněž promítají dopravní náklady.\n\n"}
{"id": "1555184", "url": "https://cs.wikipedia.org/wiki?curid=1555184", "title": "Let Norwegian 1933", "text": "Let Norwegian 1933\n\nLet Norwegian 1933 (DY1933) je pravidelný let společnosti Norwegian Air Shuttle na lince z Dubaje do Osla, který musel z technických příčin nouzově přistát na letišti Shiraz v Íránu. Z důvodu sankcí uvalených na dovoz zboží do Íránu, musel letoun na náhradní díly čekat na letišti přes dva měsíce.\n\nV době letu 6 měsíců starý letoun Boeing 737 MAX imatrikulace LN-BKE dopravce Norwegian Air Shuttle obsluhoval dne 14. prosince 2018 pravidelnou linku z Dubaje do Osla. Z dubajského letiště letoun odstartoval na sedmihodinový let v 11.11, tedy 51 minut po plánovaném čase. Během prvních dvaceti minut letu piloti nahlásili problém s tlakem oleje na jednom z motorů a požádali o nouzové přistání s jedním motorem. Jako nejvhodnější řešení bylo místo návratu do Dubaje zvoleno přistání na letiště Shiraz, kde letadlo dosedlo v 11.40 dubajského času, tedy 30 minut po vzletu.\n\nKvůli sankcím uvaleným na Írán nebylo možné provést opravu letadla a čekání na náhradní součástky se protáhlo na 70 dní, po nichž se letadlo vrátilo na svou bázi v Oslu.\n\n"}
{"id": "1555189", "url": "https://cs.wikipedia.org/wiki?curid=1555189", "title": "Dodavatelský řetězec", "text": "Dodavatelský řetězec\n\nDodavatelský řetězec (anglicky \"supply chain\") nebo spotřebitelský řetězec je v oblasti obchodu a služeb systém organizací, lidí, činností, informací a zdrojů podílejících se na přemísťování produktu nebo služby od dodavatele k zákazníkovi. Činnosti v dodavatelském řetězci zahrnují přeměnu přírodních zdrojů, surovin a součástí na hotový produkt, který je dodáván konečnému zákazníkovi. V sofistikovaných systémech dodavatelského řetězce mohou použité produkty znovu vstoupit do dodavatelského řetězce v kterémkoli místě, kde je zbytková hodnota recyklovatelná. Dodavatelské řetězce spojují hodnotové řetězce.\n"}
{"id": "1555192", "url": "https://cs.wikipedia.org/wiki?curid=1555192", "title": "Vivo", "text": "Vivo\n\nVivo (celým názvem , ) je čínský výrobce a značka spotřební elektroniky založená v roce 2009 ve městě Tung-kuan, která je dceřiná společnost BBK Electronics vedle značek OnePlus a Oppo.\n\n\n"}
{"id": "1555194", "url": "https://cs.wikipedia.org/wiki?curid=1555194", "title": "Mahabúb Nagar", "text": "Mahabúb Nagar\n\nMahabúb Nagar () je město v Telangáně, jednom z indických svazových států. K roku 2011 v něm žilo přes 157 tisíc obyvatel.\n\nMahabúb Nagar leží v jihozápadní části Telangány přibližně sto kilometrů jihozápadně od Hajdarábádu.\n\nVětšina obyvatel vyznává hinduismus (64 %), následuje islám (34 %).\n"}
{"id": "1555196", "url": "https://cs.wikipedia.org/wiki?curid=1555196", "title": "Chropyně (nádraží)", "text": "Chropyně (nádraží)\n\nChropyně je železniční stanice v severní části města Chropyně v okrese Kroměříž v Zlínském kraji nedaleko řeky Malá Bečva. Leží na jednokolejné elektrizované trati 300 (25 kV 50 Hz AC).\n\nStanice byla vybudována jakožto součást Moravsko-slezské severní dráhy (sesterská společnost Severní dráhy císaře Ferdinanda \"KFNB\") spojující Brno a Přerov, kde se trať napojovala na existující železnici do Ostravy a Krakova. Autorem typizované podoby rozsáhlé stanice byl architekt Theodor Hoffmann. Pravidelný provoz mezi Brnem a Přerovem byl zahájen 30. srpna 1869. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrizace trati byla provedena v letech 1994-1996.\n\nNachází se zde tři jednostranná nekrytá nástupiště, k příchodu k vlakům slouží přechody přes koleje. V dlouhodobém horizontu je počítáno s modernizací trati na rychlost až 200 km/h jakožto součást vysokorychlostního železničního koridoru Praha - Brno - Ostrava, jeho plánované dokončení se předpokládá okolo roku 2040.\n\n"}
{"id": "1555198", "url": "https://cs.wikipedia.org/wiki?curid=1555198", "title": "Dolní Cerekev (železniční zastávka)", "text": "Dolní Cerekev (železniční zastávka)\n\nDolní Cerekev je železniční zastávka v jižní části městyse Dolní Cerekev v okrese Jihlava, v Kraji Vysočina při řece Jihlavě. Leží na elektrifikované jednokolejné trati 225 (25 kV, 50 Hz AC).\n\nZastávka byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku z Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\".\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz na trati procházející zastávkou byl zahájen 28. května 1980.\n\nNachází se zde jedno nekryté hranové nástupiště.\n\n\n"}
{"id": "1555199", "url": "https://cs.wikipedia.org/wiki?curid=1555199", "title": "Průsmyk Ťia-jü", "text": "Průsmyk Ťia-jü\n\nPrůsmyk Ťia-jü () je jedním ze tří hlavním průsmyků, kterými vede Velká čínská zeď (zbylé jsou Ťü-jung a Šan-chaj). Zdejší pevnost položená na západním konci Kansuského koridoru, k jehož obraně byla postavena, je nejzápadnější pevností Velké čínské zdi. V moderní době je součástí stejnojmenného města Ťia-jü-kuan v provincii Kan-su Čínské lidové republiky.\n"}
{"id": "1555201", "url": "https://cs.wikipedia.org/wiki?curid=1555201", "title": "Mezifrekvenční zesilovač", "text": "Mezifrekvenční zesilovač\n\nMezifrekvenční zesilovač (MF zesilovač) je zesilovací stupeň používaný pro zvýšení úrovně signálu v rozhlasových a televizních přijímačích. Obvykle pracuje na frekvenci nižší než je frekvence přijímaného vysokofrekvenčního signálu a nižší než frekvence výstupního zvukového nebo obrazového signálu.\n\nMezifrekvenční zesilovač je funkční blok, který odlišuje superhety od přijímačů s přímým zesílením.\nMezifrekvenčnímu zesilovači obvykle v signálové cestě předchází vysokofrekvenční zesilovač, směšovač, ve kterém dochází k posunu frekvence signálu, a u modernějších přijímačů filtr se soustředěnou selektivitou (u starších přijímačů byly dílčí filtry začleňovány mezi jednotlivé stupně mezifrekvenčního zesilovače). Mezifrekvenční zesilovač umožňuje realizovat většinu zisku přijímače zesilovačem laděným na pevnou frekvenci, což zjednodušuje nastavení přijímače.\nMezifrekvenční zesilovače mohou používat zesilovače s dvojím laděním nebo vícestupňové zesilovače s obvody laděnými na poněkud odlišné frekvence pro dosažení požadované frekvenční odezvy. Některé přijímače používají pro zpracování signálu postupně více mezifrekvenčních zesilovačů na různých frekvencích.\n\n"}
{"id": "1555202", "url": "https://cs.wikipedia.org/wiki?curid=1555202", "title": "Směšovač", "text": "Směšovač\n\nSměšovač je v elektronice nelineární elektrický obvod, který ze dvou signálů přivedených na vstupu vytváří jiné frekvence. Obvykle se na vstup směšovače přivádějí dva signály, a směšovač produkuje signály, které jsou součtem a rozdílem původních frekvencí. Skutečné směšovače mohou vytvářet i jiné frekvenční složky.\n\nSměšovače se často používají pro posuv signálu z jednoho frekvenčního rozsahu do jiného, což je proces známý jako heterodyning, používaný při přenosu nebo dalším zpracování signálu. Klíčovou komponentou superhetu je směšovač používaný pro změnu frekvence přijatého signálu na společný mezifrekvenční frekvenci. Směšovače se používají také pro modulaci nosného signálu v rádiových vysílačích.\n\nZákladní charakteristikou směšovače je, že na svém výstupu produkuje složky, které jsou produktem dvou vstupních signálů. Obvod nebo prvek, který má nelineární (například exponenciální) charakteristiku, může fungovat jako směšovač. Pasivní směšovače používají obvykle jednu nebo více diod a využívají jejich nelineární závislost mezi napětím a proudem, který poskytuje prvek násobení. V pasivním směšovači má výstupní signál vždy nižší výkon než vstupní signály.\n\nAktivní směšovače používají zesilovací prvky (například tranzistory nebo vakuové elektronky) pro zvětšení výkonu výsledného signálu. Aktivní směšovače zlepšují izolaci mezi vstupy a výstupy, ale mohou mít vyšší šum a vyšší spotřebu. Aktivní směšovače také mohou být méně odolné proti přetížení.\n\nSměšovače mohou být konstruovány z diskrétních součástek, mohou využívat integrované obvody, nebo mohou být realizován hybridními moduly.\nSměšovače můžeme klasifikovat podle zapojení: \nVýběr typu směšovače je pro určité aplikace kompromisem.\n\nSměšovač je charakterizován svými vlastnostmi, jako je konverzní zisk (nebo ztráta) a šumové číslo.\n\nK nelineárním elektronickým součástkám, které se používají jako směšovače, patří diody, tranzistory pracující mimo lineární oblast charakteristiky, a pro nižší frekvence analogové násobiče. Mohou být použity také cívky s ferromagnetickým jádrem buzený do saturace. V nelineární optice se používají krystaly s nelineárními charakteristikami pro míchání dvou frekvencí laserového světla, které tvoří optické heterodyny.\n\nPro konstrukci jednoduchého nevyváženého směšovače lze použít diodu. Tento typ směšovače produkuje původní frekvence i jejich součet a rozdíl. Směšovač využívá nelinearitu diody (její neohmické chování), což znamená, že její odezva (proud) není úměrná jejímu vstupu (napětí). Diody nezachovávají frekvenci svého budicí napětí v protékajícím proudu, což umožňuje požadované změny frekvence. \nProud \"I\" tekoucí ideální diodou, lze vyjádřit jako funkci napětí \"V\" na diodě vzorcem\ndůležité je, že \"V\" se objevuje v exponentu. Exponenciální funkci lze zapsat pomocí Taylorovy řady jako\nkterou lze pro malá \"x\" (tj. malá napětí) aproximovat pomocí prvních několika členů:\n\nPředpokládejme, že na diodu je přiveden součet dvou vstupních signálů formula_4 a že výstupní napětí je úměrné proudu diodou (např. jako úbytek poskytuje napětí na rezistoru zapojeném v sérii s diodou). Po zanedbání konstant v rovnici diody, lze výstupní napětí zapsat vztahem\nPrvní člen na pravé straně jsou původní dva signály, které očekáváme, další člen je druhou mocninou součtu, který lze přepsat jako formula_6, kde je vidět násobek signálů. Tečky reprezentují všechny členy s vyššími mocninami, o kterých předpokládáme, že je lze pro malé signály zanedbat.\n\nPředpokládejme, že dva vstupní sinusové průběhy různých frekvencí jsou přivedeny na diodu tak, že formula_7 a formula_8. Signál formula_9 se stane:\nrozepsání kvadratického členu dává: \nzanedbáním všech členů kromě formula_12 a použitím goniometrické identity (prosthaphaeresis) dostáváme\nodtud \ncož ukazuje, jak jsou ve směšovači vytvářeny nové frekvence.\n\nDalším typem směšovače je spínaný směšovač, u něhož se vstupní signál přenáší na výstup buď invertovaný nebo neinvertovaný podle fáze lokálního oscilátoru (LO). Výsledek se podobá normálnímu funkčnímu režimu normálního dvojitého vyváženého směšovače s napětím lokálního oscilátoru výrazně vyšším než je amplituda vstupního signálu.\n\nCílem spínaného směšovače je dosáhnout lineární funkci pro proměnné úrovně signálu pomocí rychlého spínání buzeného lokálním oscilátorem. Matematicky se spínaný směšovač příliš neodlišuje od násobícího směšovače. Místo sinusového (harmonického) průběhu místního oscilátoru se použije funkce signum. Ve frekvenční doméně vytváří funkce spínaného směšovače nejen obvyklý součet a rozdíl frekvencí, ale také další členy, například ±3\"f\", ±5\"f\", atd.\nVýhodou spínaného směšovače je, že lze dosáhnout (se stejným úsilím) nižšího šumového čísla (NF) a většího konverzního zisku. Důvodem je, že spínací diody nebo tranzistory mají buď jako velmi malý odpor (když jsou zavřené) nebo velmi velký odpor (když jsou otevřené), a v obou případech způsobují pouze minimální šum. Z obvodového hlediska lze mnoho násobících směšovačů použitím větší amplitudy lokálního oscilátoru používat jako spínané směšovače. Často se proto pro spínané směšovače používá název směšovač bez přívlastku.\n\nObvod směšovače může být použit nejen pro posun frekvence vstupního signálu jako v přijímači, ale také jako produkt detektor, modulátor, fázový detektor nebo násobič frekvencí. Například komunikační přijímače často obsahují dva směšovací stupně; jeden pro konverzi vstupního signálu na mezifrekvenci a druhý sloužící jako detektor pro demodulaci signálu.\n\n\n"}
{"id": "1555204", "url": "https://cs.wikipedia.org/wiki?curid=1555204", "title": "Sovovití", "text": "Sovovití\n\nSovovití (Tytonidae) je jedna ze dvou čeledí náležející do řádu sov. Sesterskou skupinou, která je druhově početnější je čeleď puštíkovití. Jediným zástupcem sovovitých žijícím na území České republiky je sova pálená.\n\"Hlavní znaky:\" Středně velké sovy s charakteristickým srdčitým závojem (23 až 53 cm, 180 až 1280 g). Oči relativně malé, přesto mají noční aktivitu. Velká hlava; tělo štíhlé, pro husté načechrané peří však vypadá zavalité. Nohy dlouhé, běháky opeřené, chodidla lysá, střední prst s hřebenitým drápem. Křídla široká, zaoblená, umožňují lehký a manévrovatelný let. Ocas kratší než nohy, na vnějších ručních letkách zářezy. Opeření na svrchní straně hnědé až zlatohnědé nebo šedé; spodek bílý. Samice bývají větší.. Většinou netažní. \"Hnízdní\" \"biologie:\" Hnízda ve stromových dutinách nebo i v budovách (hnízdní budky). Vejce: 4 až 7, bílá. Samice sedí 27 až 34 dnů; 1 nebo 2 hnízdění. Mláďata vzletná po 49 až 56 dnech. \"Potrava:\" Menší obratlovci, které chytají drápy a většinou celé polykají.\ndo řádu sovovitých spadá:\n\n"}
{"id": "1555206", "url": "https://cs.wikipedia.org/wiki?curid=1555206", "title": "Residenzmuseum", "text": "Residenzmuseum\n\nResidenzmuseum je souhrnný název prostor Královské rezidence Mnichov, které jsou otevřeny návštěvníkům a to již od roku 1920. Přístup je přes budovu \"Königsbau.\"\n\nJiž v době Ludwiga I. (vládl v letech 1825-1848) mohl zájemce po předchozí domluvě navštívit prostory královské budovy \"Königsbau\" (pokud královský pár nebyl v rezidenci). Tím chtěl král svým podřízeným přiblížit představu o královském bydlení. Za prince Regenta Luitpolda (vládl v letech 1886-1912) již bylo možné navštívit všechny nepoužívané části rezidence i starou klenotnici (\"Alte Schatzkammer)\" a v roce 1897 se objevil první průvodce rezidencí v Mnichově.\n\nPo revoluci v roce 1918 a po skončení monarchie v Bavorsku přešly zámky s apanáží do majetku Svobodného státu Bavorsko. Mezi nimi se nacházela i Královská rezidence Mnichov. Ta byla veřejnosti od roku 1920 postupně zpřístupňována. V roce 1937 bylo v rezidenci 157 očíslovaných prohlídkových prostor, které byly přístupné ve dvou průvodcovských trasách. Muzeum v Královské rezidenci bylo až do zničení ve druhé světové válce největším muzeem prostorového umění na světě.\n\nZa války byly velké části mobiliáře a také část obkladu stěn uloženy jinde. To později umožnilo obnovit části zničené v letech 1944 a 1945. Od roku 1945 byla, pod vedením švýcarského architekta Tino Walze a vedoucího stavebního odboru Bavorské správy zámků architekta Rudolfa Esterera, snaha bezpečně zajistit zachované části prizorním zastřešením a získat pro rekonstrukci rezidence i obyvatelstvo. S nástupem ekonomického zázraku na začátku 50. let pak mohl architekt Otto Meitinger rekonstrukci zahájit. Muzeum v Královské rezidenci bylo znovu otevřeno k osmistému výročí města Mnichov roce 1958. Bylo však ještě zapotřebí dalších sedmi stavebních etap, než mohlo být muzeum po 45 letech zcela dokončeno.\n\n\"Freunde der Residenz\" eine Sicherung der noch vorhandenen Bausubstanz durch das Errichten von Notdächern und den raschen Beginn des Wiederaufbaus\n\nS přibližně 570 000 m obestavěného prostoru patří největší německý komplex městských paláců k nejdůležitějším kulturním zařízením v Bavorsku a je to také jedno z největších muzeí prostorového umění v Evropě. Nachází se v něm více než 100 000 uměleckých děl. Správu muzea, jakož i celé Královské rezidence provádí Bavorská správa státních zámků, zahrad a jezer. V muzeu je více než 130 prohlídkových prostor. Audioprůvodce se nabízí v šesti jazycích. Přístup do muzea a klenotnice (\"Schatzkammer\") je přes budovu \"Königsbau\" a z nádvoří \"Königsbauhof\" u křídla budovy \"Grüne Galerie\". Dvoupodlažní vstupní fasáda budovy \"Grüne Galerie\" se sedmi obloukovými okny na nádvoří \"Königsbauhof\" je mistrovským dílem Cuvilliése z roku 1730.\nProhlídkové prostory ukazují obývací a společenské místnosti ze tří staletí, jakož i řadu místností se sbírkami ze stříbra a z porcelánu. Také s relikviemi a paramentami. Taneční sály, velkolepé místnosti nebo dvorní kaple bavorských vládců umožňují návštěvníkům nahlédnout do historických místností z různých dob s významnými exponáty ze sbírek Wittelsbachů. Jsou to například miniatury, obrazy, antické sochy, bronzové plastiky, tapiserie, nábytek, hodiny, svícny a lustry. Kromě antikquaria, staré dvorní kaple a četných nádherných sálů, nazývaných císařské pokoje (\"Kaiserzimmer\"), je třeba vyzdvihnout také nádherné pokoje a reprezentativní prostory Ludvíka I. Významné jsou též porcelánové sbírky, které zahrnují nejen exponáty z celé Evropy ale i z východní Asie a také kabinet miniatur, kde se nachází 129 miniaturních obrazů. Sbírka miniatur s dalšími exponáty je jednou z mezinárodně nejnáročnějších kolekcí tohoto typu a zahrnuje širokou škálu miniatur od 16. do 19. století. K dispozici je také komora s relikviemi a stříbrná komora (\"Silberkammer)\". Je to jedna z nejrozsáhlejších knížecích sbírek stříbra, která v Evropě dosud existuje. Ještě dnes obsahuje asi 4000 exponátů. Výstava v rytířském sále \"Sankt Georgsrittersaal\" svými obrazy připomíná zaniklé zimní zahrady bavorských králů Maxe II. a Ludvíka II.\n\nKlenotnici (\"Schatzkammer\") v královské budově (\"Königsbau\") a sbírku mincí (\"Münzsammlung\") lze prohlížet samostatně. Také prostory kolem haly \"Vierschäftesaal\" s bronzovými exponáty jsou přístupné samostatně. S bronzovými sochami z konce 16. a počátku 17. století, vystavenými v přízemí západního křídla budovy slavnostních sálů (\"Festsaalbau\") je (po odstěhování egyptské státní sbírky bronzových plastik) muzeum v Královské rezidenci jeden z nejbohatších fondů evropského bronzového umění z doby manýrismu a raného baroka.\n\nHerkulův sál, na jehož místě se dříve nacházela za války zničená impozantní Velká trůnní síň (\"Großer Thronsaal\") a také sousední sály v budově slavnostních sálů (\"Festsaalbau\") nejsou od konce války součástí muzea.\n\n\nNovobyzantský Dvorní kostel Všech svatých, který byl postaven v letech 1826–1837 Leo von Klenzem, je k nahlédnutí při prohlídkové trase po empoře kostela z chodby Všech svatých nebo se do něj může vstoupit portálem z východní strany, od náměstí \"Marstallplatz\".\nDivadlo Cuvilliés (dříve \"Residenztheater\") je jedním z nejdůležitějších rokokových divadel. Bylo postaveno v letech 1751–1753 na místě dnešního Residenztheater. Nyní se však nachází v lékárenském patře budovy slavnostních sálů (\"Festsaalbau\") a je přístupné pouze samostatně z nádvoří \"Brunnenhof\".\n\n\n"}
{"id": "1555207", "url": "https://cs.wikipedia.org/wiki?curid=1555207", "title": "Boloňské umělkyně", "text": "Boloňské umělkyně\n\nVýznamné italské město Boloňa (italsky Bologna) mělo první univerzitu na světě, která byla založena v roce 1119. Prvenství má toto město také v umělecké tvorbě žen, které se obvykle označují jako boloňské umělkyně. V renesanci se tady narodila první malířka a tvořila první významná sochařka. V každém století od renesance tu působila významná umělkyně. Tyto ženy měly i velký organizační dar. Jeho zaměřením bylo založení kláštera, soukromé malířské akademie pro ženy, účast při založení Akademie Clementina, vedení malířské dílny nebo aktivní účast ve spolku na památku Danteho a Beatrice. K dalším z jejich vlivů patřila schopnost inspirovat druhé. Nejen v jejich století, ale i ve stoletích dalších. A to i inspirovat umělce jiných uměleckých oborů jako medailérství, grafika nebo tvorba známek. Inspirovaly i spisovatele, z českých spisovatelů Julia Zeyera, básníka Jaroslava Vrchlického nebo keramičku a sochařku Helenu Johnovou. První malířkou byla Kateřina Boloňská.\n\nKateřina Boloňská (nebo Caterina da Bologna, Caterina de Vigri) se narodila v Boloni v roce 1413. Od jedenácti let se vzdělávala na dvoře rodiny d´Este ve Ferraře, kde byl její otec notářem. Měla tu přístup ke knihovně a získala neobyčejnou vzdělanost. Stala se spisovatelkou, malířkou, vizionářkou. V roce 1432 vstoupila do kláštera klarisek. Psala a ilustrovala si svůj vlastní breviář, vznikla kniha Sedm duchovních zbraní. Byla odbornicí na miniatury. Její obraz sv. Ursuly s družinou je v Gallerii dell Accademia v Benátkách. V roce 1456 byla povolána do rodného města, aby založila klášter, který vedla až do své smrti roku 1463. Kanonizována byla v roce 1712.\n\nProperzia de Rossi (1490–1530) se školila u žáka Raffaela, Raimondiho, významného grafika. Zkoušela s úspěchem i řezbářství, když vytvářela postavy do ovocných pecek. Později se dopracovala až k sochařství. I tu byla úspěšná. Získala zakázku na reliéfy pro kostel San Petronio v Boloni a vytvořila do mramoru čtyři reliéfy na starozákonní témata. Nejvýznamnější z nich, Josef a Putifarova žena, se jí stal osudným. Stala se obětí pomluvy, že tu vyjádřila svou neopětovanou lásku k hraběti Malvasiovi. Tuto pomluvu a jiné o ní šířil průměrný malíř Appertini, který se s ní i soudil. Zemřela v chudobě. Její reliéfy jsou přístupné v sakristii kostela San Petronio.\n\nLavinia Fontana (1552–1614) se narodila v rodině významného boloňského malíře Prospera Fontany, otec ji i učil malovat. V jeho dílně se seznámila se svým budoucím manželem co uznal, že Lavinia je mnohem talentovanější než on, pomáhal jí s obrazy, domácností i s dětmi, kterých měli 11. Získávala mnoho zakázek na portréty od boloňských žen, profesorů univerzity i od církve a začala malovat i náboženské obrazy. Nejvýznamnější zakázku dostala od španělského krále Filipa II pro Escorial, který ji štědře odměnil. V roce 1604 se odstěhovala i s rodinou na pozvání papeže do Říma. Namalovala portrét papeže, náboženské obrazy a především byly oblíbené její portréty. V Římě i zemřela. V pinacotece v Boloni má vyhrazený sál, na jehož čele je obraz rodiny Gozzadini, velký 2,5 x 2m. Další obraz je na radnici.\n\nElisabetta Sirani (1638–1665) byla v malířství vzdělávána otcem. Když kvůli artróze přestal malovat, Elisabetta živila prodejem svých obrazů celou rodinu. Ještě založila i akademii pro ženy a učila 14 žaček. Malovala portréty, náboženské obrazy, mytologické scény. Udivovala velkou představivostí, malovala rychle, originálně a profesionálně. Měla mnoho zakázek a téměř neznala odpočinku. Z velkého vyčerpání onemocněla a náhle zemřela. Za krátkou dobu své tvorby, 10 let, zanechala téměř 200 obrazů. Jsou v Boloni v pinacotéce, v Pesaru, v kostele v Rimini nebo San Marinu. Její obraz \"Ecce homo\" je v galerii v Olomouci. Známou žačkou Sirani byla Ginevra Cantofoli.\n\nGinevra Cantofoli (1618–1672) začala malovat pozdě. Vytvořila velmi působivé portréty žen, alegorie i náboženské obrazy. Její vynikající portrét Beatrice Cenci, jí připsaný, je zcela v duchu jejich obrazů s působivou hrou světla a stínu. Inspiroval anglického básníka Shelleye k napsání hry \"The Cenci\". Namalovala i \"Poslední večeři\", téma u malířek ojedinělé. Její obraz sv. Tomáše z Villanovy je v kostele San Giacomo Maggiore v Boloni. \n\nLucia Casalini Torelli (1677–1762) byla velmi nadaná a malovat se učila od třinácti let u malíře Giovanniho Gioseffa dal Soleho. V jeho ateliéru potkala svého budoucího muže Felice Torelliho a po svatbě malovali ve společné dílně. Lucia vynikala v portrétech. Měla vlastní styl i smysl pro barevnost. Významné byly její portréty šlechtické rodiny Augustů. S manželem vyučovali soukromě i žáky. Byli aktivními zakladateli Akademie Clementina v Boloni. Lucia má dva obrazy v kostele San Domenico.\n\n\n\nCarlotta Ferrari (1840–1907) se do Boloni odstěhovala v roce 1875, kdy tu byla vyznamenaná na konzervatoři za úspěšnou skladatelskou činnost a už tady zůstala až do své smrti. V roce 1857 složila operu \"Ugo\", v roce 1866 \"Sofia\" a lyrickou operu \"Eleonora d'Arborea\". Skládala i hymny, kantáty, mše a desítky písní na motivy děl svého oblíbeného Danta. Slova si psala sama, byla i básnířkou. Její poezie vyšla ve 4 svazcích v roce 1879. V roce 1889 se stala předsedkyní Florentského výboru žen.\n\nCatarina da Bologna byla inspirací pro rozhodnutí florentského malíře Nelliho, který pro uplatnění neobyčejného talentu své dcery Puliseny viděl jedinou možnost dát ji do kláštera. Tam se jeho dcera stala úspěšnou malířkou rozměrných náboženských obrazů a namalovala i \"Poslední večeři\" pro kostel Santa Maria Novella ve Florencii.\n\nProperzie de Rossi svým životem a dílem inspirovala českého spisovatele Julia Zeyera k napsání povídky \"Inultus\". Z Properzie si sochařka z Itálie Flavie, hrdinka povídky, vzala pro svou tvorbu příklad, ale byla bezcitná a toužící jen po slávě a penězích. Skončila tragicky. Taková ale nebyla budoucí keramička a sochařka Helena Johnová, která se rozhodla po přečtení této povídky stát se sochařkou. Byla nesmírně obětavá a založila za osobních obětí keramickou dílnu na UMPRUM v Praze. Properzii věnoval medailonek ve své slavné knize \"Vasari\".\n\nLavinia Fontana zaujala americkou spisovatelku Louisu Hawes, která prostudovala její život a dílo a napsala historickou fikci s názvem \"Vanishing point: A Story of Lavinia Fontana\" (2004). Tato kniha byly navržena v Americe na knihu roku.\n\nElisabettu Sirani a její mimořádný talent objevil vědec a historik C. C. Malvasia a přemluvil otce budoucí malířky, aby ji učil malovat. O jejím životě a díle napsal v knize \"Felsina Pitrice\". Obraz Sirani byl vybrán pro americkou sérii poštovních známek k Vánocům v roce 1994.\n\nLucia Casalini Torelli se svým manželem se účastnili aktivně založení boloňské Akademie Clementina. Lucia se stala v roce 1729 její čestnou členkou. Tuto akademii absolvovala v současnosti talentovaná ilustrátorka a karikaturistka Bianca Bagnarelli. Lucia Torelli byla ve svých portrétech příkladem svému synu Stefanovi, který se stal dvorním malířem Kateřiny II Veliké.\n\nCarlotta Ferrari svými básněmi zaujala českého básníka a překladatele Jaroslava Vrchlického, který její báseň \"Italia\" zařadil do knihy \"Poezie italská nové doby\". Tato báseň i jiné básně, povzbuzující ke sjednocení Itálie, byly zařazeny do slovníku \"National Risorgimento\". V roce 1968 uvedlo její rodné město Lody Carlottinu v rámci svých oslav významnou mši.\n\n\n"}
{"id": "1555214", "url": "https://cs.wikipedia.org/wiki?curid=1555214", "title": "Mattia Destro", "text": "Mattia Destro\n\nMattia Destro (* 20. března 1991, Ascoli Piceno, Itálie) je italský fotbalový útočník a reprezentant, od ledna roku 2020 hraje za Janov CFC, kde je na hostování z klubu Bologna FC 1909.\n\n\n\n\n"}
{"id": "1555218", "url": "https://cs.wikipedia.org/wiki?curid=1555218", "title": "Mitsubishi UFJ Financial Group", "text": "Mitsubishi UFJ Financial Group\n\nMitsubishi UFJ Financial Group (krátce MUFG; japonsky 株式会社三菱UFJフィナンシャル・グループ, japonsky lationkou \"Kabushiki gaisha Mitsubishi Yūefujei Finansharu Gurūpu\") je Japonská bankovní holdingová společnost se sídlem ve čtvrti Chiyoda, Tokio. MUFG vznikla spojením Tokijské Mitsubishi Tokyo Financial Group (MTFG) a Osacké UFJ Holdings v roce 2005 a hlavní bankou skupiny se stala MUFG Bank. MUFG se řadí mezi tři tzv. japonské „megabanky“.\n\n"}
{"id": "1555221", "url": "https://cs.wikipedia.org/wiki?curid=1555221", "title": "Guritzer van Nes A.III", "text": "Guritzer van Nes A.III\n\nGuritzer van Nes A.III bylo sportovní a cvičné letadlo navržené a postavené v Rakousku společností Guritzer & van Nes (Flugunternehmen und Flugzeugbau Guritzer & van Nes) ze Salzburgu koncem 20. let 20. století.\n\nRakouský pilot Johann Hans Guritzer, průkopník a konstruktér v oblasti letectví, a německý konstruktér letadel ing. Wilhelm van Nes, který v 20. letech pracoval u společnosti vyrábějící letadla Heinkel, se spojili v červnu 1926 a založili v Salzburgu společnost Salzburger Alpenflug Gesellschaft, která nabízela vyhlídkové lety z letiště Maxglan (nyní letiště Salzburg, ICAO: LOWS, IATA: SZG), založili leteckou školu (Österreichische Fliegerschule Salzburg) a začali stavět letadla. Celkem vyvinuli a postavili ve společnosti Guritzer & van Nes (1928), registrované v Salzburgu, tři typy letounů.\n\nTento jejich třetí společný projekt byl po letounech Guritzer van Nes AI (1927) a A.II (1928) označen jako Guritzer van Nes A.III. Byl postaven v Sankt. Johann im Pongau (Salzbursko) v druhé polovině roku 1929. Hlavní myšlenkou konstruktéra byla dokonalá schopnost jeho použití v alpském, horském terénu. Tato podmínka vyžadovala zvláštní řešení, pokud jde o vlastnosti letounu při startu, stoupání a přistání, a byla patrně pravou příčinou k neobvyklému vzhledu jeho celkové koncepce. Vedle účelů sportovních byl letoun předurčen také k reklamě a demonstračním letům, při čemž musel být schopen provádět některé akrobatické prvky. Jeho pevnostní solidnost byla tudíž řešena i s ohledem na tento požadavek.\n\nK dalším návrhům konstrukcí a stavbě letounů touto společností již nedošlo. Pilot Hans Guritzer 28. srpna 1932 havaroval při přiblížení k letišti Vöcklabruck (Horní Rakousy), když pilotoval letoun Guritzer van Nes A.I (imatrikulace A-30 ve službách Österreichische Fliegerschule Salzburg), a při pádu asi z výšky 50 m zahynul. Inženýr Wilhelm van Nes se vrátil do Německa a dlouhá léta vedl konstrukční tým u leteckého výrobce Arado Flugzeugwerke, kde mj. zkonstruoval letoun Arado Ar 232.\nLetoun byl smíšené konstrukce při použití dřeva a oceli. Křídla a trup letadla byly vyrobeny ze dřeva až na motorové lože. Motorové lože a podvozek letadla byly svařeny z ocelových trubek. Potahy byly vesměs z dýhy a plátna, palivové nádrže z mosazného plechu. \n\nSpodní křídlo bylo připojeno po obou stranách trupu tehdy obvyklým kováním. Spodní křídlo mělo nápadně větší rozpětí, než horní křídlo (jedenapůlplošník, sesquiplane). Spodní křídlo bylo značně předsunuto vůči hornímu křídlu. Toto uspořádáni volil konstruktér jako kompromisní řešení přísných požadavků, které byly na letounu požadovány. Dolnokřídlý jednoplošník by měl podle Guritzera a van Nese dobré vlastnosti co se týče délky startu a přistání, zatímco dvouplošník při nepatrně zvýšené hmotnosti má lepší obratnost a pevnost nosného systému. Posun křídel navzájem křídel byl volen jednak z důvodu konstrukční výhodnosti, jednak z důvodů lepší viditelnosti z letounu a snazšího vstupu do kokpitů. Horní křídlo bylo nedělené, bylo v celku po celém rozpětí. Bylo na čtyřech místech podepřeno širokým baldachýnem z ocelových trubek. Vzpěrové vyztužení obou křídel navzájem z obou stran letounu tvořily dva šikmé vidlicovitě upravené sloupky z trubkové oceli ve tvaru obráceného písmene V. Další dva sloupky od horního křídla byly přichyceny k trupu kloubovým závěsem. Obě křídla byla ze dřeva s kovovým vyztužením a dýhovým potahem. V horním křídle byly umístěny dvě benzínové nádrže o celkovém objemu 80 litrů paliva. Sklápění obou polovin křídla podél trupu bylo možné uvolněním jediného čepového uzávěru. \n\nTrup na horním povrchu poněkud vypuklý měl čtyřhranný průřez. Vyroben byl rovněž ze dřeva a potažen dýhou. Vnitřní konstrukce byla tvořena dvěma dřevěnými skříňovými nosníky s kovovým vyztužením a žebra byla z dýhy s přírubami ze smrkového dřeva. Přední část trupu, která nesla motorové lože, byla vyztužena kovovými částmi a opláštěna plechem. Vzadu končil trup téměř ostrou, svislou hranou. Prostor pilota byl oddělen od motoru ohnivzdornou přepážkou z ocelového plechu navíc pokrytou asbestem. Olejová nádrž z mosazného plechu byla umístěna v trupu za motorem. Ocasní plochy SOP a VOP (směrovky a výškovky) byly vyrobeny ze dřeva a z části z kovu. Podvozek a ostruha z ocelových trubek. Dural byl použit často v kombinaci s ocelí a to jen na částech pevnostně podřadného významu.\n\nLetoun byl osazen československým vzduchem chlazeným hvězdicovým pětiválcovým motorem Walter NZ-70 (1929), což byla výkonově modifikovaná verze původního Walter NZ-60 (1923).\nLetoun byl zaveden do rakouského leteckého rejstříku s imatrikulací A-64 v roce 1929. V roce 1929 se s tímto letounem měl Hans Guritzer zúčasnit 1. ročníku mezinárodní letecké soutěže Challenge International de Tourisme. Soutěž spočívala v předletových technických testech a z letu na stanovené trase po Evropě o délce přibližně 6 000 kilometrů. Soutěže se mohla zúčastnit všechna vícemístná sportovní a civilní letadla s hmotností prázdného letounu do 400 kg. Organizace soutěže, do které se přihlásilo 82 letounů, se zúčastnily aerokluby z Francie, Německa, Itálie, Rumunska, Švýcarska a Československa. V případě rakouského letounu Guritzer van Nes A.III, přihlášeného za \"Německo\", byl nahlášen jako pilot Hans Guritzer (st. č. C8), který ale z neznámých důvodů nemohl do Paříže dorazit včas. V celkovém pořadí soutěže tento letoun uveden nebyl. V samotném závodě společnost Walter nevyšla až tak naprázdno. Škpt. František Klepš na stroji Avia BH-11 Antilopa s motorem Walter Vega se v celkové klasifikaci umístil sedmý. Přestože se jednalo o stroj spíše turistický, umístil se v technických zkouškách na 1.-3. místě (32,5 b.), ale při samotném letu byl odsunut na celkovou 7. pozici (126,5 b.) letadly spíše sportovními a tedy rychlejšími.\n\nLetoun Guritzer van Nes A.III později vlastnila nábytkářská společnost Österreichischen Schicht-Lever Brothers GmbH.\n\n\nÚdaje dle\n\n\n\n\n\n"}
{"id": "1555225", "url": "https://cs.wikipedia.org/wiki?curid=1555225", "title": "Sumitomo Mitsui Financial Group", "text": "Sumitomo Mitsui Financial Group\n\nSumitomo Mitsui Financial Group (SMFG; japonsky 株式会社三井住友フィナンシャルグループ, japonsky latinkou \"Kabushiki kaisha Mitsui Sumitomo Finansharu Gurūpu\") je japonská bankovní a finanční holdingová společnost založená v roce 2002 se sídlem ve čtvrti Chiyoda, Tokio. Hlavní banka skupiny je Sumitomo Mitsui Banking Corporation (SMBC). SMFG je jedna ze tří tzv. japonských „megabank“.\n\n"}
{"id": "1555228", "url": "https://cs.wikipedia.org/wiki?curid=1555228", "title": "Mizuho Financial Group", "text": "Mizuho Financial Group\n\nMizuho Financial Group, Inc. (japonsky 株式会社みずほフィナンシャルグループ, japonsky latinkou \"Kabushiki-gaisha Mizuho Finansharu Gurūpu\"), krátce MHFG nebo Mizuho je japonská bankovní a finanční holdingová společnost založená v roce 2001 se sídlem v okrese Chiyoda, Tokio. Hlavní banka holdingu je Mizuho Bank. Mizuho je jedna ze tří tzv. japonských „megabank“.\n\n"}
{"id": "1555233", "url": "https://cs.wikipedia.org/wiki?curid=1555233", "title": "Taal (sopka)", "text": "Taal (sopka)\n\nTaal je aktivní sopka nacházející se v jižní části největšího ostrova Filipín, Luzonu. Vlastní vulkán spočívá na ostrově Volcano o průměru ~4 km, jenž je obklopen jezerem Taal. To vyplňuje kalderu, vzniklou po silné erupci v dávné minulosti. Taal je druhá nejaktivnější sopka Filipín, přičemž jejích 34 historicky doložených erupcí si vyžádaly zhruba 6 000 obětí. Je zapsána do tzv. „Decade Volcanoes“ – seznamu 16 nejnebezpečnějších vulkánů světa, ve kterém jsou také: Vesuv, Etna, Mount Rainier, Merapi, Sakuradžima aj.\n\nSopka leží v jižní části ostrova Luzon, v provincii Batangas. Hlavní město Manila se nachází zhruba 60 km severním směrem. Samotný vulkán tvoří ostrov Volcano (o průměru ~4 km) v jezeře Taal, jenž vyplňuje kalderu (25×30 km), vzniklou během dávné erupce před 100–500 tis. lety. S rozměry 25×18 km činní rozloha vodní plochy 244 km² a je tak třetím největším jezerem v zemi. \n\nVulkanický ostrov má ve svém kráteru vlastní jezero a v něm se ještě nachází drobný ostrov Vulkan Point Island o velikosti ~50×80 m. To z něj dělá de facto trojnásobný ostrov (ostrov Luzon → ostrov Volcano → ostrov Vulkan Point Island). \n\nV roce 1996 bylo celé jezero Taal vyhlášeno jako národní park. Stálé osídlení na ostrově Volcano je Filipínským institutem pro vulkanologii a seismologii (PHIVOLCS) zakázáno. Ostrov prohlašuje za vysoce rizikovou oblast s trvalým nebezpečím. Navzdory zákazu se někteří chudí Filipínci na vulkanickém ostrově usadili a vydělávají si na své živobytí rybolovem či pěstováním plodin na popelem velmi zúrodněné půdě.\n\nOstrovy Filipín jsou součástí tzv. Pacifického ohnivého kruhu. Jedná se o 40 000 km dlouhé pásmo ve tvaru podkovy, obklopující téměř celý Tichý oceán, kde se nachází 452 sopek a odehrává se 90% všech zemětřesení na Zemi. Filipíny se nacházejí v tzv. subdukční zóně. Filipínská tektonická deska se podsouvá pod sundskou (část euroasijské). Rychlost pohyb dosahuje až 84 mm za rok, čímž zde v zemské kůře dochází k obrovskému napětí, jenž se uvolňuje tektonickou a sopečnou činností.\n\nTaal je součástí filipínského řetězce sopek, táhnoucí se podél západního okraje Luzonu. Před 100–500 tis. let došlo během velmi silné erupce ke vzniku kaldery. Poslední výbuch sopky, jež výrazněji zasáhl do formování kaldery, se odehrál asi před 5 400 lety. Následující erupce časem v jezeru vytvořily ostrov Volcano. Jeho rozloha dosahuje 23 km² a skládá se vzájemně překrývajících 35 kuželů (26 tufových, 5 sypaných a 4 maar) a 12 kráterů. Zároveň historické erupce vytvořily v okruhu sopky rozsáhlá ložiska ignimbritu, sahající až k hlavnímu městu, Manile. \n\nOd roku 1572 bylo zaznamenáno 33 erupcí. Ve stejném roce založili augustiniánští mniši na břehu jezera město Taal. To se dnes ovšem nazývá San Nicolas. K dalšímu výbuchu došlo roku 1591. Na počátku 17. století opět vzrostla sopečná aktivita. Ta se mezi lety 1707–1731 přesunula mimo hlavní kráter. Činnost sopky se převážně soustředila v kráteru Binitiang Malaki. Menší erupce způsoboval i kráter Binintiang Munti v letech 1709–1729. Nejsilnější výbuch nastal 24. září 1716, při kterém byl kráter Calauit zcela zničen. \n\nRoku 1749 vybuchla Taal silou VEI 4. O 5 let později přišla další erupce, trvající asi 200 dní. Kromě menší erupce roku 1790 zůstal vulkán neaktivní po dobu 54 let. Probudil se v březnu 1808 a okolí pokryla vrstva popela silná 84 cm. Dne 19. července 1874 zabil náhlý výbuch všechna zvířata, žijící na ostrově. Během erupce 1904 se v jihovýchodní části kráteru zformoval nový odtok.\n\nK jedné z ničivějších erupcí došlo v lednu 1911. Na konci měsíce začaly seismografy v manilské observatoři detekovat otřesy, se stále zvyšující frekvencí. Zemětřesení budila mezi obyvateli hlavního města znepokojení. Veřejnost byla ujištěna, že Manila není v nebezpečí, neboť leží 60 km od Taalu. V brzkých ranních hodinách 30. ledna 1911 nastala hlavní erupce. Mrak popela spolu s doprovodnými blesky se mohl sledovat až ze vzdálenosti 60 km. Po šesti hodinách dosáhl spad popela Manily a dohromady pokryl rozlohu 2 000 km². Síla výbuchu se stanovila na VEI 3,7. Katastrofa si dle oficiálních záznamů vyžádala 1 335 obětí a zranila 199 osob, ačkoliv je známo, že pravděpodobně zahynulo více lidí. Všech sedm vesnic na ostrově a několik vesnic na západním pobřeží jezera Taal bylo zcela zdevastováno. \n\nV důsledku erupce poklesl sopečný ostrov o 2 metry. Částečný propad se prokázal i u jižní části jezera. Vědci s podivem nemohli najít žádné známky lávy či lávových proudů, které si objevovaly při každé erupci v minulosti. Dále nebyli schopní nalézt síru. Jediný materiál žluté barvy byly soli železa. Výrazné topografické změny potkaly taktéž samotný kráter. Před erupcí bylo jeho dno výše než hladina jezera Taal a nacházelo se v něm několik menších jezer. Některá s horkou vodou produkující emise páry, ovšem byli zde i vodní plochy s různými zabarveními: zelené, žluté či dokonce červené. Po erupci vyplnilo kráter sopky jedno jediné jezero, jehož dno bylo zhruba 3 metry pod úrovní Taalu.\n\nMezi lety 1965–1977 se sopečná aktivita soustředila v blízkosti hory Tabaro na jihozápadní straně ostrova. Erupce z roku 1965 byla klasifikována jako freatomagmatická, tedy generovaná interakcí magmatu s vodou, což způsobilo prudký výbuch. Vznikl specifický pyroklastický proud, v němž převažuje plynná složka. Překonal několik kilometrů napříč jezerem a v několika vesnicích zabil asi 100 lidí.\n\nPo devíti měsících klidu se 5. července Taal opět probudila další freatomagmatickou erupcí z hory Tabaro, následovanou druhou podobnou erupcí 16. srpna 1967. Po pěti měsíců se aktivita zmírnila na strombolské erupce, při kterých se objevily lávové proudy. Poslední erupce nastaly v letech 1976 a 1977.\n\nOd roku 1991 začal vulkán jevit známky neklidu. To se projevovalo seismickou aktivitou, poruchami v zemi a vznikem malých bahenních sopek.\n\n28. srpna oznámil PHIVOLCS všem příslušným orgánům a veřejnosti, že seismická síť zaznamenala během 10 hodin deset vulkanických zemětřesení. Dvě z nich od sebe dělilo jen 13 minut a dle mercalliho stupnice dosáhly otřesy síly II. \n\n12. ledna došlo v hlavním kráteru k náhlé erupci a úroveň výstrahy byla stanovena na čtvrtý stupeň. Probuzení vulkánu doprovázel spad sopečného popela, vulkanické blesky a příslušné úřady vydaly pokyn k evakuaci. Tu ztěžovala všudypřítomná směs popela a dešťové vody. Popel způsobil problémy i v hlavním městě, kde mezinárodní letiště muselo zrušit některé lety. Taktéž se vydalo varování před možnou vlnou tsunami, kterou by Taal mohla v jezeru vyvolat. \n"}
{"id": "1555236", "url": "https://cs.wikipedia.org/wiki?curid=1555236", "title": "Associação Portuguesa de Desportos", "text": "Associação Portuguesa de Desportos\n\nAssociação Portuguesa de Desportos, zkráceně Portuguesa, je brazilský fotbalový klub z města São Paulo.\n\nKlub byl založen portugalskou komunitou, klubovými barvami jsou portugalské národní barvy červená a zelená.\n\nKlub byl založen 14. srpna 1920 (v den výročí bitvy u Aljubarroty z roku 1385) sloučením 5 klubů portugalské komunity ze São Paula (Lusíadas Futebol Club, Portugal Marinhense, Associação Cinco de Outubro, Associação Atlética Marquês de Pombal a Esporte Club Lusitano) pod názvem Associação Portuguesa de Esportes. Za klubové barvy byly zvoleny portugalské národní barvy červená a zelená.\n\nJeště téhož roku se klub sloučil s Mackenzie College a přejmenoval se na Mackenzie-Portuguesa.\n\nV letech 1935 a 1936 se klub stal mistrem státu São Paulo.\n\nRoku 1940 se klub přejmenoval na Associação Portuguesa de Desportos.\n\nV letech 1952 a 1955 vyhrála Portuguesa turnaj Rio-São Paulo.\n\nRoku 1956 koupila Portuguesa pozemek od São Paulo FC, kde postavila nový stadion Canindé.\n\nRoku 1973 se Portuguesa stala opět mistrem státu São Paulo.\n\nRoku 1996 se Portuguesa dostala do finále play-off celobrazilského mistrovství, kde hrála s Gremiem 2:0 a 0:2, titul získalo Gremio díky lepšímu umístění v základní části.\n\n\n\n\n"}
{"id": "1555239", "url": "https://cs.wikipedia.org/wiki?curid=1555239", "title": "Martin Kučera (politik)", "text": "Martin Kučera (politik)\n\nMartin Kučera (* 14. května 1971 Hořice) je český politik a nakladatel, od ledna 2020 místopředseda Pirátů a od roku 2018 zastupitel městského obvodu Moravská Ostrava a Přívoz.\n\nVystudoval matematickou analýzu na Univerzitě Palackého v Olomouci (získal titul Mgr.). V průběhu studia ho však natolik uchvátily hry na hrdiny (Dračí doupě aj.) a moderní stolní hry, že se volnočasová zábava rozrostla v práci při studiu a posléze na plný úvazek. Již téměř 20 let tak řídí nakladatelství ALTAR, které tyto hry vydává.\n\nMartin Kučera žije ve městě Ostrava, konkrétně v části Moravská Ostrava a Přívoz. Jeho práce stále zůstává i jeho koníčkem. Z těch dalších lze jmenovat sci-fi a fantasy literární i filmovou, počítače, hlavolamy a rybaření.\n\nOd květnu 2010 je členem Pirátů, později se stal vedoucím administrativního odboru strany. \n\nV komunálních volbách v roce 2014 kandidoval jako nestraník za Piráty na kandidátce subjektu \"\"Jsme Ostrava - Koalice Strany zelených a Pirátů\"\" do Zastupitelstva městského obvodu Moravská Ostrava a Přívoz, ale neuspěl. Zvolen byl až ve volbách v roce 2018, kdy již kandidoval na samostatné kandidátce Pirátů jako člen strany. Je členem kontrolního výboru, finančního výboru a bytové komise.\n\nZa Piráty též kandidoval do Zastupitelstva města Ostravy, ale ani jednou neuspěl (volby 2010, volby 2014 v koalici se Zelenými a volby 2018). Stejně tak nebyl zvolen zastupitelem Moravskoslezského kraje ve volbách v letech 2012 a 2016.\n\nKandidoval také ve volbách do Poslanecké sněmovny PČR v letech 2013 a 2017 v Moravskoslezském kraji, ale zvolen nebyl.\n\nV lednu 2020 byl zvolen na Celostátním fóru v Ostravě o pouhý jeden hlas 4. místopředsedou strany.\n"}
{"id": "1555241", "url": "https://cs.wikipedia.org/wiki?curid=1555241", "title": "Martin Kučera", "text": "Martin Kučera\n\nJméno a příjmení Martin Kučera má více nositelů:\n\n"}
{"id": "1555242", "url": "https://cs.wikipedia.org/wiki?curid=1555242", "title": "Austin Film Critics Association Awards 2019", "text": "Austin Film Critics Association Awards 2019\n\n15. ročník předávání cen asociace Austin Film Critics Association se konal 6. ledna 2020. Nominace byly oznámeny 30. prosince 2019.\n\n\"Parazit\"\n\n\nPon Džun-ho – \"Parazit\"\n\n\nGreta Gerwig – Malé ženy\n\n\nPon Džun-ho a Han Jin Won– Parazit\n\n\nAdam Sandler jako Howard Ratner – \"Drahokam\"\n\n\nLupita Nyong'o jako Adelaide Wilson / Red – \"My\"\n\n\nBrad Pitt jako Cliff Booth – \"Tenkrát v Hollywoodu\"\n\n\nJennifer Lopez jako Ramona Vega – \"Zlatokopky\"\n\n\n\"Na nože\"\n\n\nTodd Douglas Miller – \"Apollo 11\"\n\n\n\n\nRoger Deakins \"– 1917\"\n\n\nThomas Newman \"– 1917\"\n\n\nRonald Bronstein a Benny Safdie \"– Drahokam\"\n\n\n\"John Wick 3\"\n\nJosh Brolin – \"\"\n\n\nOlivia Wilde – \"Šprtky to chtěj taky\"\n\n\n\n"}
{"id": "1555244", "url": "https://cs.wikipedia.org/wiki?curid=1555244", "title": "Bohumil Mraček", "text": "Bohumil Mraček\n\nBohumil Mraček (* 23. prosince 1936) je bývalý český hokejový útočník. \n\nV československé lize hrál za CHZ Litvínov. Nastoupil v 8 ligových utkáních, dal 1 gól a měl 1 asistenci. \n\n\n"}
{"id": "1555247", "url": "https://cs.wikipedia.org/wiki?curid=1555247", "title": "Vlastimil Suchý", "text": "Vlastimil Suchý\n\nVlastimil Suchý (11. listopadu 1925 – ?) byl český hokejový brankář. \n\nV československé lize chytal za CHZ Litvínov. Nastoupil ve 2 ligových utkáních, v 1 utkání udržel čisté konto. \n\n\n"}
{"id": "1555249", "url": "https://cs.wikipedia.org/wiki?curid=1555249", "title": "Yunyangosaurus", "text": "Yunyangosaurus\n\nYunyangosaurus („ještěr z Jün-jang“) byl rod středně velkého teropodního dinosaura, žijícího přibližně před 170 milióny let (období střední jury). Jeho fosilie byly objeveny v Číně (provincie/město Čchung-čching, souvrství Sin-tchien-kou, angl. Xintiangou).\n\nFosilie tohoto dinosaura byly objeveny paleontologickou expedicí v roce 2016. Formálně byl tento teropod popsán týmem čínských paleontologů v lednu roku 2020 jako typový druh \"Yunyangosaurus puanensis\".\n\nPodle vypracované fylogenetické analýzy se mohlo jednat o vývojově primitivního megalosauroida nebo spíše bazálního zástupce kladu Tetanurae, přičemž mezi jeho nejbližší příbuzné pařily rody \"Wiehenvenator\", \"Xuanhanosaurus\", \"Torvosaurus\" a \"Lourinhanosaurus\".\n\n"}
{"id": "1555254", "url": "https://cs.wikipedia.org/wiki?curid=1555254", "title": "Jaromíra Straková-Lipská", "text": "Jaromíra Straková-Lipská\n\nAkademická malířka Jaromíra Straková-Lipská (29. února 1920 Praha – 22. března 2001 Měšice) byla česká sklářská výtvarnice, profesorka Střední průmyslové školy sklářské v Novém Boru.\n\nNarodila se v Praze jako první ze tří dětí Jana Straky, akademického sochaře a Anny, rozené Slavíkové. Otec byl žákem a asistentem J. V. Myslbeka, později profesorem kreslení na reálném gymnáziu v Praze 7. Za okupace byla totálně nasazena jako technická kreslička. V roce 1948 absolvovala státní zkoušku z výtvarné výchovy na Pedagogické fakultě Univerzity Karlovy v Praze (profesoři Karel Lidický a Cyril Bouda). Na základě konkurzu, vypsaného Čsl. závody sklářskými, nastoupila jako elév Štěpána Ratha v závodě vídeňské firmy Lobmeyr v Kamenickém Šenově. Pracovala na návrzích i na úpravách stávajících věcí, hlavně reliéfních portrétů a znaků, které ji nejvíce zajímaly a byly také pro závod nejpotřebnější. S panem Rathem usměrňovala práci tehdy ještě mnoha domácích rytců, jako byl Max Rőssler na Práchni, Ruppert Kolruss a K. a A. Bischofové - otec a syn v Kamenickém Šenově. V roce 1951 se provdala za Oldřicha Lipského, který jako zaměstnanec firmy realizoval část jejích návrhů. V roce 1952, po včlenění závodu do závodů Borského skla n.p., pracovala v jeho Ateliérech a v oddělení vysokého smaltu. Později působila v Ústředí bytové a oděvní kultury (ÚBOK) Praha jako volná výtvarnice v oboru sklo. Od září 1966 vyučovala na výtvarném oddělení Střední průmyslové školy sklářské v Novém Boru výtvarné zpracování skla se zaměřením na hutnické tvarování skla. Vyučovala také dějiny výtvarné kultury, odborné kreslení, odborné modelování a tvarování, vzorování v materiálu na sklářské huti.\n\n\n\n\n"}
{"id": "1555257", "url": "https://cs.wikipedia.org/wiki?curid=1555257", "title": "WIA (firma)", "text": "WIA (firma)\n\nWIA spol. s r. o. je česká firma. Je alternativním telekomunikačním operátorem, která byla založena roku 2002. K jejímu růstu přispělo v průběhu času i několik akvizic se společnostmi jako Nextra, Ipex, AVI, Temify a naposledy v roce 2019 se společností Casablanca INT. Společnost WIA se zaměřuje na telekomunikační služby pro domácnosti, firemní segment, státní správu a v rámci velkoobchodu i ostatní operátory. \n\n"}
{"id": "1555260", "url": "https://cs.wikipedia.org/wiki?curid=1555260", "title": "Kimia Alizadeh", "text": "Kimia Alizadeh\n\nKimia Alizadeh (* 10. července 1998, Karadž, Írán) je íránská (Ázerského původu) taekwondistka. Jako první Íránka získala olympijskou medaili, a to bronzovou na letních olympijských hrách v Riu de Janeiru v roce 2016. \n\nV lednu 2020 emigrovala z Íránu do Nizozemska. Označila se za „jednu z milionů utlačovaných žen v Íránu“ a svou rodnou zemi už nechce reprezentovat.\n"}
{"id": "1555262", "url": "https://cs.wikipedia.org/wiki?curid=1555262", "title": "Belfast Celtic FC", "text": "Belfast Celtic FC\n\nBelfast Celtic FC, zkráceně Belfast Celtic, byl severoirský fotbalový klub sídlící v Belfastu. Tým byl 14× mistrem Irska či Severního Irska. Klubovými barvami byly zelená a bílá.\n\nKlub skončil roku 1949 z politických důvodů, protože hráči a fanoušci byli katolíci a irští nacionalisté.\n\nKlub byl založen roku 1891 pod názvem Celtic podle klubu z Glasgow.\n\nPolitické události v Irsku ze začátku 20. let 20. století (vedoucí k odtržení většiny ostrova od Spojeného království) se promítly i na hřiště. Celtic nehrál ligu v sezonách 1920/21 až 1923/24. Po návratu do ligy skončil v roce 1925 třetí a poté byl 4× za sebou mistrem.\n\n26. prosince 1948 hrál Celtic proti Linfieldu. Linfield vyrovnal v poslední minutě a jeho fanoušci vběhli na hřiště a napadli hráče Celticu. Po skončení sezony v dubnu 1949 Celtic ligu opustil. V květnu a červnu jel na turné do USA a Kanady. V New Yorku Celtic překvapivě porazil Skotsko 2:0. Poté klub rozprodal hráče a hrál už jen přátelská utkání.\n\n"}
{"id": "1555266", "url": "https://cs.wikipedia.org/wiki?curid=1555266", "title": "Emanuel Ondráček", "text": "Emanuel Ondráček\n\nEmanuel Ondráček (25. prosince 1931 Dolní Poříčí – 5. prosince 2018) byl profesorem pro obor mechanika na Fakultě strojního inženýrství Vysokého učení technického v Brně a rektorem VUT v letech 1991–1994. Patřil mezi uznávané odborníky v oboru mechaniky těles, a to především v oblasti mezních stavů, plasticity, tváření a výpočtového modelování.\n\nPo získání výučního listu v oboru strojní zámečník ve strojírně Matěj Chábek v Letovicích studoval na Vyšší průmyslové škole strojnické v Brně. Po maturitě v roce 1953 pokračoval ve vzdělávání na strojní fakultě Českého vysokého učení technického v Praze, kde v roce 1958 absolvoval s vyznamenáním. Následně nastoupil jako asistent u profesora Aloise Farlíka na tehdejší Katedře technické mechaniky, pružnosti a pevnosti Fakulty strojní VUT. V stejném roce se také oženil. V roce 1959 přešel do podniku ŽĎAS, kde pracoval jako konstruktér tvářecích strojů a později jako výzkumný pracovník podnikového výzkumného střediska. Od roku 1963 působil ve Výzkumném ústavu tvářecích strojů a technologie tváření, nejprve jako vědecký pracovník a později jako vedoucí výpočtového oddělení. V roce 1964 úspěšně zakončil externí aspiranturu a získal titul kandidáta věd. V roce 1966 obhájil habilitační práci \"Podmínky plasticity při statickém zatěžování\" a nastoupil jako docent zpět na Katedru technické mechaniky, pružnosti a pevnosti FSI VUT. V letech 1969-1970 absolvoval roční pobyt na Albertské univerzitě v Kanadě u profesora J.B. Haddowa. Po návratu mu bylo z politických důvodů zakázáno učit, byl přeřazen na pozici vědeckého pracovníka a jeho doktorská disertační práce, kterou podal před odjezdem do Kanady, byla odložena. V následujících letech se věnoval vědecko-výzkumné činnosti, přičemž se postupně stal řešitelem dvou státních výzkumných projektů koordinovaných Ústavem termomechaniky Československé akademie věd v Praze. V 80. letech souběžně působil ve Výzkumném ústavu strojírenském a metalurgickém v Ostravě. \n\nNa pozici docenta se vrátil v roce 1978. V roce 1990 byl jmenován profesorem pro obor mechanika a v letech 1991-1994 byl rektorem VUT v Brně. V září 1993 byl pověřen funkcí náměstka ministra školství mládeže a tělovýchovy České republiky pro vysoké školy a vědu. Po odchodu z této funkce v roce 1997 působil až do roku 2012 jako poradce na rektorátu VUT v Brně. \n\nZa původní práce v oblasti tváření vysokými rychlostmi obdržel společně s profesorem Aloisem Farlíkem státní cenu Klementa Gottwalda (1970). Dále mu byla udělena Zlatá medaile VUT (1996), Zlatá medaile Masarykovy univerzity (1997), Stříbrná medaile JAMU (2007), Bronzové medaile Slezské univerzity (2006) a medaile Silesia docta et culta (2016). Bylo mu také uděleno čestné členství Společnosti Jana Palacha ve Všetatech (1994) a čestné občanství obce Křetín (2010).\n\n\n"}
{"id": "1555274", "url": "https://cs.wikipedia.org/wiki?curid=1555274", "title": "Sucháň", "text": "Sucháň\n\nSucháň je obec v okrese Veľký Krtíš v Banskobystrickém kraji na Slovensku ležící v centrální části Krupinské planiny. Žije zde  obyvatel.\n\nPrvní písemná zmínka o obci pochází z roku 1349. V obci se nachází opevněný renesanční evangelický kostel z roku 1530.\n\n"}
{"id": "1555276", "url": "https://cs.wikipedia.org/wiki?curid=1555276", "title": "Evangelický hřbitov v Suchdole nad Odrou", "text": "Evangelický hřbitov v Suchdole nad Odrou\n\nEvangelický hřbitov v Suchdole nad Odrou se nachází v městysi Suchdol nad Odrou v sousedství evangelického kostela.\n\nHřbitov má rozlohu 3425 m je ve vlastnictví městyse Suchdol nad Odrou.\n\nHřbitov byl založen roku 1856; roku 1879 byl rozšířen. Hřbitovní brána byla zbudována dle návrhu Eduarda Würtemberga. V době meziválečné náležel Německé evangelické církvi, po 2. světové válce byl zkonfiskován státem. \n\nRoku 2002 byl na hřbitově umístěn pomník bývalých německých občanů obce Suchdol a obětí všech válek.\n\nV zadní části hřbitova se nachází velká klasicistní hrobka rodiny Schittenhelm. K významným osobnostem, které na hřbitově odpočívají patří evangelický senior Jan Szepessy, českobratrský farář a historik Gustav Adolf Říčan či senátor Heinrich Fritsch.\n\n"}
{"id": "1555278", "url": "https://cs.wikipedia.org/wiki?curid=1555278", "title": "NGC 6503", "text": "NGC 6503\n\nNGC 6503 je trpasličí spirální galaxie v souhvězdí Draka. Od Země je vzdálená přibližně 20 milionů světelných let a pravděpodobně jde o polní galaxii, tedy nepatřící do žádné skupiny galaxií.\nObjevil ji Arthur Auwers 22. července 1854.\n\nNa obloze leží mezi hvězdami Aldhiba (ζ Dra) a Batentaban Borealis (χ Dra), 4′ západně od hvězdy 9. hvězdné velikosti. Za vhodných podmínek se dá vyhledat i malými dalekohledy, ale k jejímu pozorování je vhodnější středně velký dalekohled.\n\nTato galaxie leží na okraji prázdného místa vesmíru, které se anglicky jmenuje . Na snímku z Hubbleova vesmírného dalekohledu se růžovým zabarvením prozrazují oblasti, ve kterých se rodí nové hvězdy. Celkový průměr galaxie je asi 30 000 světelných let.\nJádro této galaxie obsahuje oblast slabě ionizovaného plynu (low ionization nuclear emission region - LINER).\n\n"}
{"id": "1555282", "url": "https://cs.wikipedia.org/wiki?curid=1555282", "title": "FC Biel-Bienne", "text": "FC Biel-Bienne\n\nFC Biel-Bienne je švýcarský fotbalový klub z města Biel / Bienne. Založen byl roku 1896. 1× byl mistrem Švýcarska. Podle městského erbu jsou klubové barvy červená a bílá.\n\nKlub byl založen roku 1896. Postupně se sloučil s několika dalšími kluby. Roku 1911 se přejmenoval na FC Biel-Bienne.\n\nV letech 1927 a 1930 tým vyhrál západní skupinu ligy, ve finálové skupině skončil v obou případech třetí.\n\nRoku 1947 se stal mistrem Švýcarska.\n\nV letech 1913 až 2015 hrál tým na stadionu Gurzelen, od roku 2015 je v Tissot Areně.\n\n"}
{"id": "1555300", "url": "https://cs.wikipedia.org/wiki?curid=1555300", "title": "Rantířov (nádraží)", "text": "Rantířov (nádraží)\n\nRantířov je železniční stanice v západní části obce Rantířov v okrese Jihlava, v Kraji Vysočina při řece Jihlavě. Leží na elektrizované jednokolejné trati 225 (25 kV, 50 Hz AC).\n\nZastávka byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku z Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\".\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz na trati procházející stanicí byl zahájen 28. května 1980.\n\nNacházejí se zde dvě jednostranná úrovňová nástupiště, k příchodu k vlakům slouží přechody přes koleje.\n\n\n"}
{"id": "1555307", "url": "https://cs.wikipedia.org/wiki?curid=1555307", "title": "Luis Caballero", "text": "Luis Caballero\n\nLuis Caballero (17. září 1962 Asunción – 6. května 2005 Asunción) byl paraguayský fotbalista, obránce. Byl zabit při loupeži ve vlastní kanceláři.\n\nHrál v paraguayské lize za Club Guaraní a Club Olimpia, V Argentině hrál za Deportivo Mandiyú. V letech 1984 a 1995 získal paraguayský mistrovský titul. Za reprezentaci Paraguaye nastoupil v letech 1983–1989 ve 27 utkáních. Byl členem paraguayské reprezentace na Mistrovství světa ve fotbale 1986, ale v zápase nenastoupil. V jihoamerickém Poháru osvoboditelů nastoupil v 8 utkáních.\n\n"}
{"id": "1555309", "url": "https://cs.wikipedia.org/wiki?curid=1555309", "title": "Objektová databáze", "text": "Objektová databáze\n\nObjektová databáze je databázový řízený systém, ve kterém je informace reprezentována ve formě objektu a používá se v objektově orientovaném programování. Objektové databáze se odlišují od relačních databází, které jsou tabulkové. Také existují objektově relační databáze, které jsou hybridem dvou předchozích přístupů.\n\nPrvní informace o objektových databázích se objevila v polovině 80. let.\n\nObjektově databázový řízený systém (Object-oriented database management systems - OODBMS nebo Object Database Management System - ODBMS) je kombinace databázových možností a objektově orientovaného programování. OODBMS dovoluje objektově orientovaným programátorům vyvíjet produkt, zachovat jako objekt, reduplikovat nebo modifikovat existující objekty. Díky tomu, že je databáze integrovaná (propojená) s programovacím jazykem, může programátor udržovat konzistenci v jednom prostředí. Proto se v OODBMS a programovacím jazyce používá stejný model reprezentace. Relační DBMS projekty proti tomu přísně rozlišují mezi databázovým modelem a aplikací.\n\nPočet web-technologií roste s implementací interních a externích sítí, společnosti mají zájem o OODBMS pro zobrazování svých komplexních dat. Použití DBMS bylo konkrétně určené k ochraně dat hlavně pro společnosti orientované na multimédia a prezentaci a organizaci služeb, jako computer-aided design (CAD). \n\nNěkteré objektově orientované databáze jsou propojené s objektově orientovanými jazyky, jako Delphi, Ruby, Python, JavaScript, Perl, Java, C#, Visual Basic .NET, C++, Objective-C a Smalltalk; jiné, jako JADE, mají svůj vlastní programovací jazyk. OODBMS používá přesně ten samý model jako objektově orientované jazyky. \n\nODBMS se vyvíjel v rámci výzkumu od začátku do poloviny 70. let jako vestavěná podpora grafových databází. Název \"Objektově orientovaný databázový systém\" vznikl přibližně v roce 1985.\n\nK výzkumným projektům zabývajícím se touto problematikou patří například Encore-Ob/Server (Brownowa univerzita), EXODUS (University of Wisconsin–Madison), IRIS (Hewlett-Packard), ODE (Bell Labs), ORION (Microelectronics and Computer Technology Corporation neboli MCC), Vodak (GMD-IPSI), a Zeitgeist (Texas Instruments). Projekt ORION měl víc publikací, něž ostatní. Won Kim z MCC spojil nejlepší z těchto publikací do jedné knihy a publikoval je v rámci The MIT Press.\n\nPočateční komerční produkty byly Gemstone, Gbase, a Vbase. Další komerční produkty se objevovaly na trhu od konce 80. do poloviny 90. let. To zahrnovalo ITASCA (Itasca Systems), Jasmine (Fujitsu, pod značkou Computer Associates), Matisse (Matisse Software), Objectivity/DB (Objectivity, Inc.), ObjectStore (Progress Software, která byla získana od eXcelon), ONTOS (Ontos, Inc., původní název Ontologic), O2(O2 Technology, vznikla sloučením několik společností, které byly získany firmou Informix, a ta IBM). Některé produkty jsou dosud znamé a přišly na trh jako open source nebo komerční, například, InterSystems Caché.\n\nObjektové databazové systémy přidaly objektovým jazykům prvek vytrvalosti. První komerční produkty byly integrovány s různými programovacími jazyky: GemStone (Smalltalk), Gbase (LISP), Vbase(COP) a VOSS (Virtual Object Storage System pro Smalltalk). Po většinu 90. let převládal na komerčním trhu objektových databází programovací jazyk C++. Producenti na konci 90. let rozšířili na trh jazyk Java.\n\nNa začátku roku 2004 došlo k dalšímu růstu objektových databází, když vznikly Open Source objektové databáze. Ty byly masově rozšířeny a jejich použití bylo jednoduché, protože byly napsány v OOP jazycích, jako Smalltalk, Java nebo C#, nebo Versant's db4o (db4objects), DTS/S1 od Obsidian Dynamics a Perst (McObject), jsou získatelné jak open source tak i komerční licence.\n\nVětšina objektových databází navíc nabízí různé typy dotazovacích jazyků, které dovolují objektům používat způsob deklarativního programování. To je oblast objektových dotazovacích jazyků, integrací dotazů a navigačních rozhraní.\n\nPřístup k datům může být rychlejší, protože objekty můžou být vyhledány přímo bez hledání přes ukazatel.\n\nJnou možností rozlišování mezi produkty je způsob zadání diagramu, podle kterého je databáze je definovaná. Základní podmínkou je, že programovácí jazyk a databazový diagram mají stejnou definici.\n\nMnoho objektových databází, jako Gemstone nebo VOSS, podporuje systém správy verzí. Nějaký objekt může být představen jako sada všech verzí. Kromě toho se různé verze objektů mohou chovat jako samy objekty. Takže některé databáze poskytují podporu trigger (česky spoušť) a omezení, které jsou bazou aktivní databází.\n\nEfektivita takové databází je dobrá, kde je potřeba obsahovat vlkou častku informaci v jednom elementu. Například banka může poskytnou klientovi informaci o tranzakcích, záznamy uživatele ATD.\n\nObjektové databáze uchovávají komplexní data a vztahy mezi daty, bez mapování vztahů řádků a sloupců, což je činí velmi pohodlnými pro aplikci, pracujicí s komplexními daty. Objekty mají relaci N:N (vztah many-to-many) a jsou přístupné přes ukazatele. Ukazately jsou připojeny k objektům pro provozní vztahů. Dalším významným rozdílem oproti RDBMS je, že můžou být programované s malými změnami bez vlivu na celý systém.\n"}
{"id": "1555314", "url": "https://cs.wikipedia.org/wiki?curid=1555314", "title": "Jarošov nad Nežárkou (nádraží)", "text": "Jarošov nad Nežárkou (nádraží)\n\nJarošov nad Nežárkou je železniční stanice přibližně kilometr jihovýchodně od obce Jarošov nad Nežárkou v okrese Jindřichův Hradec v Jihočeském kraji poblíž řeky Nežárky. Leží na jednokolejné elektrizované trati 225 (25 kV, 50 Hz AC). \n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existujících železnic v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". \n\nPo znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy. Elektrická trakční soustava zde byla dána do provozu 28. května 1980.\n\nNacházejí se zde dvě jednostranná úrovňová nástupiště, nástupiště č. 1 je u budovy, k příchodu na nástupiště č. 2 slouží přechody přes koleje.\n\n\n"}
{"id": "1555325", "url": "https://cs.wikipedia.org/wiki?curid=1555325", "title": "Šabtaj Šeftl Horowitz", "text": "Šabtaj Šeftl Horowitz\n\nŠabtaj Šeftl Horowitz, též \"Šabtaj Horowitz starší\", celým jménem \"Šabtaj Šeftl ben Akiva ha-Levi Horowitz\" (1565–1619) byl pražský židovský učenec a kabalista. \n\nNarodil se jako syn Akivy Horowitze a působil především v Praze. Mezi Šabtajovy blízké příbuzné patřil Avraham Horowitz (Šabtajův děd nebo strýc), Avrahamův syn Ješaja Horowitz a vnuk Šabtaj Šeftl Horowitz mladší.\n\n\nZejména spis \"Šefa tal\" vřele doporučuje k četbě ve své závěti Šabtaj Horowitz mladší.\n\n"}
{"id": "1555336", "url": "https://cs.wikipedia.org/wiki?curid=1555336", "title": "Sierra de Gata", "text": "Sierra de Gata\n\nSierra de Gata, v češtině zkráceně také Gata, je pohoří na západě Španělska a východě Portugalska. Sierra de Gata tvoří západní část Kastilského pohoří.\nNachází se na Španělsko-portugalské hranice a odděluje pánve řek Douro a Tajo. Nejvyšší horou je La Hastiala s nadmořskou výškou 1 735 metrů.\n"}
{"id": "1555340", "url": "https://cs.wikipedia.org/wiki?curid=1555340", "title": "Portuguesa", "text": "Portuguesa\n\nPortuguesa znamená v portugalštině, španělštině a katalánštině „portugalská“.\n\nPortuguesa může být:\n"}
{"id": "1555350", "url": "https://cs.wikipedia.org/wiki?curid=1555350", "title": "Havlíčkovo náměstí (Praha)", "text": "Havlíčkovo náměstí (Praha)\n\nHavlíčkovo náměstí v Praze je náměstí na Žižkově v Praze 3, které nese jméno po básníkovi, novináři a politikovi Karlu Havlíčkovi Borovském. Už od počátků Žižkova jako samostatného města plní funkci centrálního náměstí, na kterém je i budova žižkovské radnice. \n\nNáměstí vzniklo v roce 1875, kdy se také Žižkov stal samostatným celkem (ještě pod názvem \"Královské Vinohrady I.).\" Původně se jmenovalo Basilejské, v roce 1911 bylo přejmenováno na Havlíčkovo, za německé okupace (1940–1945) na Husovo a po osvobození se znovu přejmenovalo na Havlíčkovo.\n\nProstor náměstí tvoří čtverec o rozměrech zhruba 70 × 70 m, jehož rohy jsou orientovány na hlavní světové strany. Je mírně svažité, nejvýše je jižní roh, nejníže severní. Severovýchodní stranu čtverce tvoří Prokopova ulice. Ze západního rohu vede na západ ulice Štítného, z jižního rohu na jihovýchod Lupáčova a na jihozápad Lipanská.\n\nNa jihozápadní straně je v jižním rohu nejvýznamnější budova náměstí (čp. 700), žižkovská radnice, postavená v novorenesančním slohu v letech 1889–1891 podle plánů předložených Janem Šimáčkem, členem žižkovské městské rady. Nároží tvoří výrazná válcová věž s hodinami, zakončená kupolí. Jedno křídlo radnice je obráceno do náměstí, druhé křídlo v Lipanské ulici bylo v letech 1910–1911 rozšířeno podle návrhu stavitele Zdeňka Friče. V budově sídlí Úřad městské části Praha 3 a její součástí je i výstavní prostor a malý vnitřní dvůr se sochařskou výzdobou. Na žižkovské radnici se dvakrát ženil Václav Havel.\n\nVedle radnice, v západním rohu náměstí, je další mohutná budova, škola z roku 1883 postavená podle projektu architekta Sponnara (čp. 300). Západním křídlem zahýbá obloukovitě do Štítného ulice a v roce 1895 byla zvýšená o třetí patro. Základní škola tu fungovala až do roku 2014, kdy se přestěhovala do Cimburkovy ulice. Budova na Havlíčkově náměstí má být přebudována pro potřeby sousedního úřadu městské části. \n\nPřibližně v polovině severovýchodní strany náměstí do Prokopovy ulice ústí ulice Sabinova s nárožním domem čp. 111, tzv. domem U Merkura, který je třetí dominantní budovou náměstí. Jeho stavebníkem byl Eduard Žďárský (1855–1941), v letech 1988–1903 žižkovský starosta.\n\nÚdajně se původně uvažovalo i o stavbě kostela, ten pak byl ale vybudován nedaleko na Sladkovského náměstí.\n\nPlocha náměstí je upravena jako park, ve kterém je uprostřed pomník Karla Havlíčka Borovského. Socha v nadživotní velikosti od Josefa Strachovského z roku 1911 byla odlita ve třech exemplářích, jeden je před Vlašským dvorem v Kutné Hoře, jeden byl dopraven do Chicaga. Socha byla z náměstí odstraněna za německé okupace v roce 1943, v roce 1946 byla znovu odlita a vrácena na původní místo. Podruhé náměstí opustila v roce 1977 kvůli stavbě kolektoru a opět se vrátila v roce 1985. Na podstavci s pěti stupni je heslo Karla Havlíčka: \"\"Přislibujte si mně, vyhrožujte si mně, přece zrádcem nebudu\"\".\n\nV roce 2015 prošlo náměstí revitalizací spojenou i s architektonickými úpravami parku. Do dlažby okolo pomníku byly mezi jiným vloženy desky s citáty Havlíčkových epigramů.\n\n"}
{"id": "1555366", "url": "https://cs.wikipedia.org/wiki?curid=1555366", "title": "Slunečná (seriál)", "text": "Slunečná (seriál)\n\nSlunečná je český komediální a vztahový televizní seriál, který měl premiéru 11. ledna 2020 na stanici Prima. První díl nazvaný „Sázka“ byl nejsledovanějším pořadem dne (1,28 miliónů diváků starších 15 let) a překonal konkurenční pořad České televize \"Peče celá země\". V úterý 14. ledna 2020 porazil i seriál Ordinace v růžové zahradě 2 (1,051 miliónů diváků starších 15 let). Natáčení seriálu bylo zahájeno v srpnu 2019. \"Slunečná\" nahradila ve vysílání seriál \"Krejzovi\". Sponzoring u seriálu Slunečná je ke dni nejdražším z pořadů televize Prima. Seriál má podle dostupných dat ke dni nejvyšší odloženou sledovanost na počítačích i v TV.\n\nStatek na Slunečné je místo, kde rodina Popelkových dělá ten nejlepší kozí sýr a provozuje rodinný penzion a hospodu. Po nečekané smrti otce Popelky se mezi sestrami Týnou a Sylvou rozhoří boj o rodinné dědictví. Navíc louky okolo statku jsou ideální pro fotovoltaickou elektrárnu a to je další důvod statek prodat. Zatímco hodná Týna chce statek zachovat, vypočítavá Sylva by raději shrábla peníze a vrátila se zpátky do Prahy.\n\nDo toho všeho se na scéně objeví mladý investor Janek, kterému jde na prvním místě jen o peníze, ale statek mu změní život. Nejdřív kvůli sázce o Týnu si vymění roli se svým řidičem Vildou a hraje si na chuďase, kterým se ale brzy kvůli zradě svého bratrance a společníka ve firmě Romana stane. Janek se tak dostane do situace, kdy musí začít od nuly a podaří se mu přesvědčit Týnu, že ve dvou se to lépe táhne.\n\nS Týnou tak bojují o statek nejen kvůli sobě a odkazu otce, ale také kvůli jeho obyvatelům a zaměstnancům. Martin Popelka totiž statek poskytoval jako útočiště a zázemí pro ztroskotance a tím jim dal novou životní šanci.\n\nU starostů se odhaluje velké rodinné tajemství a Lídiny velké plány narušuje rozchod syna Štěpána s Týnou a přistěhování nesnesitelného tchána.\n\nStatek stojí ve vesnici Slunečná a název vesnice vyplývá z toho, že nad oblastí dochází k meteorologické anomálii, kdy statisticky méně prší a více svítí slunce. Na pastvinách, které většinu roku prohřívá slunce, rostou keře, květiny a bylinky, které spásají kozy a krávy a ty pak dojí mléko s jedinečnou chutí. Na statku se vyrábějí sýry, které mají delikátní chuť, a proto jsou oblíbené i za hranicí kraje. Do toho na statku stojí studna se „zázračnou“ vodou. Pomocí vody hospodyně Alžběta pomáhá ženám otěhotnět. Všichni v okolí si myslí, že to jsou jen Alžbětiny čáry, vše se změní v okamžiku, kdy se udělají rozbory. Ukáže se, že voda má opravdu složení, které může léčit poruchy plodnosti, a je jasné, že se objeví chytráci, kteří by vodu chtěli zpeněžit.\n\nDo malého penzionu, který je součástí statku, jezdí různí hosté. Rodiny, milenci, záletníci, teambuldingové party. Všechny tyto příběhy seriál Slunečná sleduje.\n\n\n"}
{"id": "1555367", "url": "https://cs.wikipedia.org/wiki?curid=1555367", "title": "Prezidentské volby v Abcházii 2020", "text": "Prezidentské volby v Abcházii 2020\n\nVolba prezidenta Abcházie v roce 2020 je v pořadí devátá volba prezidenta této částečně mezinárodně uznané kavkazské země a v pořadí osmá přímá volba hlavy státu. Jedná se o předčasné prezidentské volby, které se uskuteční následkem rezignace staronového prezidenta Raula Chadžimby ze dne 12. ledna 2020, pouhé čtyři měsíce po jeho znovuzvolení. Ústřední volební komise republiky poté ještě téhož dne stanovila datum konání prvního kola předčasných voleb na 22. března 2020.\n\nRegistrace kandidátů ucházejících se o pozici prezidenta Republiky Abcházie iniciativními skupinami a politickými stranami bude probíhat od 22. ledna do 11. února 2020. Do deseti dnů od registrace, nejpozději tedy do 21. února musí kandidáti svou kandidaturu potvrdit u Ústřední volební komise.\n\nSeznam kandidátů není zatím znám.\n\nPrvní kolo voleb bylo stanoveno na neděli 22. března 2020, hlasovací místa se voličům otevřou v 8:00 a uzavřou ve 20:00 místního času.\n"}
{"id": "1555371", "url": "https://cs.wikipedia.org/wiki?curid=1555371", "title": "Světový pohár v biatlonu 2021/2022", "text": "Světový pohár v biatlonu 2021/2022\n\nSvětový pohár v biatlonu 2021/2022 bude 45. ročníkem světového poháru pořádaným Mezinárodní biatlonovou unií (IBU). Hlavní událostí tohoto ročníku budou olympijské hry konané v čínském Pekingu v únoru 2022.\n\nProgram Světového poháru v biatlonu:\n"}
{"id": "1555374", "url": "https://cs.wikipedia.org/wiki?curid=1555374", "title": "Ginevra Cantofoli", "text": "Ginevra Cantofoli\n\nGinevra Cantofoli (1618 Bologna – 1672 Bologna) byla italská malířka aktivní v barokním období.\n\nCantofoli se narodila v italské Bologni v roce 1618 a malovat začala celkem pozdě. Umělecké vzdělání získala od Elisabetty Sirani v Boloni. Vytvořila velmi púsobivé portréty žen, alegorie i náboženské obrazy. \n\nMalovala díla pro několik církví. Mezi tyto práce patřila například \"Poslední večeře\", téma u malířek ojedinělé, pro kostel San Procolo, \"sv. Tomáš z Villanovy\" pro San Giacomo Maggiore v Boloni nebo \"Svatá Apolena\" pro kostel La Morte. Její vynikající portrét Beatrice Cenci, jí připsaný, je zcela v duchu jejich obrazů s působivou hrou světla a stínu. Inspiroval anglického básníka Shelleye k napsání hry \"The Cenci\".\n"}
{"id": "1555375", "url": "https://cs.wikipedia.org/wiki?curid=1555375", "title": "Richard Schubert von Soldern", "text": "Richard Schubert von Soldern\n\nRichard Ritter Schubert von Soldern, někdy též Richard von Schubert-Soldern (14. prosince 1852, Praha – 19. října 1924, Světlá) byl rakouský filosof a zástupce imanentní filosofie Wilhelma Schuppeho.\n\nV roce 1879 úspěšně zakončil studium na Pražské německé univerzitě s prací na téma \"korunovace a volba Fridricha II.\" a v roce 1882 se spisem \"o trancendenci objekut a subjektu\" na filosofické fakultě Lipské univerzitě u profesorů Wilhelma Wundta, Moritze Wilhelma Drobische a Maxe Heinzeho (1835–1909). \n\nV roce 1896 byl jmenován mimořádným profesorem, avšak již roku 1898 byl ze zdravotních důvodů propuštěn. Následně vyučoval až do roku 1915 jako gymnazijní profesor na německém gymnáziu v italské Gorici. Zde svou prací ovlivnil Carla Michelstaedtera.\n\nRichard von Schubert-Soldern formuloval Schuppeovu imanentní filosofii (vycházející z fenomenologie Edmunda Husserla) jako solopsismus v rovině teoretické, ne však v praxi. Stanovil, že \"Já\" jako celkový vztah veškerého obsahu vědomí a tvrdí, že vlastní \"Já\", resp. vnější fyzično, jsou rozpoznatelné pouze jako součást tohoto vztahu.\n\n"}
{"id": "1555376", "url": "https://cs.wikipedia.org/wiki?curid=1555376", "title": "Code Noir", "text": "Code Noir\n\nCode Noir (česky \"Černý kód\") je označení pro královský dekret, který upravoval práva majitelů otroků ve francouzských koloniích. První vydání vyšlo v roce 1685, podepsané francouzským králem Ludvíkem XIV.\n\nDokument mimo povinností otroků a práv majitelů upravoval i práva propuštěných černošských otroků.\n\nV 60 odstavcích jsou v dokumentu specifikována práva a povinnosti otroků a jejich majitelů. Dokument též upravoval tzv. židovskou otázku, resp. zakazoval židovským obyvatelům žít ve francouzských koloniích.\n\nV úvodních odstavcích, týkajících se náboženství bylo povoleno pouze katolické vyznání. Židé nesměli pobývat ani se usazovat v Nové Francii (odst. 1). Otroci museli být bez výjimek pokřtěni jako katolíci podle odst. 2. Povoleny byly pouze katolické sňatky, ostatní nebyly uznávány podle odst. 8. Dále bylo upraveno postavení nově narozených dětí, zda se z nich stanou svobodní francouzi nebo otroci. Pokud bylo dítě narozené otrockému páru, náleželo majiteli otrokyně (matky). Pokud byl otcem svobodný muž a matka otrokyně, stalo se dítě automaticky otrokem. Pokud byl otcem otrok a matkou svobodná žena, bylo dítě podle \"Code Noir\" také svobodné (odst. 12 a 13). \n\nOtroci nesměli nosit zbraň, s výjimkou, kdy dělali nosiče zbraní pro lov svému pánu. Otroci si nesměli pořizovat vlastní ošacení, jejich majitelé ale měli povinnosti jim oblečení poskytovat a zajistit jim i stravu (dle určených standardů, odst. 22-27). Otrok, který se pokusil napadnout svého pána nebo jiného svobodného člověka, byl popraven (odst. 33). Otroci tvořící rodinu, včetně nezletilých dětí, nesměli být prodáni odděleně.\n\nUprchlí otroci, kteří nebyli dopadeni déle než měsíc, byli po zadržení připraveni o uši a označkováni horkým železem. Pokud se útěk opakoval a byli opět chyceni, \"Code\" nařizoval uřezání svalstva na stehnech a další označkování. Po třetím pokusu o útěk následovala poprava. Pokud otrokovi na útěku pomáhala osoba černé pleti, bylo nařízeno bití a pokuta 300 liber cukru za každý den, kdy byl úkryt poskytnut. Pokud byla pomáhající osoba bílé pleti, byl trest pouze finanční (10 tourských liber za každý den ukrývání uprchlého otroka, podle odst. 38 a 39). Podle odst. 42 mohli majitelé své otroky spoutat do železných okovů a mohli je bít, zakázáno bylo pouze mrzačení s trvalými následky. \n\nMajitel otroka jej mohl propustit, pokud mu již bylo více než 20 let. Do 25 let k tomu byl nutný ještě dodatečný souhlas majitelových rodičů. Pokud byl otrok osvobozen, náležely mu stejná práva jako občanům Nové Francie (odst. 58 a 59). \n\nPoslední odstavec Code Noir (60) stanovil odvod všech poplatků, vyplývajících z něj přímo královské koloniální správě, kromě jedné třetiny, která měla být odevzdána vždy místní nemocnici. \n\n"}
{"id": "1555377", "url": "https://cs.wikipedia.org/wiki?curid=1555377", "title": "Assamaka", "text": "Assamaka\n\nAssamakka je malé pouštní město v severním Nigeru na hlavním hraničním přechodu s Alžírskem. Je to jediný oficiální přechod mezi těmito dvěma státy. Assamakka sdílí hranici s větším městem In Guezzam 10 km na alžírské straně. Hlavní silnice vede na sever v Alžírsku do Tamanrassetu, 400 km odtud. Assamakka je spojena s městem Arlit, 200 km na jih cestou, která vede převážně pískovými dunami. Z Arlitu pokračuje „uranová dálnice“, asfaltová silnice postavená v 70. letech 20. století pro těžařské vozy, na jih do Agadezu a Niamey. \n\nZatímco armáda na obou stranách hranice v 90. a nultých letech často uzavírala hraniční přechod kvůli vzpourám Tuaregů, hranice v tomto regionu nejsou účinně hlídány ani značeny. \n\nOblast kolem Assamakky je plochá a naprosto pouštní: skalnaté pláně regionu Toussasset začínají právě na východ a jsou přerušovány písečnými dunami. Na jih je oblast Azawagh charakterizována suchými pláněmi a starými údolími suchých řek, která se k jihozápadu šíří z pohoří Aïr.\n\nAssamakka má horké pouštní klima (Köppenská klimatická klasifikace \"BWh\") s extrémním teplem a velkým nedostatkem srážek. Od konce dubna do konce října stoupá rtuť ve stínu téměř každý den nad 40 °C; v červnu průměrná vysoká teplota ve stínu dokonce přesahuje 45 °C. Po celý rok jsou dny velmi horké a slunečné. Oblačnost a srážky chybí, s výjimkou krátkého nepravidelného období dešťů v červenci a srpnu, poté se počasí opět vyjasní.\n"}
{"id": "1555379", "url": "https://cs.wikipedia.org/wiki?curid=1555379", "title": "Marocká kuchyně", "text": "Marocká kuchyně\n\nMarocká kuchyně (arabsky: مطبخ مغربي) vychází z arabské, berberské, španělské, andaluské a středomořské kuchyně, byla ovlivněna také evropskou a africkou kuchyní. Marocká kuchyně je typická pro používání kuskusu, koření a olivového oleje. Dále se používá sušené ovoce, zelenina, citróny, olivy nebo arganový olej, z masa se používá především hovězí, kozí, skopové a kuřecí, používají se i plody moře. Jídlo se často připravuje ve hliněné nádobě zvané tažín.\nMaroko je známo pro svoje koření, proslavil se například šafrán z Talaouine, máta a olivy z Meknesu nebo pomeranče a citrony z Fesu. Kromě již zmiňovaný používá marocká kuchyně toto koření a bylinky: skořice, římský kmín, kurkuma, zázvor, paprika, koriandr, muškátový oříšek, hřebíček, fenykl, anýz, kajenský pepř, pepř, pískavice řecké seno, kmín, sezam, petržel, oregano, majoránka, šalvěj nebo vavřín.\n\nZnámá je také marocká směs dvaceti sedmi koření zvaná ras el-hanout.\n\n\nMaroko je známe pro svůj mátový čaj. Dále jsou rozšířeny různé ovocné džusy.\n\nV Maroku je provozováno také vinařství, Maroko se dělí na 5 vinařských oblastí, kterými jsou:\n\n"}
{"id": "1555381", "url": "https://cs.wikipedia.org/wiki?curid=1555381", "title": "Theresa Maria Coriolano", "text": "Theresa Maria Coriolano\n\nTheresa Maria Coriolano (1620 Bologna – 1671) byla italská malířka a umělkyně, která se věnovala umění rytí v baroku.\n\nCoriolano se narodila v Bologni jako dcera rytce Bartolomea Coriolana a malbu studovala u Elisabetty Sirani. Je autorkou rytiny Panny Marie s malým Ježíšem. \n\n"}
{"id": "1555388", "url": "https://cs.wikipedia.org/wiki?curid=1555388", "title": "Palit", "text": "Palit\n\nPalit je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Rab a je součástí opčiny města Rab. V roce 2011 zde žilo celkem 1 687 obyvatel.\n\nSousedními vesnicemi jsou Banjol, Kampor a Mundanije.\n"}
{"id": "1555389", "url": "https://cs.wikipedia.org/wiki?curid=1555389", "title": "Jakub Holeček", "text": "Jakub Holeček\n\nJakub Holeček (* 2. srpna 1978 Praha) je autor monografie o postavení finančních institucí v novém insolvenčním zákoně.\n\nJakub Holeček své mládí prožil ve Strašnicích. Poté studoval na Arcibiskubském gymnáziu v Praze. Pak studoval na Právnické fakultě UK i s doktorátem. Má manželku a 2 hodné děti. Žije v Černošicích. \n\nNapsal knihu \"Postavení finančních institucí v novém insolvenčním zákoně\". Předkládaná monografie souhrnným a vyčerpávajícím způsobem mapuje zvolené téma. Stěžejní část publikace je věnována aktuálnímu tématu postavení bank a ostatních finančních institucí jakožto věřitelů v insolvenčním řízení. S ohledem na aktuálně probíhající světovou hospodářskou krizi se jedná o téma vysoce aktuální, navíc s prokazatelně celospolečenským dopadem. Naproti tomu doba dosavadní účinnosti průlomového insolvenčního zákona, upravujícího zvolenou materii, nepřesahuje rok a půl. Příslušné odborné literatury, věnující se tématice související s tímto novým právním předpisem, je tedy doslova jako šafránu. Předkládané dílo tak vstupuje do dosud pouze nedostatečně zmapované oblasti a nabízí čtenáři fundovaný, obsáhlý a současně čtivý a přehledně strukturovaný náhled na ožehavé otázky, které s postupem finančních institucí proti svým věřitelům v úpadkovém řízení z podstaty věci souvisejí. \n\nNedílnou součástí předkládané publikace je i uvedení čtenáře do problematiky případného úpadku bank a ostatních finančních institucí. Publikace se konečně neomezuje na pojednání představené problematiky z hlediska výlučně národní legislativy. Její nedílnou součást představuje i seznámení čtenáře s právními předpisy na úrovni evropského (komunitárního) práva, kterými je Česká republika vázána. Předkládaná monografie tak jistě poskytne hodnotné informace a neocenitelnou pomoc nejen pracovníkům právních oddělení bank, pojišťoven, úvěrových družstev a jiných finančních institucí, ale ve stejné míře i soudcům, advokátům, pracovníkům orgánů státní a veřejné správy, pedagogům a studentům právnických fakult a vysokých právnických škol a dále i celé zainteresované odborné i laické veřejnosti.\n\n"}
{"id": "1555390", "url": "https://cs.wikipedia.org/wiki?curid=1555390", "title": "Carlotta Ferrari", "text": "Carlotta Ferrari\n\nCarlotta Ferrari (27. ledna 1837 Lodi – 22. listopadu 1907 Bologna) byla italská skladatelka známá svými operami.\n\nCarlotta Ferrari se narodila v italském Lodi a studovala zpěv a klavír na Milánské konzervatoři u Giuseppiny Strepponi. Ferrari napsala svou první operu \"Ugo\" ve věku dvaceti let. Tváří v tvář nedostatečnému zájmu získala finanční prostředky na svou první veřejnou produkci v Leccu a představení provedla sama. V dubnu 1875 byla Ferrari na doporučení Ambroise Thomase čestnou profesorkou skladby na Filharmonické akademii v Bologni a v tomto městě už zůstala až do své smrti. V roce 1857 složila operu \"Ugo\", v roce 1866 \"Sofia\" a lyrickou operu \"Eleonora d Arborea\". Skládala i hymny, kantáty, mše a desítky písní na motivy děl svého oblíbeného Danta. Slova si psala sama, byla i básnířkou. Její poezie vyšla ve 4 svazcích v roce 1879. V roce 1889 se stala předsedkyní Florentského výboru žen. Kromě písní a oper vydala autobiografii, poezii a prózu ve čtyřech svazcích s názvem \"Versi e prose\" v Bologni v letech 1878–82. Zemřela v Bologni 22. listopadu 1907.\n\nSvými básněmi zaujala českého básníka a překladatele Jaroslava Vrchlického, který její báseň \"Italia\" zařadil do knihy \"Poezie italská nové doby\". Tato báseň i jiné básně, povzbuzující ke sjednocení Itálie, byly zařazeny do slovníku \"National Risorgimento\". V roce 1968 uvedlo její rodné město Lody Carlottinu v rámci svých oslav významnou mši.\n\nFerrari byla během svého života úspěšnou skladatelkou. Složila opery a kantáty a byla považována za mistryni kánonu. Vybrané práce zahrnují:\n\n"}
{"id": "1555395", "url": "https://cs.wikipedia.org/wiki?curid=1555395", "title": "Palvínovská lípa", "text": "Palvínovská lípa\n\nPalvínovská lípa je památný strom na severozápadním okraji vsi Palvínov. Lípa malolistá (\"Tilia cordata\") je solitérní strom s nízce nasazenou korunou, s kořenovými náběhy poškozenými hospodářskými zvířaty. Lípa roste v nadmořské výšce 620 m, výška stromu je 20 m, výška koruny 18 m, šířka koruny 24 m a obvod kmene 530 cm (měřeno 2010). Strom je chráněn od 25. června 1985 jako esteticky zajímavý strom, krajinná dominanta, je významný svým stářím.\n\n\n"}
{"id": "1555397", "url": "https://cs.wikipedia.org/wiki?curid=1555397", "title": "Banjol", "text": "Banjol\n\nBanjol () je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Rab a je součástí opčiny města Rab. V roce 2011 zde žilo celkem 1 907 obyvatel. Banjol je největším sídlem na ostrově Rab.\n\nSousedními vesnicemi jsou Barbat na Rabu, Mundanije, Palit a město Rab.\n"}
{"id": "1555404", "url": "https://cs.wikipedia.org/wiki?curid=1555404", "title": "Horné Plachtince", "text": "Horné Plachtince\n\nHorné Plachtince jsou obec v okrese Veľký Krtíš v Banskobystrickém kraji na Slovensku. Žije zde  obyvatel.\n\nPrvní písemná zmínka o obci pochází z roku 1244. V obci se nachází jednolodní pozdněklasicistní evangelický kostel z roku 1859 a dřevěná zvonice z roku 1737.\n"}
{"id": "1555415", "url": "https://cs.wikipedia.org/wiki?curid=1555415", "title": "Kostnické náměstí", "text": "Kostnické náměstí\n\nKostnické náměstí je jedno z menších náměstí v Praze 3 na Žižkově. Jeho název připomíná místo, kde se v letech 1414 až 1418 odehrával Kostnický koncil a kde byl 6. července 1415 upálen mistr Jan Hus.\n\nNáměstí vzniklo v roce 1889 a jeho název se od té doby nezměnil. Díky svažitému žižkovskému terénu, který se tu projevuje zvlášť výrazně, má náměstí o rozměrech asi 80 × 40 m vlastně dvě úrovně: parčík podél delší strany na jihu je o několik metrů níže než vozovka na straně severní a je proto kolem něj kamenná zídka. Za trafostanicí na západní straně náměstí je nerovnost dokonce řešena schodištěm.\n\nZ Kostnického náměstí hvězdicovitě vychází celkem 6 žižkovských ulic: na sever Jeronýmova a dále ve směru hodinových ručiček Dalimilova, Štítného, Blahníkova, Husinecká a Orebitská.\n\nKolem náměstí stojí činžovní domy. V jednom z nich na západní straně (čp. 776) žil a zemřel grafik a malíř Vladimír Boudník, který tu má pamětní desku.\n\nNedaleko od Kostnického náměstí je ve Štítného ulici Žižkovské divadlo Járy Cimrmana.\n\nV letech 2018 a 2019 prošlo náměstí revitalizací, která zachovala jak vzrostlé stromy v parčíku, tak i částečně původní litinové zábradlí kolem něj a u schodů za trafostanicí.\n\n"}
{"id": "1555421", "url": "https://cs.wikipedia.org/wiki?curid=1555421", "title": "Keňská kuchyně", "text": "Keňská kuchyně\n\nKeňská kuchyně byla ovlivněna svahilskou, indickou a arabskou kuchyní. Nejznámějším keňským pokrmem je grilované maso nyama choma. Z indické kuchyně keňská kuchyně přejala například samosu nebo chapati.\n\nPříklady keňských pokrmů:\n\n\nKeňa já známa pro svou kávu, která se zde hojně pěstuje. Oblíbený je v Keni ale také čaj, který se obvykle dělá slazený a s mlékem.\"\"\n\nV Keni se vyrábí také pivo, nejznámější značkou je \"Tusker,\" nebo jáhlové pivo \"pombe.\" V Keni se pije také palmové víno. Někteří Keňané si také doma dělají silnou obilnou pálenku zvanou changaa, často do ní však přidávají různé příměsy a ta se tak stává toxickou, už došlo k několika otravám. Až do roku 2010 byla příprava této pálenky v Keni nelegální.\n"}
{"id": "1555431", "url": "https://cs.wikipedia.org/wiki?curid=1555431", "title": "Srovnávací pedagogika", "text": "Srovnávací pedagogika\n\nSrovnávací pedagogika (někdy také zvaná jako komparativní pedagogika) je jednou ze základních pedagogických disciplín, která se zabývá srovnáním vzdělávacích systémů, nebo jejich částí ve dvou nebo více zemích. Čerpá z poznatků a přístupů jiných věd, zároveň tyto poznatky doplňuje či prohlubuje. V rámci společenských věd vychází především z filozofie, psychologie a sociologie.\n\nExistuje mnoho způsobů jak definovat srovnávací pedagogiku. Pro příklad uvádíme následující definice:\n\n„Posláním srovnávací a mezinárodní pedagogiky je objevování, vysvětlování, podporování a šíření znalosti o vzdělávacích systémech a o idejích a problémech vzdělávání ve světě.“ (Comparative and International Education Society)\n\n„Srovnávací pedagogika provádí výzkumné aktivity zaměřené na podrobné dokumentování různých národních vzdělávacích systémů, se zaměřením na jejich organizační struktury, cíle edukace a edukační procesy.“ (Theisen, Adams, 1990)\n\n„Srovnávací pedagogika je analýza vzdělávacích systémů a problémů ve dvou či více zemích, a to v kontextu jejich historických, socioekonomických, politických, kulturních, náboženských a jiných faktorů. Srovnávací pedagogika je interdisciplinární oblast výzkumu, která čerpá ze sociologie a ekonomie vzdělávacích procesů, z poznatků o jejich historickém vývoji a o současné vzdělávací politice.“ (Brickman, 1992)\n\n“Srovnávací pedagogika používá data z jedné nebo více zemí či regionů\n\n\nSouhrnně se může tvrdit, že srovnávací pedagogika není pouze komparace vzdělávacích systémů, ale jedná se taky o popisy, dokumentace a analýzy zprostředkující poznatky o vzdělávacím systému určité země do jiné.\n\n\nSrovnávací pedagogika slouží:\n\n\nPoznatky se srovnávací pedagogiky jsou pro širší veřejnost důležité z toho důvodu, že ovlivňují postoje ke vzdělávání ve vlastní zemi, umožňují vzdělávací systém v dané zemi hodnotit a také jej ovlivňovat.\n\nPočátky srovnávací již do antického období. Již Xenofon, který poukazoval na rozdíly mezi spartskou výchovou chlapců a výchovou a vzděláváním Peršanů. Podobně i Cicero, který popisoval řecký a římský způsob výuky, nebo Tacitus, který analyzoval kulturu a výchovu Židů, Galů a Germánů a poukazoval na odlišnosti od římské kultury a výchovy.\n\nV období od středověku až do počátku 19. století publikovali různí cestovatelé a obchodníci své poznatky o vzdělávání a výchově v různých zemích a porovnávali je s možnostmi na jejich domácím území. Všechny tyto poznatky o školství ovšem nebyly v žádném systematickém či vědeckém přehledu.\n\nZa zakladatele srovnávací pedagogiky a za toho, kdo položil metodologický základ této disciplíny, je považován francouzský osvícenec Marc Antoine Jullien de Paris, a to na základě své publikace „Nárys a předběžné pohledy na práci o srovnávací pedagogice“, která vyšla v Paříži v roce 1817. Samotná publikace obsahuje 2 části: První část obsahuje důvody, které vedou k vytvoření srovnávacího výkladu o vzdělávání v různých zemích Evropy. Druhá část je metodologicky založena a zahrnuje otázky určené ke sběru informací o vzdělávacích systémech. Sám autor vytyčil principy, které se ve srovnávací pedagogice uplatňují dodnes (přesná dokumentace o školství v různých zemích, objektivní vyhodnocování rozdílnosti).\n\nVe 20. století nastal velký rozkvět srovnávací pedagogiky jak v Evropě, tak i v USA. Začaly být zakládány vědecké asociace a ústavy pro dokumentaci a srovnávací výzkum vzdělávacích systémů. I po 2. světové válce se srovnávací pedagogika rozvíjela ve velkém, vznikaly vědecké společnosti, výzkumná a dokumentační centra a speciální časopisy. Dokonce i UNESCO podporovalo srovnávání a popisování vzdělávacích systémů, především v méně rozvinutých zemích, kde vzdělání bylo na nízké úrovni oproti jiným zemím. V rámci UNESCA byl v Hamburku roku 1955 založen dodnes působící Institut pro vzdělávání, a v roce 1958 v Amsterdamu byla zahájena činnost IEA \"(International Association for the Evaluation of Educational Achievement),\" která provedla několik srovnávacích měření vzdělávacích výsledků ve školách mnoha zemích světa.\n\n• studie o edukačních problémech v jednotlivých zemích (např. prestiž učitelského povolání v ČR)\n\n• průřezové studie zkoumající určitý jev ve více zemích, jsou stanovena společná kritéria (např. porovnání vzdělávacích standardů, přijímání studentů na VŠ)\n\n• mezinárodní studie srovnávající vzdělávací systémy podle společných kategorií (např. úroveň znalostí desetiletých žáků ze čtenářské gramotnosti)\n\n• nadnárodní studie (např. perspektivy multikulturní výchovy, Světová krize ve vzdělávání atd.)\n\nNeexistuje jediný typ srovnávací studie, která by dokázala odpovědět na všechny otázky týkající se fungování vzdělávání v jiných zemích. Nejplodnější studie jsou podle nich ty, které kombinují více metodologických postupů.\n\nMezi základní principy metodologie srovnávací pedagogiky dle Průchy (2006) řadíme:\n\n\n"}
{"id": "1555433", "url": "https://cs.wikipedia.org/wiki?curid=1555433", "title": "Freydís", "text": "Freydís\n\nFreydís je ženské křestní jméno germánského původu. Pochází ze starogermánských slov frauja, fraujôn či frauja \"\"pán, mistr\"\" a dís \"\"dáma\"\", \"\"žena\"\", \"\"kněžka\"\". \n\n\n\n"}
{"id": "1555439", "url": "https://cs.wikipedia.org/wiki?curid=1555439", "title": "Albrecht Libštejnský z Kolovrat (1583–1648)", "text": "Albrecht Libštejnský z Kolovrat (1583–1648)\n\nAlbrecht Libštejnský z Kolovrat, také Albrecht Liebsteinský z Kolowrat (15. září 1583 Innsbruck – 12. srpna 1648 Praha) byl zakladatel starší (rychnovské) větve českého šlechtického rodu Libštejnských z Kolovrat. Zastával úřad místokancléře Českého království.\n\nNarodil se jako syn Jana Libštejnského z Kolovrat (1550–1616) a jeho manželky Kateřiny svobodné paní Boymund z Payersbergu (Bayersbergu; 1562–1618).\nV roce 1629 byl jmenován říšským dvorním radou. Důležitější byl následující rok, kdy se stal císařským komořím, německým místokancléřem v Čechách a českým královským místodržícím.\n\nZemřel na konci třicetileté války a byl pohřben v Praze.\n\nV roce 1629 si koupil statky Přítoky a Čestín Kostel. Později je však prodal. V roce 1640 koupil panství Rychnov nad Kněžnou, Zámrsk a Borohrádek za 120 tisíc zlatých od císařovny vdovy Eleonory Mantovské.\n\nV Innsbrucku se 2. května 1616 oženil se Sabinou Viktorií svobodnou paní z Wolkenstein-Trostburgu (16. 3. 1596 Hohensaal b.M. – 27. 8. 1684 Chrudim, pohřbena v Chrudimi). Narodilo se jim 11 dětí. Čtyři synové byli 20. července 1658 povýšeni do říšského hraběcího stavu a 8. listopadu 1660 českého hraběcího stavu.\n\n"}
{"id": "1555440", "url": "https://cs.wikipedia.org/wiki?curid=1555440", "title": "Střelba ku ptáku", "text": "Střelba ku ptáku\n\nStřelba ku ptáku je tradiční evropský střelecký sport spočívající ve střelbě z luku, kuše či pušky na model ptáka upevněný na dlouhé tyči.\n\nV Česku byla střelba ku ptáku spojena především s oslavami letnic, během kterých byl vítězný střelec vyhlášen za krále ptačího a na jehož počest byla pořádána slavnost. Zvyk byl pravděpodobně převzat z Německa a původně se střílelo na ptáka živého přivázaného k dlouhé tyči, později na ptáka dřevěného. O vážnosti celé události svědčí fakt že v roce 1479 nařídil Vladislav Jagellonský svým úředníkům v Kutné hoře aby odevzdali střelcům hřivnu stříbra, která měla být užita na odznak ve tvaru ptáka který král ptačí během slavnosti nosil. Kněží a moralisté kritizovali tento zvyk jako urážlivý vzhledem k tomu že je pořádán na svátek seslání Ducha svatého, přičemž Duch svatý bývá symbolizován holubicí, a poukazovali na nemírnou spotřebu alkoholu před střelbou i po ní. Obecný lid se samotné střelby účastnit nemohl, ale věnoval se zábavě během ní i po ní – provozoval hry, závody, popíjel, tancoval, sázel se a rval. Lidové prostředí také znalo kromě krále ptačího také letniční krále a královny volené během králenských slavností.\n"}
{"id": "1555442", "url": "https://cs.wikipedia.org/wiki?curid=1555442", "title": "Židovský hřbitov v Mladé Boleslavi", "text": "Židovský hřbitov v Mladé Boleslavi\n\nŽidovský hřbitov leží v jižní části města Mladá Boleslav a je chráněnou kulturní památkou.\n\nZaložen byl naproti hradu za řekou Klenicí se vstupem z dnešní Pražské ulice před rokem 1584, ze 16. století pocházejí i nejstarší dochované náhrobky. Přes 2000 dochovaných renesančních, barokních a klasicistních stél z něj činí jednu z nejvýznamnějších židovských památek zemi. Mezi vyhledávané patří hrob Jakoba Baševiho z roku 1634, který byl v roce 1622 jako první Žid v tehdejší habsburské monarchii císařem Ferdinandem II. povýšen do šlechtického stavu a který se finančně podílel na aktivitách Albrechta z Valdštejna. Náhrobek je ozdoben erbem, který tento privilegovaný dvorní Žid získal spolu se šlechtickým přídomkem z Treuenburgu. Baševiho žena Hendl, která zemřela už v roce 1628, však byla pohřbena na Starém židovském hřbitově v Praze stejně jako Baševiho synové Abraham (1639) a Šemuel (1666).\n\nDo areálu se vstupuje brankou z Pražské ulice vedle domu hrobníka (čp. 165), v němž býval židovský špitál, anebo vjezdem z ulice Ke hřbitovu. V jižní části hřbitova se nachází osmiboká obřadní síň z roku 1889, v níž je umístěna expozice \"Dějiny Židů na Mladoboleslavsku\", přímo u jižní pohradní zdi se dochovala funkcionalistická márnice z roku 1937. Přes sto padesát dochovaných náhrobků tvoří vnitřní opěrné zdi, součástí hřbitova je také nádrž na vodu a pomník.\n\nHřbitov je v majetku Židovské obce v Praze v něm je včetně budov i náhrobků od roku 1995 postupně rekonstruován, probíhá zde celoroční údržba. Klíče lze zapůjčit v městském informačním středisku či hradním muzeu.\n\nVe městě stávala v Synagogní ulici také synagoga z roku 1785, která byla v roce 1962 zbořena. Byla součástí židovské čtvrti jižně od radnice, kterou tvořily ulice Starofarní, Synagogní, Bělská, Vodkova a část ulice Krajířovy.\n\n"}
{"id": "1555450", "url": "https://cs.wikipedia.org/wiki?curid=1555450", "title": "Obrataň (nádraží)", "text": "Obrataň (nádraží)\n\nObrataň je železniční stanice v severovýchodní části obce Obrataň v okrese Pelhřimov v Kraji Vysočina nedaleko Kejtovského potoka. Leží na neelektrizované jednokolejné trati 224 a úzkorozchodné trati 228. Ve městě se dále nachází železniční zastávka \"Obrataň zastávka\" (trať 228).\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. První vlak zde projel 1. října 1888, 17. prosince byl zahájen pravidelný provoz v úseku z Tábora do Horní Cerekve. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\n31. října 1897 došlo i díky lokálním investicím k završení iniciativy představitelů města Nová Bystřice, kdy bylo dokončeno železniční spojení s Jindřichovým Hradcem, poté byla pro potřeby stavby trati založena akciová společnost Localbahn Neuhaus – Neubistritz (česky \"Místní dráha Jindřichův Hradec – Nová Bystřice\"), stavební práce prováděla firma \"Leitner & Fröhlich\" z Vídně. Dopravní obsluhu trati pak zajišťovala společnost Císařsko-královské státní dráhy (\"kkStB\"). Kolejový rozchod činí 760 mm (tzv. bosenský rozchod).\n\nÚzkokolejná trať pokračovala roku 1906 směrem k Obratani, kde se trať potkávala se spojovací tratí z Horní Cerekve do Tábora (dnes označovaná jako 224). Vlastníkem trati byla akciová společnost \"Místní dráha Jindřichův Hradec – Obrataň\", stavbu provedla firma Ing. Antonín Loos z Prahy. Společnost ve stanici zbudovala vlastní dopravní objekty. Provoz rovněž zajišťovala (\"kkStB\").\n\nPo zestátnění BMTB a dalších soukromých společností v Rakousku-Uhersku roce 1908 pak obsluhovala stanici jedna společnost, \"kkStB\", po roce 1918 pak správu přebraly Československé státní dráhy.\n\nV normálněrozchodné části stanice nacházejí dvě jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1555456", "url": "https://cs.wikipedia.org/wiki?curid=1555456", "title": "Lucia Casalini Torelli", "text": "Lucia Casalini Torelli\n\nLucia Casalini Torelli (1677 Bologna – 18. května 1762 Bologna) byla italská malířka působící v Bologni. Byla manželkou malíře Felice Torelliho (a švagrová houslisty a skladatele Giuseppa Torelliho) a matkou malíře Stefana Torelliho. Narodila se v roce 1677 v Bologni, kde studovala malbu u Giovanniho Gioseffa dal Sole.\n\nDcera Antonia Casaliniho a Antonie Bandiera začala studovat malování u svého bratrance Carla Casaliniho. Ve třinácti letech však vstoupila do ateliéru významného Boloňského malíře Giovana Gioseffa Dal Sole. Zde potkala svého budoucího manžela, také úspěšného malíře, Felice Torelliho, kterého učitel pravidelně posílal do domu mladé dívky, aby její kresby kopíroval. Oba se vzali v roce 1701 a brzy otevřeli vlastní studio a dílnu, kde učili vlastní studenty. Měli sedm dětí, z nichž dvě, Anna a Stefano, se stali umělci. V roce 1706 byl Felice Torelli jedním ze zakladatelů Accademia Clementina; Lucia byla zvolena čestnou členkou v roce 1726, několik let poté, co se členkou akademie stala Rosalba Carriera. Aktivní účast Lucie a Felice na Akademii Clementina v Boloni přispěla k jejich uměleckému a společenskému úspěchu v tomto městě.\n\nJejí práce byly většinou posvátné předměty, ale specializovala se také jako portrétní malířka a vytvořila portréty prominentních boloňských rodin své doby. Měla vlastní styl i smysl pro barevnost. Významné byly její portréty šlechtické rodiny Augustů. Mimo jiné malovala různé církevní portréty jako byli například kardinálové Ruffo, Spinola, Doria nebo Gozzadini. Její dva obrazy jsou také v kostele San Domenico.\n\nUmělkyně ovdověla v roce 1748 a zemřela v Bologni 18. května 1762 ve věku 85 let. Mnoho jejích děl je ztraceno. V kostele San Domenico v Imole se nachází její malovaný oltářní obraz, který líčí svatého Tomáše Akvinského.\n\n\n\n"}
{"id": "1555458", "url": "https://cs.wikipedia.org/wiki?curid=1555458", "title": "The Rolling Stones v Československu", "text": "The Rolling Stones v Československu\n\nČlánek The Rolling Stones v Československu popisuje první koncert této britské rockové skupiny v zemi. Rolling Stones vystoupili 18. srpna 1990 na Velkém strahovském stadionu v Praze. Byla to jedna z prvních významných raně postkomunistických událostí, mnohými označovaná jako počátek tzv. \"„druhé revoluce“\" (myslí se tím doba prvních velkých koncertů zahraničních skupin v porevolučním Československu). Koncert byl vnímán jako potvrzení pádu komunistického režimu v Československu a slogan \"„Tanks are rolling out, The Stones rolling in“\" (Tanky se valí ven, Stouni se valí sem) odkazoval zároveň na probíhající odchod sovětských vojsk z československého území. Účast se odhadovala na 100 000 návštěvníků (do té doby největší koncert), mezi nimiž byl i tehdejší československý prezident Václav Havel.\n\nNabídku k uskutečnění koncertu v Praze přinesla na jaře roku 1990 šlechtična Diana Sternbergová do kanceláře Vladimíra Hanzela, tehdejšího tajemníka prezidenta Václava Havla. Hanzel informaci oznámil prezidentu Havlovi, který byl několikaletým fanouškem skupiny a pověřil jej, aby vyhledal tuzemskou agenturu schopnou realizovat takový koncert. Hanzel oslovil svého přítele a dlouholetého šéfa pražského klubu Na Chmelnici Luboše Schmidtmajera, který tvořil se čtyřmi dalšími členy družstvo MARS. Družstvo, které vzniklo koncem roku 1989 jako produkční společnost a získalo první zkušenosti s mimořádně důležitým Koncertem pro všechny slušný lidi nebo s koncerty českých rockových skupin (např. Hudba Praha nebo Pražský výběr), nabídku uspořádat tak velký koncert Rolling Stones přijalo.\n\"„Musím říci, že se tentokrát jedná o něco naprosto mimořádného, dokonce o něco naprosto mimořádného i ve světovém měřítku, protože pokud jsme měli možnost se bavit s producenty ze světa, v podstatě koncert Rolling Stones pro každého lokálního promotéra je prubířský kámen toho, jestli schopen zvládnout potom všechno dál.“ -\" Jiří Růžek (člen MARS PRODUCTION) v pořadu \"Kulatý stůl\", 1990.\n\nJunior klub Na Chmelnici byl pražský večerní klub, který působil v 80. letech jako místo koncertů, výstav, přednášek o výtvarném umění nebo kinematografii, divadelních představení, ale také poslechové diskotéky hudebních publicistů Jiřího Černého nebo Josefa Vlčka. Důležité postavení v klubu měly především koncerty tehdy zakázaných a komunistickým režimem nenáviděných skupin jako Jasná Páka/Hudba Praha nebo Pražský výběr, Visací zámek nebo Krausberry. Tehdejší undergroundovou scénu navštěvoval v klubu i tehdejší disident a signatář Charty 77 Václav Havel, kterého doprovázela Státní bezpečnost.\n\nDružstvo MARS, tvořené Lubomírem Schmidmajerem, Milanem Pešíkem, Jiřím Růžkem, Jakubem Mejdřickým a Michalem Ambrožem, nabídku organizování koncertu přijalo, ovšem takový koncert nebyl v podmínkách doznívajícího socialismu ekonomicky možný. Mezi družstvem MARS a managementem R.S. probíhala komunikace nejprve korespondenčně: jediným komunikačním prostředkem byl fax, který do Prahy přivezl Karel Schwarzenberg z Vídně. Čeští producenti (tehdy neuměli moc anglicky, takže jim lidé z týmu Stones potupně přezdívali \"yes men\" pro jejich jednoduché odpovědi \"yes\", \"maybe\" nebo \"possible\") se poté i s Vladimírem Hanzelem vypravili 2. června 1990 do Mnichova, kde u příležitosti tamního koncertu Rolling Stones měli s manažery již vážně jednat o pražském vystoupení. K manažerům skupiny se dostalo mylné oznámení, že se k nim chystá delegace od československého prezidenta, členové družstva MARS však do mnichovského hotelu dorazili v neformálním, byť podle jejich slov v nejlepším oblečení. Termín pražského koncertu byl stanoven na 18. srpna, tedy mezi koncertem v německém Gelsenkirchenu a dvojicí koncertů v Londýně na stadionu Wembley, kde mělo být turné završeno. Během jednání se řešila cena koncertu: manažeři oznámili, že náklady koncertu budou stát jeden a půl milion dolarů; cena vstupenek zajímala i samotného Micka Jaggera, který se na to dotázal přímo Vladimíra Hanzela a dostalo se mu odpovědi, že \"\"vstupenka bude levnější než originální rockové album ze Západu.“\"\nManagement skupiny netrpělivě a intenzivně faxoval, kdy agentura složí zálohu. Prezident Havel družstvu MARS věnoval 30 000 $ ze získaného ocenění, tuto šťastnou informaci faxem získala druha strana manažerů Stones, kteří ale netrpělivě čekali na slíbenou zálohu částky tří set dolarů. Nakonec se díky tehdejšímu ministru průmyslu Vladimíru Dlouhému podařilo situaci vyřešit, ten tehdy působil jako poslední předseda Státní plánovací komise a on spolu s tehdejším generálním guvernérem československé státní banky Josefem Tošovským půjčil 300 000 dolarů. Čeští promotéři pak zapůjčené peníze vrátili.\n\nAgentura MARS se tedy vypravila podepsat smlouvu do Vídně, kde Rolling Stones odehráli v pořadí již 34. koncert jejich evropského turné Urban Jungle. Mezitím Mick Jagger poslal prezidentu Havlovi osobní dopis, kde se zmínil o tom, \"„že celou dobu sledoval politický vývoj dění v Československu a bude pro něj velká čest se s ním setkat a odehrát zde koncert.“\" Podepsaní smlouvy nebylo na první pohled, tak jednoduché, jak se zdálo, podle vzpomínek Jakuba Mejdřického se ve smlouvě několikrát škrtalo a management skupiny dokonce požadoval podpis některého ministra z tehdejší československé vlády, což nebylo možné. Nakonec smlouvu o pětadvaceti stranách podepsali - za českou produkci Lubomír Smidmajer a jako tajemník československého prezidenta Vladimír Hanzel.\n\nDo Vídně přijel také štáb Československé televize v čele s Janem Rubešem, ten v ČST začínal jako režisér dokumentárních filmů a usiloval o to, aby byl jako první československý filmař, který se skupinou natočí krátký rozhovor. Jeho cílem bylo, aby si českoslovenští fanoušci mohli rozšířili povědomí o Rolling Stones, protože tu čtyřicet let stínila tzv. „železná opona“ a tehdy se do socialistického státu velmi vzácně distribuovala jen hudba. Nějaký čas jednal s manažery Stones (na přípravě otázek přes fax spolupracoval se svým přítelem, americkým novinářem Peterem Greenem) a shromažďoval otázky, které musely projít zvláštní cenzurou, protože některé nevinné otázky pro Jaggera a Richardse byly zamítnuty. Jednou z otázek byla např. otázka tykající se několik let trvající spolupráce Jaggera s Richardsem, když jsou oba od sebe odlišní v životosprávě, chování, načež jim management otázku zamítl s odůvodněním, \"„že jsou prý stejní“\". Nakonec i přes spory s neúprosným managementem byli ochotní samotní Rolling Stones, kteří byli bezprostředně vstřícní a štábu dovolili zeptat na cokoliv. S Mickem Jaggerem štáb hovořil dlouho (dokonce i mimo kameru) a samotného ho zajímalo, jaká je pro ně ona „znovunabytá svoboda a demokracie“. Během rozhovoru měla Československá televize za úkol natočit s Jaggerem televizní upoutávku pro prodej vstupenek, načež vznikla slavný slogan: \"Kameny se valí do Prahy!\" (slogan vymyslel Alexej Guha, filmový producent a později jeden z tvůrců dokumentárního cyklu \"Bigbít\"), který se zalíbil samotnému Jaggerovi. V hotelovém apartmá štáb natočil také rozhovor s Keithem Richardsem, který prozradil, že hrát někde, kam předtím nesměl znamená pro něj něco extra. Během rozhovoru s Richardsem nechyběla krabiček cigaret a panák bourbonu. Kromě rozhovoru, Rubeš natočil také záběry ze zákulisí koncertu, ladění kytar, ovšem měl vyslovený zákaz natáčet lešenáře při stavbě pódia, protože by se prý (podle managementu) mohli začít předvádět a z konstrukce spadnout.\n\nVstupenky se začaly prodávat již počátkem srpna, ovšem jenom v Praze, protože tehdy neexistovala žádná distribuční síť vstupenek (společnost Ticketpro založil kanadský promotér Serge Grimaux až v roce 1992), lístky na koncert se tedy prodávaly nejprve v obchodu s hudebními nosiči baskytaristy Jana Ivana Wünsche a později ve dvou maringotkách (zapůjčených od pořadatele pražských Matějských poutí, Václava Kočky st.) umístěných na Staroměstském náměstí a pražském Výstavišti, kde družstvo MARS sídlilo. Zanedlouho pořadatelé problém vyřešili a tak již 6. srpna bylo možné vstupenky zakoupit ve všech okresních městech republiky, jak také bylo významně ohlášeno den předtím v Československé televizi v pořadu \"Týden v kultuře\". Pro polské fanoušky platila vstupenka jako výjezdní doložka. Již tehdy \"řádili\" překupníci vstupenek, kteří původní vstupenky kopírovali pouze z přední strany a volně je prodávali. V předprodeji vstupenky stály 250 Kčs a na místě 280 Kčs, zástupci Rolling Stones požadovali, aby ceny vstupenek dosahovaly 1 000 Kčs, ovšem kvůli tehdejší průměrné hrubé mzdě, která činila 3 286 Kčs, se návrhu opustilo. Pracovníci Pražského hradu (např. architekt Zdeněk Lukeš) a nejužší společenský kruh kolem Václav Havla (např. gymnastka Věra Čáslavská) měli vstupenky modré (normální vstupenky byly tisknuty ve žluté barvě) s vtisknutým nápisem HRAD a vstup měli zcela zdarma. Prodej vstupenek vytvořil nevídaný počin, za pouhých 18 dní se jich prodalo přes 100 000.\n\nNa turné se skupinou jako předkapela jezdila americká funkrocková skupina Dan Reed Network, ovšem československým fanouškům chtěli Stones vybrat domácí skupinu. Česká produkce poslala samotnému Jaggerovi (přezdívanému \"the Boss\") magnetofonovou pásku s nejnovější nahrávkou \"Dvacet deka duše\" od skupiny Etc... v čele se zpěvákem Vladimírem Mišíkem. Jagger si je bez dlouhého přemýšlení jako předskokany vybral. Pro samotnou skupinu to byl velký úspěch, ovšem trochu také problém, protože skupina měla již dovolenou a proto nebyla na koncert dostatečně připravena. Před koncertem byl velmi nervózní hlavně zpěvák Mišík, který si na vystoupení přinesl prázdný futrál bez kytary.\n\nBylo potřeba zvolit místo koncertu, při výběru lokace pomáhal Jan Rubeš (ten, který se skupinou natočil rozhovor ve vídeňském hotelovém apartmá, byl českou produkcí osloven, aby díky své dobré angličtině vypomohl při výběru místa konání koncertu), dějištěm měl být bezpochyby Strahovský stadion, který již nehostil obří spartakiádu, která byla zrušena resp. přejmenována na Pražské sportovní hry, a ty se konaly na sousedním stadionu Evžena Rošického. Zástupcům Stones se stadion na Strahově zalíbil a tudíž byl vybrán jako ideální místo s rozměry 310,5 x 202,5 m, s rozměry plochy 62 876 m² a senzační kapacitou 250 000 diváků. Aby na Strahovském stadionu skupina vůbec mohla vystoupit se s velkou zásluhou postarala olympijská gymnastka Věra Čáslavská.\n\nDo Prahy přijel Steve Thomas (tour manager, který dohlížel na stavbu pódia, generátory proudu, ozvučení, zázemí pro catering a veškerý personál), ten s Lubošem Schidmajerem poprvé navštívil strahovský stadion a sháněl pomocné síly pro stavbu stage. Na stadionu se setkal s tamějším ředitelem sportoviště, kterému sdělil, že se scéna postaví na šířku, protože na délku to nelze. Nevěřícímu řediteli vysvětlil, že stadion je o necelý metr z kopce. Thomas s vodováhami vyměřil polohu pódia, načež na papír načrtl pódium a výseč, která měla původně pohltit zhruba 80 000 diváků, ovšem rekordní počet prodaných vstupenek měl podle odhadů dosáhnout návštěvnost sta tisíc diváků. A tak se načrtnuté pódium přesunulo o deset metrů dozadu. Chvílemi Thomas začal českou produkci MARS podceňovat, protože nebyly k sehnání např. pneumatická kladiva, které sháněl nejprve v pražském železářství U Rotta, kde nepořídil a tak kladiva, hřebíky a ostatní prostředky nezbytné ke konstrukci pódia zakoupil ve Vídni. Thomas hledal lešenáře na stavbu stage, družstvo MARS doporučilo lešenáře z firmy Metrostav, kteří nabídku přijali. Na turné kapela měla tři sady pódií, jedno se demontovalo po skončeném koncertu, druhé stálo na místě probíhajícího koncertu a třetí pódium se převáželo v kamionech nebo se již stavělo na místě. Vzhled pódií se lišil podle turné, koncertní šňůra Steel Wheels (konala se v Severní Americe a Japonsku) představovala obrovské pódium s rozsáhlou ocelovou konstrukcí, evropská část Urban Jungle upřednostnila menší komfortnější scénu. Do Prahy dorazila druhá verze pódia, tedy ta menší, kterou dopravilo 32 kamionů pod dohledem helikoptéry, jejíž doprovod zajistil tehdejší federální ministr vnitra Jan Ruml. Lešenáři z Metrostavu stavěli pódium dlouhých 5 dní, zahraniční produkci se zalíbili a proto je požádali o výpomoc při konstrukci pódia na poslední zástavce turné na Wembley Stadium v Londýně. Pódium bylo 30 m vysoké, 72 m široké a 25 m hluboké. Výkon zvukového aparátu dosahoval půl milionu W, koncert byl proto slyšet po celé Praze.\n\nŘeditel strahovského stadionu zahraniční produkci slíbil, že nechá plochu sportoviště zatravnit výbornými semeny. Na místě někdejších spartakiád byl léta udržován písek, který ale nevyhovoval dějišti velkých koncertů, proto byla plocha zaseta semeny, s ředitelovým výrokem docílit chtěného „anglického trávníku“. Posléze nově zasetá semena několik set holubů z plochy vyzobala, plocha stadionu tedy zůstala v předešlém stavu. Management skupiny požadoval po české produkci tunu suchého ledu, bylo jej třeba ke chlazení elektrických agregátů. Množství ledu představovalo celosezónní výrobu litvínovské fabriky, na první pohled nesplnitelný úkol vyřešil Milan Pešík (ekonom družstva MARS), kterému se podařilo velké množství ledu sehnat.\n\nMark Fischer OBE, MVO, RDI (20. dubna 1947, Warwickshire, Anglie - 25. června 2013, Hampstead, Anglie) byl britský architekt, který se proslavil jako pódiový designér a scénograf. Studium dokončil na Architektonické asociaci architektury v roce 1971, v Londýně. V letech 1973 - 1977 působil na Master School. V roce 1984 začal spolupracovat s Jonathanem Parkem pod hlavičkou Fisher Park, jejíž spolupráce byla ukončena v roce 1994, kdy Fischer založil firmu Stufisch a své vlastní studio. Fischer v roce 1980 začal spolupracovat se skupinou Pink Floyd, pro kterou navrhl scénu s několikametrovou zdí („The Wall“), charakteristickou kulatou obrazovku a nafukovacími figurínami v nadživotní velikosti. Turné The Wall se tehdy stalo největším a nejvýdělečnějším turné v historii. Fischer poté spolupracoval s The Rolling Stones, Rogerem Watersem, Mylène Farmer, U2 nebo AC/DC. Je také scénografem zahajovacích a závěrečných ceremoniálů LOH v Pekingu a ZOH v Turíně nebo muzikálu \"We Will Rock You.\" Jeho nejvýznamnějším a největším dílem bylo pódium nazvané dráp („the Claw“) pro turné U2 360 ° Tour.\n\nDružstvo MARS nabízelo protislužby např. navrhlo skupině let vládním speciálem Tu-154, načež se proti tomu postavila britská pojišťovna Lloyd, která české produkci zaslala fax, že v žádném případě nepojišťují letadlo tohoto typu, s dodatkem výčtu všech havárií a poruch, které tyto prostředky měly. Nakonec si letadlo prohlédli dva inspektoři z New Yorku, kteří dorazili na nové Ruzyňské letiště, poté byli převezeni na staré, kde bylo přistavené vládní letadlo s vyrovnanou posádkou, jejíž prohlídka proběhla bez problému. S iniciativou prezidenta Havla, který vládní letadlo i s jejími piloty hodnotil velmi kladně, se inspekce nakonec rozhodla, že společnost LIoyd letadlo pojistí.\n\n17. srpna, po druhé hodině ranní přistáli Rolling Stones na Ruzyňském letišti. Některým členům skupiny se z letadla podařilo vyjít z paluby letadla zcela nepozorovaně, nejviditelnějšího člena skupiny Micka Jaggera však zastihla Československá televize, která s ním natočila krátký rozhovor. Jagger po příletu poznamenal: \"„že se na koncert moc těší, že rád pozná nové lidi, zkrátka, že se bude bavit“.\" Kolem třetí hodiny se skupina ubytovala v Hotelu Palace, kde na ni před hotelem čekalo několik novinářů a paparazziů. Nejžádanější člen formace Jagger, však záhy zmizel v útrobách hotelu, za doprovodu ostrahy. Třicetistránkové požadavky na hotel od skupiny se týkali, např. barvy tapet hotelových pokojů, výběru množství a značky oblíbeného alkoholu či druhu exotického ovoce. Hotelové pokoje byly zaopatřeny smutečními vlajkami, ty sloužily k zatemnění oken. Po dlouhé cestě z německého Gelsenkirchenu si skupina dopřála odpočinek, protože ještě téhož dne je čekal velmi náročný program.\n\nV odpoledních hodinách, někdy kolem patnácté hodiny Stones vstávali. Nejaktivnějším byl Jagger, který navštívil Staré Město, Malou Stranu a Pražský hrad. Praha ho velmi zaujala, čemuž svědčí fakt, že si navštívené objekty architektury natáčel přenosnou kamerou. Na Novém Městě navštívil Moser, prodejnu prestižního české skla a porcelánu. Bylo jej k vidění také v kavárnách - U Kajetánky a U Lorety.\n\nRolling Stones poprvé v Československu - pro novináře to byla velká událost. Již červencové číslo měsíčníku Premiéra bylo výhradně zaměřeno pro skupinu Rolling Stones, která redakci poslala několik diapozitivů, obsahující několik fotografií sloužící pro propagační materiály. Samotný časopis pro své čtenáře vymyslel soutěž o několik kompaktních disků nebo audiokazet (mimochodem vydavatelství Supraphon zakoupilo licenci pro vydávání tehdy nejnovější studiového alba skupiny pod názvem \"Steel Wheels\"). Nezahálel ani přední český hudební časopis Rock & Pop, který podle jejího tehdejšího šéfredaktora Jiřího Černého věnoval tři čtvrtiny obsahu právě historii Stones s komentovanou diskografií, na rozdíl od časopisu Premiéra se redakce Rock & Pop o pražském koncertu dozvěděla na poslední chvíli. Obě čísla zmíněných časopisů bylo možné zakoupit v den koncertu před strahovským stadionem.\n\nMezi několika vybranými novináři, kteří vyčkávali na recepci v Hotelu Palace, byl i Roman Lipčík hudební publicista, redaktor časopisu \"Mladý svět\" a veřejností známý coby spolumoderátor Koncertu pro všechny slušný lidi, který střídavě moderoval s J. Černým během probíhající Sametové revoluce. Lipčík byl vybrán jako jediný český novinář, jenž mohl učinit rozhovor s muzikanty Stones. Rázem se stal reportérem amerického časopisu \"Rolling Stone\", protože byl jako zdejší žurnalista osloven, aby zpovídal členy skupiny. Pro redakci \"Rolling Stone\" znamenal pražský koncert významnou událostí, ale nezdálo se jí nutné, aby musel některý jejich novinář kvůli tomu dorazit přímo do Prahy. Prvním zpovídaným byl kytarista Keith Richards, ten se i přes nemalé zpoždění s Lipčíkem narychlo spřátelil, společně si „závodně“ připalovali cigarety, Richards popíjel svůj oblíbený bourbon, kdežto Lipčík si jako abstinent dopřál obyčejnou sodovku. Rozhovor trval asi třicet minut, Richards hovor dlouho protahoval a sám jej také ukončil. Do rozhovoru několikrát vstupovala přítomná asistenka, kterou podle Lipčíka Richards zahnal zatřepáním ruky \"„jako dotěrného komára“.\" Svůj rozhovor chtěl s ním zopakovat v roce 2018, když se Rolling Stones po několika letech vrátili do Česka, ovšem jeho přání bylo oslyšeno. Kromě Richardse zpovídal o několik pater výše také frontmana Micka Jaggera, ten se zmínil také o Havlově literární tvorbě. Hlavním tématem jejich rozhovoru byl hlavně vývoj rockové hudby v normalizačním Československu, nedávné revoluční události ve Východním bloku a osobnost Václava Havla. Lipčík svůj rozhovor později hodnotil jako sice ne zcela nejpovedenější, ale rozhodně jako nejzásadnější.\n\nPřed Hotelem Palace postávala nahodilá trojice: Ondřej Hejma, Richard Müller, Ondřej Konrád, ta se ráda toužila setkat s kapelou. Hejma se nejprve zeptal známého člověka, pracujícího na recepci, ovšem Stones tou dobou na hotelu nebyli. Nakonec z hotelu vyšel doprovodný klávesista Chuck Leavell, hudebníci jej oslovili, že jej rádi provedou Prahou. Leavell tedy nabídku přijal a tak nasedl do Hejmova starého automobilu deawoo a vozili jej po Praze. Zároveň mu vyprávěli různé historky o hlavním městě a za velmi krátkou dobu se stali dobrými přáteli.\n\nV předvečer koncertu pozvala Olga Havlová členy skupiny na večeři, do Havlovy oblíbené Restaurace Na Rybárně. Pozvání přijal Jagger, Richards, Wood a několik dalších hudebníků. Restauraci navštívilo kromě zmíněných zahraničních hostů také třeba Jiří Černý, Vladimír Hanzel, Alexandr Vondra nebo Vladimír Mišík. Richards si přisedl k Černému, kde společně hovořili o svých oblíbených bluesových muzikantech např. o Muddym Watersovi či Johnu Leem Hookerovi. Podle Černého, Richards vypil asi pět plzeňských piv, evidentně mu české pivo za krátkou dobu velmi zachutnalo. Jagger s paní Havlovou povečeřel pstruha při sklenici vína. Zbytek skupiny se pak zastavil v legendárním Reduta Jazz Club. Velmi náročný den skupina neúnavně zakončila v Richardsově hotelovém apartmá, tam se uskutečnila párty, která trvala až do brzkých ranních hodin.\n\nRestaurace Na Rybárně byla česká restaurace sídlící poblíž Rašínova nábřeží. Do restaurace chodil pravidelně disident a signatář Charty 77 Václav Havel, který zde pracoval i odpočíval. Na jaře 1989 zde společně s Jiřím Křižanem a Alexandrem Vondrou sepsal petici Několik vět. Pohostinský podnik pak v průběhu let navštívili např. Joan Beazová nebo Paul Simon. K vchodu vedla stěna, jejíž stěnu léta zdobily podpisy slavných osobností, které hospodu navštívili, mezi podpisy byly i ty právě od členů Rolling Stones. Po čase se restaurace proměnila ve vietnamské bistro, jejíž stěna byla zabílena, jediným (dnes již vybledlým) zachovaným podpisem je ten Havlův.\n\n18. srpna, přijal prezident republiky Václav Havel v prostorách hudebního sálu Pražského hradu členy skupiny The Rolling Stones. Jejich setkání dokumentovali novináři, fotografové a Československá televize, která natočila reportáž. S prezidentem Havlem hovořila o tom, jakou roli sehrála rocková hudba v událostech ve Východním bloku, zároveň si v prostorách hradu zakouřili. Po sálech Hradu skupinu provázel zpěvák Michael Kocáb a tamější historik architektury Zdeněk Lukeš. Po prohlídce hradu, skupina s prezidentem pozdravila na prezidentském balkónu několik fanoušků, kteří skandovali jejich jména na nádvoří Pražského hradu. Podle vzpomínek architekta Lukeše, pracovníci hradu tehdy nemohli nalézt klíče od příslušného balkonu, nouzově se tam dostali nedalekým oknem. Havel od kapely obdržel také několik darů např. bundu s jejich logem (vyplazeným jazykem) na zádi, prezident jim to oplatil darem jeho vydané knižní publikace.\n\nPraktické informace byly před koncertem průběžně ohlašovány veřejnoprávními sdělovacími prostředky. Podle pořadatelů bylo poslední vstupenky možné zakoupit i před stadionem, jejíž prodej vytvořil rekordní počet více než sto tisíc prodaných vstupenek. Brány strahovského stadiónu se otevřely v 16:00 hodin, poté následovala (vůbec poprvé tak masová) bezpečností kontrola návštěvníků koncertu, nad celým areálem Strahova dohlíželi příslušníci Veřejné bezpečnosti (tehdejší policie) a v případě potřeby první pomoci několik zdravotníků. Jednalo se o první koncert svého druhu, tudíž se poprvé objevila bezpečností rizika, která se musela preventivně předejít. Do prostoru byly zakázáno vnášet nebezpečné předměty jako např. zbraně, deštníky, láhve; k většímu poplachu došlo, když se zaměstnanci bezpečnostní prohlídky doslechli o výbušnině Semtex (vyráběna právě v Československu), kterou hodlal výtržník na koncertu nechat explodovat, naštěstí mu ji Československá pošta doručila až několik dní po koncertu. Na koncertě bylo vysloveně zakázáno používat fotoaparáty, kamery a jiné nahrávací přístroje, zároveň byli návštěvníci upozorněni k případnému natáčení koncertu. Koncertní záběry pořídila ČST, ovšem celovečerní koncertní film skupina natáčela na koncertech v Berlíně, Turíně a v Londýně v témže roce.\n\nKoncertní program v 19:00 hodin zahájila americká funkrocková skupiny Dan Reed Network, která se skupinou jezdila na evropským koncertech jako předkapela (anglicky \"support\"). Po zhruba třicetiminutovém vystoupení tohoto amerického souboru, následoval zpěvák Vladimír Mišík se skupinou Etc..., ten vystoupení o několik minut zdržel, protože si na koncert přinesl prázdný futrál bez kytary. Problém okamžitě vyřešil zvukař skupiny Etc, který autem přivezl kytaru z Mišíkova bytu a také několik plzeňských piv, když skupině nepřišlo k chuti pivo značky Beck’s. Zpěvák Mišík později vzpomínal, jak si jeho skupina pochvalovala výkon zvukového aparátu, který byl pro ni největší v kariéře.\n\nPředskupiny pro turné vybíral samotný Mick Jagger, kterému se zalíbila nahrávka \"Dvacet deka duše\" od skupiny Etc... se zpěvákem Mišíkem, jejíž úlohu předskokanů schválil. Na koncert skupina nebyla dostatečně připravena, protože hudebníci již krátce započali letní dovolenou. Někteří členové skupiny se o koncertu dozvěděli náhle, např. kytarista Stanislav Kubeš byl tou dobu na chatě, kam za ním dorazil informaci oznámit Vladimír Kulhánek, ten mu oznámil, že za týden mají hrát před Rolling Stones, což Kubeš vnímal nejprve jako žert. Několik dní před koncertem se na stavbu stage přijeli podívat Vladimír Mišík s Jaroslavem Nejezchlebou, kteří se na strahovském stadionu setkali s tour manažerem. Ten se jich zeptal jestli jsou na koncert psychicky připraveni, protože na koncert mělo dorazit přes sto tisíc fanoušků, oni mu jen směle odpověděli, že s početným publikem měli zkušenosti při vystoupení na nedávné demonstraci na Letenské pláni během Sametové revoluce, kam dorazilo neuvěřitelných 900 000 demonstrantů. Na strahovském stadionu nebyly žádné šatny, největší pohodlí měli samozřejmě Rolling Stones v přistaveném stanu za pódiem. Ostatní účinkující či hosté měli svá „stanoviště“ v prostorách ochozů stadionu, jehož chodbami procházeli v dobách spartakiád největší ústavní činitelé KSČ včetně prezidenta Gustáva Husáka. Mišík s Etc odehrál největší hity jako \"Stříhali do hola malého chlapečka\", \"Gambrinus\" nebo \"Variace na renesanční téma\".\n\nDíky krátkodobé známosti s pianistou Leavellem se O. Hejma, O. Konrád a R. Müller dostali do zákulisí (tzv. \"backstage\") koncertu. Setkali se tu s doprovodnými hudebníky, kde mezi nimi byl i legendární saxofonista Bobby Keys, který jim nechal kolovat údajně texaskou cigaretu. Ze zákulisí poté koncert sledovali schovaní za oponou. Zákulisím prošel také Jan Rubeš, který byl osloven, aby návštěvníkům koncertu oznámil, kde jsou požární východy, směl uvést skupinu Etc..., ale měl vyslovený zákaz jakkoliv poukazovat na Rolling Stones. Samotní Rolling Stones (resp. hlavně Bill Wyman) si v zákulisí hráli ping pong.\n\nObrovské pódium, které novináři s nadsázkou přirovnávali k „ropné rafinérii“, přítomným divákům jaksi vyrazilo dech. Pro několik let izolovaného československého diváka za „železnou oponou“ se jednalo o něco naprosto nevídaného. Konstrukce byla třicet metrů vysoká, dvaasedmdesát široká, zdobilo jí několik světel, pyrotechnických efektů i nafukovací figuríny. Velkého překvapení se diváci koncertu dočkali, když nad jejich se nad jejich hlavami vztyčily gigantické nafukovací figuríny v podobě dvou dívek při písni \"Honky Tonk Women\", posléze také zvětšeniny psů při písni \"Street Fighting Man\", kdy Jagger přistavenou palicí dráždil jejich přirození, načež jednomu z psů dokonce vlezl do tlamy. Velký úžas způsobil také Jaggerův výstup na nejvyšší rampě konstrukce, kde zpěvák křepčil v první části skladby \"Sympathy for the Devil\" za vzplanutí plamenů. Pyro. efekty skupina využila při nejpodstatnějších okamžicích koncertů - na začátku a hojně ke konci představení, kdy závěrečný ohňostroj dosahoval výše tří set metrů.\n\nZatímco stovky tisíc fanoušků vycházelo ze strahovského areálu, Rolling Stones krátce po půlnoci již odlétali do svého domovského Londýna, kde následující týden završili dvouleté koncertní turné dvojicí koncertů ve Wembley. Mezitím jim na palubu letadla přišel telegram od prezidenta Havla, který jim za vystoupení poděkoval a zmínil se také o tom, \"„že jejich hudba je o tom, oč usiluje svým životem i dílem“.\"\n\nStones se dobrovolně vzdali honoráře a sami navrhli, aby výtěžek z koncertu byl využit pro dobročinné účely. Vůbec poprvé měli hrát zdarma (i když koncerty zdarma učinili již v roce 1969), navíc poprvé hráli pro dobročinné účely, protože nabídku k účasti na legendárním koncertu Live Aid roku 1985 odmítli, resp. vystoupil tu jen Jagger jako sólista a Richards s Woodem, kteří doprovázeli Boba Dylana na akustické kytary. Výnos z koncertu, který činil z neuvěřitelných sto tisíc prodaných vstupenek: čtyři miliony Kčs byl předán Výboru dobré vůle - Nadaci Olgy Havlové. Na konto Výboru dobré vůle přispěl také bankéř skupiny Rupert von Löwenstein, ten předal od skupiny částku 100 000 dolarů. Výbor dobré vůle částku zúročil ve prospěch postižených dětí a při koupi lékařského vybavení.\n\n\nA další.\n\nAutory všech skladeb jsou Jagger/Richards, pokud není uvedeno jinak.\n\n\nPřídavek:\n\n24. \"(I Can't Get No) Satisfaction\" \n\n\nDoprovodní vokalisté\n\n\nKlávesisté\n\n\nDechová sekce\n\n\n\n\n\n\n\n\"Více informací naleznete také v článku Steel Wheels/Urban Jungle Tour.\"\n\nToto je itinerář turné.\n\nMnohými pamětníky je koncert označován jako definitivní potvrzení změn poměrů v postkomunistickém Československu a také ukončení Sametové revoluce, která docílila pádu čtyřicet let trvajícího Komunistického režimu v zemi. Rolling Stones zároveň symbolicky otevřeli hranice západním hudebním hvězdám, které tuto zemi během 90. let navštívili, ovšem i během \"železné opony\" se v Československu podařilo vystoupit některým předním západním umělcům.\nV březnu 1965 dorazil do nepříliš izolovaného Československa legendární americký trumpetista a zpěvák Louis Armstrong. „Král jazzu“ byl vůbec první hudební umělec ze Západu, který v komunistickém Československu vystoupil. Jeho desetidenní pobyt v Praze zahrnoval devět vystoupení v Paláci Lucerna, kde si jeho vystoupení nenechal ujít ani zpěvák Karel Gott nebo jazzová pěvkyně Vlasta Průchová. Armstrongův koncert moderovala dvojice z divadla Semafor: Jiří Suchý a Jiří Šlitr.\n\nI v době začínající normalizace agentura Pragokoncert pozvala do ČSSR v roce 1969 kalifornskou formaci The Beach Boys. Tato skupina vystoupila v tomto státě na třech místech, v pražské Lucerně, na nyní zaniklém stadionu Za Lužánkami v Brně a v sále Bratislavské lyry. Pražského koncertu se zúčastnil i hudební kritik Jiří Černý nebo zpěvák Václav Neckář. Pro pražský a brněnský koncert si tato americká skupina přizvala také několik předkapel, jimiž byli Blue Effect, Synkopy 61 nebo Progres 2. Uvaděčem koncertů byl grafik a hudební nadšenec Petr Sís, který skupině domluvil schůzi s překupníky křišťálu, aby mohla směnit československé koruny ze získaného honoráře (130 000 ks) za křišťál. Nakonec vykoupili na brněnském letišti celý bar a peníze rozdávali náhodným kolemjdoucím.\n\nVe druhé polovině sedmdesátých let (v roce 1978) do Prahy dorazil countryový zpěvák Johnny Cash se svou doprovodnou kapelou The Tennessee Three. Agentura Pragokoncert zpěvákovo vystoupení vyjednala v pražské Sportovní hale, kde koncertem provázel zpěvák Pavel Bobek. Tuto významnou hudební událost vzbudilo pozornost československého hudebního vydavatelství Supraphon, které koncert nahrálo a její záznam vydalo až v roce 1983 exkluzivní licenci na základě kontraktu s Columbia Records pod názvem \"Concert in Prague.\" Album obsahovalo vedle LP desky také dvojjazyčnou Cashovu biografii (českou - anglickou), která sloužila hlavně pro československé posluchače, aby si o zpěvákovi kromě hudebního rozšířili povědomí o jeho životě. Koncertní záznam zprostředkovala Československá televize.\n\nRoku 1981 zavítala do československé metropole americká zpěvačka Tina Turner, která byla známá coby manželka násilnického Ike Turnera (se kterým také vystupovala až roku 1976) a také jako zpěvačka interpretující legendární hity skupin jako The Beatles, The Rolling Stones, The Who nebo Creedence Clearwater Revival. Její významnou návštěvu v pražské Lucerně dokumentovala Československá televize.\n"}
{"id": "1555479", "url": "https://cs.wikipedia.org/wiki?curid=1555479", "title": "Oldřich Lipský (sklář)", "text": "Oldřich Lipský (sklář)\n\nOldřich Lipský (6. března 1922 Nové Město nad Metují – 24. července 1987 Praha) byl český umělecký sklář, odborný pedagog, akademický sochař a ředitel SPŠ sklářské v Novém Boru.\n\nNarodil se jako první syn Jana a Matyldy, rozené Prostředníkové. Chtěl být zahradníkem na místním zámku, přesto šel do učení ke svému strýci Ludvíku Prostředníkovi na brusiče skla a stal se tovaryšem. Za války se mu podařilo utéci z totálního nasazení v Německu a dále pracoval u strýce. Hned po válce nastoupil studium na Státní odborné škole sklářské v Kamenickém Šenově v ryteckém oddělení. Po tříletém studiu nastoupil jako rytec a brusič skla ke světově známé firmě Lobmeyr v Kamenickém Šenově, kterou jako závod vídeňské firmy vedl Štěpán Rath. Byl tam vlastně první dělník čistě české národnosti. V tu dobu se u Lobmeyra na praxi objevovali různí výtvarníci jako Věra Lišková, František Zemek, Milena Velíšková, Jaromíra Straková, Václav Hanuš, Jitka Pelikánová-Forejtová, Miluše Kytková-Roubíčková, Ruda Jurnikl aj. \n\nV roce 1950 zahájil studium na Vysoké škole uměleckoprůmyslové v Praze, v sochařském ateliéru prof. Karla Štipla v oboru skla. Do 3. ročníku přešel do ateliéru prof. Josefa Vágnera. Během studia v roce 1951 se oženil s akademickou malířkou Jaromírou Strakovou, která u firmy Lobmeyr pracovala jako elév Štěpána Ratha. Po absolvování VŠUP v roce 1955 několik let pracoval na volné noze, protože firma Lobmeyr během jeho studia byla začleněna do n. p. Borské sklo - Ateliéry. Až v roce 1959 nastoupil do nově otevřené sklářské školy v Kamenickém Šenově jako výtvarný pedagog a vedoucí brusičského oddělení. V roce 1967 byl přeložen do SPŠ sklářské v Novém Boru, kde byl pověřen vedením hutního oddělení. Od 1. února 1972 byl jmenován ředitelem této školy. Tuto funkci zastával do 8. září 1982, kdy odešel do důchodu. Zemřel po krátké těžké nemoci. \n\nJeho syn Jan (* 18. června 1952) byl v letech 1989-2006 ředitelem Středního odborného učiliště uměleckořemeslného v Praze 9, Podkovářská 4.\n\n\n\n"}
{"id": "1555480", "url": "https://cs.wikipedia.org/wiki?curid=1555480", "title": "Tommy Victor", "text": "Tommy Victor\n\nTommy Victor (* 19. září 1966 New York City) je americký zpěvák a kytarista, frontman skupiny Prong. Mimo Prong je znám také z působení v pozici kytaristy ve skupinách jako Danzig a Ministry.\n\nV pozdních osmdesátých létech Victor pracoval jako zvukový inženýr pro CBGB v New Yorku. Po vydání alba Rude Awakening v roce 1996 svou skupinu Prong rozpustil a přestěhoval se do Los Angeles. Pauzu kterou si s Prong vzal, využil ke spolupráci s muzikanty jako například Rob Zombie, Marilyn Manson, Trent Reznor či Glenn Danzig. V letech 2005-2008 a 2011-2012 také působil jako kytarista v Ministry. Victor v současné době mimo Prong pracuje s Glennem Danzigem v jeho skuině Danzig. Je také součástí superskupiny Teenage Time Killers, kterou vede Reed Mullin z Corrosion of Conformity.\n\nVictor také poskytl některé vokály pro album Soulfly - Omen. Také přispěl k albu skupiny Argyle - Park Misguided, a psal hlavní riff pro píseň “Doomsayer,” který později použil v písni Prong “Controller.” Má dceru Victorii.\n\nTommy Victor užívá Schecter Guitar Research od té doby, co začal s Prongem, a to jak S-1, tak C-1 v raných živých představeních. Později začal používat jejich Devil guitar, která by byla základem jeho druhého podpisového modelu. V roce 2013 byl jeho první podpisový model vydán na základě nově představené série Banshee, ale s mahagonovým tělem a krkem, ebenovým hmatníkem, snímači EMG a vlastními vložkami. V roce 2015 byl představen jeho druhý podpisový model založený na kytarě řady Devil s podobnými specifikacemi jako jeho první podpisový model, ale s černým niklovým hardwarem a s 12. pražcem.\n\nPřed použitím Schecter se Tommy spoléhal na několik kytar, zejména na Charvel Surfcaster. Další kytary, které používal v té době, byly Charvel LSX, Charvel Predator a Gibson SG Custom. Kolem vydání Rude Awakening, a před rozpadem Prongu,užíval Fernandes Guitars, užíval modely Vertigo a Deuce WS model.\n\n\n\n"}
{"id": "1555491", "url": "https://cs.wikipedia.org/wiki?curid=1555491", "title": "Dłużyna Dolna", "text": "Dłużyna Dolna\n\nDłużyna Dolna je polská vesnice nacházející se v Dolnoslezském vojvodství severně od města Zhořelec poblíž hranice s Německem. Je podlouhlého charakteru, většina domů je při silnici číslo 353 vedoucí ze západu na východ. Na východě volně přechází ve vesnici Dłużyna Górna.\n"}
{"id": "1555512", "url": "https://cs.wikipedia.org/wiki?curid=1555512", "title": "Kunów", "text": "Kunów\n\nKunów je polská vesnice nacházející se v Dolnoslezském vojvodství jižně od města Zhořelec. Vesnice má zhruba čtvercový charakter s několika ulicemi. Od severu k jihu tudy prohází potok Czerwona Woda. Na severovýchodním okraji vsi se nachází palác.\n"}
{"id": "1555521", "url": "https://cs.wikipedia.org/wiki?curid=1555521", "title": "Josef Izák", "text": "Josef Izák\n\nJosef Izák (16. září 1892 Čestice – ???) byl český architekt.\n\nJosef Izák pocházel z Čestic u Rychnova nad Kněžnou. Žil a působil v Chlumci nad Cidlinou. \n\nPrvní Izákovou architektonickou realizací byl vlastní obytný dům v Chlumci nad Cidlinou v ulici Pod Loretou. Byl zbudován roku 1921.\n\nV roce 1928 pak Izák projektoval a realizoval stavbu sokolovny tamtéž. Po slohové stránce zde lze hovořit o specifické formě neoklasicismu se secesními prvky. Tobiášková ve své bakalářské práci \"Architektura sokoloven ve východních Čechách\" v popisu fasády budovy uvádí: „\"Budova je přístupná trojosým vstupem nesoucím balkon, nad nímž v dalším patře vyčnívá římsa, opět vystřídaná trojicí oken a další římsou, která je potom zakončena monumentálním obloukovým štítem. Na sokolovně je uplatněn, pro zvýraznění její hodnoty, masivní novoklasicistní sloupový řád, pročleňující dominantní střední rizalit hlavního průčelí s lukovitě vyklenutým štítem.“\" Funkčně je budova tvořena hlavní částí čtvercového půdorysu, kde je situován sál s galerií, dále zadním traktem tělocvičen a traktem spojovacím.\n"}
{"id": "1555522", "url": "https://cs.wikipedia.org/wiki?curid=1555522", "title": "Bitva u Bunker Hillu", "text": "Bitva u Bunker Hillu\n\nBitva u Bunker Hillu se odehrála 17. června 1775 a byla součástí obléhání britské koloniální armády v Bostonu americkou kontinentální armádou v raných fázích americké revoluční války. Bitva je pojmenována po kopci Bunker Hill v Charlestownu v Massachusetts, na kterém se odehrávala její část. I když kopec byl původním cílem pro britské i americké jednotky, většina střetu proběhla na kopci později nazvaném Breed's Hill.\n\nDne 13. června 1775 se vůdci kontinentálních sil obléhající Boston okupovaný Brity dozvěděli, že Britové plánují vyslat vojáky z města, aby obsadili a opevnili kopce nad městem, což by jim umožnilo kontrolovat bostonský přístav. Zabránit tomu mělo 1200 mužů kontinentální armády pod vedením plukovníka Williama Prescotta, kteří tajně obsadili oba kopce, Bunker Hill a Breed's Hill. Během noci muži postavili na Breed's Hill silnou redutu a menší opevněné linie napříč Charlestownským poloostrovem.\n\nZa svítání 17. června si Britové uvědomili činnost kontinentální armády na poloostrově a zahájili protiútok. První dva útoky na americké pozice byly odraženy. Během nich Britové utrpěli významné ztráty, při třetím a posledním útoku Britové obsadili redutu, když Američanům došla munice. Ti pak ustoupili přes Bunker Hill do Cambridge a ponechali Britům kontrolu nad poloostrovem.\n\nStřet byl pro Brity taktickým, i když v zásadě Pyrrhovým vítězstvím, protože ztratili mnohem více mužů Američané, včetně velkého množství důstojníků. Bitva ukázala, že nezkušené milice dokáží v bitvě obstát proti pravidelným britským jednotkám. Rovněž odradila Brity od jakýchkoli dalších frontálních útoků proti dobře chráněným a bráněným nepřátelským liniím. Amerických obětí bylo mnohem méně, i když mezi jejich ztráty patřil generál Joseph Warren a major Andrew McClary, poslední oběť bitvy.\n\nBitva také přiměla Brity k pečlivějšímu plánování a opatrnějšímu manévrování v budoucích střetnutích, což bylo patrné v následných bojích v New Yorku a New Jersey. I když tato taktika americké armádě spíše pomáhala, než aby jí škodila, neboť jí dávala větší příležitost k ústupu, pokud hrozila zjevná porážka. Průběh bitvy v neposlední řadě přesvědčil Brity o potřebě najmout více vojáků. Do Ameriky tak dorazili Hesenští jako pomocné sbory k posílení Britů, aby dokázali čelit nové a silné kontinentální armádě.\n\nBoston, umístěný na Shawmutském poloostrov, byl dobře chráněn před útokem kontinentální armády, neboť vody kolem poloostrova ovládaly britské válečné lodě. V důsledku bojů o Lexington a Concord z 19. dubna 1775 město obklopily milice v síle asi 15 000 mužů, a účinně ho obléhaly. Pod velením Artemase Warda kontrolovala americká armáda jediný přístup k samotnému Bostonu, zvaný Roxbury Neck, ale bez námořnictva nedokázala ohrozit britskou nadvládu nad přístavem. Britské armádě o síle asi 6 000 mužů velel generál Thomas Gage. Britská armáda okupující Boston měla výhodu, mohla dostávat zásoby i posily přes moře. Teoreticky by tak Britové dokázali zůstat v Bostonu neomezeně dlouho.\n\nCesta od přístavu do Bostonu mohla být kontrolována z vrchů Breed's Hill a Bunker Hill. Kdo je obsadí, bude mít v boji výhodu. Pokud by se americkým milicím podařilo získat dostatek děl, mohla by být umístěna na kopcích a město by bylo na dostřel. Milice by tak mohly donutit Brity k opuštění města či se vzdát. Charlestown, ležící severně od Bostonu, je spojen s pevninou krátkou úzkou šíjí známou jako Charlestown Neck. Na severním konci poloostrova leží Bunker Hill s výškou 34 metrů, kopec Breed's Hill s výškou 62 metrů (19 m) leží jižněji a blíže k Bostonu. Město Charlestown leží na jižním konci poloostrova. V nejužším místě dělí Charlestownský poloostrov od Bostonského poloostrova méně než 1 000 stop (300 m). Kopec Copp's Hill na severním konci Boston Peninsula je stejně vysoký jako Breed's Hill. Ustupující britská armáda po bitvě o Lexington a Concord skončila v Charlestownu. Generál Gage místo toho, aby okamžitě opevnil kopce na poloostrovech, stáhl své jednotky den po této bitvě do Bostonu a celý Charlestownský poloostrov se tak stal územím nikoho mezi dvěma armádami.\n\nPo celý květen žádali Britové o posily a dostávali je dokud nedosáhli počtu asi 6 000 mužů. 25. května dorazili na lodi HMS Cerberus tři generálové: William Howe, 5. vikomt Howe, John Burgoyne a Henry Clinton. Gage s nimi naplánoval postup bitvy o město. Strategii dokončili 12. června. Plán předpokládal vyrazit z města, zaútočit na Dorchester Neck, opevnit se na Dorchester Heights a poté zaútočit na kontinentální síly rozmístěné v Roxbury. Jakmile bude jižní křídlo zajištěno, přejde armáda k Dorchester Heights a z Cambridge bude americká armáda vyhnána. Útok byl stanoven na 18. června.\n\nDne 13. června byl Massachusetts Provincial Congress informován expresním kurýrem Committee of Safety (Výbor pro bezpečnost) v Exeteru v New Hampshiru, že byly „s nepochybnou pravdivostí“ získány informace od britských velitelů v Bostonu, že Britové plánují dobýt Dorchester a Charlestown. 15. června Committee of Safety v Massachusetts rozhodl, že je třeba postavit další obranu. Generál Ward nařídil generálovi Israeli Putnamovi, aby vytvořit obranou linii na Charlestown Peninsula, konkrétně na kopci Bunker Hill.\n\nV noci 16. června přivedl americký plukovník William Prescott na poloostrov asi 1200 mužů, aby vyznačil pozice, ze kterých mohl být Boston ostřelován děly. Tato síla byla tvořena muži z pluků Prescotta a Putnama. Jednotky vedl Thomas Knowlton, James Frye a Ebenezer Bridge. Putnam, Prescott a inženýr kapitán Richard Gridley, zpočátku nesouhlasili s umístěním obrany. Nějaké práce byly udělány na Bunker Hill, ale Breed's Hill byl blíže k Bostonu a byl uznán jako lépe uhájitelný. Pravděpodobně proti rozkazům se generálové rozhodli vybudovat tam své základní opevnění. Prescott a jeho muži podle návrhu Richarda Gridleyho začali kopat čtvercové opevnění o straně asi 40 metrů s příkopy a hliněnými valy. Valy byly vysoké asi 1,8 m, uvnitř byla dřevěná plošina, na které mohli muži stát a přes valy střílet.\n\nPráce na Breed's Hill Brity neznepokojovaly. Průzkumníci generála Clintona sice informovali o situaci a Clinton se pokusil přesvědčit Gage a Howa, že je potřeba připravit se na útok na jejich pozice s hned po rozednění. Britské hlídky zaznamenaly akce na kopcích, ale zřejmě nebyly přesvědčeny, že je to důvod k poplachu. Poté, brzy ráno, asi ve 4 hodiny, hlídka na palubě HMS Lively zahlédla práce na opevnění a informovala svého kapitána. Loď zahájila palbu, která dočasně zastavila práci. Na palubě své vlajkové lodi HMS Somerset se admirál Samuel Graves vzbudil, podrážděný střelbou, kterou nařídil kapitán HMS Lively. Vydal rozkaz k zastavení palby. Když si ráno Britové plně uvědomili situaci, generál Gage vydal nový rozkaz a zrušil Gravesovo rozhodnutí. Nařídil střelbu ze všech 128 kulometů na lodích v přístavu a také z baterií na kopci Copp's Hill u Bostonu na americké pozice, což ovšem mělo relativně malý účinek. Vycházející slunce také upozornilo Prescotta na závažný problém s umístěním opevnění – mohlo by být ohroženo z obou stran. Okamžitě nařídil svým mužům, aby začali stavět předprsně po svahu dolů směrem na východ. Usoudil, že pro zesílení obrany směrem na západ nemá dostatek mužů.\n\nBritští generálové jednali o další strategii. Generál Clinton naléhal na zahájení útoku co nejdříve, nejprve na Charlestown Neck, čímž by znemožnil kolonistům ústup. Navíc získáním Charlestown Neck by se eliminovala možnost dlouhodobého obléhání Bostonu. Ostatní tři generálové ho však přehlasovali. Howe ve funkci vyššího důstojníka byl toho názoru, že kopec je „přehledný, výstup na něj snadný a zkrátka bude lehké ho dobýt“. Generál Burgoyne s ním souhlasil a tvrdil, že „nevycvičená chátra“ nebude pro jejich skvěle vycvičené jednotky „žádným soupeřem“. Poté byly vydány příkazy k přípravě útoku.\n\nKdyž generál Gage se svými muži prozkoumal práce z Bostonu, loajalista Abijah Willard vyslovil uznání svému švagru plukovníku Prescottovi. „Bude bojovat?“ zeptal se ho Gage. „Za jeho muže nemohu odpovědět;“ odpověděl Willard, „ale plukovník Prescott s vámi bude bojovat až k branám pekla.“ Prescott se skutečně zachoval, jak Willard řekl. Jeho muži ale už nebyli tak rozhodní. Když kolonisté měli první oběť, Asa Pollarda z Billerica, mladého muže zabitého dělovou palbou, Prescott vydal rozkaz pohřbít ho rychle a tiše, ale velká skupina mužů mu místo toho udělala slavnostní pohřeb, a několik z nich krátce poté dezertovalo.\n\nBritům trvalo šest hodin, než sešikovali pěchotu, shromáždili vojáky a uspořádali inspekční přehlídku. Generál Howe měl vést hlavní útok, protáhnout se kolem levého křídla kolonistů a napadnout je zezadu. Brigádní generál Robert Pigot na britském levém křídle vedl přímý útok na opevnění a major John Pitcairn představoval rezervu. Znamenalo to přepravit loďmi asi 1500 mužů k východnímu cípu poloostrova, známého jako Moulton's Point, tedy několik cest lodí. Akce trvala do 2 hodin ráno. Zatímco Howe se svými muži překračoval řeku, povšiml si velkého množství mužů z koloniálních vojsk na vrcholu Bunker Hill. Věřil, že se jedná o posily, okamžitě poslal Gageovi zprávu, požadující další jednotky. Poté nařídil části lehké pěchoty zaujmout přední pozici na východní straně poloostrova a upozornil tak kolonisty na zamýšlený postup. Vojáci se pak posadili, aby se najedli, zatímco čekali na posily.\n\nPrescott, když viděl britské přípravy, vyzval také k posílení pozic. Mezi posily patřil i Joseph Warren, populární mladý vůdce Massachusetts Committee of Safety a Seth Pomeroy, účastník francouzsko-indiánské války. Oba tito muži se rozhodli pro velení pěchotě, přestože jejich hodnost nabízela více. Prescott nařídil jednotce z Connecticutu pod velením kapitána Knowltona bránit levé křídlo, kde měli muži použít jako kryt předprseň, hliněný val zpevněný kusy plotu a maskovaný senem. Postavili také tři malé zákopy ve tvaru písmene V mezi valem a Prescottovou předprsní. Vojáků, kteří dorazili jako posila tohoto postavení, bylo asi 200. Byli to muži z 1. New Hampshire Regimentu a 3. New Hampshire Regimentu pod velením plukovníků Johna Starka a Jamese Reeda. Starkovi muži, kteří dorazili až poté, co Howe přepravil své muže (a tak vyplnili mezeru v obraně, kterou Howe mohl využít, kdyby začal svůj útok dříve), zaujali pozice podél předprsně na severu. Když odliv obnažil území podél řeky Mystic River na severu, rychle dostavěli krátkou kamennou zeď až k okraji vody. Plukovník Stark vyznačil hranici asi 30 metrů před zdí a nařídil, aby nikdo nepálil, dokud ji nepřekonají pěšáci. Těsně před akcí došlo k dalšímu posílení částí pluku z Massachusetts plukovníků Brewera, Nixona, Woodbridge, Littleho a majora Moora a dělostřelecké jednotky.\n\nZa liniemi kolonistů panoval zmatek. Mnoho jednotek vyslaných k akci se zastavilo před přechodem Charlestown Neck z Cambridge, který byl pod neustálou palbou. Jiní dorazili na Bunker Hill, ale pak v nejistotě co dál se jejich útvary rozbily. Jeden účastník to popsal slovy „zdá se mi, že nikdy nebylo více zmatku a méně rozkazů.“ Přesto se generál Putnam pokoušel řídit celou akci, ovšem velitelé jednotek často jeho rozkazy nepochopili a nebo je prostě neuposlechli.\n\nDo 15:00 dorazily britské posily, pěchotní pluk 47. Lancashire Regiment of Foot a mariňáci z 1. Marines a Britové byli připraveni k útoku. Síly brigádního generála Pigota, které se shromažďovaly jižně od Charlestownu, utrpěly první ztráty způsobené ostřelovači. Howe požádal admirála Gravese o pomoc při jejich zneškodnění. Graves, který s touto možností počítal, nařídil pálit zápalné střely do vesnice a poté vyslal pozemní jednotku s rozkazem vypálit celé město. Kouř stoupající z Charlestownu propůjčil bojům téměř neskutečné pozadí, protože vítr hnal kouř na bojiště. Generál Pigot, velící 5., 38., 43., 47. a 52. pluku a také mariňákům majora Pitcairna měl vést předstíraný útok na opevnění. Stále však byli v Charlestownu pod palbou snajprů a Pigot, když viděl britské ztráty utrpěné během postupu generála Howea, nařídil ústup.\n\nGenerál Howe vedl lehké pěchotní jednotky spolu s granátníky do útoku na levé křídlo kolonistů. Očekával snadné vítězství proti Starkovým nedávno poraženým jednotkám. Jeho lehká pěchota byla rozmístěna podél úzké pláže v řadách tak aby se mohla otočit a zaútočit na Američany zleva. Granátníci byli uprostřed. Když byly jednotky sešikovány, John Simpson, muž z New Hampshire, předčasně vystřelil a vyvolal tak britskou opětovanou palbu, ovšem prakticky neúčinnou. Naopak kolonisté způsobili britským plukům těžké ztráty, sami kryti kamennou zdí pálili z mušket. Ničivá palba z mušket způsobila v řadách Britů zmatek. Milice zůstávala kryta kamennou zídkou.\n\nBritové se opět sešikovali a znovu zaútočili. Tentokrát Pigot neměl útok jen předstírat; měl napadnout opevnění kolonistů i kdyby to mělo být bez pomoci mužů generála Howea. Ten místo toho, aby pochodoval proti pozici Starka podél pláže, pochodoval proti pozici Knowltona podél železničního plotu. Výsledek druhého útoku byl téměř stejný jako ten první. Jeden britský pozorovatel napsal: „Většina našich granátníků a lehké pěchoty v okamžiku ztratila tři čtvrtiny či devět desetin svých mužů. Některým jednotkám zbylo jen osm nebo devět mužů...“ Pigot znovu nařídil ústup. Mezitím v zadní části koloniálních sil také panoval zmatek. Generál Putnam se pokusil, s jen omezeným úspěchem, poslat další jednotky z Bunker Hill na Breed's Hill, aby podpořil muže v opevněních a podél obranných linií.\nBritský zadní voj byl také v nepořádku. Zranění vojáci, kteří byli mobilní, se dostali do přístavu a byli převezeni zpět do Bostonu. Zranění ležící na bojišti sténali či křičeli bolestí. Generál Howe, který se rozhodl, že zkusí znovu zaútočit, poslal vzkaz generálu Clintonovi do Bostonu se žádostí o další posily. Clinton, který sledoval první dva útoky, vyslal asi 400 mužů z 2. námořní pěchoty a 63. Regiment of Foot z West Suffolku a poté je následoval sám aby pomohl při bojové operaci. Kromě nových rezerv přesvědčil také asi 200 zraněných, aby se připravili na třetí útok. Během intervalu mezi druhým a třetím útokem se generál Putnam nadále pokoušel nasměrovat vojáky k akci. Některé jednotky a skupiny mužů bez velitelů se chystali k boji, jiní ustupovali. John Chester, kapitán z Connecticutu, když viděl ustupující skupiny, nařídil svým jednotkám zacílit na ně muškety aby zastavil jejich ústup. Muži se tedy otočili a zamířili zpět na bojiště.\n\nTřetí útok, soustředěný na opevnění byl úspěšný, ačkoli kolonisté opět zahájili střelbu z mušket do britských řad, což stálo život majora Pitcairna. Obráncům došla munice, čímž se bitva omezila na boj zblízka. Britové měli výhodu, jakmile se jim podařilo probojovat se do opevnění, protože jejich jednotky byly na svých mušketách vybaveny bajonety, zatímco většina kolonistů bajonety neměla. Plukovník Prescott, jeden z posledních kolonistů, kteří opustili opevnění, bojoval proti bajonetovým útokům s jeho normálně slavnostní šavlí. Joseph Warren byl zabit během ústupu. \n\nÚstup většiny koloniálních sil z poloostrova byl umožněn částečně řízeným ústupem jednotek podél železničního plotu, vedeného Johnem Starkem a Thomasem Knowltonem, který zabránil obklíčení kopce. Jejich disciplinovaný ústup, který Burgoyne označil za „žádný útěk; byl to ústup krytý statečností a vojenskými dovednostmi“, byl tak účinný, že většina zraněných byla zachráněna. Většina vězňů zajatých Brity byla smrtelně zraněna. Generál Putnam se pokusil reformovat jednotky na Bunker Hillu, nicméně ústup koloniálních sil byl tak rychlý, že musela být opuštěna děla i další vybavení. Většina obětí kolonistů byla z bojů během ústupu od Bunker Hill. Do 17:00 kolonisté ustoupili přes Charlestown Neck na opevněné pozice v Cambridge a Britové získali kontrolu nad poloostrovem.\nBritové sice zvítězili, ale s velkými ztrátami; měli 1 054 obětí (226 mrtvých a 828 zraněných), z toho byl velký počet důstojníků. Počet obětí Britů byl nejvyšší co se týká jediného střetnutí za celou válku. Generál Clinton, odkazujíc na Pyrrha z Epiru, ve svém deníku poznamenal, že „Několik dalších takových vítězství by brzy ukončilo britskou nadvládu v Americe.“ Britové měli 100 mrtvých či zraněných důstojníků, což představovalo významnou část důstojnického sboru koloniální armády v Severní Americe. Velké ztráty hlásil generál Howe. Generál Gage ve své zprávě po bitvě ohlásil následující ztráty na důstojnících (seznam poručíků a výše podle jména):\n\n\nKolonisté ztratili asi 450 mužů, z toho 140 mrtvých. Většinu ztrát utrpěli během ústupu. Major Andrew McClary byl nejvyšším koloniálním důstojníkem, který v bitvě zemřel; byl zasažen dělovou palbou na Charlestown Neck, byl posledním mužem, který byl v bitvě zabit. Byla po něm pojmenována pevnosti Fort McClary v Kittery v Maine. Vážnou ztrátou však byla smrt Dr. Josepha Warrena. Byl předsedou Massachusetts' Provincial Congress – provinčního kongresu v Massachusetts a 14. června byl jmenován generálmajorem. Jeho jmenování ještě nenabylo právní moci, když byl o tři dny později na Bunker Hill zabit. Britové zajali pouze třicet mužů, většina z nich s těžkými zraněními, dvacet zemřelo během zajetí. Kolonisté ztratili mnoho nářadí pro budování opevnění, například lopaty a podobně, stejně jako pět ze šesti děl, které dopravili na poloostrov.\n\nKdyž se zprávy o bitvě rozšířily koloniemi, byla hlášeny jako prohra, protože nepřátelé zabrali území a došlo k významným ztrátám. George Washington, který byl na cestě do Bostonu jako nový velitel kontinentální armády, obdržel zprávy o bitvě v New Yorku. Zpráva, která zahrnovala čísla obětí byla poněkud nepřesná a dala Washingtonovi naději, že v konfliktu může zvítězit jeho armáda.\nThe Massachusetts Committee of Safety (Výbor pro bezpečnost v Massachusetts) se snažil využít k propagandě vítězství po bitvách v Lexingtonu a Concordu. Zprávu o bitvě na Bunker Hill poslal do Anglie. Jejich zpráva se však dostala do Anglie až po Gageho oficiální informaci, která dorazila 20. července. Není překvapení, že jeho zpráva vyvolala třenice a hádky mezi Toryi a Whigy, ale počet obětí znepokojil i armádu a donutil mnohé přehodnotit jejich názory na koloniální vojenské schopnosti. Král Jiří III. se rozhodl svůj postoj vůči koloniím přitvrdit a zprávy mohly přispět k jeho odmítnutí petice Continental Congress – kontinentálního kongresu „Olive Branch Petition“, posledního významného politického pokusu o usmíření. Sir James Adolphus Oughton, armádní velitel v Severní Británii a konzervativec, napsal lordu William Leggeovi do kolonií: „čím dříve ochutnají utrpení (Taste Distress), tím dříve bude mít Koruna kontrolu nad nimi a potoky krve budou zastaveny.“ Asi měsíc po obdržení Gageovy zprávy, dne 23. srpna 1775 bylo vydáno Korunou Proclamation of Rebellion, oficiálně nazvané Prohlášení o potlačení povstání a pobuřování. Byla to reakce Jiřího III. na zprávy o bitvě na Bunker Hill. Prohlášení bylo vydáno jako odpověď na bojové akce; toto zesílení britského tlaku vedlo k také k zesílení dříve slabé podpory povstání, zejména v jižních koloniích, ve prospěch nezávislosti.\n\nGageova zpráva měla dopad na jeho vlastní kariéru. O jeho odvolání z funkce bylo rozhodnuto pouhé tři dny po obdržení jeho zprávy, ačkoli generál Howe ho nenahradil až do října 1775. Gage poslal do britského kabinetu další zprávu, ve které opakoval dřívější varování, že „k potlačení povstání je potřeba velké armády“, což vyžaduje „najmutí Hesenských.\n\nO vedení bitvy bylo napsáno mnoho úvah. Obě strany učinily strategicky i takticky špatná rozhodnutí jež mohla změnit výsledek bitvy. Zpětný pohled často dává zkreslený pohled, ovšem některé věci se zdají být zřejmé. \n\nRoky po bitvě a dávno poté, co byl generál Israel Putnam mrtvý, zveřejnil generál Dearborn zprávu o bitvě v časopise Port Folio, obvinil generála Putnama z nečinnosti, zbabělého vedení a z toho, že během bitvy neposkytl potřebné posily, což následně vyvolalo dlouhotrvající diskuse mezi veterány války, různými přáteli, členy rodiny a historiky. Lidé byli šokováni silou útoku, a to vyvolalo silnou reakci obránců generála Putnama, včetně takových osobností jako byl John a Abigail Adams. Historik Harold Murdock napsal, že Dearbornovo obvinění „oplývá neuvěřitelnými omyly a úžasnou fantazií“. Jeho útoku byla věnována značná pozornost, protože on sám v té době byl zbaven obvinění z chybných rozhodnutí v britsko-americké válce v roce 1812. Prezident James Monroe byl jmenován ministrem války, ale byl Senátem Spojených států zamítnut (což bylo poprvé, kdy Senát hlasoval proti potvrzení volby prezidentského kabinetu).\n\nKoloniální síly, zatímco nominálně pod celkovým velením generála Warda, s generálem Putnamem a plukovníkem Prescottem v čele, často jednaly zcela nezávisle. Bylo to zřejmé v úvodních fázích bitvy, kdy bylo učiněno taktické rozhodnutí, které mělo strategické důsledky. Poté, co se poradil s generálem Putnamem a plukovníkem Gridleym, se plukovník Prescott s Putnamem a Grindleym zřejmě v rozporu s rozkazy rozhodli spíše opevnit Breed's Hill než Bunker Hill. Opevnění Breed's Hill přivedlo útočné dělostřelectvo blíže k Bostonu. Na druhou stranu vystavil své síly možnosti, že budou zajati, protože by se pravděpodobně nemohli řádně bránit proti pokusům Britů vysadit jednotky a převzít kontrolu nad Charlestown Neck. Pokud by Britové učinili tento krok, mohli by mít vítězství s mnohem menším počtem obětí. Jakmile akce začala, byla koordinace významně narušena, částečně kvůli špatnému řetězci velení. Pouze některé jednotky milicí operovaly přímo pod Wardovým a Putnamovým velením, a někteří velitelé také neuposlechli rozkazů a zůstali na Bunker Hill, místo aby se připojili k obraně při třetím britském útoku. Několik důstojníků bylo postaveno před válečný soud a bylo degradováno či propuštěno. Plukovník Prescott byl toho názoru, že třetí útok by byl odražen, kdyby jeho muži v opevnění byly posíleny buď více muži, nebo větší zásobou munice a prachu.\n\nBritské vedení po zjištění prací na Breed's Hill reagovalo pomalu. Bylo 2:00, když byly jednotky připraveny k útoku, zhruba deset hodin poté, co padl první výstřel. Toto neuspěchané tempo dalo americkým silám čas na posílení pozic, které byly špatně chráněny. Gage a Howe se rozhodli, že čelní útok bude jednoduchou záležitostí i přesto, že získání kontroly nad Charlestown Neck by přineslo výraznější vítězství. Tento krok také nebyl bez rizika, protože kolonisté mohli držet Charlestown Neck palbou z výšin v Cambridge. Britské vedení však bylo příliš optimistické a věřilo, že „dva pluky budou stačit k tomu, aby porazily nevycvičené síly kolonistů.“\n\nJakmile byl Howe v poli, měl se raději soustředit na zdolání opevnění než zředit síly útokem na opevnění manévrováním proti levému křídlu kolonistů. Teprve při třetím útoku, kdy byl boční útok pouze nepatrný, a hlavní síla (nyní také posílená dalšími rezervami) se přímo zaměřila na opevnění, znamenal úspěch.\n\nPo obsazení poloostrova měli Britové pravděpodobně taktickou výhodu, kterou mohli použít k zatlačení kolonistů do Cambridge. Generál Clinton to navrhl Howeovi poté, co vedl tři útoky s těžkými oběťmi, ten to odmítl. Velení kontinentální armády nakonec považovali i Howea za váhavého v rozhodování. Stejně jako v bitvě o Long Island (1776), kdy měl také taktickou výhodu, která mohla Washingtonu armádu dostat do jeho rukou, tak stejně jako tehdy i nyní váhal a nakonec odmítl jednat.\n\nHistorik John Ferling tvrdí, že kdyby generál Gage použil královské námořnictvo k zajištění úzkého pruhu země zvané Charlestown Neck na poloostrově Charleston, tak odříznutím Američanů od pevniny mohl dosáhnout mnohem méně nákladného vítězství. On byl ovšem motivován pomstou za odpor Patriotů v bitvě o Lexington a Concord a za relativně těžké ztráty pro Británii, a také byl přesvědčen, že nevycvičené koloniální milice bude možné porazit s malým úsilím, proto se rozhodl pro čelní útok.\n\nSlavný výrok „Nepalte, dokud neuvidíte bělmo jejich očí“ byl propagován v příbězích o bitvě na Bunker Hill. Není jisté, kdo to tehdy řekl, existují různé teorie, včetně výpovědí očitých svědků, někteří výrok připisují Putnamovi, Starkovi, Prescottovi nebo Gridleyovi, a také to mohlo být řečeno jen jedním z nich a ostatními jen opakováno. Nebyl to ani původní výrok. Věta je přičítána švédskému králi Gustavu II. Adolfovi, (1594–1632), který svým mušketýrům vydal trvalý rozkaz: „nikdy nevystřelit, dokud neuvidíte svůj vlastní obraz v zornicích svého nepřítele“ Jeho vojenské teorie byly široce obdivovány a napodobovány a to byl jeden z důvodů proč tento výrok byl tak často připomínán. Použil ho i britský generál James Wolfe v bitvě o Quebec, známé jako bitva na Abrahamových pláních, když jeho jednotky porazily 13. září 1759 armádu Louise-Josepha, markýze de Montcalm. První podobný citát zazněl v bitvě u Dettingenu 27. června 1743, kde poručík-plukovník sir Andrew Agnew z Lochnawu varoval svůj pluk Royal Scots Fusiliers aby nevystřelili, dokud „neuvidí jejich bělmo“. Věta byla také používána pruským princem Charlesem v roce 1745, a opakoval ji v roce 1755 pruský král Fridrich II. Veliký a velitelé kontinentální armády výrok jistě znali. Ať už to bylo v této bitvě skutečně řečeno či nikoli, je jasné, že velitelé pravidelně připomínali svým jednotkám, aby pálili až v okamžiku, kdy to bude mít největší účinek, zejména v situacích, kdy bylo omezené množství.\n\nV této bitvě bojovalo značné množství významných amerických vlastenců. Například Henry Dearborn a William Eustis, oba pracovali v Kongresu, v kabinetu a v diplomatických funkcích. Jiní, jako John Brooks, Henry Burbeck, Christian Febiger, Thomas Knowlton a John Stark, se stali dobře známými v dalších válečných akcích. Stark stal se známý jako „hrdina od Benningtonu” pro jeho roli v roce 1777 bitvě o Bennington. V bitvě bojovali také svobodní afroameričané; Barzillai Lew, Salem Poor a Peter Salem. Dalším významným účastníkem byl Daniel Shays, který se později proslavil svou rebelií v letech 1786 a 1787.\nPlukovník John Paterson velel Massachusetts First Militia, zúčastnil se povstání Daniela Shayse a stal se kongresmanem za New Yorku. Podplukovník Seth Read, který sloužil pod Johnem Patersonem v bitvě o Bunker Hill, pokračoval v osídlování Genevy, New Yorku a Erie v Pensylvánii. George Claghorn z massachusettských milicí byl střelen do kolena na Bunker Hill a po válce se stal hlavním konstruktérem lodě USS Constitution, alias „Old Ironsides“, což je nejstarší námořní loď na světě, která je stále v provozu. \n\nPozoruhodnými britskými účastníky bitvy byli: poručík plk. Samuel Birch, major John Small, Lord Rawdon, generál William Howe, major John Pitcairn a generál Henry Clinton.\n\nObraz Johna Trumbulla, \"Smrt generála Warrena v bitvě u Bunker Hillu\" byl vytvořen jako alegorické zobrazení bitvy a Warrenovy smrti, nikoli jako přesný obrazový záznam události. Obraz ukazuje několik účastníků bitvy, včetně britského důstojníka Johna Smalla, který byl mezi útočníky na opevnění, ale přesto byl tím kdo držel smrtelně zraněného generála Warrena a bránil ho před dalším útoky bajonety. Byl přítel Putnama a Trumbulla. Mezi další ústřední postavy patří Andrew McClary, který byl posledním mužem, který padl v bitvě. \n\nPamátník na Bunker Hill je monument, který stojí na výšce 67 metrů na Breed's Hill. 17. června 1825, při oslavě padesátého výročí bitvy, položil základní kámen pomníku markýz de Lafayette. Když Lafayette zemřel, byl pohřben vedle své manželky, Adrienne de La Fayette, na Cimetière de Picpus pod zemí přivezenou z Bunker Hill, kterou na jeho hrob nasypal jeho syn Georges.\n\nV nedalekém Cambridge nese malý žulový pomník tento nápis: „Zde se v noci 16. června 1775 shromáždilo 1200 kontinentálních vojsk pod velením plukovníka Prescotta. Po modlitbě prezidenta Langdona se vydali na Bunker Hill.“ \n\nDen Bunker Hill, 17. června, je zákonným svátkem v okrese Suffolk, Massachusetts (který zahrnuje město Boston), jakož i Somerville v kraji Middlesex. Prospect Hill, místo koloniálního opevnění s výhledem na Charlestown Neck, je nyní v Somerville, které bylo dříve součástí Charlestownu.\n\nVe dnech 16. a 17. června 1875 byl oslaveno sté výročí bitvy vojenskou přehlídkou a recepcí s významnými řečníky, mezi nimi byli generál William Tecumseh Sherman a viceprezident Henry Wilson. Zúčastnili se ho hodnostáři z celé země.\n\nV průběhu let byla bitva u Bunker Hill připomínána na čtyřech amerických poštovních známkách.\n\n\n\n"}
{"id": "1555523", "url": "https://cs.wikipedia.org/wiki?curid=1555523", "title": "Les Crevettes pailletées", "text": "Les Crevettes pailletées\n\nLes Crevettes pailletées je francouzský hraný film z roku 2019, který režírovali Cédric Le Gallo a Maxime Govare podle vlastního scénáře. Snímek měl světovou premiéru na Mezinárodním filmovém festivalu v Alpe-d'Huez 19. ledna 2019.\n\nMathias Le Goff je olympijský šampión ve volném stylu na 50 m. Při televizním interview v rozčilení pronese homofobní urážku. Plavecká asociace mu jako trest udělí tříměsíční trénink družstva \"Crevettes Pailletées\" (Třpytivé krevety). Jedná se o amatérské družstvo gayů ve vodním pólu, které se chce kvalifikovat na Gay Games do Chorvatska. Mathias je jakožto profesionální sportovec zpočátku skeptický ohledně nasazení amatérů. Nicméně během kvalifikačního utkání s lesbickým družstvem uzavře dohodu s kapitánem Jeanem, že když se kvalifikují, přimluví se u asociace, aby Mathias nemusel do Chorvatska a nepřišel tak o vlastní kvalifikační zápasy. Mathias na tréninky bere svou dceru Vicroire, kterou po rozvodu sporadicky vídá. Asociace zamítne Jeanov prosbu a Mathias jede s ostatními do Chorvatska. Protože mají pronajatý výletní autobus, nemohou jet po dálnici, ale pouze po místních silnicích, což jejich cestu značně prodlouží. Přespí v Německu nejprve v hotelu a poté na odpočívadle u benzínové pumpy. Zde dojde v družstvu k hádce a většina se chce vrátit do Paříže. Nakonec ale ráno pokračují v cestě. Na Gay Games je čeká zápas s družstvem z USA, kde se jim podaří zvítězit. Večer oslavují na party, takže jsou druhý den velmi unavení. Mathias zuří kvůli jejich nedisciplinovanosti. Cédric se rozhodne vrátit domů, protože jeho děti mají narozeniny. Matthias proto nastoupí na jeho místo a podaří se jim porazit chorvatské družstvo.\n"}
{"id": "1555526", "url": "https://cs.wikipedia.org/wiki?curid=1555526", "title": "Koźlice", "text": "Koźlice\n\nKoźlice je polská vesnice ležící na hranici s Německem jižně od města Zhořelec. Nachází se v Dolnoslezském vojvodství, v okrese Zgorzelec. Zastavěná plocha má tvar písmene L, které je obrácené tak že, kratší část je na severu orientována k východu. Středem vsi vede silnici spojující Koźlice s okolím.\n"}
{"id": "1555527", "url": "https://cs.wikipedia.org/wiki?curid=1555527", "title": "Veremund", "text": "Veremund\n\nVeremund nebo Veremundus byl svébským králem Galicie na konci 5. století. Jeho existence je domnělá na základě nápisu z 6. století objeveném v klášteru San Salvador ve Vairãu nedaleko města Vila do Conde. Datum v nápisu je interpretováno jako rok 485 či 535. Někteří historikové datují tento nápis do 8. století s argumentem, že Veremundus v nápisu je král Bermudo I. Asturský.\n\nO Veremundovi se žádné písemné zdroje té doby nezmiňují. Jeho domnělá vláda v Galicii byla v období, z něhož se dochovalo jen velmi málo informací, především z důvodu smrti kronikáře Hydatia v roce 469 a konverzi svébského národa k ariánství v roce 466. Pokud král existoval, byl bezpochyby Arián. Jeho předchůdcem byl král Hermenerich a nástupce\nkrál Theodemund.\n"}
{"id": "1555541", "url": "https://cs.wikipedia.org/wiki?curid=1555541", "title": "Předškolní pedagogika", "text": "Předškolní pedagogika\n\nPředškolní pedagogika je věda o výchově dětí v předškolním období ve věku od 3 do 6 let. Předškolní pedagogika se postupně stává jednou z důležitých disciplín pedagogiky, která řeší problematiku výchovy předškolního věku dítěte v mateřské škole. Rozvíjí poznatky o výchově dětí předškolního věku a snaží se naučit dítě k základním potřebám. Slovo pedagogika má svůj původ v řečtině, kde pais znamená dítě, agein znamená vést a tedy paidagogos byl člověk, který doprovázel dítě a pečoval o ně. V latině má slovo paedagogus význam učitel.\n\nK základním pojmům můžeme například zařadit: \n\n\nZákladními předškolními pojmy jsou výchova a vzdělání.\n\nVýchova je jednou z nejnáročnějších úkolů pro rodiče, prarodiče či opatrovníka dítěte, je to proces během, kterého se musí dítě naučit základní návyky. Výchova je činnost směřující k přípravě dítěte na společenský život. Výchova je záměrná činnost, která směřuje k určitému cíli. Například se to liší podle věku a vývoje jedince, podle obsahu (př: hudební výchova), podle instituce, kde výchova dítěte působení probíhá (výchova v úplné / neúplné rodině nebo přímo v mateřské škole).\n\nCíl výchovy vychází z rodiny, která má na dítě vliv a rodič je s dítětem v kontaktu 24 hodin denně.  Vzdělávání a výchova je soudružný pojem, který se doplňuje. Při vyučování se pod vedením pedagoga děti vzdělávají, učí se novým věcem tak, aby dosáhly určitého stupně vzdělanosti. Vzdělání v mateřské škole pak dítě použije na základní škole, protože mateřská škola by měla dítě připravit na výuku a povinnosti.\n\nPředškolní výchova může probíhat:\n\n\nStanoví se obecně platné zásady, které musí respektovat všechny děti ve skupině. Samozřejmě na prvním místě musíme brát ohled na věk dítěte, smysl pro povinnost a každé dítě má mít svůj program, dle kterého se budeme řídit. Za základní vychování dítěte v předškolním věku považujeme rodinu, která velmi silně působí na vychování svého dítěte, mateřská škola má jen určitý vliv na dítě. Základem pro dítě je rodina, která se považuje za nejdůležitější. Dítě by mělo mít oporu ve svých rodičích. \n\nPodle Monatové (1988) spolupracují tyto vědní disciplíny s předškolní pedagogikou:\n\n\nNa prvním místě se ocitá vztah k dětem a láska k dětem. S tím úzce souvisí schopnost motivovat a mít pozitivní přístup k dítěti, snahu učit dítěte novým věcem (např. nové pomůcky) .\n\nDalší vlastností je vzdělávat dítě, tím je myšlen pedagogický takt.  Pro pedagoga je tato práce velice obtížná, protože chce svým působením na dítě ovlivnit a utvářet. Pedagog ve vztahu k ostatním společenským skupinám, rodičů, dětí, nadřízeným či široké veřejnosti se jeho role rozšiřuje. Pedagog by měl především mít správný instinkt k dětem, napodobovat matku pro malé děti, které teprve přicházejí do mateřské školy a nemůžou si zvyknout na prostředí bez matky a děti pláčou. \n\nV předškolním zařízení si můžeme všimnout, že pedagog musí umět hrát na hudební nástroj a umět zpívat. Pedagog by měl mít osobnost, která je trpělivá s dítětem a rodinou, sebeovládání, každodenní optimismu, bystrost na detaily a smysl se umět rozhodnout. \n\nPodle Průchy (2009) je důležitou součástí také navozovat: \n\n\n\n\n\nBezprostředně by měl pedagog umět navázat kontakt s dítětem, spolupracovat a být ochotný. Důležité je také kamarádství, přívětivost, dobré vyjadřovací schopnosti, přicházet s novými nápady, být spolehlivý, mít pevnou vůli a trpělivost. Pedagog je vystaven psychické zátěži, kterou musí zvládat a být schopný vyřešit nečekané a složité situace. Pedagogická práce je náročnou a tvořivou prací. Role pedagoga patří bezesporu k náročným sociálním rolím. \n\nPedagog by měl být zejména: \n\n\nReference\n"}
{"id": "1555546", "url": "https://cs.wikipedia.org/wiki?curid=1555546", "title": "Ázerbájdžánská národní galerie", "text": "Ázerbájdžánská národní galerie\n\nÁzerbájdžánská národní galerie (azersky \"Azərbaycan Milli İncəsənət Muzeyi\") je největší galerie v Ázerbájdžánu. Byla založena v roce 1936 v Baku a v roce 1943 byla pojmenována po Rustamovi Mustafajevovi, prominentním ázerbájdžánském scénickém výtvarníkovi a divadelním umělci. Muzeum se skládá ze dvou budov z 19. století stojících vedle sebe. Sbírka zahrnuje přes 15 000 uměleckých děl. V 60 místnostech je stálá expozice více než 3000 položek. V depozitáři je uloženo asi 12 000 položek. Muzeum pravidelně obměňuje exponáty, aby bylo možné dočasně vystavit více děl. \n\nV roce 1936 se Sovět národních komisařů Ázerbájdžánské SSR rozhodl vydělit umělecké oddělení z Ázerbájdžánského státního muzea a ustavit jej jako nezávislé muzeum. Navíc byly zakoupeny další exponáty. Slavnostní zahájení první výstavy muzea se konalo v roce 1937 a v roce 1951 bylo muzeum přesunuto do novobarokního paláce De Bour postaveného na konci 19. století. \n\nV roce 2006 byla budova důkladně zrekonstruována a v roce 2009 proběhlo otevření nové výstavy. Roku 2011 muzeum získalo nejprve národní a poté evropskou certifikaci Evropského muzejního standardu (EUMS), protože splňuje mezinárodní standardy a kritéria, což znamená vysoce kvalitní a profesionální muzejní služby; certifikace byla udělena jednomyslným rozhodnutím představenstva Evropské hospodářské komory obchodu, obchodu a průmyslu (EEIG), nevládní organizace se sídlem v Bruselu. \n\nV knihovně muzea je přibližně 9000 vědeckých knih, monografií, katalogů, alb a další odborné literatury. Je zde také sbírka vzácných starých dokumentů. \n\nExponáty ve sbírce Ázerbájdžánské národní galerie zahrnují starožitná umělecká díla, z nichž nejstarší pocházejí ze 4. století před naším letopočtem. Keramické misky zdobené archaickými ornamenty byly nalezeny v Nachičevanu, Mingačeviru, Fuzuli a Chanlaru (nyní Göygöl); dále zde jsou ozdobné lampy a prosklené dlaždice z období Seldžuků; části vlysů z hradu Bajil ze 13. století; truhly ze 14.-18. století nalezené v Abšeronu a Šamachi; kvalitní koránské rukopisy a knihy o astrologii ze 16. století; originální tabrízské miniatury ze 17. až 18. století malované temperou, zlatem a vodovými barvami; obrazy a jiná díla slavných místních umělců od nejstarších dob po současníky; dál umělecké kovové předměty ze 16. a 17. století a vzorky původních textilií, výšivek, krojů, koberců a šperků z 18. až 20. století. Muzeum dále vlastní sbírku soch, obrazů, grafiky i užitého umění západní Evropy (Francie, Německo, Rakousko, Itálie, Řecko, Flandry, Dánsko, Španělsko), Východu (Írán, Turecko, Japonsko, Čína, Indie, Egypt, Střední východ) a Ruska. \n\nKromě koberců jsou zde vystaveny i jiné typy ázerbájdžánského dekorativního a užitého umění, jako jsou různé techniky vyšívání, uměleckého zpracování kovů, umělecké textilie, dřevořezby, šperky atd. Jsou zde i výšivky zlatou nití typu „gulabatin“, jež jsou v Ázerbájdžánu široce rozšířené a Šamachi, Šuša a Baku tradičně byly středisky tohoto druhu uměleckého řemesla. Základem pro vyšívání zlatými a stříbrnými nitěmi byl červený a zelený samet. Klobouky a tzv. „arachiny“ byly ozdobeny růžicemi a medailony vyrobenými ze stylizovaných okvětních lístků a hvězd. \n\nSedm sálů v první budově vystavuje evropské umění a deset sálů ruské umění. Evropské umění zahrnuje díla italská (Guercino, Leandro Bassano, Francesco Solimena, Lorenzo Bartolini), francouzská (Jules Dupré, Gaspard Dughet, Pascal Dagnan-Bouveret, Jean-Joseph Benjamin-Constant), nizozemská a vlámská (Frans Hals, Michiel Jansz van Mierevelt, Adriaen Brouwer, Adriaen van Ostade, Justus Sustermans, Pieter Claesz), německá (Johann Heinrich Roos, Friedrich August von Kaulbach) a polská (Jan Styka). \n\nVe druhé budově postavené v roce 1885 se nachází východní umění, zastoupené zejména perským, tureckým, čínským a japonským uměním. Ruské umění je zastoupeno zejména malbami Karla Brjullova Alexeje Venecianova, Vasilije Věreščagina, Isaaka Levitana, Vladimíra Makovského, Valentina Serova, Vladimira Borovikovského, Vasilije Tropinina, Konstantina Korovina a Ivana Šiškina. Jsou zde také ukázky ruské avantgardy. \n\nMezi zastoupenými ázerbájdžánskými umělci jsou malíři Mir Mohsun Navvab, Bahruz Kangarli, Tair Salachov, Azim Azimzade, Salam Salamzade, Vidadi Narimanbekov, Mikail Abdullajev, Togrul Narimanbekov a sochař Omar Eldarov. Díla Sattara Bahlulzadeho zaplňují celou jednu místnost. \n\nSoučástí muzea jsou také stojany a knižní miniatury ze 17. – 19. století, lakované miniatury z 18. – 19. století a sbírka lžiček na šerbet vyrobených z morušového dřeva. \n\nPrvní práce byly získány z Petrohradu, Moskvy a ze soukromých sbírek. Expozice muzea byly později vystaveny v Kanadě (1966), na Kubě (1967), Sýrii (1968), Francii (1969), v bývalém Československu a Alžírsku (obojí 1970), Iráku (1971) atd.\n\nTato sbírka zahrnuje umělecká díla ze starověku a středověku, včetně postav ptáků z Manny, ženských figur z 3.-1. století před naším letopočtem, různých starověkých nádob z různých částí Ázerbájdžánu, které byly nalezeny při vykopávkách, náhrobku ve tvaru koně atd. \n\nMuzeum vystavuje staré koberce z různých regionů země. \n\n"}
{"id": "1555555", "url": "https://cs.wikipedia.org/wiki?curid=1555555", "title": "Studniska Dolne", "text": "Studniska Dolne\n\nStudniska Dolne jsou vesnice na jihozápadě Polska v Dolnoslezském vojvodství umístěné jihovýchodně od města Zhořelec. Zastavěná část vsi se nachází při silnici jdoucí z jihozápadu na severovýchod. Ve vsi se nachází kostel svaté Anny, obklopený hřbitovem.\n"}
{"id": "1555559", "url": "https://cs.wikipedia.org/wiki?curid=1555559", "title": "Cerkev svatého Mikuláše (Podobovec)", "text": "Cerkev svatého Mikuláše (Podobovec)\n\nCerkev svatého Mikuláše (ukrajinsky: \"Церква Святого Миколи Чудотворця\", rusky: \"Церковь Святого Николая Чудотворца\") je dřevěná cerkev v obci Podobovec, v okrese Miržhirja, v Zakarparské Ukrajině.\n\nCerkev je památníkem lemkovské dřevěné architektury nebo také verchovynského baroka.\n\nCerkev byla postavena koncem 17. století a v roce 1785 byla přestěhována doprostřed vesnice, po té, co původní svatyně nestačily z kapacitních důvodů. Podle dendrochronologie byla svatyně postavená v roce 1783. Po přenesení byla přestavba ovlivněna uniatskou barokní modernizací.\n\nCerkev je dřevěná roubená orientovaná dvousrubová dvouhřebenová stavba na půdorysu obdélníku třímístná. Nad babincem se tyčí štenýřová věž zakončená dvojitou barokní bání s lucernou. V západním průčelí je uzavřená veranda (dříve otevřená, arkádová) s plochým stropem. Kolem cerkve obíhá pultová střecha posazena na dřevěných konzolách, které vystupují ze stěn. Chrám je zastřešen sedlovou střechou, nad kněžištěm nižší. Střecha cerkve a obvodová pultová střecha jsou pokryty plechem, dříve byly pokryty dubovým šindelem.\n\nLoď a babinec mají plochý strop. Interiér je pokryt překližkou a nabarven namodro.\n\nU chrámu stojí samostatná dřevěná patrová zvonice na půdorysu obdélníku z roku 1785. Spodní část je roubená krytá obvodovou pultovou střechou. Tato část nemá nosnou funkci, je postavena kolem čtyř štenýřů, které mají nosnou funkci a tvoří vyšší bedněnou hranolovou část. Zvonice je zakončena nízkou jehlanovou střechou, krytou plechem.\n"}
{"id": "1555561", "url": "https://cs.wikipedia.org/wiki?curid=1555561", "title": "Teorie deficitu ve školním prostředí dle A. R. Jensena", "text": "Teorie deficitu ve školním prostředí dle A. R. Jensena\n\nTeorie deficitu (neboli Jensenův efekt, Spearman-Jensenova teorie, Teorie kulturního a jazykového zaostávání) mluví o inteligenčních rozdílech mezi lidmi. Může vysvětlovat to, proč školní prospěch nelze zvyšovat dle přání rodičů a učitelů. Tato teorie mluví o vrozených predispozicích pro učení, vzdělávání se, přemýšlení, uvažování a chápání světa. Různé rasy mají různé výsledky v IQ testech. Touto teorií Jensen vysvětluje příčiny rasových rozdílů v inteligenci.\n\nTeorie deficitu se v USA a v dalších zemích rozvinula mimo pedagogiku a psychologii i v jiných vědních oblastech (v sociologii, lingvistice aj.) a začala být označována jako teorie tzv. kulturního a jazykového zaostávání, deprivace. Zformovala se koncepce, která se snaží vysvětlovat vzdělávací neúspěšnost žáků z některých skupin populace tím, že tyto děti trpí ve svých rodinách kulturní deprivací, která je pak brzdou pro jejich školní vzdělávání. \n\nArthur Robert Jensen (24. srpna 1923 – 22. října 2012) byl americký psycholog a spisovatel. Byl profesorem pedagogické psychologie na Kalifornské univerzitě v Berkeley. Během svého života se nejvíce zabýval psychometrií a diferenciální psychologií, studiem toho, jak a proč se jednotlivci liší od sebe navzájem. Byl hlavním zastáncem dědičného postavení v přírodě. Zkoumal problematiku úrovně intelektových schopností, jejich genetickou a současně sociální podmíněnost, ve vztahu ke školním procesům. Byl autorem více než 400 vědeckých článků publikovaných v recenzovaných časopisech a pracoval v redakčních radách vědeckých časopisů \"Intelligence\" a \"Personality\" \"and\" \"Individual\" \"Differences\" .\n\nNa základě měření inteligence u různých skupin respondentů dospěl prof. Jensen k tvrzení, že velká část intelektových schopností jedince je vrozená, a tudíž že na intelektový rozvoj žáka nemá školní vzdělávání tak významný vliv. Jensen dále argumentoval, že tato genetická závislost inteligence je odlišná u sociálních a rasových skupin populace: Některé děti (v USA především černošské) přicházejí na svět s „méně hodnotným“ typem inteligence, tj. jsou geneticky (dědičně) deficitní.\n\nAutor porovnává a vyhodnocuje výzkumné nálezy o vztahu mezi sociálním prostředím, inteligencí mladých lidí a rovností, případně nerovností v přístupu ke vzdělávání. Dochází k závěru, že i kdyby školy mohly být reformovány tak, aby zajistily každému dítěti stejně kvalitní vzdělávání, nelze očekávat, že společnost dospělých bude více rovná než nyní. Je to z toho důvodu, že faktory sociálního prostředí, individuálních rozdílů v inteligenci, etnického a ekonomického rozrůznění působí natolik silně, že vedou k diferencovaným výsledkům ve vzdělávání dětí. Vzdělávací šance proto nejsou stejné. Muselo by dojít k výrazným sociálním i ekonomickým změnám, aby společnost dosáhla určité rovnosti.\n\nNa základě genetických rozdílů vysvětloval příčiny vzdělávacích nedostatků a nižšího prospěchu u dětí z \"nižších sociálních vrstev\". Proto IQ ani školní prospěch nelze zvyšovat podle přání, neboť jsou zde biologicky zakotvená omezení, která nelze učením překonat. \n\nS teorií souvisí Bernsteinova teorie jazykových kódů. Bernstein mluví o jazykových kódech a to o omezeném a rozvinutém. Omezený odpovídá nižším vrstvám a rozvinutý se objevuje u rodin s vyšším formálním vzděláním. \n\nJensen rozlišil dvě úrovně intelektových schopností lidí:\n\n\nPřitom obě úrovně jsou v hierarchickém vztahu, tj. nižší úroveň 1 je předpokladem vyšší úrovně 2. Sociální a rasové rozdíly v inteligenci se týkají podle Jensena právě vyšší úrovně. Zatímco úroveň 1 je všem lidem víceméně společná bez ohledu na sociální a etnický původ, úroveň 2 se v populaci vyskytuje a vyvíjí odlišně v některých jejích skupinách. \n\nJensen díky výzkumům doložil:\n\nV americkém průměru existují mezi skupinou bělochů a skupinou černochů rozdíly v inteligenci, a to asi v rozsahu 15 bodů IQ. Zatímco bělošský průměr je IQ = 100, černošský průměr je IQ = 85.\n\nObdobné rozdíly prokázal i mezi sociálními skupinami. Naopak neprokázaly se tyto rozdíly mezi muži a ženami. \n\nJensen přitom není ve svých teoriích zaměřen negativně vůči určitým etnickým skupinám. Jensen byl veden snahou pomoci dětem z určitých minoritních populací tím, že se včas odhalí jejich deficity, korigují se a tím je jim umožněn přístup k vyššímu vzdělání. \n\nVýzkum popsal v článku \"\"How Much Can We Boost IQ and Scholastic Achievement?\".\" Byl publikován v únoru 1969 v \"Harvard Educational Review.\" \n\nTeorie vyvolává v dané době kontroverzi a velkou diskusi (60. léta 20. století). Teorie vychází v čase, kdy se ve většině vyspělých zemí prosazuje tendence k vytváření jednotného vzdělávání na úrovni základní školy. Vzdělávací politika vzbuzuje u veřejnosti pocit, že prostřednictvím jednotné školy se dospívá ke skutečnému naplnění demokratických a humánních principů vzdělávání, vše vede k rovnosti vzdělávacích příležitostí pro všechny děti a mládež. Jensen toto přesvědčení bourá: \"“Běžně sdílené přesvědčení, že zavedení jednotné základní školy vytváří rovné vzdělávací šance pro všechny děti, je mylné.”\"\n\nDiskuse o této teorii se stále vedou. Téma oživili harvardský psycholog Richard J. Herrnstein a politolog z MIT Charles Murray v knize \"The Bell Curve: Intelligence and Class Structure in American Life\" (\"Gaussova křivka: Inteligence a třídní struktura v americkém životě\"). V níž autoři upozorňují na závažné sociální důsledky faktu, že i nejnovější měření potvrzují, že Afroameričané mají v průměru nižší inteligenci než bílí Američané. Z této diskuse je v českém překladu dostupná práce biologa S. J. Goulda \"Jak neměřit člověka\".\n\nStoupencem Jensenových názorů byl významný britský psycholog německého původu Hans Eysenck: \"„Lidské bytosti mají lidská práva, a to nezávisle na své inteligenci, takže skutečnost, že černoši vykazují určitý stupeň genetické inferiority („podřadnosti“)... neznamená, že to má mít důsledky pro jejich segregované vzdělávání”.\" \n\nJensenovu teorii podpořil jiný významný badatel, Anthony Flew, ve své knize \"Sociologie, rovnost a vzdělávání: Filozofické eseje obhajující rozmanitost diferencí\". \n\nBritský pedagogický psycholog Fontana uvádí naopak řadu argumentů proti etnické podmíněnosti inteligence s konstatováním, že \"„neexistuje přesvědčivý základ pro domněnku, že mezi černou a bílou rasou (a také mezi jinými rasami) existují genetické rozdíly v inteligenci“\". V praxi vzdělávání (především v USA) a v jiných multietnických zemích vedla reakce na teorie typu Jensenovy až k extrémní tzv. pozitivní diskriminaci. \n\nNapříklad H. Ginsburg, americký vědec, poukazuje na to, že horší výsledky dosahované v inteligenčních testech žáků z nižších sociálních vrstev nejsou odrazem jejich intelektového deficitu, nýbrž rozdílných podmínek kognitivní socializace. V důsledku toho jsou děti z nižších sociálních vrstev v nevýhodě při zacházení s formálními testy a formálními procedurami vůbec, protože se ve svém sociokulturním prostředí s nimi nesetkávají.\n\nHorší výsledky dosahované v inteligenčních testech dětmi z nižších sociálních vrstev jsou podmíněny nikoliv tím, že jsou tyto děti jazykově primitivní, nýbrž tím, že je jejich jazykový kód odlišný od jazykového kódu formálních testů. \n"}
{"id": "1555563", "url": "https://cs.wikipedia.org/wiki?curid=1555563", "title": "Peter Andreas Heiberg", "text": "Peter Andreas Heiberg\n\nPeter Andreas Heiberg (16. listopadu 1758, Vordingborg – 30. dubna 1841, Paříž) byl dánsky preromantický básník, dramatik a žurnalista.\n\nStudoval filologii v Kodani a v Uppsale. Od roku 1779 sloužil rok a půl ve švédském vojsku a pak žil u svého strýce v Bergenu, kde dostal do kontaktu s literárním životem města, které ho inspirovalo ke psaní. Po návratu do Kodaně roku 1785 využíval svých jazykových schopností jako tlumočník. Roku 1790 se oženil se šestnáctiletou Thomasine Buntzenovou (později známou jako spisovatelka pod jménem Gyllembourg) a roku 1781 se jim narodil syn Johan Ludvig, který se také stal básníkem a dramatikem. \n\nByl republikánského smýšlení a mluvčím dánské demokratické levice v době Francouzské revoluce. Uveřejňoval ostré satiry na vládu a šlechtu a psal politické básně. Za komediání jednoaktovku \"Virtuosen\" (1789, \"Virtuos\") zesměšňující dánskou německou šlechtu byl odsouzen k pokutě. Po omezení svobody tisku roku 1799, kdy byla zakázána jakákoliv veřejná diskuze o formě vlády, vládní politice a jednání úředníků byl odsouzen do vyhnanství. Důsledkem toho bylo, že se s ním po jeho vypovězení z Dánska roku 1800 jeho manželka Thomasine rozvedla.\n\nUsadil se v Paříži, kde získal místo na francouzském ministerstvu zahraničí a pokračoval ve své literární činnosti. Roku 1817 byl pensionován, ke stáří oslepl. Byl pohřben na hřbitově Montmarte.\n\nJe autorem řady komedií, satirických zpěvoher a operních parodií svědčících o důkladné znalosti lidské povahy, filosofických prací a pamětí. Je považován za prvního významného dánského politického satirika.\n\n\n"}
{"id": "1555565", "url": "https://cs.wikipedia.org/wiki?curid=1555565", "title": "Juraj Dalmatský", "text": "Juraj Dalmatský\n\nJuraj Dalmatský ( \"Juraj Matejev Dalmatinac\", \"Georgius Mathaei Dalmaticus\" , též jako \"Giorgio Orsini\", nebo v mezinárodní literatuře \"Giorgio da Sebenico\" apod. (počátek 15. století, Zadar – 1473/75, Šibenik) byl významný chorvatský sochař a architekt období renesance. Působil v Chorvatsku a Itálii.\n"}
{"id": "1555569", "url": "https://cs.wikipedia.org/wiki?curid=1555569", "title": "Louis Topič", "text": "Louis Topič\n\nLouis Topič, vlastním jménem Alois Topič (* 4. října 1905 Roštění – 14. března 1980 Praha) byl český tanečník, vydavatel, hudební kritik, publicista a sběratel hudebnin.\n\nNarodil se v Roštění u Holešova do chudé rolnické rodiny. Po skončení měšťanské školy studoval na grafické škole v Brně a mezi lety 1923 - 1938 pracoval v polygrafickém průmyslu v Brně. \n\nJiž od mládí se věnoval sálovému tanci, taneční hudbě a jazzu na profesionální úrovni. \nOd roku 1933 byl tajemníkem taneční brněnské skupiny Roxy a hlavním vydavatelem revue Dancing, prvního československého časopisu zaměřeného na moderní tanec, taneční hudbu a jazz. Jeho spolupracovníky byli Emanuel Uggé(Český hudební slovník) a Joe Jenčík. Uspořádal v Praze, Brně a Bratislavě mnoho soutěží orchestrů, které byly předchůdci novodobých jazzových festivalů.\nJako tanečník vyhrál mnoho prvních cen na soutěžích po celé Evropě. Jeho nejčastější partnerkou v amatérském tanci byla Herma Gottliebová.\n\nV roce 1938 se stal profesionálním tanečníkem a vystupoval se svou partnerkou „Lucky Star“, Jaminou Ben-Chenni z Oranu v Alžírsku a vystupoval s ní v mnoha evropských zemích. V roce 1941 vystoupil v Hamburku s orchestrem Berharda Etteho v krátkém filmu pro Union Films Praha. \nPo druhé světové válce pracoval pro Grammoklub, Grammo-Revue a Radio Journal v Praze a Brně, dále přispíval do různých celostátních deníků a odborných časopisů.\nPo odchodu do důchodu v roce 1965, se plně věnoval jazzu, rockové a populární hudbě. Shromáždil velký archiv sestávající ze zvukových záznamů, knih a tiskovin na toto téma.\n\nByl čestným předsedou Československého Fanklubu Elvise Preslyho. Stejně tak, jako se zajímal o hudbu za časů svého mládí, zajímala ho hudba moderní (pop a rock) a nikdy nechyběl na koncertech významných jazzových interpretů.\nByl přítelem takových hudebníků jako byli Louis Armstrong a Stan Kenton, stejně tak i mnoha dalších, kteří v té době navštívili Československo.\n\n"}
{"id": "1555573", "url": "https://cs.wikipedia.org/wiki?curid=1555573", "title": "Reverzní Segnerovo kolo", "text": "Reverzní Segnerovo kolo\n\nReverzní Segnerovo kolo je taková modifikace Segnerovy turbíny (klasického Segnerova kola), při níž pracovní tekutina (obvykle voda nebo vzduch) proudí celým systémem v opačném směru než u běžného Segnerova kola. Vstupuje tedy do trysek na obvodu turbíny zevně a teče směrem k ose rotace.\n\nV komentáři k úlohám Turnaje mladých fyziků je následující zmínka: „Nechyběla ani známá Feynmanova úloha o obráceném Segnerově kole, na kterou se studenti tak často ptají. Bude se Segnerovo kolo otáčet pod vodou při nasávání místo při vystřikování vody? A kterým směrem?“ Richard Feynman tuto úlohu skutečně zpopularizoval ve své knize, konkrétně v kapitole věnované vzpomínkám na Princeton. Úlohu se svými studenty rozebíral teoreticky i experimentálně, postříkal přitom zařízení princetonské cyklotronové laboratoře, když mu praskl skleněný zásobník s vodou, ale žádné řešení nikdy nepublikoval. Nebyl však prvním, kdo se tomuto problému věnoval.\n\nKoncem 19. století experimentoval Ernst Mach s laboratorním modelem zařízení, které nazval \"reakční kolo\" (\"Reactionsrad\"). Vzduch do svého \"reakčního kola\" foukal připojeným balonkem (kolo se roztočilo) nebo jej tímtéž balonkem v reverzním režimu vysával (pokud bylo kolo na začátku experimentu v klidu, v klidu zůstalo). Mach to vysvětloval tím, že při stlačení balonku je vzduch z trysek vyfukován ve formě paprsku jasně definovaným směrem, zatímco při nasávání vstupuje vzduch do obvodových trysek ze všech stran, a proto se kolo neroztočí. Podobná pozorování později učinili nezávisle i jiní.\n\nRozbor chování reverzního Segnerova kola, které je v klidu a protéká jím v ustáleném stavu ideální tekutina (kapalina nebo plyn bez vnitřního tření), ukazuje, že na takové kolo působí dva opačně orientované, co do velikosti však shodné silové momenty – kolo se tedy netočí. První silový moment souvisí se spádem tlaku uvnitř potrubí reverzního kola, druhý se silovým působením proudící tekutiny na vnitřní stěnu v oblouku potrubí. Kdyby tedy nebylo viskozity pracovní tekutiny, vykazovalo by reverzní kolo pouze přechodný krouticí moment v okamžiku zahájení průtoku a žádný krouticí moment v ustáleném stavu, což lze vysvětlit s použitím zákona zachování momentu hybnosti.\n\nExistují i takové práce, podle nichž se reverzní kolo točí opačně než běžná Segnerova turbína, i když výrazně pomaleji. To se potom vysvětluje buď disipací energie reálné tekutiny v potrubí reverzního kola, nebo tvorbou vírů uvnitř systému v oblasti přechodu pracovní tekutiny z rotoru do statoru, kterým se tekutina odsává ven. Tuto teorii podporuje zjištění, že k rotaci reverzního kola nedojde, pokud se tvorba vírů potlačí (např. jemnou síťkou uvnitř rotoru). Rozbor chování reverzního Segnerova kola se započítáním všech jemných efektů, k nimž patří např. proudění viskózní pracovní tekutiny, zúžení toku za tryskami, disipace energie, působení Coriolisovy síly při rotaci, vliv vírů, úloha tření v uložení rotoru apod. představuje poměrně komplexní teoretický i experimentální problém.\n"}
{"id": "1555586", "url": "https://cs.wikipedia.org/wiki?curid=1555586", "title": "Hydatius", "text": "Hydatius\n\nHydatius také Idacius (400 — 469) byl galicijský biskup a kronikář. Jeho kronika je nejznámějším zdrojem informací o historii Hispánie v 5. století.\n\nNarodil se kolem roku 400 v okolí římského města Civitas Lemica, poblíž dnešního Xinzo de Limia v galicijské provincii Ourense. V mládí cestoval jako poutník se svou matkou do Svaté země, kde se v Betlémě setkal se svatým Jeronýmem. Okolo roku 417 vstoupil do duchovenstva a v roce 427 byl pravděpodobně v Aquae Flaviae, v dnešním Chaves v Portugalsku vysvěcen biskupem. Jako biskup se musel vypořádat s přítomností germánských národů, zejména Svéby, kteří se v Galicii usadili v roce 411 a mezi nimiž a hispánsko-římskými provinciemi vznikaly neustále konflikty. V této souvislosti se Hydatius zúčastnil v roce 431 jednání v Astorgum, na němž požádal o pomoc proti Svébům generála Flavia Aetia, nejdůležitějšího zástupce římské říše v Hispánii. Kolem roku 460 byl unesen a uvězněn svými politickými protivníky, což naznačuje, že hrál důležitou roli na politické scéně římské Galicie.\n\nKromě problémů se Svéby se věnoval boji proti herezy, a to nejen ve své diecézi, ale i ve zbytku Hispánie. Byl v častém kontaktu s dalšími důležitými biskupy, včetně Thoribia z Astorgy a Antonína z Méridy. Společně s Thoribiem požádal papeže Lva I. o pomoc a radu při řešení hereze. Přestože Hydatius důsledně charakterizoval hispánské kacíře jako manicheisty, obecně se věří, že měl na mysli priscillianisty, stoupence asketického biskupa Priscilliana, který byl odsouzen jako kacíř a popraven kolem roku 385 za vlády uzurpátora Magna Maxima.\n\nHydatius pravděpodobně zemřel v roce 468 nebo krátce poté, protože v tomto roce je náhle ukončené písmo v jeho kronice.\n"}
{"id": "1555591", "url": "https://cs.wikipedia.org/wiki?curid=1555591", "title": "Mirošov (nádraží)", "text": "Mirošov (nádraží)\n\nMirošov je železniční stanice v jihozápadní části města Mirošov v okrese Rokycany v Plzeňském kraji nedaleko Skořického potoka. Leží na neelektrizované jednokolejné trati z Rokycan do Nezvěstic. Ve městě je dále železniční zastávka \"Mirošov město\", která se nachází přímo v obvodu stanice Mirošov.\n\nDne 27. května 1869 otevřela důlní společnost \"Mirošovské kamenouhelné těžařstvo\" nákladní železniční vlečku z Rokycan do Mirošova, osobní doprava zde byla zavedena roku 1883. Oba typy dopravy zajišťovala společnost Česká západní dráha (\"BWB\") provozující od roku 1862 rokycanské nádraží na trati spojující Bavorsko, Plzeň a nádraží na Smíchově (\"Praha-Západní nádraží\").\n\nK prodloužení dráhy do Nezvěstic společností České obchodní dráhy (\"BCB\") a její napojení na železnici Dráhy císaře Františka Josefa (\"KFJB\") spojující Vídeň, České Budějovice a Plzeň došlo 1. srpna 1882, osobní vlaky začaly trať obsluhovat až roku 1889. \"BCB\" v Mirošově zřídila vlastní koncové nádraží \"Mirošov město\". Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy\n\nNachází se zde dvě jednostranná nástupiště, k příchodu na poloostrovní nástupiště č. 2 slouží přechod přes kolej.\n\n"}
{"id": "1555595", "url": "https://cs.wikipedia.org/wiki?curid=1555595", "title": "Šárka Šteinochrová", "text": "Šárka Šteinochrová\n\nŠárka Šteinochrová (* 25. ledna 1993 Tábor) je česká blogerka, zdravotnice, tvůrkyně videí a zakladatelka organizace Maminy s rakovinou, které založila v návaznosti na skutečnost, že sama si touto diagnózou prošla (konkrétně se jednalo o Hodgkinův lymfom). Organizace se soustřeďuje na pomoc matkám s rakovinou.\n\nV současnosti (2019) žije se svým manželem a synem Dominikem u Plzně.\n"}
{"id": "1555597", "url": "https://cs.wikipedia.org/wiki?curid=1555597", "title": "Žlutice (nádraží)", "text": "Žlutice (nádraží)\n\nŽlutice je dopravna D3 (někdejší stanice) v jižní části města Žlutice v okrese Karlovy Vary v Karlovarském kraji, nedaleko řeky Střely. Leží na neelektrizované jednokolejné trati 161.\n\nStanici otevřela 27. června 1897 společnost \"Místní dráha Rakovník-Bochov-Bečov\" v úseku z Rakovníku do Žlutic, odtud byla 20. listopadu 1898 trať prodloužena do Bečova nad Teplou. Z Bečova bylo pak možné pokračovat po nové dráze v severním směru na Karlovy Vary či v jižním na Mariánské Lázně. Budova žlutického nádraží vznikla dle typizovaného stavebního vzoru.\n\nPo zestátnění železničních společností po roce 1908 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě jednostranná úrovňová nástupiště, k příchodu k vlakům slouží přechod přes koleje.\n\n"}
{"id": "1555602", "url": "https://cs.wikipedia.org/wiki?curid=1555602", "title": "Horažďovice (nádraží)", "text": "Horažďovice (nádraží)\n\nHoražďovice (v minulosti též \"Horažďovice město\") je železniční stanice ve východní části města Horažďovice v okrese Klatovy v Plzeňském kraji nedaleko řeky Otavy. Leží na jednokolejné neelektrizované trati 185. Dále se ve městě nachází starší a vytíženější stanice, Horažďovice předměstí.\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Dne 1. října 1888 byl zahájen pravidelný provoz v úseku z Klatov do stanice \"Horažďovice Babiny\" (později Horažďovice předměstí), kde se napojila na trať společnosti Dráhy císaře Františka Josefa (\"KFJB\") spojující Vídeň, České Budějovice a Plzeň. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde tři nekrytá jednostranná úrovňová nástupiště, k příchodu na druhé a třetí nástupiště slouží přechody přes koleje. Ze stanice odbočují vlečky.\n\n"}
{"id": "1555611", "url": "https://cs.wikipedia.org/wiki?curid=1555611", "title": "Šachový turnaj v Karlových Varech roku 1923", "text": "Šachový turnaj v Karlových Varech roku 1923\n\nŠachový turnaj v Karlových Varech roku 1923 byl jedním z nejvýznamnějších šachových turnajů uspořádaných v meziválečném Československu. Po turnajích v letech 1907 a 1911 šlo o třetí velký šachový turnaj hraný v Karlových Varech. Celkem 18 účastníků hrálo systémem každý s každým. Partie byly hrány od 27. dubna do 22. května 1923 v hotelu Imperial. Turnajový fond byl ve výši 31 000 československých korun. \n\nO vítězství v turnaji se podělili Rusové Alexandr Aljechin a Jefim Bogoljubov a Maďar Géza Maróczy. Každý ze tří vítězů obdržel částku 3505 československých korun, Aljechin pak navíc křišťálový pohár od firmy Ludwig Moser&Söhne v hodnotě 1000 československých korun (polovinu jeho ceny však musel vyplatit Bogoljubovovi). Uděleno bylo rovněž 10 cen za krásu, 1. cenu ve výši 400 československých korun si odnesli Aljechin za partii s Grünfeldem, Nimcovič za partii s Yatesem a Yates za partii s Aljechinem. \n\n"}
{"id": "1555615", "url": "https://cs.wikipedia.org/wiki?curid=1555615", "title": "Klatovy město", "text": "Klatovy město\n\nKlatovy město je železniční zastávka v jižní části okresního města Klatovy v Plzeňském kraji nedaleko Drnového potoka. Leží na jednokolejné neelektrifikované trati 185. Dále se ve městě nachází starší a vytíženější stanice, Klatovy.\n\nBudova zastávky byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Dne 1. října 1888 byl zahájen pravidelný provoz v úseku z Klatov, kam byla přivedena železnice společností Česká západní dráha z Plzně roku 1876, do stanice \"Horažďovice Babiny\" (později Horažďovice předměstí), kde se napojila na trať společnosti Dráhy císaře Františka Josefa (\"KFJB\") spojující Vídeň, České Budějovice a Plzeň. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". \n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno nekryté hranové nástupiště.\n\n"}
{"id": "1555618", "url": "https://cs.wikipedia.org/wiki?curid=1555618", "title": "Amy Smart", "text": "Amy Smart\n\nAmy Smart (* 26. března 1976, Topanga) je americká modelka a herečka.\n\nÚčinkovala ve filmech Interstate 60, Rande s celebritou, Hvězdná pěchota, Zastav a nepřežiješ 2 – Vysoké napětí a mnoho dalších.\n\nJejím manželem je od roku 2011 Carter Oosterhouse, mají dceru Floru Oosterhouse.\n\n"}
{"id": "1555627", "url": "https://cs.wikipedia.org/wiki?curid=1555627", "title": "Častolovice (nádraží)", "text": "Častolovice (nádraží)\n\nČastolovice je železniční stanice v jižní části městyse Častolovice v okrese Rychnov nad Kněžnou v Královéhradeckém kraji nedaleko řeky Divoká Orlice. Leží na neelektrizovaných jednokolejných tratích 021 a 022. Přímo u stanice se nachází také autobusové nádraží. Na území města se nachází též železniční zastávka \"Častolovice zastávka\".\n\nKolem tehdejší obce procházela od 10. ledna 1874 trať společnosti Rakouská severozápadní dráha (\"ÖNWB\"), která zprovoznila svou trať z Hradce Králové do Lichkova, 10. října téhož roku byla dokončena spojka na nové nádraží z Ústí nad Orlicí, ležící na trati mezi Prahou a Olomoucí, do Letohradu. 15. října 1875 \"ÖNWB\" stavebně prodloužila trať přes hranici do Pruska. Trasa byla výsledkem snahy o propojení železniční sítě \"ÖNWB\" severovýchodním směrem.\n\nStanice v Častolovicích fungovala až od 26. října 1893, kdy společnost \"Rychnovsko-solnická místní dráha\" (\"RSLB\") otevřela trať do Solnice odbočkou z Častolovic, tedy s hranicí s tehdejším Pruskem. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nRoku 1978 byla staniční budova nahrazena novostavbou lépe vyhovující požadavkům osobní dopravy.\n\nNacházejí se zde dvě nekrytá modernizovaná nástupiště, oboustranné č. 1 a jednostranné č. 2 s příchodem přes kolej. Stanice je vybavena elektronickým informačním systémem.\n\n"}
{"id": "1555634", "url": "https://cs.wikipedia.org/wiki?curid=1555634", "title": "Vrbno pod Pradědem (nádraží)", "text": "Vrbno pod Pradědem (nádraží)\n\nVrbno pod Pradědem je dopravna D3 (dříve železniční stanice) ve východní části města Vrbno pod Pradědem v okrese Bruntál v Moravskoslezském kraji v blízkosti řeky Opavy. Leží na jednokolejné neelektrizované trati 313. Ve městě se dále nachází železniční zastávka \"Vrbno pod Pradědem zastávka\".\n\n5. prosince 1880 otevřela společnost Císařsko-královské státní dráhy (\"kkStB\") trať z Milotic nad Opavou, odkud od roku 1872 vedla trať společností Moravsko-slezská ústřední dráha (\"MSCB\") primárně spojující Olomouc a Opavu. Nově postavená stanice ve Vrbně zde vznikla jako koncová stanice podle typizovaného stavebního vzoru. Po roce 1918 správu přebraly Československé státní dráhy.\n\nNachází se zde dvě jednostranná nekrytá nástupiště, k příchodu na nástupiště slouží přechod přes kolejiště. Z nádraží je vyvedeny dvě nákladní vlečky. \n\n"}
{"id": "1555637", "url": "https://cs.wikipedia.org/wiki?curid=1555637", "title": "NGC 741", "text": "NGC 741\n\nNGC 741 je galaxie v souhvězdí Ryb. Její zdánlivá jasnost je 11,3 a úhlová velikost 3,0′ × 2,9′. Je vzdálená 251 milionů světelných let, průměr má 220.000 světelných let. Galaxii objevil 13. března 1784 William Herschel. 16. listopadu 1897 objekt pozoroval Lewis A. Swift, jehož pozorování bylo duplicitně zařazeno do Index Catalogue, dodatku katalogu NGC, jako IC 1751.\n\nNGC 741 s galaxií NGC 742 tvoří interagující dvojici galaxií. NGC 751 je členem skupiny galaxií zahrnující dále NGC 742 a PGC 7250. \n\n"}
{"id": "1555643", "url": "https://cs.wikipedia.org/wiki?curid=1555643", "title": "Bojkovice (nádraží)", "text": "Bojkovice (nádraží)\n\nBojkovice je železniční stanice na jižním okraji města Bojkovice v okrese Uherské Hradiště ve Zlínském kraji nedaleko řeky Olšavy. Leží na neelektrizované a jednokolejné části Vlárské dráhy. V obvodu stanice se nachází rovněž železniční zastávka \"Bojkovice město\".\n\nStanice byla otevřena 28. října 1888 při zprovoznění úseku z Uherského Brodu do Trenčianské Teplé v rámci budování tzv. Vlárské dráhy Rakouské společnosti státní dráhy (\"StEG\") směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Ve 2. polovině 20. století byla staniční budova nahrazena novostavbou lépe vyhovující požadavkům osobní dopravy.\n\nNachází se zde dvě nekrytá jednostranná nástupiště, k příchodu na nástupiště č. 2 slouží přechod přes kolej. Stanice je vybavena elektronickým informačním systémem pro cestující.\n\n"}
{"id": "1555653", "url": "https://cs.wikipedia.org/wiki?curid=1555653", "title": "Švihov u Klatov (nádraží)", "text": "Švihov u Klatov (nádraží)\n\nŠvihov u Klatov je železniční stanice ve východní části města Švihov v okrese Klatovy v Plzeňském kraji nedaleko řeky Úhlavy. Leží na jednokolejné elektrizované trati Plzeň – Klatovy – Železná Ruda (č. 170/183) (25 kV, 50 Hz AC).\n\nStanice byla vybudována jakožto součást Plzeňsko-březenské dráhy (\"EPPK/PBD\") spojující Duchcov, Plzeň a Nýrsko, podle typizovaného stavebního návrhu drážních budov společnosti. 20. září 1876 byl s místním nádražím uveden do provozu celý nový úsek trasy z provizorního nádraží (později \"Plzeň zastávka\") do Nýrska, kudy bylo možno od roku 1877 pokračovat po železnici přes hraniční přechod Železná Ruda-Alžbětín do Bavorska. Trať byla také toho roku zaústěna do kolejiště plzeňského nádraží.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde tři jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1555655", "url": "https://cs.wikipedia.org/wiki?curid=1555655", "title": "NGC 504", "text": "NGC 504\n\nNGC 504 je čočková galaxie v souhvězdí Ryby. Její zdánlivá jasnost je 13,0 a úhlová velikost 1,7′ × 0,4′. Je vzdálená 195 milionů světelných let, průměr má 95 000 světelných let. Galaxie je členem skupiny galaxií LGG 24, jejíž nejjasnějším členem je NGC 499. Objevil ji 22. listopadu 1827 John Herschel.\n\nJohn Herschel objekt objevil aniž poznamenal jeho popis, a pozorování katalogizoval ve svém katalogu jako GC 291. Později objekt nezávisle pozoroval d'Arrest, který jej považoval za nově objevený, a jeho pozorování John Herschel katalogizoval jako GC 292. John Dreyer obě položky rozpoznal jako shodné, a galaxii zařadil do katalogu NGC jako NGC 504 s popisem \"velmi slabá, malá\". \n\n"}
{"id": "1555668", "url": "https://cs.wikipedia.org/wiki?curid=1555668", "title": "NGC 561", "text": "NGC 561\n\nNGC 561 je galaxie v souhvězdí Andromeda. Její zdánlivá jasnost je 13,0 a úhlová velikost 1,6′ × 1,5′. Je vzdálená 215 milionů světelných let, průměr má 100 000 světelných let. Galaxii objevil 23. srpna 1862 Heinrich Louis d’Arrest.\n\n"}
{"id": "1555679", "url": "https://cs.wikipedia.org/wiki?curid=1555679", "title": "Pardubice-Rosice nad Labem (nádraží)", "text": "Pardubice-Rosice nad Labem (nádraží)\n\nPardubice-Rosice nad Labem je železniční stanice v nynější části města Pardubice, dříve v samostatné obci Rosice nad Labem v okrese Pardubice v Pardubickém kraji poblíž řeky Labe. Leží na elektrizovaném úseku jednokolejné trati 031 (3 kV ss) a neelektrizované jednokolejné trati 238.\n\n1. června 1871 otevřela společnost Rakouská severozápadní dráha (\"ÖNWB\") svou trať, při železnici z Pardubic do Liberce z roku 1857, z Rosic nad Labem přes Chrudim do Havlíčkova Brodu. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železničních tratí v majetku \"ÖNWB\" jihozápadním směrem, tedy traťových úseků Liberec-Pardubice a hlavního tahu \"ÖNWB\", železniční trati spojující Vídeň a Berlín.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV areálu nádraží je zřízeno rosické železniční muzeum.\n\nNachází se zde tři nekrytá jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1555694", "url": "https://cs.wikipedia.org/wiki?curid=1555694", "title": "NGC 575", "text": "NGC 575\n\nNGC 575 je galaxie v souhvězdí Ryby. Její zdánlivá jasnost je 12,9 a úhlová velikost 1,7′ × 1,6′. Je vzdálená 145 milionů světelných let, průměr má 70 000 světelných let. Galaxii objevil 17. října 1876 Édouard Stephan. Pozdější nezávislý objev, který učinil 18. ledna 1896 Stéphane Javelle, byl katalogizován jako IC 1710.\n\n"}
{"id": "1555706", "url": "https://cs.wikipedia.org/wiki?curid=1555706", "title": "Usmánábád", "text": "Usmánábád\n\nUsmánábád () je město v Maháráštře, jednom z indických svazových států. K roku 2011 měl přes 111 tisíc obyvatel.\n\nUsmánábád leží na západě Dekánské plošiny v nadmořské výšce 665 metrů. Je vzdálen přibližně 280 kilometrů východně od Puné a přibližně 430 kilometrů jihovýchodně od Bombaje.\n\nOblast Usmánábádu historicky patří do oblasti Maráthvádá. Mezi lety 1724 a 1956 byl součástí Hajdarábádu, jednoho z knížecích států. Podle posledního hajdarábáského nizáma, Usmana Alí Chána, je Usmánábád pojmenován.\n"}
{"id": "1555708", "url": "https://cs.wikipedia.org/wiki?curid=1555708", "title": "Nemyriv", "text": "Nemyriv\n\nNemyriv (, – \"Němirov\", ) je město ve Vinnycké oblasti na Ukrajině. K roku 2018 v něm žilo přes jedenáct tisíc obyvatel.\n\nPodle města je pojmenována značka vodky \"Nemiroff\".\n\nNemyriv leží v povodí Jižního Bugu ve vzdálenosti přibližně čtyřicet kilometrů jižně od Vinnycji, správního střediska oblasti.\n\nPrvní písemná zmínka o Nemyrivu je z roku 1506. \n\nV roce 1738 ve městě probíhala neúspěšná jednání o ukončení rusko-turecké války.\n\nPřed druhou světovou válkou tvořili přibližně třetinu obyvatelstva Židé, kterých zde bylo zhruba tři tisíce. Za druhé světové války byla během okupace nacistickým Německem zdejší židovská komunita zničena.\n\n"}
{"id": "1555710", "url": "https://cs.wikipedia.org/wiki?curid=1555710", "title": "Vít Lederer", "text": "Vít Lederer\n\nVít Lederer (* 11. dubna 1976 Frýdek-Místek) je někdejší český lední hokejista a pozdější čárový rozhodčí v tomto sportu.\n\nS ledním hokejem začal ve svém rodném městě. V dorosteneckém věku přestoupil do HC Kopřivnice, kde se jeho spoluhráči v této věkové kategorii stali Václav Varaďa či Pavel Kubina, pozdější několikanásobní mistři světa mezi muži a hráči severoamerické National Hockey League (NHL). Lederer se následně vrátil zpět do Frýdku-Místku a hrál za tamní hokejový klub Po absolvování povinné vojenské služby pomalu ukončoval svou hráčskou kariéru a uvažoval o místě rozhodčího. Absolvoval speciální kurz a protože s ním byli jeho nadřízení spokojení, dostal v roce 2001 prvně důvěru řídit zápas české Extraligy, tedy nejvyšší soutěže v zemi. V této soutěž například řídil zápas mezi Zlínem a pražskou Spartou, v němž hlavní rozhodčí udělili rekordních 439 trestných minut, nebo soudcoval nejdelší extraligový zápas, a sice mezi Českými Budějovicemi a Vítkovicemi, v němž padla rozhodující branka ve 114. minutě. Dne 6. května 2014 získal na galavečeru české nejvyšší soutěže, na němž jsou vyhlašovány ocenění za uplynulý soutěžní ročník, ocenění pro nejlepšího rozhodčího sezóny 2013/2014. V témže roce poprvé rozhodoval zápasy mistrovství světa v ledním hokeji. Objevil se i na mistrovství světa juniorů v ledním hokeji 2020, které se konalo v České republice, na němž spolurozhodoval například závěrečné rozhodující klání o sestup do nižší výkonnostní kategorie mezi Německem a Kazachstánem (6:0).\n\nVedle sportovní činnosti pracuje na pozici ředitele české části společnosti Imet zabývající se prodejem ložisek či náhradních dílů určených hutím nebo strojírenským podnikům. Hlavní sídlo společnosti je ale na Slovensku, v Bratislavě.\n"}
{"id": "1555713", "url": "https://cs.wikipedia.org/wiki?curid=1555713", "title": "Gracianskij Omega", "text": "Gracianskij Omega\n\nGracianskij Omega (ukrajinsky: Граціанський Омега), někdy též zvaný pouze Omega byl sovětský lehký letoun navržený pilotem a inženýrem Alexejem Nikolajevičem Gracianským, který později získal titul Hrdina Sovětského svazu. Letoun byl navrhnut a vyroben na Ukrajině Charkovským státním leteckým výrobním podnikem (Ха́рківське держа́вне авіаці́йне виробни́че підприємс́тво) v první polovině 30. let 20. století.\n\nOpravárenská továrna v Charkově (Ukrvozduchpuť) byla založena v roce 1923, od roku 1926 zde byla projekční kancelář Konstantina Kalinina a během sovětské éry fungoval podnik pod různými názvy. Charkovský letecký závod byl od roku 1926 mohutně modernizován pro výrobu letounů na základě koncese německé firmy Junkers. Po odkoupení práv od Junkerse a převzetí Sovětským svazem byl od roku 1927 hlavním konstruktérem Charkovského státního leteckého výrobního podniku Konstantin Alexejevič Kalinin. Na konstrukci a na zkušebních testech jeho letounů Kalinin K-2, K-4, K-5, K-7 a K-9 se podílel i A. N. Gracianskij. \n\nV roce 1931 navrhl Gracianskij vlastní projekt, dvoumístný turistický, cvičný letoun Leninská jiskra (Ленинская искра), který získal první cenu v soutěži o návrh výcvikových letadel, kterou vypsala Ústřední rada ukrajinského Osoaviachim (Осоавиахим, pozdější DOSAAF). Podle tohoto projektu bylo v Charkovském leteckém závodě vyrobeno v únoru 1933 letadlo s názvem Omega. \n\nPrvní lety byly provedeny v roce 1933 zkušebním pilotem B. N. Kudrinem na charkovském letišti Sokolniki (IATA: HRK, ICAO: UKHH). Původně byl letoun osazen sovětským motorem NAMI-65 (M-23), který však byl kvůli vibracím brzo nahrazen československým hvězdicovým motorem Walter NZ-60.\n\nLetoun Omega byl jedinou, samostatnou konstrukcí A. N. Gracianského. Charkovský letecký závod se v pozdějších letech zabýval výrobou letounů Jakovlev, Tupolev a Antonov. Ještě v roce 1960 působil Gracianskij jako náměstek šéfkonstruktéra Olega Antonova. Až do roku 1968 působil ve funkci zástupce generálního projektanta. Letouny Antonov se v Charkově vyrábí i v 21. století.\n\nLetoun Omega byl lehký, dvoumístný dolnokřídlý jednoplošník smíšené konstrukce. Trup měl svařovaný rám z ocelových trubek. Velké protáhlé křídlo lichoběžníkového tvaru (λ = 9) bylo s jedním nosníkem, se štěrbinovými klapkami a s překližkovým potahem. Křidélka na zadní hraně křídla byla téměř po celé délce křídla. Ocasní část byla vyrobena z masivního dřeva. Stabilizátor svislé ocasní plochy měl variabilně měnitelný úhel za letu. V krytém kokpitu, který byl vybaven zdvojeným řízením, byla sedadla pilotů v tandemovém uspořádání. Za sedadly byl zavazadlový prostor s nosností až 260 kg. Kolový podvozek s kapkovitými kapotážemi měl rozchod kol 1,75 m. Během skladování a přepravy mohlo být křídlo sklopeno podél trupu. \n\nLetadlo mělo dobré letové vlastnosti a bylo snadno ovladatelné. Jeho provozní vlastnosti nevyžadovaly velké náklady a jeho přínosy byly docela přijatelné pro letadlo této třídy. Letoun byl schopen provádět i akrobacii. Bylo převedeno na poltavskou pilotní školu Osoaviachim, kde bylo používáno po dlouhou dobu. V roce 1941 bylo letadlo zničeno při bombardování hned na počátku Velké vlastenecké války. \n\n\nÚdaje dle\n\n\n\n\n\n"}
{"id": "1555716", "url": "https://cs.wikipedia.org/wiki?curid=1555716", "title": "Bratków", "text": "Bratków\n\nBratków je polská vesnice v Dolnoslezském vojvodství nacházející se v česko-německo-polském pohraničí na východ od německého Ostritz. Zastavěná část má podlouhlý charakter od severu k jihu. Obchází jí silnice číslo 352.\n"}
{"id": "1555717", "url": "https://cs.wikipedia.org/wiki?curid=1555717", "title": "NGC 2997", "text": "NGC 2997\n\nNGC 2997 je spirální galaxie v souhvězdí Vývěvy. Od Země je vzdálená přibližně 29 milionů světelných let a je hlavním členem skupiny galaxií NGC 2997, která se značí také LGG 180.\n\nJe to spirální galaxie s těsně navinutými rameny, jejíž jádro obklopují řetězce mraků ionizovaného vodíku.\nObjevil ji William Herschel 4. března 1793.\n\n"}
{"id": "1555720", "url": "https://cs.wikipedia.org/wiki?curid=1555720", "title": "Molučenka", "text": "Molučenka\n\nMolučenka (\"Moluccella\") je malý rod rostlin z čeledi hluchavkovitých. Obsahuje 8 druhů, rozšířených ve Středomoří a v jihozápadní Asii. Některé, především molučenka hladká, jsou pěstovány jako okrasné rostliny.\n\nJsou to jednoleté nebo krátce vytrvalé byliny, lysé nebo jen řídce chlupaté. Listy jsou jednoduché, křižmostojné, řapíkaté, na okrajích zubaté. Oboupohlavné květy jsou uspořádány v lichopřeslenech po 4–6–10, které jsou podepřeny listeny. Kalich je pěticípý, široce zvonovitý nebo s pěti nápadně osinatými cípy. Koruna je bílá nebo narůžovělá, výrazně dvoupyská. Tyčinky jsou 4, z koruny nevyčnívají. Plody jsou tvrdky rozpadající se na čtyři jehlancovitá merikarpia.\n\nDva druhy (\"M. laevis\" a \"M. spinosa\") jsou původní ve Středomoří, ostatní pocházejí z prostoru Malé Asie, Blízkého východu a Kavkazu až po Střední Asii. Molučenka hladká jako pěstovaná okrasná rostlina zdomácněla i v jiných částech světa, jako Austrálie, USA a jih Jižní Ameriky.\n\nMolučenky rostou v xerofilních křovinách a nízkých rostlinných formacích typu garrigue, frigana nebo batha, na skalnatých svazích, na narušených ruderálních stanovištích a v okolí lidských sídel, převážně na plném slunci a prodyšných, mírně živinami bohatých, dobře odvodněných, ale ne úplně suchých půdách. Jednoleté druhy mívají efemérní životní strategii, po odplození odumírají a horké a suché léto přežívají pouze ve formě semen.\n\nJako okrasná letnička má význam především molučenka hladká. Její květenství s nápadně zvonkovitými kalichy lze též sušit a používat ve floristických aranžmá. Pro obsah esenciálních olejů s antibakteriálním účinkem byly některé druhy využívány též ve staré lidové medicíně. Molučenka hladká je zmíněna už v českém překladu Mattioliho \"Herbáře\" z roku 1596, kde je řazena k cizokrajným meduňkám.\n\nV rámci hluchavkovitých je rod řazen do podčeledi \"Lamioideae\" a tribu \"Marrubieae\", kde formuje dobře vymezený monofyletický klad s nejblíže příbuznými rody měrnice (\"Ballota\") a jablečník (\"Marrubium\"). Při taxonomických revizích ve 21. století do něho bylo přesunuto několik zástupců z jiných rodů (např. \"Otostegia\"); naopak polokeřík a pákistánský endemit \"Moluccella otostegoides\" je někdy řazen do monotypického rodu \"Sulaimania\", což ovšem není všemi zdroji přijímáno.\n\n"}
{"id": "1555725", "url": "https://cs.wikipedia.org/wiki?curid=1555725", "title": "Posada (vesnice v Polsku)", "text": "Posada (vesnice v Polsku)\n\nPosada je polská vesnice v Dolnoslezském vojvodství při hranici s Německem. Nachází se jihovýhodně od saského města Ostritz. Na jejím západním okraji prochází železnice, na východním silnice číslo 352. Ta se však vesnici vyhýbá, vesnice je mimo ni. Zastavěná část má protáhlý charakter, přibližně jdoucí ze severozápadu na jihovýchod. Středem vede silnice, která na severu končí brodem v Lužické Nise. Dříve zde stával most, který spojoval St. Marienthal (dnešní část Ostritz s dnešní Posadou (Rusdorf)). Na severovýchodním okraji vsi se nachází ruiny evangelického kostela a školy.\n"}
{"id": "1555731", "url": "https://cs.wikipedia.org/wiki?curid=1555731", "title": "Jan Hroch", "text": "Jan Hroch\n\nJan Hroch (* 14. února 1938) je bývalý český hokejový útočník. \n\nV československé lize hrál za CHZ Litvínov a Duklu Jihlava. Odehrál 7 ligových sezón, nastoupil ve 145 ligových utkáních a dal 26 ligových gólů. \n\n\n"}
{"id": "1555732", "url": "https://cs.wikipedia.org/wiki?curid=1555732", "title": "Těžká Barbora", "text": "Těžká Barbora\n\nTěžká Barbora aneb 19 obrazů o zmoudření Eidamských je 26. divadelní hra autorů Jana Wericha a Jiřího Voskovce s hudbou Jaroslav Ježka v Osvobozeném divadle. Premiéra této hry byla 7. listopadu 1937 v režii Jindřicha Honzla a dočkala se 179 repríz. Hudba Jaroslav Ježek, balet Saša Machov, výprava A. Wachsman. Autoři připsali hru Ivanu Olbrachtovi. Děj se odehrává ve středověku ve městě Eidam a v yberlandském hvozdu.\n\nVe hře zazní písně \"David a Goliáš\", \"Vy nevíte, co je středověk\", \"Tragédie vodníkova\", \"Hej rup\", \"Holduj tanci, pohybu\", \"Konšelská\", \"Co na světě mám rád\".\n\nHra je situována do idylického Holandska a věrně odráží postup Henleinových požadavků na vyhrocující se domácí půdě. Hra brojí proti poraženectví a kolaboraci, a mířila hlavně proti německým taktikám předstíraných útoků.\n\nYberlanďané shromažďují vojsko a chtějí napadnout město Eidam, ale nemají k tomu důvod. Tudíž potřebují záminku, kterou jim má opatřit převlečený důstojník Peter. Ten se vydá do Eidamu a potají přiveze k eidamským hranicím dělo, nazvané Těžká Barbora. Ybarlanďané najmou dva žoldnéře, aby předstírali přepadení. Ti ovšem předstíraný úkol nepochopí a skutečně ho přepadnou. Peterovi se podaří utéct a vojáci odváží ukořistěný povoz do Eidamu. Netuší ovšem, že se jedná o dělo. Nechají ho stát u radnice a odejdou. Lidem povoz překáží, a tak ho otevřou a najdou dělo. Peter se znovu vrací do Eidamu, tentokrát převlečený za umělce-sochaře. Lidé ho požádají, aby z děla udělal sochu. Někteří chtějí, aby bylo roztaveno a byl z něj ulit zvon míru, jiní chtějí, aby zůstalo ve městě. Hejtman chce, aby byla postavena socha jemu na počest. S tím nikdo, ani starosta nesouhlasí. Hejtman však ví o starostových pletkách se služkou, vydírá ho, že to neřekne veřejnosti, pokud vysloví souhlas se sochou. Starosta nechtěně souhlasí. Nakonec dělo ve městě zůstalo a zachránilo město od nepřátel. Peter však vystřelí Těžkou Barborou na radnici. Je přistižen, a tak hledá útočiště u zámeckého pána, který pak naléhá na radní, aby zatkli žoldáky. Ti utečou z vězení a varují lid před yberlandským vojskem. Lidi nabijí dělo tvrdým sýrem a porazí je. Řeknou Yberlanďanům, že je mají rádi, není důvod k válce a propustí Petera.\n\nTěžkou Barboru obnovil Jan Werich v divadle ABC ve dvojici s Miroslavem Horníčkem v roce 1960.\nTěžká Barbora byla natočena 14. června 1960 v Divadle ABC Československou televizí a vysílala se tehdy jen jednou 29. prosince 1960. Unikátní záznam je zachráněn v archivu České televize. Dále hráli: Lubomír Kostelka, Libuše Píchová, Roman Hemala, Zlatomír Vacek, Stella Zázvorková, J. Pick, Jiřina Bohdalová, J. Víšek, Václav Trégl, Stanislav Fišer a další. Kamera V. Opletal. Divadelní režie J. Nesvadba. Režie televizního přenosu M. Zachata\n"}
{"id": "1555752", "url": "https://cs.wikipedia.org/wiki?curid=1555752", "title": "Maria-Elisabeth Schaefflerová", "text": "Maria-Elisabeth Schaefflerová\n\nMaria-Elisabeth Schaefflerová, nepřechýleně \"Schaeffler\", po roce 2014 \"Thumannová\" (* 17. srpna 1941, Praha) je německo-rakouská podnikatelka z Prahy. Je spoluvlastníkem firmy Schaeffler Technologies AG & Co. KG, jednoho z největších světových výrobců valivých ložisek. Dalším ze spoluvlastníků firmy je její syn Georg F. W. Schaeffler.\n\nNarodila se do německé rodiny roku 1941 v Praze, v tehdejším Protektorátu Čechy a Morava, jako Maria-Elisabeth Kurssa. Její praděd pracoval ve firmě Laurin & Klement. V roce 1945 byla rodina vyvlastněna a rodiče uprchli do Vídně, kde Maria-Elisabeth prožila dětství. \n\nPo maturitě nastoupila v roce 1960 studium medicíny na Vídeňské univerzitě, které však v roce 1963 předčasně ukončila a vdala za o 24 let staršího podnikatele Georga Schaefflera (1917-1996) a společně se přestěhovali do Herzogenaurachu v bavorském regionu Franky. Začala pracovat ve společnosti Schaeffler Group AG. \n\nV roce 1996 Georg zemřel a ona převzala vedení rodinného podniku. Pod jejím vedením firma koupila další společnosti INA, LuK a FAG, což společnost Schaeffler Group AG učinilo jedním největších výrobců valivých ložisek na světě. V roce 2008 do portfolia přibyla také gumařská společnost Continental AG\n\n"}
{"id": "1555757", "url": "https://cs.wikipedia.org/wiki?curid=1555757", "title": "Príbelce", "text": "Príbelce\n\nPríbelce jsou obec v okrese Veľký Krtíš v Banskobystrickém kraji na Slovensku. Vznikly sloučením vesnic Horných a Dolných Príbelců v roce 1966. Žije zde  obyvatel.\n\nPrvní písemná zmínka o obci pochází z roku 1244. V obci se nachází jednolodní raně gotický evangelický kostel z 13. století s malovaným dřevěným stropem a dřevěná zvonice z druhé poloviny 19. století.\n\n"}
{"id": "1555759", "url": "https://cs.wikipedia.org/wiki?curid=1555759", "title": "Zunz (rozcestník)", "text": "Zunz (rozcestník)\n\nZunz / Zunzová, nebo Zuntz / Zuntzová ( צוּנְץ, צונץ) je židovské (jidiš) příjmení. Někteří významní nositelé byli:\n\n\n\n"}
{"id": "1555760", "url": "https://cs.wikipedia.org/wiki?curid=1555760", "title": "Sofer (příjmení)", "text": "Sofer (příjmení)\n\nSofer / Soferová je příjmení odvozené z židovského povolání sofera. Nosily ho následující osobnosti:\n\n"}
{"id": "1555773", "url": "https://cs.wikipedia.org/wiki?curid=1555773", "title": "TJ Žďas Žďár nad Sázavou", "text": "TJ Žďas Žďár nad Sázavou\n\nTJ Žďas Žďár nad Sázavou je český volejbalový klub, který sídlí ve Žďáru nad Sázavou. Založen byl v roce 1954. Mužský tým hraje 2. ligu mužů a ženský tým 2. ligu žen.\n\n"}
{"id": "1555778", "url": "https://cs.wikipedia.org/wiki?curid=1555778", "title": "Marion Stein", "text": "Marion Stein\n\nMaria Donata Nanetta Paulina Gustava Erwina Wilhelmine Stein, CBE (18. října 1926 Vídeň – 6. března 2014 North Devon), známá jako Marion Stein, a později sňatkem jako Marion Lascelles, hraběnka z Harewoodu a druhým sňatkem Marion Thorpe, byla v Rakousku narozenou britskou koncertní pianistkou.\n\nMarion se narodila ve Vídni do židovské rodiny Steinů jako dcera Sofie Bachmannové a hudebníka Erwina Steina. Do Británie přišla těsně před druhou světovou válkou. Navštěvovala Royal College of Music a spřátelila se se skladatelem Benjaminem Brittenem. V roce 1949 jako hraběnka z Harewoodu a s patronátem své tchyně, princezny Marie, se stala správkyní palladiánského Harewood House, severně od Leedsu a vrhla se na pořádání akcí.\n\nV březnu 1950 zorganizovala operou inspirovaný bál na podporu Brittenovy anglické operní skupiny, na kterém vystupoval Frederick Ashton s Moirou Shearer, kteří zatančili balet \"Façade\". V září 1950 oznámila své těhotenství a \"plánovala účastnit se každé noci\" leedského hudebního festivalu, kde vystupoval Britten. V roce 1961 s Fanny Watermanovou založila Leeds International Piano Competition.\n\nMarion Stein byla dvakrát vdaná, pokaždé s významnými veřejnými osobnostmi.\n\nJejím prvním manželem byl George Lascelles, 7. hrabě z Harewoodu, za něhož se provdala 29. září 1949. Seznámili se na Aldeburském Festivalu. Lord Harewood, syn princezny Marie, byl vnukem krále Jiřího V., synovcem králů Eduarda VIII. a Jiřího VI. a bratrancem královny Alžběty II. Marion získala titul hraběnky z Harewoodu. Manželé měli tři synyː\n\n\nV roce 1959 začal mít pár vážné manželské problémy. Harewood navázal poměr s houslistkou Patriciou Tuckwellovou, Marion však rozvod odmítala až do roku 1967, kdy Tuckwellová porodila Harewoodovi syna. Jeho nevěra a nové manželství z něj na několik let udělali společenského vyvrhela a trvalo deset let, než ho královská rodina pozvala na nějakou událost.\n\nMarion Stein se podruhé provdala 14. března 1973 za Jeremyho Thorpea, člena parlamentu a vůdce liberální strany. Jeho první manželka Caroline zemřela v roce 1970 při autonehodě. Marion stála za Thorpem během jeho skandálu koncem 70. let. V polovině 80. let byla Thorpovi diagnostikována parkinsonova nemoc. Ke konci života měla Marion problémy s pohybem.\n\nMarion Stein zemřela 6. března 2014 ve věku 87 let. Její druhý manžel ji přežil o devět měsíců a zemřel 4. prosince 2014.\n\nV televizní minisérii \"Skandál po anglicku\" ji ztvárnila herečka Monica Dolanová.\n"}
{"id": "1555781", "url": "https://cs.wikipedia.org/wiki?curid=1555781", "title": "Re'uven Hoške ha-Kohen Sofer", "text": "Re'uven Hoške ha-Kohen Sofer\n\nRe'uven Hoške ha-Kohen, též \"Avraham Re'uven ha-Kohen Sofer\" ( , 17. století – 3. dubna 1673) byl pražský rabín a kabalista.\n\nUvádění jména jeho otce „Hoške“ coby rodového příjmení je omyl Giovanniho Battisty de Rossiho a Günthera Zunze. Jde pouze o zdrobnělinu otcova jména „Jehošua“ v polštině. \n\n\n"}
{"id": "1555784", "url": "https://cs.wikipedia.org/wiki?curid=1555784", "title": "Univerzální unikátní identifikátor", "text": "Univerzální unikátní identifikátor\n\nUniverzální unikátní identifikátor ( \"zkr.\" UUID nebo také \"zkr.\" GUID) je 128bitové číslo používané k identifikaci informací v počítačových systémech. Když jsou UUID generovány podle standardních metod, jsou pro praktické účely jedinečné. Jejich jedinečnost nezávisí na ústředním registračním orgánu, nebo koordinaci mezi stranami které je vytvářejí. I když není nulová pravděpodobnost že UUID může existovat duplicitně, je taková možnost dostatečně blízká nule aby byla zanedbatelná. Kdokoli tedy může vygenerovat UUID pro svoji potřebu a použít jej k identifikaci něčeho s jistotou, že identifikátor se nebude shodovat s UUID pro identifikaci něčeho jiného. Informace označené UUID nezávislými stranami mohou být proto později sloučeny do společné databáze se zanedbatelnou pravděpodobností duplikátů.\n\nPřijetí UUID je rozšířené a mnoho výpočetních platforem poskytuje podporu pro jejich generování a pro analýzu jejich textové reprezentace.\n\nVe svém kanonickém tvaru je 16 bajtů UUID reprezentováno jako 32 šestnáctkových číslic (base-16), zobrazených v 5 skupinách oddělených spojovníky, ve tvaru 8-4-4-4-12 pro celkem 36 znaků (32 alfanumerických znaků a 4 spojovníky). Například:\n\nPole codice_3 a codice_4 obsahují metadata o samotném UUID. 4-bitové pole codice_3 obsahuje verzi UUID a nejvýznamnější bit v 1 až 3-bitovém poli codice_4 obsahuje variantu UUID. V příkladu \"M\" je codice_7, a \"N\" je codice_8 (10xx), což znamená, že se jedná o časově založený UUID DCE / <nowiki>RFC 4122</nowiki> verze 1, varianta 1.\nTyto názvy polí odpovídají časově založeným UUID ve verzi 1 a 2, ale samotný kánonický tvar 8-4-4-4-12 je stejný pro všechny UUID bez ohledu na to že jsou tvořeny jinak.\n\nRFC 4122 Section 3 vyžaduje písmena v minuskulách, přestože na vstupu nejsou rozlišované minuskule a majuskule ()\n\n<nowiki>RFC 4122</nowiki> také definuje jaký se používá formát Uniform Resource Name (URN) pro UUID. UUID reprezentované formou URN vypadá následovně:\n"}
{"id": "1555787", "url": "https://cs.wikipedia.org/wiki?curid=1555787", "title": "Emanuel Bechynie z Lažan", "text": "Emanuel Bechynie z Lažan\n\nEmanuel Bechynie z Lažan celým jménen baron Emanuel Adolf III. Bechinie z Lažan (30. července 1929 Jihlava - 27. listopadu 2019) pocházel z rodu Bechyňové z Lažan.\n\nV dětví bydlel s rodiči na zámečku a statku v Jihlavě. Emanuel Bechynie absolvoval jihlavské gymnázium a pak vystudoval lékařskou fakultu v Brně a po jejím ukončení zde pracoval jako odborný asistent. V roce 1958 z fakulty odešel a pracoval v Boskovicích v nemocnici na porodnicko-gynekologickém oddělení. V 50. letech byl rodině zabaven majetek a statek znárodněn. Byl odborným lékařem a primářem gynekologicko-porodnického oddělení. V roce 1991 odešel do důchodu a žil v Třešti. Sepsal kroniku rodu a zajímal se o historii a geneaologii.\n\nJeho otcem byl Emanuel Adolf II. Bechynie z Lažan, Matka se jmenovala Charlota a měl ještě sestru Dagmar. \n\n"}
{"id": "1555795", "url": "https://cs.wikipedia.org/wiki?curid=1555795", "title": "Vojenská policie (Česko)", "text": "Vojenská policie (Česko)\n\nVojenská policie České republiky plní úkoly policejní ochrany ozbrojených sil, vojenských objektů, vojenského materiálu a majetku státu, s nímž hospodaří Ministerstvo obrany. Vojenským policistou může být jen voják z povolání. Vojenská policie byla zřízena 21. ledna 1991. Aktuálně je její postavení, působnost a činnost upravena zejména zákonem č. 300/2013 Sb., o Vojenské policii, ve znění pozdějších předpisů, vztahy k velitelským orgánům a vojákům jsou konkretizovány vnitřními předpisy Ministerstva obrany. Při výkonu působnosti v trestním řízení Vojenská policie postupuje podle trestního zákoníku a trestního řádu, při odhalování přestupků se řídí přestupkovým zákonem.\n\nVojenská policie působí jen vůči vojákům v činné službě. Vůči ostatním osobám může vykonávat své pravomoci pouze tehdy, pokud se nacházejí ve vojenských objektech nebo v prostoru vojenských operací. Proti civilním osobám může Vojenská policie zasahovat také v případě, když páchají trestnou činnost nebo přestupky spolu s vojáky nebo když je jejich delikt namířen proti vojenským objektům, vojenskému materiálu nebo majetku státu, s nímž hospodaří Ministerstvo obrany.\n\nVojenská policie plní zejména tyto úkoly:\n\nV čele Vojenské policie je náčelník, kterého jmenuje a odvolává ministr obrany po projednání v příslušném výboru Parlamentu. Ministrovi obrany je náčelník přímo podřízen. Vnitřně se Vojenská policie člení na dvě základní odborné složky:\n\nZ územního hlediska ve Vojenské policii působí útvary s celostátní působností, kterými jsou Hlavní velitelství Vojenské policie, a Velitelství ochranné služby Vojenské policie Praha. Dále je Vojenská policie organizována do dvou územních velitelství, a to v Táboře, a Olomouci. Velitelé územních velitelství jsou podřízeni náčelníkovi Vojenské policie. Expozitury Vojenské policie jsou rozmístěny u jednotlivých útvarů Armády České republiky a vojenští policisté také působí ve vojenských kontingentech v zahraničních misích.\n\nSoučástí Vojenské policie České republiky je i aktivní záloha Vojenské policie. Od 1. 1. 2020 existuje u každého velitelství Vojenské policie oddělení aktivní zálohy VP. Aktivní záloha VP je tvořena:\n\n\nPříslušníci aktivních záloh VP plní úkoly policejní ochrany dle zákona č. 300/2013 Sb. (zákon o Vojenské policii).\n\nPro přijetí do aktivních záloh VP je třeba trestní bezúhonnost, zdravotní způsobilost, minimálně středoškolské vzdělání s maturitou, základní vojenský výcvik a splnění výběrového řízení, které se skládá z fyzického přezkoušení a psychotestu.\n\nAby se příslušník mohl stát plnohodnotným záložníkem VP musí úspěšně absolvovat tříletý cyklus přípravy na Odborné škole Vojenské policie ve Vyškově, který je zaměřen na právo, kriminalistiku, dopravní službu, zákon o Vojenské policii a speciální tělesnou přípravu. Na závěr tříletého cyklu skládá příslušník zkoušky a v případě úspěšného složení získává služební průkaz VP a služební číslo.\n\nKromě výcviku, který se skládá ze střeleb a taktiky se příslušníci aktivní zálohy VP účastní společných hlídek s profesionálními příslušníky VP a také pomáhají při policejním zabezpečení vojenských akcí (např. Dny NATO, Bahna, Cihelna…)\n\n\n"}
{"id": "1555800", "url": "https://cs.wikipedia.org/wiki?curid=1555800", "title": "Albrecht z Kolovrat (rozcestník)", "text": "Albrecht z Kolovrat (rozcestník)\n\nAlbrecht z Kolovrat, také Albrecht z Kolowrat může být příslušník českého šlechtického rodu Kolovratů:\n\n\n\n\n\n\n\n"}
{"id": "1555810", "url": "https://cs.wikipedia.org/wiki?curid=1555810", "title": "Igor Rausis", "text": "Igor Rausis\n\nIgor Rausis, známý také jako Igors Rausis (, ) (* 7. dubna 1961, Kommunarsk, Luhanská oblast, Ukrajinská SSR), rozený jako Igors Kondiļevs), je sovětsko-lotyšsko-bangladéšsko-český šachový rozhodčí, trenér, mezinárodní mistr a bývalý velmistr.\n\nV červenci 2019 byl na šachovém turnaji přistižen při podvádění pomocí mobilního telefonu. Případ vyvolal takovou pozornost v mediálním i šachovém světě, že etická komise a komise fair play Mezinárodní šachové federace (FIDE) k němu vydala prohlášení o šetření v této věci s žádostí, aby mohla v kauze pečlivě rozhodnout. Z české šachové federace byl v srpnu 2019 za hrubé porušení stanov ŠSČR a poškození zájmů ŠSČR vyloučen a na jejím žebříčku již není zařazen. Rozhodnutí FIDE přišlo 5. prosince 2019 a trestem se stal zákaz účasti na soutěžích pořádaných FIDE jako hráč, rozhodčí nebo pořadatel na 6 let (31. července 2019 až 30. července 2025). Zároveň byl zbaven velmistrovského titulu.\n\nIgor Rausis začal svou šachovou kariéru v ukrajinské republice Sovětského svazu. V polovině 80. let se odstěhoval do Lotyšské republiky a hrál do roku 2003 za Lotyšsko. V roce 1995 vyhrál lotyšské mistrovství. V letech 2003 až 2007 hrál za Bangladéš. V letech 2007–2019 byl registrován za Českou republiku. Rausis získal v roce 1992 titul velmistra. Za lotyšský národní tým hrál třikrát (v letech 1996, 1998 a 2002) na šachové olympiádě a na mistrovství světa v roce 1993. Rausis byl trenérem národního týmu Spojených arabských emirátů, na šachové olympiádě v roce 2008 byl trenérem národního týmu Bangladéše, na šachové olympiádě 2010 byl trenérem Alžírska. V letech 1985 a 1986 byl jedním z prvních trenérů Alexeje Širova, také trénoval mistra světa juniorů do 20 let Ahmeda Adlyho.\n\nByl ženat s lotyšskou šachovou velmistryní jménem Olita Rause a má s ní dvě dcery.\n\nGaioz Nigalidze\n\n"}
{"id": "1555811", "url": "https://cs.wikipedia.org/wiki?curid=1555811", "title": "Pohár mistrů (florbal)", "text": "Pohár mistrů (florbal)\n\nPohár mistrů (anglicky Champions Cup) je florbalový turnaj pořádaný Mezinárodní florbalovou federací (IFF) pro nejlepší kluby lig čtyřech nejlepších evropských florbalových zemí, tedy Finska, Švédska, Švýcarska a Česka. Turnaj se pořádá každý rok v lednu pro mužské i ženské týmy, které zvítězily v předchozí sezóně ve svých národních ligách. Celkem se tedy turnaje účastní osm týmů. Z českých týmů se účastní vítězové Superligy florbalu a Extraligy žen.\n\nV různých podobách se turnajů konalo 27, naposledy v roce 2020. První turnaj se konal v roce 1993. V současném formátu pro čtyři týmy se turnaj poprvé hrál v roce 2019. Nejvíce vítězství mají švédské týmy, který vyhrály 22× v mužské i ženské kategorii. České týmy se účastnily většiny dosavadních turnajů, s výjimkou prvního v roce 1993 a roku 2011. Největším úspěchem českých týmů jsou druhá místa. Mezi muži ho získaly týmy Tatran Střešovice v roce 2011 a 1. SC Vítkovice v roce 2010, mezi ženami pak dvakrát Vítkovice v letech 2019 a 2014.\n\nO pořadatelství turnaje se střídají soutěžící země. V Česku se turnaj konal třikrát, v letech 2011 a 2015 v Mladé Boleslavi a v roce 2020 v Ostravě. Předchůdce turnaje, European Cup, se hrál v roce 2003 v Praze a Liberci a v roce 2006 v Ostravě.\n\nPro kluby dalších zemí se pořádají samostatné turnaje, \"EuroFloorball Cup\" pro země na páté až desáté příčce a \"EuroFloorball Challenge\" pro vítěze z ostatních zemí.\n\nPrvní mezinárodní klubový turnaj byl European Cup, který se poprvé hrál v roce 1993. O účast v turnaji se pořádaly kvalifikace. V Česku se kvalifikace pořádaly v rámci turnaje Czech Open.\n\nOd roku 2008 se turnaj hrál pod novým názvem EuroFloorball Cup (česky Pohár mistrů evropských zemí).\n\nV roce 2011 se turnaj rozdělil na \"Champions Cup\" pro šest týmů a \"EuroFloorball Cup\" pro ostatní. \"Champions Cup\" hrály týmy nejlepších pěti zemí. Pořadatelská země měla týmy dva. První turnaj v tomto formátu se konal v Mladé Boleslavi. Na všech turnajích tohoto formátu hrály týmy Česka, Finska, Švédska a Švýcarska. Jako šestí zástupci se mezi muži v různých ročnících vystřídaly týmy z Lotyšska, Německa a Norska. Mezi ženami to byly týmy z Lotyšska, Norska a Ruska.\n\nK poslední změně došlo v roce 2019, kdy se turnaj dále rozdělil na \"Champions Cup\" pro týmy ze čtyřech nejlepších zemí a \"EuroFloorball Cup\" a \"EuroFloorball Challenge\" pro ostatní. Zároveň došlo ke změně termínu z října na leden dalšího roku. Z tohoto důvodu se v roce 2018 turnaj nepořádal.\n\n"}
{"id": "1555814", "url": "https://cs.wikipedia.org/wiki?curid=1555814", "title": "Yunmenglong", "text": "Yunmenglong\n\nYunmenglong („drak z Jün-meng“) byl rod obřího sauropodního dinosaura z kladu Somphospondyli, žijícího v období spodní křídy (asi před 125 až 100 miliony let) na území současné centrální Číny (provincie Che-nan, pánev Žu-jang (Ruyang)). \n\nFosilie tohoto býložravého dinosaura (holotyp s kat. ozn. \"41HIII-0006\") byly objeveny v sedimentech souvrství Chao-ling a formálně je popsal tým čínských paleontologů v roce 2013. Fosilie pocházejí z konce období spodní křídy, jsou tedy staré asi 125 až 100 milionů let (geologické věky apt až alb). \"Yunmenglong\" byl gigantický sauropod, jehož stehenní kost byla dlouhá 192 cm a široká 65 cm. Z toho je možné odvodit, že šlo o sauropoda dlouhého kolem 30 metrů. Podle jiných odhadů byl tento sauropod dlouhý asi 20 metrů a vážil kolem 30 tun.\n\n\"Yunmenglong\" byl zástupcem kladu Somphospondyli a jeho nejbližšími vývojovými přínbuznými byly pravděpodobně rody \"Euhelopus\", \"Qiaowanlong\" a \"Erketu\".\n\n"}
{"id": "1555818", "url": "https://cs.wikipedia.org/wiki?curid=1555818", "title": "Abrasive Wheels", "text": "Abrasive Wheels\n\nAbrasive Wheels je punková kapela z anglického Leedsu, která působila v letech 1976 až 1984, kdy se rozpadla. Skupina hrála ve složení: Shonna Rzonca – zpěv, Dave Ryan – kytara, Harry Harrison – baskytara a Nev Nevison – bicí. V roce 2002 zpěvák Rzonca skupiny obnovil s novými členy. Největším hitem skupiny je skladba „When the Punks Go Marching In!“.\n\nKapela vznikla v roce 1976 a jejímy původními členy byli: Phil „Shonna“ Rzonca – zpěv, Dave Ryan – kytara, Daveův bratramec Robert Welch – basová kytara a Philův bratr Adam Rzonca – bicí. Jméno kapely bylo inspirováno Rzoncovými zážitky z učení, kde nápisy „Nebezpečí! Brusné kotouče!“ byly často vidět. Po prvním veřejném vystoupení v roce 1977 následoval koncert Rock Againt Racism na leedské polytechnice. \n\n\n\n\n\n\n"}
{"id": "1555826", "url": "https://cs.wikipedia.org/wiki?curid=1555826", "title": "Cerkev Narození Panny Marie (Pylypec)", "text": "Cerkev Narození Panny Marie (Pylypec)\n\nCerkev Narození Panny Marie (ukrajinsky: \"Церква Різдва Пресвятої Богородиці,\" rusky: \"Церковь Рождества Пресвятой Богородицы\") je dřevěná cerkev v obci Pylypec (Пилипець), v okrese Mižhirja, v Zakarparské Ukrajině.\n\nCerkev je památníkem lemkovské dřevěné architektury nebo také verchovynského baroka.\n\nVesnice Pylypec je zmiňována už v roce 1463. První chrám ve vesnici byl postaven na počátku roku 1500, ale vyhořel. Druhý chrám byl postaven v roce 1671, který shořel v roce 1758. Cerkev byla postavena v letech 1758–1762 (jiný údaj v roce 1780). Je možné, že kostel byl v roce 1780 přesunut na současné místo. Údaje z roku 1801 uvádí dvě svatyně v obci. V roce 1841 byl chrám přestavěn (údaj je na desce na severní stěně lodi), přestavba byla ovlivněna uniatskou barokní modernizací. V roce 1941 a 1961 byl opravován.\n\nCerkev je dřevěná roubená orientovaná dvousrubová dvouhřebenová stavba na půdorysu obdélníku, třímístná. Nad babincem se tyčí hranolová věž zakončená dvojitou barokní bání s lucernou. V horní části věže pod střechou jsou na všech čtyřech stranách umístěny ciferníky. V západním průčelí je uzavřená veranda (dříve otevřená, arkádová) s plochým stropem. Kolem cerkve obíhá pultová střecha posazena na dřevěných konzolách, které vystupují ze stěn. Chrám je zastřešen sedlovou střechou, nad kněžištěm nižší. Babinec sousedí s původně otevřenou arkádovou verandou nad níž je arkádový ochoz. Střecha cerkve a obvodová pultová střecha jsou pokryty šindelem.\n\nLoď má klenutý trámový strop, babinec má plochý strop. V interiéru je zachován ikonostas z 18. století.\n\nU chrámu stojí samostatná dřevěná patrová zvonice na půdorysu čtverce asi z roku 1758. Spodní část je roubená krytá obvodovou pultovou střechou. Nad ní o něco výše je další obvodová střecha, tím je zvonice vertikálně rozdělená na tři části. Roubená část nemá nosnou funkci, je postavena kolem čtyř štenýřů, které mají nosnou funkci a tvoří vyšší bedněnou hranolovou část. Zvonice je zakončena nízkou osmibokou jehlanovou střechou, krytou plechem. Zavěšené zvony byly odlity v roce 1924 zakarpatským zvonařem Ferencem Egrim.\n"}
{"id": "1555827", "url": "https://cs.wikipedia.org/wiki?curid=1555827", "title": "Opfikon", "text": "Opfikon\n\nOpfikon je město ve Švýcarsku, v kantonu Curych, v okrese Bülach. V roce 2018 žilo ve městě 20 356 obyvatel. Jeho partnerským městem je Čáslav.\n\nOpfikon se nachází severovýchodně od Curychu, nedaleko letiště Curych, patří do aglomerace Curychu.\n\nSoučasná obec je tvořena dvěma bývalými obcemi - Opfikonem a na protějším břehu řeky ležící bývalou obcí Oberhusen. V době helvetské republiky (1798-1803) byl Optikon částí obce Kloten, zatímco Oberhusen patřil pod obec Seebach. V roce 1803 byly obce spojeny. Nyní je obec často označována jako Opfikon-Glattbrugg.\n\nV roce 2000 hovořilo 72,5% obyvatel obce německy. \n"}
{"id": "1555832", "url": "https://cs.wikipedia.org/wiki?curid=1555832", "title": "Šabtaj Šeftl Horowitz mladší", "text": "Šabtaj Šeftl Horowitz mladší\n\nŠabtaj Šeftl Horowitz mladší (; kolem roku 1590, Ostroh, Volyň nebo Lvov – 9. nebo 12. dubna 1660 Vídeň) byl rabín a talmudista. \n\nByl synem kabalisty Izajáše Horowitze. V 18 letech se oženil s dcerou zámožného a vzdělaného Moše Charifa z Lublinu nebo ze Lvova . Jeho druhou ženou byla Fajgl, dcera krakovského rabína Moše ha-Levi Joliše.\n\nSe svým otcem zřejmě odešel do Prahy, kde studoval u rabiho Šlomo Efrajima Lunčice. Od roku 1621 zde působil jako kazatel, o šest let později nastoupil jako rabín v bavorském Fürthu a kolem roku 1632 byl povolán do Frankfurtu nad Mohanem. V roce 1643 odchází do Poznaně a nakonec kolem roku 1650 do Vídně.\n\nHorowitz sepsal dodatky k \"Emek beracha\" svého děda Abraháma (poprvé vyšlo tiskem v Amsterdamu v roce 1729), dodatky k modlitební knize svého otce a pojednání o etice víry pod názvem \"Vavej ha-amudim\". Toto dílo skromně označil jako úvod k váženému spisu svého otce \"Šnej luchot ha-brit\" (\"Dvě desky smlouvy\"), s nímž je zpravidla otiskováno jako dovětek. \n\nJe také autorem etické závěti (\"Cava'a\", Frankfurt nad Odrou, sine datum; Frankfurt nad Mohanem, 1691; časté dotisky). Kromě několika velice laskavých ponaučení v něm nabádá k přísnosti v rituální praxi a v kabalistické nauce. \n\nŠabtaj Horowitz sepsal také několik modliteb, zejména selichu pro 20. sivan.\n"}
{"id": "1555849", "url": "https://cs.wikipedia.org/wiki?curid=1555849", "title": "NGC 2976", "text": "NGC 2976\n\nNGC 2973 je spirální galaxie v souhvězdí Velké medvědice. Od Země je vzdálená 11,9 milionů světelných let. Objevil ji William Herschel 8. listopadu 1801.\n\nNa obloze leží 1,3° jihozápadně od galaxie Messier 81 a dá se najít i menšími hvězdářskými dalekohledy. Středně velký dalekohled ji ukáže jako nápadně oválnou mlhavou skvrnu bez středového zjasnění.\n\nNGC 2976 je členem skupiny galaxií M81, která se nachází ve vzdálenosti přibližně 11,7 Mly (3,6 Mpc) od Země.\nJe to pekuliární galaxie, jejíž třída je SAc pec. Vzhled jejího disku je zajímavý, náhodně posetý tmavými pásy a zhuštěnými hvězdnými oblastmi. Tento vzhled je pravděpodobně důsledkem blízkého setkání s jejími sousedy,\nkteré proběhlo před zhruba 500 miliony let.\n\n"}
{"id": "1555850", "url": "https://cs.wikipedia.org/wiki?curid=1555850", "title": "Šachový turnaj v Karlových Varech roku 1929", "text": "Šachový turnaj v Karlových Varech roku 1929\n\nŠachový turnaj v Karlových Varech roku 1929 byl jedním z nejsilněji obsazených šachových turnajů meziválečné doby. Turnaje se zúčastnila téměř celá tehdejší světová šachová elita, s výjimkou úřadujícího mistra světa Alexandra Aljechina a exmistra světa Emanuela Laskera. Turnaje se zúčastnila i jedna žena, úřadující mistryně světa Věra Menčíková.\n\nPo turnajích v letech 1907, 1911 a 1923 šlo o čtvrtý velký šachový turnaj hraný v Karlových Varech. Celkem 22 účastníků hrálo systémem každý s každým. Partie byly hrány od 30. července do 28. srpna 1929 v Lázeňském domě (Lázně III) a v hotelu Imperial.\n\nÚřadující mistr světa Alexandr Aljechin požadoval za účast v jednom turnaji s Capablancou honorář 4000 říšských marek (asi 32 000 československých korun), na což však pořadatelé odmítli přistoupit. Aljechin byl tak přítomen pouze jako pozorovatel a zpravodaj, napsal několik reportáží o průběhu turnaje pro list The New York Times.\n\nVítězem turnaje se stal Dán Aaron Nimcovič, který si odnesl peněžní prémii ve výši 20 000 československých korun. O druhé místo se podělili exmistr světa Kubánec José Raúl Capablanca a Rakušan Rudolf Spielmann, kteří obdrželi každý 12 000 československých korun.\n\n\n"}
{"id": "1555851", "url": "https://cs.wikipedia.org/wiki?curid=1555851", "title": "Pálakkát", "text": "Pálakkát\n\nPálakkát (, nebo ) je město v Kérale, jednom z indických svazových států. K roku 2011 v něm žilo přes 131 tisíc obyvatel.\n\nNázev města vznikl pravděpodobně jako složenina s významem zhruba \"les alstonia scholaris\".\n\nPálakkát leží ve vnitrozemí ve východní části Kéraly nedaleko hranice s Tamilnádu. Protéká přes něj Bháratapúža tekoucí na západ do Arabského moře.\n\nNejbližší větší město v okolí je Kójamputtúr přibližně padesát kilometrů na severovýchod, který leží v Tamilnádu. Od Triššúru je Pálakkát vzdálen přibližně sedmdesát kilometrů severovýchodně a od Tiruvanantapuramu, hlavního města Kéraly, přibližně 350 kilometrů severně.\n\nV oblasti Pálakkátu je pohoří Západní Ghát, které tvoří přirozenou hranici mezi Kéralou a Tamilnádu, přerušeno nízkým Pálakkátským průsmykem, který tvoří po staletí přirozenou dopravní spojnici mezi Tamilnádu a Malabárským pobřežím.\n\nPod trvalou kontrolu Britů se Pálakkát dostal v roce 1790. Od roku 1956 je součástí Kéraly. \n"}
{"id": "1555859", "url": "https://cs.wikipedia.org/wiki?curid=1555859", "title": "Roberto Cabañas", "text": "Roberto Cabañas\n\nRoberto Cabañas (11. dubna 1961 Pilar – 9. ledna 2017 Asunción) byl paraguayský fotbalista, útočník.\n\nHrál v paraguayské lize za Cerro Porteño, v severoamerické NASL za New York Cosmos, v Kolumbii za tým América de Cali, ve Francii za Stade Brestois a Olympique Lyon, v Argentině za CA Boca Juniors‎, v Ekvádoru za Barcelonu Guayaquil, v Paraguayi za Club Libertad a v Kolumbii za Independiente Medellín a Real Cartagena. Mistrovský titul získal v letech 1982 a 1984 s New York Cosmos, v letech 1985 a 1986 s Américou de Cali a v roce 1993 s Bocou Juniors. Za reprezentaci Paraguaye nastoupil v letech 1979–1993 ve 28 utkáních a dal 11 gólů. Byl členem paraguayské reprezentace na Mistrovství světa ve fotbale 1986, nastoupil v 7 utkáních a dal 2 góly. V jihoamerickém Poháru osvoboditelů nastoupil ve 46 utkáních a dal 12 gólů.\n\n"}
{"id": "1555882", "url": "https://cs.wikipedia.org/wiki?curid=1555882", "title": "Loděnka hlubinná", "text": "Loděnka hlubinná\n\nLoděnka hlubinná (\"Nautilus pompilius\") je druh mořského hlavonožce z čeledi loděnkovitých (\"Nautilidae\"), jeden ze čtyř dodnes žijících druhů rodu Nautilus. Žije v hloubkách přibližně od 300 do 500 metrů zejména v jižním Pacifiku (nalezeny byly u pobřeží Austrálie, Japonska a Mikronésie). \n\nPatří mezi tzv. živoucí fosílie, protože podobní tvorové žili už před 500 miliony let, kdy ovšem dosahovaly jejich schránky až 2,5 m v průměru, zatímco dnešní loděnky hlubinné dosahují průměru ulit okolo 20–25 cm. Jejich potravou jsou jak živé ryby a jiní drobní tvorové, tak i těla odumřelých živočichů na mořském dně.\nPodobně jako jiné druhy loděnek (ale na rozdíl od většiny hlavonožců) se loděnky hlubinné dožívají poměrně vysokého věku; dospělosti dosáhnou až v pátém roce života.\n"}
{"id": "1555892", "url": "https://cs.wikipedia.org/wiki?curid=1555892", "title": "Anna Vejrychová", "text": "Anna Vejrychová\n\nAnna Vejrychová, rozená Procházková, podruhé provdaná Švabinská (30. ledna 1885 Praha – 14. dubna 1942 Praha) byla první manželka malíře Rudolfa Vejrycha a druhá manželka malíře Maxe Švabinského, častá představitelka ženských postav na Švabinského malbách a grafikách.\n\nNarodila se v rodině slévače Eduarda Procházky (1857–??) a jeho manželky Marie, rozené Hornové (1863–??). Měla mladšího bratra.\n\nVystudovala dívčí školu a v sedmnácti letech se seznámila s malířem Rudolfem Vejrychem. Protože malíře nepovažovala matka za zajištěnou existenci, poslala dceru do Moskvy. Po roční nepřítomnosti však známost pokračovala a Anna Procházková nakonec ve čtyřiadvaceti letech odešla z domu a živila se jako vychovatelka.\n\nDne 15. března 1912 se Rudolfu Vejrychovi a Anně Procházkové narodila dcera Zuzana (později adoptovaná Švabinská). Svatba rodičů se konala po narození dcery. Vznik mimomanželského vztahu Anny Vejrychové a malíře Maxe Švabinského se datuje k počátku roku 1914. K neoficiálnímu rozpadu obou manželství došlo v roce 1919, k oficiální legalizaci sňatkem došlo až po rozvodu Švabinského s první manželkou Elou.\n\nAnna Vejrychová–Švabinská zemřela na srdeční chorobu. Je pochována na Vyšehradském hřbitově, společně se svou dcerou Zuzanou a s manželem Maxem Švabinským.\n\nMax Švabinský portrétoval Annu opakovaně, na individuálních i skupinových portrétech. Mezi známá zobrazení patří např.:\n\n\n\n"}
{"id": "1555903", "url": "https://cs.wikipedia.org/wiki?curid=1555903", "title": "René Živný", "text": "René Živný\n\nRené Živný (10. března 1974 Pardubice) je český politik, bývalý profesionální sportovec a olympionik (bikros). V roce 2018 se stal předsedou strany SNK Evropští demokraté a od roku 2015 vede také lokální uskupení Sdružení pro Pardubice. Od roku 2012 je radním Pardubického kraje pro sport, cestovní ruch, volnočasové aktivity a informatiku. \n\nOd roku 2004 ženatý s Janou Živnou, dvě děti - Vojtěch (2006) a Jakub (2009)\n\n\n, člen rady školy ZŠ Bratranců Veverkových Pardubice\n\nOd roku 1992 do roku 2007 byl profesionálním jezdcem bikrosu (BMX), startoval především v kategoriích cruiser (24\" kola), ale také v kategorii na 20\" kolech a MTB, několikanásobný vítěz národního šampionátu, Československého, Českomoravského i Českého poháru, vítěz Mistrovství Evropy i halového Mistrovství Evropy, vítěz seriálu Evropského poháru, několikanásobný finalista a medailista ze světového šampionátu (cruiser). \n\nByl klubovým trenérem TJ Slovan Bohnice, OK Team a TJ BMX Pardubice, v letech 2006–2007 asistent trenéra reprezentace České republiky, 2008–2016 hlavní trenér reprezentace České republiky (mimo jiné OH Peking 2008, OH Londýn 2012, Evropské hry Baku 2015), MS 2016 Kolumbie - trenér reprezentace Slovenska, 2006–2016 trenér centra mládeže BMX. \n\nOd roku 2010 je předsedou fotbalového oddílu TJ Sokol Semín. V roce 2018 byl mistrem České republiky a v roce 2019 vicemistrem ve veteránském fotbalu.\n"}
{"id": "1555910", "url": "https://cs.wikipedia.org/wiki?curid=1555910", "title": "Druhý mezinárodní kongres učitelů neslyšících", "text": "Druhý mezinárodní kongres učitelů neslyšících\n\nDruhý mezinárodní kongres o vzdělávání neslyšících (dříve používáno Druhý mezinárodní kongres o vzdělávání hluchoněmých) byl (navzdory jménu) první mezinárodní konferencí pedagogů zaměřených na vzdělávání neslyšících, která se konala v Miláně v Itálii v roce 1880. Obecně se nazývá „milánská konference“. Po jednáních, která se konala od 6. do 11. září 1880, konference prohlásila, že ústní vzdělávání (oralismus) je lepší než manuální vzdělávání a přijala usnesení zakazující používání znakového jazyka ve školách. Po přijetí v roce 1880 školy v evropských zemích a ve Spojených státech začaly používat logopedické terapie bez použití znakového jazyka jako metodu vzdělávání neslyšících . Rada na 21. mezinárodním kongresu o vzdělávání neslyšících ve Vancouveru v Kanadě se v roce 2010 formálně omluvila a uznala nebezpečné důsledky takového zákazu, jako je akt diskriminace a porušování lidských a ústavních práv. \n\nAlexander Graham Bell a Edward Miner Gallaudet, oba prominentní američtí činitelé v oblasti vzdělávání neslyšících, diskutovali o účinnosti orálního vzdělávání proti vzdělávání, které využívá znakový jazyk jako prostředek vizuální komunikace. Toto vyvrcholilo na milánské konferenci v roce 1880, kde prošlo osm usnesení o vzdělávání neslyšících. \n\nDruhý mezinárodní kongres o vzdělávání neslyšících (který, i přes jeho jméno, byl ve skutečnosti první), bylo mezinárodní setkání pedagogů zaměřených na vzdělávání neslyšících z nejméně sedmi zemí (přibližně 164 delegátů). Kongres byl naplánován a organizován výborem, který byl proti znakovému jazyku. Více než polovina pozvaných delegátů byli známí oralisté. Kongres byl proto zaujatý a většina, pokud ne všechna, usnesení, o nichž hlasovali delegáti, poskytla výsledky ve prospěch ústní metody. Mnoho rezolucí bylo formulováno způsoby, které podporovaly ústní metodu, jako například: „Vzhledem k nepopiratelné nadřazenosti mluvené řeči nad řečí znakovou při navracení hluchoněmých do společnosti a při učení se jazyku kongres prohlašuje, že při výchově a vzdělávání hluchoněmých by měly být preferována orální metoda před znaky.“ \n\nMilánskou konferenci uspořádala a financovala společnost Pereire Society, organizace tvořená Jacobem Rodriguesem Pereirou z Francie a jeho rodinou. Pereire Society byla silným zastáncem oralismu. Zorganizovali milánskou konferenci s cílem zakázat používání znakového jazyka. Zajistili tento výsledek pečlivým výběrem delegátů, kteří zastávali orální metodu ve vzdělávání neslyšících.\n\nMilánské konference se zúčastnilo 164 delegátů z různých zemí. Z těchto 164 delegátů byl pouze jeden, James Denison, neslyšící. Předsedou konference byl Abbe Giulio Tarra. \n\nKonference se konala v Regio Instituto Tenico di Santa Martha v Miláně. Konala se od 6. září do 11. září 1880. Cílem konference bylo zakázat znakový jazyk ve vzdělávání neslyšících. Na konferenci vystoupilo 12 řečníků, kteří se vyjádřili k otázkám souvisejícím se vzděláváním neslyšících. 9 z nich byli zastánci orální metody a 3 byli zastánci znakového jazyka (bratři Gallaudetovi a Richard Elliot, anglický učitel).\n\nPřeklad prohlášení je vypůjčen z časopisu Info-Zpravodaj.\n\n1. „Vzhledem k nepopiratelné nadřazenosti mluvené řeči nad řečí znakovou při navracení hluchoněmých do společnosti a při učení se jazyku kongres prohlašuje, že při výchově a vzdělávání hluchoněmých by měly být preferována orální metoda před znaky.“\n\n2. „Vzhledem k tomu, že simultánní používání mluvené řeči a znaků způsobuje újmu mluvení, odezírání a jasnosti myšlenek, kongres prohlašuje, že by měla být preferována čistá orální metoda.“\n\n3. „Uvážíme-li, že mnoha hluchoněmým se kvůli neschopnosti rodiny a institucí nedostává výhod vzdělávání, doporučuje kongres vládám přijmout nezbytná opatření vedoucí k tomu, aby všechny hluchoněmé děti mohly být vzdělávány.“\n\n4. „Vzhledem k tomu, že výuka mluvících neslyšících metodou pomocí čisté orální metody by se co nejvíce, jak je to jen možné, výuce těch, kteří slyší a mluví, prohlašuje kongres, že\n\n5. „Vzhledem k nedostatku knih, které by byly dostatečně elementární, aby pomáhaly postupnému a progresivnímu vývoji jazyka, kongres doporučuje, aby učitelé v orálním systému publikovali takto zaměřené odborné práce.“\n\n6. „Mnoho průzkumů sledující hluchoněmé všech věkových kategorií a všech sociálních vrstev dlouho po opuštění školy ukazuje, že při dotazování na různé věci odpovídali žáci správně, s přiměřeně čistou artikulací a velmi dobře odezírali. Proto kongres vyhlašuje, že\n\n7. „S ohledem na to, že výchova a vzdělávání hluchoněmých prostřednictvím mluvení klade na zúčastněné zcela nezvyklé požadavky, a s ohledem na jednoznačné zkušenosti učitelů hluchoněmých kongres vyhlašuje, že\n\n8. „Abychom se vyhnuli čistému neúspěchu při aplikaci čisté orální metody v institucích, kde jich dosud aktivně nepoužívají, mělo by být její zavádění opatrné, plynulé a postupné. Proto kongres doporučuje:\n\nDelegáti ze Spojených států a Británie byli jediní, kdo se postavili proti použití oralismu jako jediné metody výuky, mezi nimi byli i Edward Miner Gallaudet a reverend Thomas Gallaudet. Po výsledcích z Milánské konference Gallaudet zajistil, že ve Spojených státech se nebude ve výuce používat pouze oralismus, což umožnilo studentům středních škol v ústavech pro neslyšící používat znakový jazyk.\n\nThe National Association of the Deaf byla také vytvořena ve Spojených státech v reakci na milánskou konferenci a věnovala se ochraně amerického znakového jazyka .\n\nČlánek je přeložen a upraven z anglické wikipedie, heslo \n"}
{"id": "1555911", "url": "https://cs.wikipedia.org/wiki?curid=1555911", "title": "Visma Ski Classics 2019/2020", "text": "Visma Ski Classics 2019/2020\n\nVisma Ski Classics 2019/2020 byl seriál dálkových závodů v běhu na lyžích během zimní sezony. Obhájci prvenství byli Andreas Nygaard a Britta Johanssonová Norgrenová.\n\n"}
{"id": "1555914", "url": "https://cs.wikipedia.org/wiki?curid=1555914", "title": "Prokopovo náměstí", "text": "Prokopovo náměstí\n\nProkopovo náměstí je jedno z menších, ale i nejstarších náměstí v Praze 3 na Žižkově. Je pojmenováno po husitském knězi, politikovi a vojevůdci Prokopu Holém (asi 1380–1434).\n\nOd svého vzniku v roce 1872 si Prokopovo náměstí svůj název zachovalo. Je to pravoúhlý trojúhelník s jednou odvěsnou na severu (asi 70 m, prodloužení Roháčovy ulice), druhou na východě (asi 50 m, Chlumova ulice), přepona na jihozápadě je nejfrekventovanější (Prokopova ulice).\n\nProkopovo náměstí bývalo kdysi největším žižkovským tržištěm. Bývala tu i první pošta na Žižkově a až do roku 1890, kdy byla zprovozněna nová budova na tehdy ještě Basilejském, nynějším Havlíčkově náměstí, tu byla i žižkovská radnice. Jezdívala tu i tramvaj. Náměstí je obestavěno zejména činžovními domy s obchůdky a provozovnami služeb v přízemí, nárožní dům v západním cípu využívá Metropolitní univerzita Praha, vedle něj je hotel.\n\nVe středu Prokopova náměstí je originální jezdecký pomník spisovatele Jaroslava Haška (1883–1923) od Karla Nepraše a Karolíny Neprašové: sokl s bustou spisovatele prochází hřbetem koně ve tvaru výčepního pultu.\n\nTradice trhů, které se tu konaly asi 120 let, byla v roce 2016 obnovena.\n\n"}
{"id": "1555920", "url": "https://cs.wikipedia.org/wiki?curid=1555920", "title": "Allonautilus", "text": "Allonautilus\n\nAllonautilus, česky loděnka, je rod hlavonožců z čeledi loděnkovitých (Nautilidae). Zahrnuje pouze dva žijící druhy loděnka píštělová (\"Allonautilus scrobiculatus\") a \"Allonautilus perforatus\", které se morfologicky značně odlišují od rodu \"Nautilus\". \"Allonautilus\" je považován za potomka rodu \"Nautilus\", což by z rodu dělalo parafyletický taxon.\n"}
{"id": "1555927", "url": "https://cs.wikipedia.org/wiki?curid=1555927", "title": "Seychelská kuchyně", "text": "Seychelská kuchyně\n\nSeychelská kuchyně byla ovlivněna africkou, britskou, francouzskou, indickou a čínskou kuchyní. Hojně se v ní používají ryby, jelikož Seychely se skládají ze 115 ostrovů. Z koření se používá zázvor, citronová kůra, koriandr a tamarind. Dále se používá rýže, mořské plody, kokos, chlebovník, mango, kuřecí maso, zelenina, luštěniny nebo netopýří maso.\n\nV seychelském městě Victoria je jedna z největších továren na zpracování tuňáčího masa.\n\n\n"}
{"id": "1555931", "url": "https://cs.wikipedia.org/wiki?curid=1555931", "title": "Třída Vulcain", "text": "Třída Vulcain\n\nTřída Vulcain je třída minolovek francouzského námořnictva. Jejich francouzské označení je BBPD (Bâtiment-Base de Plongeurs Démineurs), tedy mateřská loď potápěčů-pyrotechniků nasazovaných při likvidaci min. Celkem byly postaveny tři jednotky této třídy. Ve službě jsou od roku 1986. Nahradily pro tuto úlohu upravené minolovky třídy \"Adjutant\".\n\nCelkem byly postaveny čtyři jednotky této třídy, které byly do služby přijaty v letech 1986–1987. Po jednom páru postavily loděnice Chantiers et ateliers de la Perrière v Lorientu a Constructions Mécaniques de Normandie (CMN) v Cherbourgu.\n\nJednotky třídy \"Vulcain\":\nPosádku tvoří 15 osob a 12 potápěčů. Plavidla jsou vyzbrojena jedním až dvěma 12,7mm kulomety. Jsou vybavena dvěma jeřáby a dvěma čluny RHIB. Pohonný systém tvoří dva diesely SACM-Wärtsilä UD30V16M3 o výkonu 2200 hp, pohánějící dva lodní šrouby. Nejvyšší rychlost dosahuje 13,5 uzlu.\n"}
{"id": "1555932", "url": "https://cs.wikipedia.org/wiki?curid=1555932", "title": "Třída Narvik (1991)", "text": "Třída Narvik (1991)\n\nTřída Narvik byla plánovaná třída oceánských minolovek francouzského námořnictva. Jejich francouzské označení bylo BAMO (Bâtiment Anti-Mines Ocèanique). Měla likvidovat různé typy min do hloubky až 300 metrů. Celkem byla objednána stavba šesti jednotek této třídy. Ve službě měly nahradit plavidla americké třídy \"Agile\". Po skončení studené války však byl projekt zrušen, takže dokončena nebyla ani jedna.\n\nOceánské minolovky třídy \"Narvik\" navrhla francouzská loděnice DCN. Celkem byla objednána stavba až šesti jednotek. Roku 1990 byl v loděnici DCN v Lorientu založen kýl prototypového plavidla \"Narvik\" (M651). Na vodu bylo spuštěno 22. března 1991, ale následně byl celý projekt zrušen a plavidlo zůstalo nedokončené. Stavba sesterských lodí byla kvůli rozpočtovým škrtům zrušena v roce 1992, ještě před založením kýlu. Jména dalších plavidel měla být \"Autun\" (M652), \"Bir-Hakeim\" (M653), \"Colmar\" (M654), \"Garigliano\" (M655) a \"Berlaimont\" (M656). Rozestavěná minolovka \"Narvik\" následně zůstala dlouhodobě zakotvena v Brestu.\n\nPlavidla měla koncepci katamaránu. Měla být vybavena navigačním radarem DRBN-32, sonary DUBM-42 (vlečný) a DUBM-60A, dvěma dálkově ovládanými podmořskými drony PAP-104 Mk.5 a traly pro likvidaci kontaktních, magnetických a akustických min. Plánovanou výzbroj tvořil jeden 20mm kanón a dva 12,7mm kulomety. Pohonný systém měly tvořit dva diesely SACM UD33 V12 M4 o výkonu 2720 hp, pohánějící dva lodní šrouby. Manévrovací schopnosti zlepšovala dvě pomocná dokormidlovací zařízení o výkonu 340 hp. Nejvyšší rychlost měla dosahovat 15 uzlů. Dosah byl 5000 námořních mil při rychlosti 10 uzlů.\n"}
{"id": "1555934", "url": "https://cs.wikipedia.org/wiki?curid=1555934", "title": "Nuda v Čechách", "text": "Nuda v Čechách\n\nNuda v Čechách je román českého prozaika Alexandra Klimenta z roku 1979, kdy byl poprvé vydaný v kanadském Torontu. V Československu poprvé vyšel až po Sametové revoluci v roce 1990. Je považován za Klimentovo nejvýznamnější dílo, protože nejúplněji vyjadřuje autorův pohled na rozvrácenou dobu a na intimní problémy lidí.\n\nRomán \"Nuda v Čechách\" je niterná zpověď čtyřicetiletého architekta Mikuláše Svobody, který rozpolceně stojí na prahu životního rozhodnutí: za cenu opuštění Prahy a všech vzpomínek, přátel a bývalých milenek může navždy odcestovat do Paříže s Olgou, konečně získanou životní láskou.\n\nMikuláš Svoboda odpovídá ‚Klimentovskému‘ typu rozpolceného, do sebe uzavřeného jedince. Jeho původní kreativní ambice talentovaného architekta tlakem režimu ustupují do pozadí a Mikuláš volí pohodlnější cestu, když vlastní rozdělané projekty nechá být a jako setrvačný stroj rýsuje jednu ošklivou bytovou buňku za druhou. Bloudí nerozhodný se stálými výčitkami svědomí labyrintem totalitního světa a nenachází klidu a uspokojení ani ve svém intimním životě – manželství se mu rozpadlo, milenky opouští sám. \n\nMikuláš vlastně žije víc ve svých vzpomínkách a představách a reální lidé mohou stěží představy vyplnit. Není to typ klasického hrdiny, není to revolucionář, před nesvobodou se uzavírá do soukromí svého nitra. \n\nDěj románu se prolíná ve dvou časových pásmech: První zachycuje Prahu na konci roku 1967. Mikuláš potkává malířku Olgu, do které byl už od mládí zamilován. Ta se chystá brzy odjet do Paříže a Mikuláš je téměř rozhodnut, že pojede s ní.\n\nDruhé pásmo útržkovitě ukazuje Mikulášův život v letech 1947 až 1967. Dovídáme se více o Mikulášově minulosti, o Olze, o přátelích a jejich trpkých osudech, o milenkách, bývalé ženě a také o režimu, jež je obklopoval a ovlivňoval jejich životy. \n\nV Praze roku 1967 je Mikuláš Svoboda už téměř rozhodnutý emigrovat do Paříže. Ukáže se však, jak moc pravdivá může být Mikulášova často pronášená fráze, že „láska se rodí v oku a umírá na jazyku“, tedy jakou moc mohou mít slova, když Olga pronese, že v Čechách nemá Mikuláš co opustit. Jeho láska a odhodlání odjet se zbortila, zvedl se v něm odpor vůči této větě i ženě, jež ji pronesla, vrtá mu hlavou, prochází se Prahou a uvědomuje si, že přece jen má co opustit. Do vlaku s Olgou nenasedne.\n"}
{"id": "1555941", "url": "https://cs.wikipedia.org/wiki?curid=1555941", "title": "Rafflesia kerrii", "text": "Rafflesia kerrii\n\nRafflesia kerrii je druh tropické parazitické rostliny z čeledi rafléziovitých (\"Rafflesiaceae\"). Vyskytuje se v jižním Thajsku a na Malajském poloostrově. Její květ patří s 50–90 cm k největším v celé rostlinné říši, avšak raflézie Arnoldova (\"Rafflesia arnoldi\") ji ve velikosti květu předstihuje. Květ má červenou barvu, uprostřed bývá barva oranžová až světle červená. Parazituje na liánách rodu \"Tetrastigma\". Květ se objevuje 9 měsíců od vyrašení pupenů a po týdnu odumírá. Kvete v období sucha, v lednu až březnu. \n"}
{"id": "1555942", "url": "https://cs.wikipedia.org/wiki?curid=1555942", "title": "Šabtaj Horowitz", "text": "Šabtaj Horowitz\n\nŠabtaj Horowitz může označovat:\n"}
{"id": "1555945", "url": "https://cs.wikipedia.org/wiki?curid=1555945", "title": "Wienův můstek", "text": "Wienův můstek\n\nWienův můstek je typ měřicího můstku, který vyvinul Max Wien v roce 1891. Můstek sestává ze čtyř rezistorů a dvou kondenzátorů.\n\nV době vynálezu Wienova můstku byly můstkové obvody obvyklým způsobem měření hodnot součástek jejich porovnáváním se známými hodnotami. Neznámá součástka se zapojila do jedné větve můstku, nastavením ostatních větví nebo změnou frekvence napájecího napětí se pak provedlo vyvážení můstku. Viz např. Wheatstonův můstek.\n\nWienův můstek je jedním z mnoha používaných měřicích můstků. Wienův můstek se používal pro přesné měření kapacity pomocí odporu a frekvence. Byl také používán pro měření zvukových frekvencí.\n\nWienův můstek nevyžaduje stejné hodnoty rezistorů a kondenzátorů \"R\" a \"C\". Při nějaké frekvenci bude reaktance větve tvořené sériovým zapojením \"R\"–\"C\" přesným násobkem bočníkové větve \"R\"–\"C\". Pokud budou větve \"R\" a \"R\" nastaveny na stejný poměr, pak bude můstek vyvážený.\n\nMůstek je vyvážený, pokud:\n\nRovnice se zjednoduší, pokud zvolíme \"R\" = \"R\" a \"C\" = \"C\"; výsledek je \"R\" = 2\"R\".\n\nV praxi nebudou hodnoty \"R\" a \"C\" nikdy být přesně stejné, ale výše uvedená rovnice ukazuje, že pro pevné hodnoty ve větvích \"2\" a \"x\" bude můstek v rovnováze pro nějakou úhlovou frekvenci \"ω\" a nějaký poměr \"R\"/\"R\".\n\n\n\n"}
{"id": "1555947", "url": "https://cs.wikipedia.org/wiki?curid=1555947", "title": "Beninská kuchyně", "text": "Beninská kuchyně\n\nBeninská kuchyně je založena na rýži, fazolích, rajčatech, kukuřice, batátech (sladkých bramborách), arašídech a kuskusu, dále používá hodně oleje (hlavně arašídového a palmového). Maso (převážně rybí a kuřecí, v menší míře také hovězí, vepřové, kozí a krysí) je v Beninu poměrně drahé, tudíž se tolik nepoužívá. \nKuchyně jižního a severního Beninu se liší.\n\nV jižním Beninu je základní potravinou kukuřice, ze které se typicky připraví těsto, které se podává s různými omáčkami, obvykle založenými na rajčatech nebo arašídech. Také se zde lze setkat se smaženým masem, rýží nebo fazolemi. V jižním Beninu se také pěstuje ovoce (hlavně mandarinka, pomeranč, banán, kiwi, avokádo nebo ananas).\n\nV severní Beninu jsou základní potravinou batáty, které se též podávají s rajčatovými a arašídovými omáčkami. Stejně jako v jižním Beninu se zde též podávají fazole, kuskus, rýže, maso (převážně vepřové a hovězí) nebo ovoce. V severním Beninu se do některých pokrmů přidává sýr.\n\n\n"}
{"id": "1555952", "url": "https://cs.wikipedia.org/wiki?curid=1555952", "title": "Skrzydlice", "text": "Skrzydlice\n\nSkrzydlice jsou polská víska nacházející se na jihu Polska při hranicích s Českou republikou v Dolnoslezském vojvodství.Tvoří ji několik budov u silnice spojující Zawidów na jihu a Wrociszów Górny na severu. Nachází se zde několik vodních ploch.\n"}
{"id": "1555953", "url": "https://cs.wikipedia.org/wiki?curid=1555953", "title": "Ksawerów", "text": "Ksawerów\n\nKsawerów je malá ves na jihu Polska v Dolnoslezském vojvodství. Nachází se severozápadně od města Zawidów nedaleko hranice s Českou republikou. Tvoří ho několik domů a velký statek.\n"}
{"id": "1555954", "url": "https://cs.wikipedia.org/wiki?curid=1555954", "title": "Hôtel Raoul", "text": "Hôtel Raoul\n\nHôtel Raoul byl městský palác v Paříži. Nacházel se v historické čtvrti Marais ve 4. obvodu na adrese 6, \"Rue Beautreillis\". Palác byl zbořen v roce 1961.\n\nPalác si nechal na počátku 19. století postavit Jean-Louis Raoul, průmyslový výrobce vápna v Amboise. Palác byl v roce 1810 postaven částečně s využitím původního stavebního materiálu z bývalého paláce Zamet zbořeného v roce 1714. Využity byly i hodiny z roku 1640. Hôtel Raoul byl zbořen v roce 1961. Z paláce zůstaly pouze portál vystupující výrazně do ulice a hodiny umístěné na budově č. 6.\n\n"}
{"id": "1555956", "url": "https://cs.wikipedia.org/wiki?curid=1555956", "title": "Mandazi", "text": "Mandazi\n\nMandazi je pokrm pocházející z kuchyně Svahilců a je rozšířen v mnoha oblastech východní Afriky, především v Keni, Tanzanii, Ugandě, Rwandě, Burundi nebo Jižním Súdánu. Jedná se o fritovanou sladkost podobnou koblize, obvykle trojúhelníkového tvaru (tvarem mohou připomínat indickou samosu). Mandazi bývá bez náplně.\n\nTěsto na mandazi se skládá z mouky, droždí, cukru, vody a mléka (případně kokosového mléka). Někdy se také přidávají drcené arašídy nebo drcené mandle. Těsto se poté frituje v oleji. Někdy se mandazi podává s různými dipy nebo se cukruje skořicovým cukrem.\n"}
{"id": "1555963", "url": "https://cs.wikipedia.org/wiki?curid=1555963", "title": "Barbat na Rabu", "text": "Barbat na Rabu\n\nBarbat na Rabu (do roku 1931 pouze Barbat, ) je vesnice a přímořské letovisko v Chorvatsku v Přímořsko-gorskokotarské župě. Nachází se na ostrově Rab a je součástí opčiny města Rab. V roce 2011 zde žilo celkem 1 242 obyvatel.\n\nJedinou sousední vesnicí je Banjol.\n"}
{"id": "1555964", "url": "https://cs.wikipedia.org/wiki?curid=1555964", "title": "Miedziana", "text": "Miedziana\n\nMiedziana je vesnice nacházející se na jihu Polska v Dolnoslezském vojvodství při hranici s Českou republikou. Zastavěná část má protáhlý charakter orientovaný od severu k jihu. Středem vesnice prochází taktéž od severu k jihu silnice, končící na jihu u domů na česko-polské hranici a na severu volně navazující na vesnici Bierna.\n"}
{"id": "1555965", "url": "https://cs.wikipedia.org/wiki?curid=1555965", "title": "Kuře moambe", "text": "Kuře moambe\n\nKuře moambe je středoafrický pokrm z konžské, gabonské a angolské kuchyně. Považuje se za národní jídlo Konžské republiky, Demokratické republiky Kongo a Gabonu. Lze se s ním setkat i v restauracích podávajících africkou kuchyni po celém světě. Existuje více variant tohoto pokrmu.\n\nPokrm se skládá z dušeného kuřecího masa spolu s palmovým máslem (neboli \"moambé\") a kořením.\n\nKe kuřeti moambe se mohou podávat různé přílohy, například rýže, \"saka saka\" (drcené listy manioku) nebo třeba hranolky.\n\n"}
{"id": "1555969", "url": "https://cs.wikipedia.org/wiki?curid=1555969", "title": "Železniční nehoda u Vraňan", "text": "Železniční nehoda u Vraňan\n\nŽelezniční nehoda u Vraňan se udála v pondělí 19. března 2007 okolo 21.30 hodin. Rychlík Českých drah jedoucí z Prahy do Děčína se střetl s osobním automobilem Audi A8 na železničním přejezdu dnes označeném jako P2403 nacházejícím se na trati Praha - Ústí n. L. - Děčín mezi stanicemi Vraňany a Dolní Beřkovice. Následkem srážky bylo vykolejení lokomotivy a tří ze šesti vozů vlakové soupravy, což se ale překvapivě obešlo bez ztrát na životech. Jeden z cestujících byl s těžkým poraněním břicha převezen helikoptérou do pražské nemocnice Bulovka, další cestující měli jen odřeniny a pohmožděniny, lehce zraněn byl strojvedoucí.\n\n19. března 2007 večer po deváté hodině zůstal v kolejišti zaklíněný osobní automobil Audi A8 na železničním přejezdu P2403 mezi Lužcem nad Vltavou a Horními Beřkovicemi. Zprávu o vozidle, které zasahuje do průjezdného průřezu železniční trati, podal výpravčímu železniční stanice Vraňany operační důstojník Policie ČR. Při komunikaci mezi policií a výpravčím ale došlo k nedorozumění - operační důstojník doslova řekl \"„na železničním přejezdu mezi Lužcem a Horníma Beřkovicema na tý hlavní trati ňákej blbec sjel ze silnice a zůstal viset na kolejích“\". Slovy \"„mezi Lužcem a Horníma Beřkovicema“\" měl na mysli silnici, nikoliv železniční trať. Oba pojmy se ale nachází i na železnici - z Vraňan vychází tratě 094 do Lužce a 095/96 do Libochovic, na které se nachází i zastávka Horní Beřkovice, což zřejmě výpravčího zmátlo. Proč nijak nereagoval na slova \"„na tý hlavní trati“\" a nepoložil doplňující otázky, není známo. Místo aby zastavil provoz na trati 090 Praha - Ústí nad Labem - Děčín, informoval výpravčího ve Straškově, zastavil tak provoz na trati 095 a operačního důstojníka ubezpečil, že žádné vlaky tam teď nejedou. Ještě před srážkou na místo dorazila hlídka PČR, která ve 21.28 (5 minut před srážkou) přivolala hasiče kvůli vyproštění vozidla.\n\nRychlík číslo 786 společnosti České dráhy vedený elektrickou lokomotivou 162.011 a šesti vozy (4x B + BDs + A) vyjel ze stanice Praha Masarykovo nádraží ve 20.55 hodin. Podle jízdního řádu měl jet do Děčína hlavního nádraží, kde měl pravidelný příjezd ve 22.35 hodin. Ve 21.29 hodin projel železniční stanicí Vraňany a nic netuše o uvízlém automobilu pokračoval v cestě s více než 120 cestujícími na palubě. Traťová rychlost byla v daném úseku 160 km/h, maximální rychlost vlakové soupravy byla 140 km/h. Výstražná signalizace přejezdového zabezpečovacího zařízení včas varovala všechny osoby pohybující se v blízkosti uvízlého vozidla, které tak stačily utéct do bezpečí. Strojvedoucí vlaku i přes použití rychlobrzdy nemohl srážce zabránit.\n\nKe střetu došlo v rychlosti 136 km/h, následně došlo k vykolejení lokomotivy a prvních třech vozů soupravy. Lokomotiva poté srazila čtyři sloupy trolejového vedení a návěstidlo automatického bloku, došlo také k poškození reléové skříně autobloku a stykových transformátorů a narušení betonových pražců a směrové polohy druhé traťové koleje. Jeden z vozů soupravy zůstal téměř kolmo napříč kolejím, lokomotiva skončila v poli.\n\nNavzdory vykolejení vlaku s více než 120 cestujícími na palubě nedošlo ke ztrátám na životech, záchranáři hlásili vysoký počet lehce zraněných cestujících s odřeninami, pohmožděninami a posttraumatickým stresem. Jediný vážně zraněný cestující byl s poraněním břicha převezen Leteckou záchrannou službou do pražské nemocnice Bulovka, zraněn byl i strojvedoucí vlaku.\n\nKvůli vyšetřování začali hasiči odstraňovat škody až před šestou hodinou ráno druhého dne, mezistátní vlaky EuroCity byly vedeny odklonem po „pravobřežce“ přes Mělník a Lysou nad Labem, rychlíky zastavující v Kralupech nad Vltavou, Roudnici nad Labem a Lovosicích byly odkláněny přes Straškov a regionální vlaky byly nahrazeny náhradní autobusovou dopravou. Ve 14 hodin byly z železniční tratě odstraněny poškozené vozy a začaly práce na obnově kolejového svršku a trolejového vedení, ještě téhož dne byl částečně obnoven provoz na jedné z traťových kolejí za pomocí lokomotiv nezávislé trakce.\n\nTři týdny po nehodě se dvacetiletý muž z Mělnicka, vybavený sekerou a šroubovákem, pokusil odcizit hliníkové části z vykolejených osobních vozů vlakové soupravy. Svědkové ale jeho podezřelý pohyb nahlásili policii, která na místo dorazila po třech minutách od nahlášení. Schovaného pachatele podezřelého z krádeže našli několik desítek metrů daleko ležícího v odvodňovacím kanále pod železniční tratí, kromě svého vybavení měl u sebe i pytel plný hliníkových věcí z vykolejených vozů. Nedaleko bylo nalezeno i pět kusů odšroubovaných dveří, které si tam pachatel připravil a které chtěl spolu s ostatními věcmi prodat ve sběrných surovinách. Škoda byla Českým drahám odhadnuta jen na asi 4 000 korun, protože vozidla byla určena ke šrotaci.\nPo nehodě se ukázalo, že uvíznutí automobilu na železničním přejezdu nebyla nehoda, ale pokus o pojistný podvod. Trojice pachatelů byla obviněna z pojistného podvodu a obecného ohrožení, za což jim hrozilo až deset let odnětí svobody. Podle policie nezamýšleli srážku s vlakem, ale chtěli, aby jim pojišťovna vyplatila peníze za poškození podvozku, který byl údajně zničen na přejezdu. Policie se ale domnívala, že podvozek mohl být poškozen již dříve.\nKromě tří mužů s automobilem byl obviněn i výpravčí Vladislav Tomek, který zastavil provoz na jiné trati. Záznam komunikace mezi operačním důstojníkem Policie ČR a výpravčím zveřejnila internetová stránka www.rozzlobenimuzi.com, policie jeho pravost potvrdila. Komunikace probíhala následovně:\n\nVýpravčí: \"„Haló.“\"\n\nPolicista: \"„No policie, Mělník. To jsou Vraňany nádraží?“\"\n\nVýpravčí: \"„Vraňany nádraží, ano.“\"\n\nPolicista: \"„Pane výpravčí, prosím vás máme teďka zprávu, že na železničnim přejezdu mezi Lužcem a Horníma Beřkovicema na tý hlavní trati ňákej blbec sjel ze silnice a zůstal viset na kolejích, mimo přejezd, nepouštějte tam teďka nic, já tam hned posílam policejní hlídku.“\"\n\nVýpravčí: \"„No, my tam teď nic nejedem, a pak mi zavolejte, ju?“\"\n\nPolicista: \"„Jo zavolám, samozřejmě.“\"\n\nVýpravčí: \"„V pořádku.“\"\n\nPolicista: \"„Jo.“\"\n\nKdyž operační důstojník místo popisoval hasičům, byl mnohem konkrétnější: \"„Je to na křižovatce ze šestnácky. Z jedné strany na Lužec a z druhé na Horní Beřkovice. Pojedete na Beřkovice a je to přejezd na trati na Ústí.“\" Podle Drážní inspekce bylo obvinění výpravčího předčasné, vyšetřování vedly i České dráhy, které se snažily zjistit, proč k tomu nedorozumění došlo.\n\nOrganizátor pojistného podvodu byl odsouzen na deset let trestu odnětí svobody, jeho dva komplicové, kteří se mu krátce před nastražením vozidla na přejezd neúspěšně pokusili čin rozmluvit, byli podmíněně odsouzeni na 1,5 a 2 roky se zkušební dobou 3 roky. Hlavní viník se obhajoval tím, že nehoda byla hlavně způsobena chybou drážních zaměstnanců, na což soudce reagoval tím, že se pachatel dopustil obecného ohrožení už tím, že z železničního přejezdu úmyslně sjel do kolejiště i s vědomím toho, že vozidlo bude těžké uvolnit a že se jedná o frekventovanou trať. V červnu 2008 byl hlavnímu viníkovi trest odvolacím soudem snížen na 4,5 roku.\n\nVýpravčí se cítil nevinen a u soudu konstatoval, že \"„ta informace pro mě byla jasná, neměl jsem proto potřebu ji někde ověřovat“\". Operační důstojník zase vypověděl, že si byl vědom toho, že z Vraňan vede vícero tratí, proto také řekl \"„na tý hlavní trati“\". Pochybení výpravčího tedy spočívalo v tom, že si kvůli nejasnostem nevyžádal přesnější popis nebo že pro jistotu neuzavřel všechny tři tratě. Podle žalobce zastavil provoz na jiné trati, než požadovala policie. Soudkyně nakonec rozhodla ve prospěch výpravčího s tím, že neporušil žádný předpis Českých drah a že nebyla naplněna subjektivní stránka trestního činu, tedy nevědomé nedbalosti. Státní zástupkyně se však odvolala a krajský soud v Praze verdikt mělnického okresního soudu zrušil. V prosinci 2008 mělnický soud státní zástupkyni vyhověl a výpravčímu udělil podmíněný trest odnětí svobody po dobu dvou let se zkušební dobou tři roky.\n\nAby se už nikdy neopakovala situace, kdy dojde k záměně železničních přejezdů kvůli nedorozumění, tak Drážní inspekce v závěrečné zprávě z 11. července 2007 mezi jinými opatřeními navrhla, aby přejezdy všech provozovatelů dostaly unikátní čísla, která by na nich byla fyzicky vyznačena, a poskytnout jejich databázi integrovanému záchrannému systému. O rok a půl později, počátkem roku 2009, s tímtéž nápadem přišla SŽDC, poté jej zkušebně zavedla v Libereckém kraji a od 1. srpna 2009 pro celou Českou republiku systém v rámci státu unikátního (tj. každý přejezd má jiné číslo) číslování železničních přejezdů na celostátní dráze, státních i nestátních regionálních drahách a na železničních vlečkách v úsecích mimo uzavřené areály. Pro dráhy vlastněné státem je vyhrazena číselná řada P1 až P9000, pro nestátní regionální dráhy P9001 až P9999, pro vlečky P10000 až P99999. Označení je uvedeno černým písmem o výšce 5 cm na bílé samolepicí reflexní fólii rozměrů 21×7 cm, která se lepí ze zadní strany do ramene každého výstražného kříže nebo na rubovou stranu světelné skříně výstražníku. SŽDC odpovídá za centrální evidenci přejezdů, vlastník dráhy za označení. Centrální databázi přejezdů, obsahující GPS souřadnice přejezdů a kontakty na příslušné výpravčí a dispečery DOZ, mají k dispozici operační a informační střediska Hasičského záchranného sboru ČR. Tramvajové dráhy nejsou do systému zahrnuty. Drážní inspekce ve zprávě z července 2007 doporučovala, aby na přejezdech byla uvedena i telefonní čísla na osoby provozovatele dráhy řídící dopravu v příslušných úsecích, tomuto doporučení však tehdejší provozovatel dráhy České dráhy ani přebírající SŽDC nevyhověly.\n\nPřejezdy jsou zpravidla číslovány na každé trati v aritmetickém sledu za sebou bez ohledu na typ a vybavení přejezdu nebo přechodu. Číslování začíná tratí 120 ve směru od Prahy, takže přejezd P1 je přes Bubenskou ulici v Praze-Holešovicích, P2 až P4 v oblasti Letné a Špejcharu, P5 a P6 ve Starých Dejvicích atd.\n"}
{"id": "1555973", "url": "https://cs.wikipedia.org/wiki?curid=1555973", "title": "Hôtel de la Motte-Montgaubert", "text": "Hôtel de la Motte-Montgaubert\n\nHôtel de la Motte-Montgaubert [\"otel dela mot mongobér\"] je městský palác v Paříži na ostrově Cité ve 4. obvodu. Vstupy do něj jsou z ulic \"Rue Chanoinesse\", \"Rue des Chantres\" a \"Rue des Ursins\". Palác je v soukromém vlastnictví a slouží k bydlení.\n\nStavba je pozůstatkem klauzury katedrály Notre-Dame a sloužila původně k ubytování kněží. Na konci 18. století se stala soukromým majetkem. Palác byl ve 20. století přestavěn ve stylu novogotiky.\n\nFasáda a střecha na \"Rue des Chantres\" jsou od roku 1996 chráněny jako historická památka.\n\n"}
{"id": "1555974", "url": "https://cs.wikipedia.org/wiki?curid=1555974", "title": "Aken", "text": "Aken\n\nAken neboli Aqen byl zřídka zmiňovaným staroegyptským bohem podsvětí. Poprvé byl zmíněn v knize mrtvých z období střední říše. V podsvětí byl ochráncem a průvodcem boha Slunce Rea na Reově nebeské cestě. Byl také popisován jako “ústa času”, ze kterých bohové a démoni vytáhli “lano času”, jak je popsáno v hrobce krále Setiho I.\n\nHieroglyfický zápis bohova jména je: i V9 q n A40\n"}
{"id": "1555975", "url": "https://cs.wikipedia.org/wiki?curid=1555975", "title": "Bierna", "text": "Bierna\n\nBierna je ves na jihu Polska v Dolnoslezském vojvodství, nedaleko hranice s Českou republikou. Zastavěná část má podlouhlý charakter a je orientována od severu k jihu. Středem vsi prochází hlavní silnice spojující Biernu na severu s Radzimówem a na jihu s Miedzianou. Obě vesnice volně navazují a není mezi nimi volná plocha.\n"}
{"id": "1555984", "url": "https://cs.wikipedia.org/wiki?curid=1555984", "title": "William Floyd (politik)", "text": "William Floyd (politik)\n\nWilliam Floyd (17. prosince 1734, New York (stát) – 4. srpna 1821, New York (stát)) byl americký politik ze státu New York. Byl signatářem Deklarace nezávislosti Spojených států.\n\nFloyd se narodil 17. prosince 1734 v Brookhavenu v provincii New York na Long Islandu v rodině anglického a velšského původu. Byl synem Tabithy Floydové a Nicholla Floyda (1705–1755). Williamův pradědeček byl Richard Floyd, který se narodil v Brecknockshire ve Walesu kolem roku 1620 a byl posledním z bratrů, kteří odešli z Anglie. Nejprve navštívil Jamestown ve Virginii, než se kolem roku 1640 usadil v provincii New York. Kolem roku 1688 jeho dědeček koupil 4 400 akrů od rodiny Tangier Smith v Mastic Neck v Brookhavenu. Williamův otec Nicholl zde postavil dům v roce 1723. Tam se William narodil.\n\nPo otcově smrti v roce 1755 převzal William rodinnou farmu. V počátcích americké revoluční války vstoupil do milice v Suffolku a stal se generálmajorem. Byl delegátem za stát New York na prvním kontinentálním kongresu v letech 1774 až 1776. Od roku 1777 do 1788 byl členem Senátu ve státě New York. \n\nDne 4. července 1787 byl zvolen čestným členem newyorské pobočky Society of Cincinnati. (Society of Cincinnati je dědičná společnost s pobočkami ve Spojených státech a ve Francii za účelem zachování ideálů a společenství důstojníků kontinentální armády, kteří sloužili v revoluční válce.) V březnu 1789 byl zvolen delegátem na první kontinentální kongres Spojených států. Pracoval tam až do 3. března 1791. Floyd byl prezidentským voličem v roce 1792, hlasoval pro George Washingtona a George Clintona. Floyd, po němž je město Floyd ve státě New York pojmenováno, se stal rezidentem Oneida County v roce 1794.\n\nV roce 1795 Floyd kandidoval na funkci guvernéra za stát New York s Robertem Yatesem na demokraticko-republikánské kandidátce. Byli poraženi federalisty Johne Jayem a Stephenem Van Rensselaerem. Floyd byl znovu prezidentským voličem v roce 1800, hlasoval pro Thomase Jeffersona a Aarona Burra; a v roce 1804, hlasoval pro Thomase Jeffersona a George Clinton. Floyd byl znovu členem Senátu v roce 1808.\n\nFloyd zemřel 4. srpna 1821 a je pohřben na hřbitově Westernville Cemetery v Oneida County.\n\n\n"}
{"id": "1555986", "url": "https://cs.wikipedia.org/wiki?curid=1555986", "title": "Na tenkém ledě", "text": "Na tenkém ledě\n\nNa tenkém ledě (v anglickém originále Spinning Out) je americký televizní seriál ze sportovního prostředí. Zveřejněn byl na streamovací službě Netflix dne 1. ledna 2020. Hlavní hrdinkou je krasobruslařka Kat Bakerová, která stejně jako její matka Carol trpí bipolární poruchou. Kat se po vážném úrazu hlavy při nepovedeném trojitém toeloopu pokouší o návrat ke krasobruslení, nemůže se však vrátit k sólové kariéře, a tak začíná trénovat v páru spolu s Justinem Davisem, synem bohatého podnikatele v realitách. \n\nNatáčení nového desetidílného seriálu bylo oznámeno 11. října 2018. Scénář k seriálu napsala bývalá krasobruslařka Samantha Stratton ve spolupráci s Larou Olsen. Do hlavní role Kat Bakerové byla původně obsazena americká herečka Emma Robertsová, ale ta již působila v jiném projektu, proto se účasti musela vzdát. V prosinci 2018 bylo oznámeno, že ji nahradí Kaya Scodelario.\n\n\n\n"}
{"id": "1555988", "url": "https://cs.wikipedia.org/wiki?curid=1555988", "title": "Jaromír Rašín", "text": "Jaromír Rašín\n\nJaromír Rašín (25. května 1891 – 1951) byl právník, překladatel, básník, spisovatel a bibliofil.\n\nByl synovcem politika Aloise Rašína. Měl právnické vzdělání, napsal několik knih básní a povídek, živil se také jako překladatel ze starořečtiny a latiny. Úspěšně vedl druhý největší pojišťovací ústav v zemi a jako kulturní nadšenec bohatě podporoval a financoval aktivity v oblasti umění (stavitelství, bibliofilství, sběratelství knih či včelařství). Výstřední byl na tu dobu i jeho přístup k práci – jako generální ředitel končil v pojišťovně už ve 14 hodin a poté odjížděl na svůj statek v Polabí, kde nacházel oddech a tříbil myšlenky. Po podepsání Mnichovské dohody emigroval do Jugoslávie, kde také zemřel roku 1951 ve své vile na ostrově Hvar.\n\n\n"}
{"id": "1555990", "url": "https://cs.wikipedia.org/wiki?curid=1555990", "title": "Chardogne", "text": "Chardogne\n\nChardogne je francouzská obec v departementu Meuse v regionu Grand Est. Žije zde obyvatel.\n\n"}
{"id": "1555993", "url": "https://cs.wikipedia.org/wiki?curid=1555993", "title": "Mysłów", "text": "Mysłów\n\nMysłów je vesnice v Dolnoslezském vojvodství v Polsku na trase mezi Jelení Horou a Bolkówem. Zástavba je podlouhlého charakteru přibližně s orientací východ-západ. Středem vsi prochází cesta, která se po obou stranách napojuje na hlavní tah, silnici číslo 3. Vsí protéká potok Mokrzyna. Uprostřed se nachází hřbitov a katolický kostel svatého Jana Křtitele.\n"}
{"id": "1555994", "url": "https://cs.wikipedia.org/wiki?curid=1555994", "title": "Wierzchosławice (okres Jawor)", "text": "Wierzchosławice (okres Jawor)\n\nWierzchosławice je vesnice na jihu Polska v Dolnoslezském vojvodství. Zastavěná část obce se nachází po obou stranách silnice jdoucí v mírném půlkruhu od severu k jihu. Na obou koncích se vesnice napojuje na silnici číslo 5. Ve vesnici se nachází knihovna, hřbitov a kostel svatého Josefa. Nad vsí jsou v jedné části umístěné větrné elektrárny.\n"}
{"id": "1555997", "url": "https://cs.wikipedia.org/wiki?curid=1555997", "title": "Hermenerich", "text": "Hermenerich\n\nHermenerich (5. století — 5. století Mérida) byl na konci 5. století svébským králem Galicie. Podle dnes ztraceného spisu sepsaného v 16. století benediktinem a historikem Antonio de Yepesem Hermenerich vládl kolem roku 485, byl ariánského vyznání a údajně pronásledoval katolické křesťany. Po skončení jeho vlády se trůnu v království patrně zmocnil Veremund.\n\nPo smrti historika a kronikáře Hydatia v roce 469 nastalo v Hispánii období (470 až 550), z něhož se dochovalo velmi málo informací. Jen málo svědectví zmínil až Isidor ze Sevilly, který v 7. století napsal, že během této doby vládlo v Galicijském království mnoho svébských králů, kteří soupeřili o vládu v království a všichni byli ariánského vyznání. Středověký spis Divisio Wambae zmiňuje jednoho krále jménem Theodemund. Jiné, méně spolehlivé zdroje a kroniky zmiňují vládu několika králů pod jmény Hermenerich, Rechila II. či Rechiar II.\n"}
{"id": "1555998", "url": "https://cs.wikipedia.org/wiki?curid=1555998", "title": "Crna Mlaka", "text": "Crna Mlaka\n\nCrna Mlaka je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 9 km jihovýchodně. V roce 2011 zde žilo 30 obyvatel. Vesnice se nachází uvnitř ornitologické rezervace \"Jastrebarski lugovi\" a obklopují ji stejnojmenné rybníky.\n\nJedinou sousední vesnicí je Čabdin. Vesnice není napojena na stálou silniční síť (vede z ní pouze 9 km dlouhá polní cesta do Čabdinu) a nachází se v rozsáhle neobývané oblasti.\n"}
{"id": "1555999", "url": "https://cs.wikipedia.org/wiki?curid=1555999", "title": "Borówno (okres Wałbrzych)", "text": "Borówno (okres Wałbrzych)\n\nBorówno je vesnice na jihu Polska v Dolnoslezském vojvodství. Je součástí gminy Czarny Bór. Nachází se mezi Kamiennou Górou a Wałbrzychem při silnici číslo 367. Borówno tvoří několik cest, které jsou obklopené domy. Zhruba uprostřed je kamenný kostel obklopený hřbitovem.\n"}
{"id": "1556000", "url": "https://cs.wikipedia.org/wiki?curid=1556000", "title": "Kilishi", "text": "Kilishi\n\nKilishi je africký pokrm, typický pro kmen Hausů. Je rozšířen především v Nigérii (hlavně v severní Nigérii), v Nigeru a Čadu. Jedná se o variantu jerky, sušeného masa. \nJedná se o velké pláty sušeného masa (často i metr dlouhé). Kilishi se vyrábí obvykle z hovězího, skopového nebo kozího masa, které je vykostěno a nasekáno na velké pláty. Obvykle se maso před sušením ještě namočeno do pasty zvané \"labu\" která se skládá z arašídů, vody, koření, soli a cibule. Někdy bývá \"labu\" i oslazené, obvykle se jako sladidlo používá med nebo datle.\n\nVýhodou kilishi je že se může skladovat měsíce, aniž by se nějak zvlášť změnila jeho chuť.\n"}
{"id": "1556001", "url": "https://cs.wikipedia.org/wiki?curid=1556001", "title": "Cvetković", "text": "Cvetković\n\nCvetković je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 2 km jihozápadně. V roce 2011 zde žilo 616 obyvatel.\n\nSousedními sídly jsou vesnice Domagović a město Jastrebarsko.\n"}
{"id": "1556003", "url": "https://cs.wikipedia.org/wiki?curid=1556003", "title": "Čabdin", "text": "Čabdin\n\nČabdin je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 3 km jihovýchodně. V roce 2011 zde žilo 139 obyvatel. Vesnice se nachází u exitu \"2\" z dálnice A1.\n\nSousedními sídly jsou vesnice Crna Mlaka a město Jastrebarsko.\n"}
{"id": "1556004", "url": "https://cs.wikipedia.org/wiki?curid=1556004", "title": "Čeglje", "text": "Čeglje\n\nČeglje je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 4 km jihozápadně. V roce 2011 zde žilo 373 obyvatel.\n\nSousedními sídly jsou vesnice Draganić, Gornja Kupčina, Guci Draganićki a Izimje.\n"}
{"id": "1556005", "url": "https://cs.wikipedia.org/wiki?curid=1556005", "title": "ArchINFORM", "text": "ArchINFORM\n\narchINFORM je online databáze budov a architektů, vzniklá z původně studentské práce na Technologickém institutu v Karlsruhe (\"Karlsruher Institut für Technologie\") se zajímavými příklady z architektury. Od roku 1994 (online od roku 1996) se rozvinula do rozsáhlé příručky.\n\nProjekt využívá možností relačních databází pro jasné a srozumitelné znázornění vztahů mezi budovami, projekty a koncepty. Díky spolupráci s různými partnery (včetně biografií ze všeobecného lexikonu umělců (\"AKL – Allgemeines Künstlerlexikon\"), používání článků z bezplatné encyklopedie Wikipedie a možnosti interaktivního vkládání materiálů, se databáze v posledních letech neustále rozšiřuje. Těžiště výběru spočívá v architektuře 20. a 21. století.\n\nSestavení a struktura databáze archINFORM ovlivnila v posledních letech také vytváření různých srovnatelných projektů v oblasti stavebnictví a nemovitostí, například  webové databáze Structurae, která je zaměřena na inženýrské stavby.\n\n"}
{"id": "1556006", "url": "https://cs.wikipedia.org/wiki?curid=1556006", "title": "Izimje", "text": "Izimje\n\nIzimje je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 3 km jihozápadně. V roce 2011 zde žilo 221 obyvatel.\n\nSousedními vesnicemi jsou Čeglje a Novaki Petrovinski.\n"}
{"id": "1556010", "url": "https://cs.wikipedia.org/wiki?curid=1556010", "title": "Znak Petrohradu", "text": "Znak Petrohradu\n\nZnak Petrohradu, druhého největšího ruského města, je tvořen obdélníkovým, červeným štítem o poměru šířky ku výšce 8:9. Na štít jsou položeny dvě stříbrné kotvy (mořská se dvěma a říční se čtyřmi háky), doplněné (přes ně položeným) zlatým žezlem, zakončeným dvouhlavým orlem. Štít je završen imperátorskou korunou, za ním jsou dvě, křížem položená, zlatá žezla, svázaná světlemodrou svatoondřejskou stuhou.\n\nOblast dnešního Petrohradu u řeky Něvy patřila od 17. století Švédsku. Během Severní války založil 27. (16.) května 1703 Petr Veliký na Zaječím ostrově základy Petropavlovské pevnosti. Město (nazvané podle svého patrona sv. Petra – Sankt-Petěrburg) se roku 1712 stalo hlavním městem Ruského carství (před tím, a po roce 1917 to byla Moskva).\n\nPro petrohradský pluk byl roku 1712 použit červený plukovní prapor, na který byl použit jeden z emblémů z knihy „Symboly a emblémy\". Tato kniha, vydaná roku 1705 v Amsterdamu (v ruštině), obsahovala množství vyobrazení různých figur a v Rusku sloužila jako zdroj plukovních či městských znaků. Znakem petrohradského pluku bylo zlatě planoucí srdce pod korunou a stříbrným pláštěm, s palmovými ratolestmi položenými pod ně (není obrázek). Srdce neobsahovalo (na rozdíl od předlohy) klíčovou dírku. Znak byl umístěn i na vlajce pluku a později bylo planoucí srdce uděleno prvnímu guvernérovi města, knížeti Menšikovovi.\n\nV letech 1729–1730 byl pořízen nový soupis plukovních znaků, znak petrohradského pluku byl tvořen oválným červeným štítem, na který byly položeny dvě zkřížené stříbrné kotvy a přes ně zlaté žezlo. Na štít byla položena imperátorská koruna. Autorem tohoto znaku byl Francisco Santi, italský hrabě a ruský heraldik.\n\n7. května 1780 byl podle Santiho návrhu zaveden znak města Sankt-Petěrburg, které bylo v letech 1712–1918 hlavním městem (v letech 1914–1924 se město jmenovalo Petrograd). Znak byl tvořen červeným štítem se dvěma zkříženými stříbrnými kotvami a zlatým žezlem přes ně. Kotvy představovaly mořský a říční přístav, žezlo symbolizovalo statut hlavního města.\n\nV roce 1878 obdržela Sankt-petěrburská gubernie shodný znak, doplněný imperátorskou korunou a věncem dubových ratolestí. Ratolesti byly svázány světle modrou stuhou Řádu sv. Ondřeje Prvoznaného. Říční kotva měla místo čtyř pouze tři háky.\n\nVe druhé polovině 19. století navrhl německý heraldik Bernhard von Koehne pro petrohradský znak přidání honosných kusů – imperátorskou korunu a dvě zkřížená zlatá žezla, svázaná svatoondřejskou stuhou, položenou pod štít.\n\nV sovětské éře nebyl městský znak Petrohradu (v letech 1924–1991 přejmenovaného na Leningrad) používán, vadily monarchistické a náboženské atributy. Byl sice navržen nový městský znak s plachetnicí (symbolem Admirality), ale nedošlo k jeho oficiálnímu přijetí.\n\n6. září 1991 byl opět zaveden městský znak v historické podobě z roku 1780. Znak byl schválen prezidiem leningradského Sovětu lidových zástupců usnesením č. 270 (\"Nařízení o znaku města Leningradu\"). Na vyobrazení přiloženém k nařízení byl rozpor s popisem – v popisu byly uvedeny tři háky na říční kotvě, vyobrazeny byly čtyři. V praxi se užívaly (min. do roku 2003) obě varianty. 2. prosince 1991 byl znak usnesením č. 11 na zasedání městského Sovětu, v návaznosti na lidové hlasování o přejmenování města zpět na Sankt-Petěrburg, potvrzen.\n\n"}
{"id": "1556012", "url": "https://cs.wikipedia.org/wiki?curid=1556012", "title": "Jabłów", "text": "Jabłów\n\nJabłów je vesnice v polském Dolnoslezském vojvodství nacházející se Kamiennou Górou a Wałbrzychem. Má podlouhlý charakter, jejím středem od severu k jihu prochází silnice číslo 376. Uprostřed vsi se nachází kostel, hřbitov a fotbalové hřiště.\n"}
{"id": "1556014", "url": "https://cs.wikipedia.org/wiki?curid=1556014", "title": "Třída Quito", "text": "Třída Quito\n\nTřída Quito je třída raketových člunů ekvádorského námořnictva. Jedná se o plavidla typové řady FPB-45 německé loděnice Lürssen (číslo označuje délku trupu). Celkem byly postaveny tři jednotky této třídy. Ve službě jsou od roku 1976.\n\nNěmecká loděnice Lürssen ve Vegesacku postavila celkem tři jednotky této třídy. Do služby byly zařazeny v letech 1976–1977.\n\nJednotky třídy \"Quito\":\nPlavidla jsou vybavena navigačním radarem Decca TM1226, radary Thomson-CSF Pollux a Triton a systémem elektronického boje DR-2000S. Výzbroj představuje jeden 76mm kanón OTO Melara, dva 35mm kanóny GDM-A a čtyři protilodní střely MM.38 Exocet. Pohonný systém tvoří čtyři diesely MTU 16V538 o výkonu 14 000 hp, pohánějící čtyři lodní šrouby. Nejvyšší rychlost dosahuje 40 uzlů. Dosah je 1850 námořních mil při rychlosti 16 uzlů.\n\nV letech 2012–2016 byl instalován nový navigační radar Furuno 2115 a systém elektronického boje NS-9010.\n"}
{"id": "1556018", "url": "https://cs.wikipedia.org/wiki?curid=1556018", "title": "Třída Al Riffa", "text": "Třída Al Riffa\n\nTřída Al Riffa je třída rychlých hlídkových člunů bahrajnského námořnictva. Jedná se o plavidla typové řady FPB-38 německé loděnice Lürssen (číslo označuje délku trupu). Celkem byly postaveny dvě jednotky této třídy. Ve službě jsou od roku 1981.\n\nNěmecká loděnice Lürssen ve Vegesacku postavila celkem dvě jednotky této třídy, pojmenované \"Al Riffa\" (10) a \"Hawar\" (11). Do služby byly zařazeny v letech 1981–1982.\n\nPlavidla jsou vyzbrojena dvěma 40mm kanóny kompletu DARDO a dvěma spouštěči min a hlubinných pum. Pohonný systém tvoří dva diesely o výkonu 3740 kW, pohánějící dva lodní šrouby. Nejvyšší rychlost dosahuje 34 uzlů.\n"}
{"id": "1556020", "url": "https://cs.wikipedia.org/wiki?curid=1556020", "title": "Uble", "text": "Uble\n\nUble nebo též Ubli je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Lastovo. Nachází se na západě ostrova Lastovo. V roce 2011 zde žilo celkem 222 obyvatel.\n\nVesnice je napojena na silnici D119. Sousedními vesnicemi jsou Pasadur, Skrivena Luka a Zaklopatica.\n"}
{"id": "1556023", "url": "https://cs.wikipedia.org/wiki?curid=1556023", "title": "Zaklopatica", "text": "Zaklopatica\n\nZaklopatica () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Lastovo. Nachází se na severu ostrova Lastovo. V roce 2011 zde žilo celkem 87 obyvatel.\n\nVesnice je napojena na silnici D119. Sousedními vesnicemi jsou Lastovo a Uble.\n"}
{"id": "1556027", "url": "https://cs.wikipedia.org/wiki?curid=1556027", "title": "Tchajwanská lidová strana", "text": "Tchajwanská lidová strana\n\nTchajwanská lidová strana (tradiční znaky: ; hanyu pinyin: \"Táiwān mínzhòng dǎng\"; tchajwansky: \"Tâi-oân Bîn-chiòng Tóng\"; český přepis: \"Tchaj-wan min-čung-tang\"; anglicky Taiwan People's Party) je politická strana působící na Tchaj-wanu. Založena byla 8. srpna 2019 starostou Tchaj-peje \"Kche Wen-čem\".\n\nStrana je součástí politického jevu známého jako \"třetí síla\" (第三 勢力), ve kterém se nové politické strany snaží nabídnout alternativu k tradičnímu uspořádání tchajwanské politiky ovládané zeleným táborem v čele s DPP a modrým táborem vedeném Kuomintangem.\nVe volbách do Legislativního dvora (nejvyšší zákonodárná moc) v lednu 2020 strana získala 5 z možných 113 mandátů.\n"}
{"id": "1556029", "url": "https://cs.wikipedia.org/wiki?curid=1556029", "title": "Lubomin (Stare Bogaczowice)", "text": "Lubomin (Stare Bogaczowice)\n\nLubomin je vesnice v Dolnoslezském vojvodství v obci Stare Bogaczowice v Polsku. Nachází se na jihu země severozápadně od města Wałbrzych. Zastavěná část má podlouhlý tvar. Prostředkem vede silnice číslo 376 a protéká potok. Nachází se zde kostel a hřbitov.\n"}
{"id": "1556030", "url": "https://cs.wikipedia.org/wiki?curid=1556030", "title": "NGC 736", "text": "NGC 736\n\nNGC 736 je galaxie v souhvězdí Trojúhelníku. Její zdánlivá jasnost je 12,2 a úhlová velikost 1,5′ × 1,5′. Je vzdálená 188 milionů světelných let. Galaxii objevil 12. září 1784 William Herschel.\n\n"}
{"id": "1556031", "url": "https://cs.wikipedia.org/wiki?curid=1556031", "title": "NGC 708", "text": "NGC 708\n\nNGC 708 je eliptická galaxie v souhvězdí Andromedy. Je klasifikována také jako Seyfertova galaxie typu 2. Její zdánlivá jasnost je 11,9 a úhlová velikost 3,0′ × 2,5′. Je vzdálená 223 milionů světelných let, průměr má 195 000 světelných let. Je členem skupiny galaxií Abell 262. Galaxii objevil 21. září 1786 William Herschel.\n\n"}
{"id": "1556034", "url": "https://cs.wikipedia.org/wiki?curid=1556034", "title": "Národní muzeum dějin Ázerbájdžánu", "text": "Národní muzeum dějin Ázerbájdžánu\n\nNárodní muzeum dějin Ázerbájdžánu je centrální historické muzeum Ázerbájdžánu. Nachází se v Baku, v bývalém sídle ázerbájdžánského ropného magnáta a filantropa Zeynalabdina Tağıyeva. Bylo založeno v roce 1920 a návštěvníkům otevřeno v roce 1921. \n\nBudova muzea byla postavena v letech 1893–1902. Zámek ve stylu italské novorenesance je obrovský a zabírá celý městský blok. V některých částech budovy jsou čtyři patra. Navrhl ji polský architekt Józef Gosławski. \n\nKdyž Rudá armáda v dubnu 1920 vstoupila do Baku, Tağıyevovo sídlo - stejně majetek jiných ropných magnátů - bylo brzy zabaveno. Podle rozhodnutí lidového komisariátu SSSR byla budova určena jako muzeum už v červnu 1920, pouhé dva měsíce poté, co bolševici obsadili Baku. \n\nV květnu 1934 bylo přijato zvláštní nařízení ke zlepšení výuky dějepisu a zeměpisu na školách nebo přesněji k vtloukání „výdobytků“ socialistické společnosti jejím členům s cílem vychovat příští generaci ve víře v ideologii totalitního režimu. Marxistické chápání historie bylo podpořeno vznikem institucí historického výzkumu a dalších organizací. Kromě toho byly vytvořeny nové typy historických a regionálních muzeí, která inspirovala výuku a propagaci historie. \n\nOd roku 1925 do 60. let, než byl archeologickou prací pověřen Ústav archeologie Akademie věd, byly základy vědeckého zkoumání starověkých materiálních a kulturních památek na území Ázerbájdžánu položeny pod vedením archeologů muzea (Davud Šarifov, Jevgenij Pachomov, Ishak Jafar-Zadeh, Movsum Salamov, Saleh Gazijev, Mammadali Husejnov). Sbírka muzea se skládá z materiálů objevených při těchto vykopávkách a z etnografických výprav. \n\nVe druhém patře rezidence jsou dvě hlavní sály. Jeden je vyzdoben v orientálním (mauritánském) stylu a druhý v západním stylu. Orientální sál má obrovská okna ze skleněných desek, zlacené oblouky, ozdobné stěny, stropy a lustry. Linie v Západním sále jsou vzájemně kolmé - pravoúhlé . \n\nPodle fotografií původního interiéru byl jednou z nejzdobnějších místností budoár Tağıyevovy ženy. Veškerý mobiliář a obrazy v této místnosti zmizely. Nezbylo nic kromě výzdoby zrcadlového mozaikového stropu. Během sovětské éry byly na dekorativní květinové vzory na stěnách naneseny čtyři vrstvy bílé barvy. Původní barva zůstala v hlavních sálech rezidence a plynutí času vydržela neuvěřitelně dobře. Barva byla vyrobena z jemně mletých skořápek vajec, stejně jako to dělali tvůrci byzantských ikon. Téměř o 100 let později si původní barvy uchovaly svou jemností a sofistikovanost zobrazených tvarů. \n\nMuzeum má více než 300 000 exponátů a zahrnuje následující oddělení: \n\n"}
{"id": "1556064", "url": "https://cs.wikipedia.org/wiki?curid=1556064", "title": "Jiří Neuwirt", "text": "Jiří Neuwirt\n\nJiří Neuwirt (* 27. února 1948 Ostrava) je český malíř, grafik a ilustrátor. Jeho nejosobitější uměleckou technikou je hlubotisk ve svých různých variantách, zabývá se také malbou.\n\nV letech 1963–1967 studoval na SUPŠ v Brně na oddělení Tvarování plastických hmot u prof. Františka Schenka a prof. Františka Navrátila. Po absolvováni školy se zabýval uměleckým kovářstvím a medailerstvím. Postupně se jeho zájem zaměřoval stále víc na grafiku. Zabývá se jak grafikou užitou, tak volnou. Aktivní zájem o literaturu ho přivedl k ilustracím a úpravám knih. Souběžně rozvíjel i tvorbu ex libris, za která obdržel několik mezinárodních ocenění.\n\nV současnosti se věnuje jak grafice, tak malbě. Je členem ostravské Skupiny 4 a členem výtvarného spolku Nová věc. Spolek je součásti Unie výtvarných umělců. Rovněž je členem Združenia výtvarných umelcov západného Slovenska. 17 let působil jako pedagog na oddělení grafiky SUŠ v Ostravě. Několik let učíl na soukromé škole AVE Art v Ostravě grafické techniky a knižní tvorbu. Uskutečnil již přes 50 samostatných výstav a zúčastnil se řady výstav společných.\n\nJiří Neuwirt je ženatý a má dvě děti. Žije v Ostravě, konkrétně v městském obvodu Hrabová.\n\n\n\n"}
{"id": "1556068", "url": "https://cs.wikipedia.org/wiki?curid=1556068", "title": "Kyštym (město)", "text": "Kyštym (město)\n\nKyštym () je město v Ruské federaci. Při sčítání lidu v roce 2010 měl bezmála devětatřicet tisíc obyvatel.\n\nPodle města je pojmenována Kyštymská katastrofa, jaderná havárie, ke které došlo v roce 1957, protože jak technický kombinát Majak, kde k havárii došlo, tak uzavřené město Ozjorsk, které je mu nejblíž, byly v té době utajované a nebyly ani na mapách.\n\nKyštym leží v oblasti Jižního Uralu na stejnojmenné řece. Je vzdálen přibližně devadesát kilometrů severozápadně od Čeljabinska, správního střediska oblasti. Uzavřené město Ozjorsk leží od Kyštymu přibližně patnáct kilometrů severovýchodně a jaderné středisko Majak přibližně třicet kilometrů východně.\n\nKyštym vznikl v roce 1757 při založení železárny a pojmenován byl podle řeky, jejíž jméno je turkického původu. \n\nOd roku 1934 je Kyštym městem.\n\nV roce 1957 došlo v nedalekém jaderném středisku Majak k havárii, která je známa jako Kyštymská katastrofa.\n\n"}
{"id": "1556073", "url": "https://cs.wikipedia.org/wiki?curid=1556073", "title": "Volejbal na Letních olympijských hrách 2020", "text": "Volejbal na Letních olympijských hrách 2020\n\n\n"}
{"id": "1556076", "url": "https://cs.wikipedia.org/wiki?curid=1556076", "title": "Šavrov Š-1", "text": "Šavrov Š-1\n\nŠavrov Š-1 (rusky: Шавров Ш-1) bylo první sovětské obojživelné letadlo. Letoun byl vytvořen v letech 1928-29 na podnět organizace Osoaviachim (DOSAAF) konstruktérem ing. Vadimem Borisovičem Šavrovem. Tento letoun se stal vzorem pro nejmasivnější sovětský hydroplán Šavrov Š-2. Šavrov Š-1 byl prvním letounem - amfibie toho druhu vyrobeným v Sovětském svazu.\n\nKonstrukční Oddělení vývoje námořního experimentálního letectví (OMOS) Ústředního úřadu pro letectví v Moskvě, vedeného Dmitrijem Pavlovičem Grigorovičem, se zabývalo vývojem hydroaviatiky v SSSR. V. B. Šavrov, který pracoval od roku 1925 v OMOS, se začal zajímat o myšlenku na vytvoření lehkého hydroplánu a na podzim roku 1926 připravil předběžný návrh takového letounu. Na konečné projektu s ním pracoval i konstruktér Viktor Lvovič Korvin-Kerber (Виктор Львович Корвин-Кербер). Model byl odzkoušen ve větrném tunelu Polytechnického ústavu.\n\nPo schválení předběžného návrhu Osoaviachimem a po uzavření smlouvy o konstrukci letadla (za 4 000 rublů) opustili moskevský OMOS a společně se přemístili do Leningradu (nynější Petrohrad). Když nepochodili se žádostí o stavbu letounu v letecké továrně GAZ č . 3 Rudý letec (Красный летчик), zahájili stavbu letounu sami 16. dubna 1928. Všechny hlavní komponenty a sestavy letadla, včetně trupu a křídel byly postaveny a sestaveny v leningradském bytě V. Korvin-Kerbra. Trup se montoval v obývacím pokoji, křídla v dětském. Letoun byl po 13 měsících hotov a na lanech spuštěn oknem ze 3. patra domu, kde byl Kerbrův byt. První pojíždění na řece Něvě bylo uskutečněno 4. června 1929 pilotem L. I. Giksou a první vzlet z vodní hladiny 21. června 1929 za pilotáže B. V. Glagolevem. \n\nPo skončení zkoušek a zalétání byl Š-1 ve smyslů původní dohody přeletěn 31. srpna 1929 z veslařského přístaviště na Něvě v Leningradě na Frunzeho ústřední letiště v Moskvě, po předvedení v září 1929 byl přeletěn zpět a předán objednateli - leningradské pobočce Osoaviachimu k agitačním, předváděcím letům. \n\nByl to třímístný dvouplošník, létající člun smíšené konstrukce. Člun, konzoly křídla a ocasní části byly z masivního dřeva s překližkou a plátěným potahem. \n\nLetadlo bylo schopné startu a přistání z vody i ze země (amfíbie). Konstrukce letadla byla z větší části dřevěná potažená plátnem, duralovými plechy byl obložen jen centroplán (střední část křídla) z důvodu ochrany potahu i konstrukce křídla před horkými výfukovými plyny. Tvar průřezu dna člunu umožňoval provoz letadla při vlnách do výše až 0,3 m.\n\nTrup měl tvar člunu. Trup byl přepážkami rozdělen na pět vodotěsných oddílů, přičemž v jednom z nich, umístěném pod centroplánem křídla asi ve 40% hloubky křídla, byl umístěn kokpit. V kokpitu (kabině) byly vedle sebe umístěny dvě sedačky, přičemž na levé z nich (ve směru letu) seděl pilot a na pravé buď pilot-žák nebo palubní mechanik. Za nimi byla umístěna třetí sedačka, na níž seděl pasažér.\n\nHorní křídlo bylo výrazně s větším rozpětím než křídlo spodní, byl to tedy jedenapůlplošník (sesquiplane). V horním křídle byly palivové nádrže o objemu 60 l. Dolní samonosné křídlo bylo umístěno téměř na čáře ponoru trupu, přičemž jeho součástí byly boční vyrovnávací plováky. Řízení bylo dvojité s lankovým vedením od řídících pák ke kormidlu. \n\nObojživelné přistávací zařízení bylo vybaveno ručně zatahovatelným podvozkem. Podvozek se skládal ze dvou podvozkových noh odpružených svazky gumových provazců, disky kol byly nekapotované. Namísto kol bylo možné v zimních měsících namontovat lyže, speciálně navržené pro tento typ. Zvedání a vysouvání podvozku se provádělo otáčením kliky vedenou skrz štěrbinu v trupu, která byla umístěna uprostřed přístrojové desky. Podvozkové nohy s koly nebo lyžemi se pomocí lanek posouvaly po obloukovitých kolejničkách umístěných zvenku na trupu a zajišťovaly se v horní nebo dolní poloze. V případě přistání na vodě spuštěný podvozek výrazně zkracoval délku přistávací dráhy.\n\nPůvodně navrhovaný a na modelu \"instalovaný\" tříválcový hvězdicový motor o výkonu 40 k byl pro vlastní stavbu letounu nahrazen československým hvězdicovým motorem Walter NZ-85. Francouzský Le Document Aéronautique přinesl v červnu 1929 (s odkazem Technique de la Flotte Aérienne ze srpna 1928) zprávu, že ing. \"Chavrov\" staví hydroplán s hvězdicovým motorem Walter NZ-60. Skutečnost však byla jiná, v definitivní verzi byl Walter NZ-85. Motor byl namontován podél osy symetrie letadla na náběžné hraně horního křídla, které bylo nad trupem přichyceno nosníky z ocelových trubek. \n\nPři jednom z předváděcích letů 26. února 1930 za pilotáže Valerijem Pavlovičem Čkalovem (pozdější Hrdina Sovětského svazu) a mechanikem Ivanovem letoun havaroval při letu z Leningradu do Boroviči. Při letu ve velmi špatném počasí se pilot držel nízko nad zemí, podél trati Petrohrad - Moskva, kterou provozuje společnost \"Říjnová železnice\" (\"Октябрьская Железная Дорога\"), a zachytil o semafor u tratě poblíž stanice Vjalka (Вялка) v Novgorodské oblasti. Posádka se při havárii sice nezranila, ale letoun byl nenávratně poškozen.\n\nLetů Šavrova Š-1 se na svobodě nedočkal jak V. L. Korvin-Kerber tak ani D. P. Grigorovič. Oba byli 29. září 1929 zatčeni, obviněni ze špionáže a deportováni do koncentračního tábora (в концлагерь).\n\n\nÚdaje dle\n\n\n\n\n"}
{"id": "1556080", "url": "https://cs.wikipedia.org/wiki?curid=1556080", "title": "Samyang", "text": "Samyang\n\nSamyang Optics je korejská firma zabývající se výrobou optiky pro fotografické přístroje. \n\nVznikla v roce 1972 pod názvem \"Korea WAKO Co., Ltd\", v roce 1979 byl název změněn na \"Samyang Optical Co., Ltd\" a od roku 1999 se stala obchodní společností.\n\nTěžištěm výroby jsou manuální objektivy tzv. \"third party\" vyráběné pro bajonety světových výrobců fotoaparátů Canon, Nikon, Pentax, Sony ad.\n\nV roce 2019 uvedla na trh nejširokoúhlejší objektiv s rektilineárním (nezkreslujícím) zobrazením na světě s ohniskem 10 mm pro fotoaparáty s plnoformátovým políčkem o rozměru 24x36 mm.\n"}
{"id": "1556086", "url": "https://cs.wikipedia.org/wiki?curid=1556086", "title": "Algorand", "text": "Algorand\n\nAlgorand je decentralizovanou kryptoměnou. Jeho zkratka ve světě kryptoměn je ALGO. Na rozdíl od jiných kryptoměn jakou jsou Bitcoin, který využívá Proof-of-Work PoW, nebo například NAVcoin, který využívá konsensus Proof-of-Stake - PoS, Algorand jde ještě trošku dál a využívá konsensus PPoS, \"Pure Proof-of-Stake\". Vůbec první blok byl vytěžen 11. června 2019.\n\nAlgorand token byl na svém začátku distribuován prvním investorům pomocí IEO na Binance kryptoměnové burze. Distribuce proběhla pomocí tzv. holandské aukce. První aukce se konala 19. června 2019, bylo prodáno zhruba 25 mil. tokenů za cenu 2,4 dolarů.\n\nAlgorand se pyšní ještě jednou věcí, a to tím, že jako jedna z mála kryptoměn docílil tzv. Blockchain trilema. Tedy jeho blockchain nezaostává v žádné z těchto oblastí: škálovatelnost, decentralizace a bezpečnost. Zatímco např. Bitcoin nebo Ethereum jsou poměrně bezpečné a decentralizované, chybí jim dobrá škálovatelnost. Jiné kryptoměny pro změnu mají škálovatelnost na vysoké úrovni, ale bezpečné už tolik nejsou.\nHlavním rysem Algorandu je náhodný výběr navrhovatele bloku a náhodný výběr „komise“ pro schválení bloku. Tato funkce je pojmenovaná jako „Verifable Random Functions“.\nNení od věci zmínit, že Algorand může „těžit“ prakticky každý jeho držitel. Není upřednostňován ten, kdo má více mincí, tak jak tomu bývá u některých jiných kryptoměn.\n\nDíky PPoS pro těžbu Algorandu není zapotřebí pro těžbu spotřebovávat velké množství energie. Postačí dokonce úsporné ARM počítače, např. Raspberry PI. To je pro mnohé také dobrá zpráva. Bitcoin totiž pro svůj chod potřebuje poměrně dost energie. Těžba probíhá pomocí tzv. stakování měny. Postačí mít danou minci a neustále spuštěné zařízení, nejčastěji počítač. Zařízení musí být připojeno permanentně k internetu.\n\n\n\n\n"}
{"id": "1556087", "url": "https://cs.wikipedia.org/wiki?curid=1556087", "title": "Evangelický hřbitov v Mořkově", "text": "Evangelický hřbitov v Mořkově\n\nEvangelický hřbitov v Mořkově se nachází v obci Mořkov na pozemku parc. č. 375/1 u silnice na Hodslavice (ulice Sportovní). \n\nHřbitov má rozlohu 1499 m (bez pozemku s kaplí). Jeho nynějším vlastníkem a provozovatelem je obec Mořkov. Hřbitovní kaple patří českobratrskému sboru v Hodslavicích.\n\nHřbitov byl založen roku 1856. Posvěcen byl 22. listopadu 1857. Později byla na hřbitově vystavěna malá kaple s věžičkou.\n\nK významným osobnostem, které na hřbitově odpočívají, patří podplukovník Josef Černý.\n\n\n"}
{"id": "1556098", "url": "https://cs.wikipedia.org/wiki?curid=1556098", "title": "Seznam biskupů a arcibiskupů solinských a splitsko-makarských", "text": "Seznam biskupů a arcibiskupů solinských a splitsko-makarských\n\nToto je seznam biskupů a arcibiskupů zaniklého \"biskupství salonského\" a nástupnického arcibiskupství splitsko-makarského (římskokatolické metropolitní arcidiecéze splitsko-makarské) v Chorvatsku:\n\n\"V roce 641 byla Salona vypleněna Avary. Salonské biskupství pokračovalo dále jako arcibiskupství, od poloviny 7. století ve Splitu.\"\n\n\"V roce 1828 byla arcidiecéze salonská spolu s biskupstvím Makarskou sloučena do biskupství splitsko-makarského\"\n\n \n"}
{"id": "1556100", "url": "https://cs.wikipedia.org/wiki?curid=1556100", "title": "Club Atlético Talleres", "text": "Club Atlético Talleres\n\nClub Atlético Talleres, zkráceně CA Talleres, známý též jako Talleres de Córdoba, je argentinský fotbalový klub se sídlem ve městě Córdoba ve stejnojmenné provincii. Hraje na stadiónu Estadio Mario Alberto Kempes. Barvami jsou tmavě modrá a bílá.\n\nTalleres nikdy nevyhrál argentinskou ligu, jednou však vyhrál Copa CONMEBOL.\n\nKlub založili roku 1913 zaměstnanci společnosti Córdoba Central Railway pod názvem Atlético Talleres Central Córdoba (název \"talleres\" – „dílny“ odkazoval na železniční opravny, odkud pocházeli). Barvy byly zvoleny dle Blackburn Rovers. Roku 1914 vstoupil tým do lokální córdobské ligy. Roku 1917 se klub přejmenoval na Club Atlético Talleres.\n\nRoku 1969 hrál tým poprvé 1. argentinskou ligu.\n\nV půlročníku Nacional 1977 se tým dostal do finále argentinské ligy, které se hrálo v lednu 1978 a kde Talleres prohrál souboj o titul s CA Independiente po výsledcích 1:1 venku a 2:2 doma po pravidlu o gólech venku.\n\nNa domácím mistrovství světa v roce 1978 byli v argentinském týmu mistrů světa 3 hráči Talleres – Luis Galván, Miguel Oviedo a José Daniel Valencia.\n\nRoku 1999 vyhrál klub poslední ročník Copa CONMEBOL, když hrál ve finále s brazilským Centro Sportivo Alagoano 2:4 a 3:0.\n\n\n\n"}
{"id": "1556101", "url": "https://cs.wikipedia.org/wiki?curid=1556101", "title": "Evangelický hřbitov v Bratřejově", "text": "Evangelický hřbitov v Bratřejově\n\nEvangelický hřbitov v Bratřejově se nachází v obci Bratřejov na pozemku parc. č. 291/2 na okraji vesnice ve svahu poblíž silnice I/49. \n\nPůvodně luterský, nyní českobratrský hřbitov má rozlohu 905 m (bez pozemku s kapličkou-márnicí). Jeho vlastníkem je Farní sbor Českobratrské církve evangelické v Pozděchově. \n\nHřbitov byl posvěcen byl 18. listopadu 1908 seniorem Gustavem Winklerem. Pozemek na hřbitov věnoval Jan Slováček; jeho manželka Vincencie se stala první pohřbenou osobou na hřbitově. \n\n\n"}
{"id": "1556105", "url": "https://cs.wikipedia.org/wiki?curid=1556105", "title": "NGC 4490", "text": "NGC 4490\n\nNGC 4490 je interagující galaxie v souhvězdí Honicích psů vzdálená od Země přibližně 29 milionů světelných let. Objevil ji William Herschel 14. ledna 1788. Spolu s galaxií NGC 4485 je pod označením Arp 269 zapsána v Atlasu pekuliárních galaxií.\n\nTato galaxie na obloze leží pouhých 40′ severozápadně od hvězdy Asterion (β CVn). Její spřízněná galaxie NGC 4485, se kterou se navzájem gravitačně ovlivňuje, leží 4′ severně od ní a je menší a slabší. I v nepříliš velkém dalekohledu se dá pozorovat, že NGC 4490 má tvar kapky, která se zužuje směrem k menší galaxii. Někdy se jí proto kvůli jejímu podlouhlému tvaru přezdívá „Kokon“.\n\nNGC 4490 je klasifikuje jako SB(s)d pec, tedy spirální galaxie s příčkou a těžko rozeznatelnými rameny, která má díky gravitačnímu působení druhé galaxie zvláštní vzhled. Srážka obou galaxií v nich stlačila plyn a prach, což dalo vzniknout mnoha oblastem, ve kterých se tvoří nové hvězdy. Tyto oblasti jsou na fotografiích vidět jako růžově zbarvené oblasti a díky nim se galaxie řadí mezi hvězdotvorné galaxie.\nNěkteré nově vzniklé velmi hmotné hvězdy už se blíží ke konci svého života, což dokazují dvě pozorované supernovy SN 1982F a SN 2008ax.\n\nSpolu s galaxií NGC 4485 je v Atlasu pekuliárních galaxií zapsána pod označením Arp 269 jako příklad navzájem propojené dvojice galaxií.\n\nOd Země je vzdálená přibližně 29 milionů světelných let a patří mezi jasnější členy skupiny Honicích psů II.\n\n"}
{"id": "1556112", "url": "https://cs.wikipedia.org/wiki?curid=1556112", "title": "Teorie nevzdělanosti", "text": "Teorie nevzdělanosti\n\nTeorie nevzdělanosti je kritický a polemický esej z roku 2006, jehož autorem je Konrad Paul Liessmann. Kritizuje v něm tzv. společnost vědění. Toto označení považuje za prázdný termín a dnešní společnost naopak nazývá společností nevzdělanosti. Upozorňuje na to, že ačkoliv se dnešní společnost sebevědomě nazývá společností vědění a má dojem, že je vzdělanější než společnosti minulých dob, pravý smysl vzdělání jí uniká.\n\nPodobné myšlenky můžeme pozorovat již v díle Wilhelma von Humboldta \"Teorie vzdělání člověka\" (1793), na niž navázala \"Teorie polovzdělanosti\" (1959) Theodora Adorna.\n\nHlavním terčem kritiky je společnost vědění. Kritizuje tak současný stav vědy, vzdělání, ale také systému hodnot, který určuje společenské dění. Hodnotou se podle něj stala především užitkovost a využitelnost na trhu práce, zvyšující se počet vysokoškolsky vzdělaných lidí bez ohledu na skutečné vzdělání a „soutěžení“ v počtu citací, vydaných prací, vědomostí a dalších.\n\nKonkrétně pak poukazuje na to, že ačkoliv jsou všichni vyzýváni k celoživotnímu vzdělávání, je tak činěno pouze z důvodu uplatnitelnosti na pracovním trhu a nikoliv dosažení vzdělání jako takového. Liessmann vytýká tuto snahu učinit vzdělání nástrojem trhu, čímž nepřímo kritizuje neoliberální pedagogické teorie.\n\nVzdělání podle něj již není tím, čím doposud bylo, ale stalo se něčím, co musí být především rentabilní a využitelné na trhu. To považuje za přijatelné v přírodních vědách a technologiích, ale za zcela scestné v humanitních vědách. Pro bádání v humanitních vědách jsou totiž podle Liessmanna žádoucí svébytné postupy, jedině díky nimž je možné dosáhnout vědění. Nelze to ale reprodukovatelnými a standardizovanými postupy.\n\nLiessmann konstatuje, že se především učí „vědět, jak vědět“, a to nikoliv v souvislostech, nýbrž v osvojování samostatných, oddělených znalostí, které si ve správnou chvíli vybavíme. (str. 14) Svoji kritiku dokládá stále větší oblíbeností vědomostních televizních soutěží, které staví na stejnou úroveň „akademické znalosti s hollywoodskými drby“. Liessmann to kritizuje tvrzením, že „samotná informace nestačí a že k posuzování informací je nutné vědění, které stojí nad informací.“ (str. 23)\n\nLiessmann kritizuje neustálé reformy vzdělávání a tendenci vše měřit standardizovanými testy. Tím se dostává i ke kritice mezinárodních testů PISA, jak poukazuje ve své recenzi i Josef Chuchma: „Za modlu kvality jsou brána různá pořadí škol a testy žáků (například i u nás vždy hojně komentované mezinárodní testy PISA), které přitom srovnávají nesrovnatelné.“ Liessmann standardizované testování kritizuje za to, že se neorientuje na hledání pravdy, ale na užitkovost, počet vysokoškolských diplomů a kompetenci na trhu práce.\n"}
{"id": "1556121", "url": "https://cs.wikipedia.org/wiki?curid=1556121", "title": "Arcidiecéze splitsko-makarská", "text": "Arcidiecéze splitsko-makarská\n\nŘímskokatolická metropolitní arcidiecéze splitsko-makarská ( Splitsko-makarska nadbiskupija, Archidioecesis Spalatensis-Macarscensis, případně \"Diocesi Spalato-Macarsca\".) je metropolitní arcidiecéze římskokatolické církve v Chorvatsku a částečně v Černé Hoře.\n\nSoučasným úřadujícím arcibiskupem je Marin Barišić.\n\nDiecéze byla založena ve 3. století po Kristu v Saloně a salonským biskupem se stal Domnius ze Salony († 304). V roce 474 jmenoval východořímský císař Leon I. (vládl vletech 457–474) biskupem Glyceria. Ten byl do té doby císařem Západního Říma, byl však sesazen Juliem Nepotem (jenž později také skončil v Saloně). Kolem roku 500 po Kristu bylo biskupství prohlášeno za metropolitní arcidiecézi.\n\nNa arcidiecézi a metropolitní sídlo byla povýšena v 10. století. Diecéze v současné podobě vznikla v roce 1828, kdy byla historická arcidiecéze salonská sloučena s diecézí Makarskou a v roce 1969 byla povýšena na arcidiecézi a metropolitní sídlo v arcidiecézi splitské.\n\n"}
{"id": "1556128", "url": "https://cs.wikipedia.org/wiki?curid=1556128", "title": "Geometrické rozdělení", "text": "Geometrické rozdělení\n\nGeometrické rozdělení je diskrétní rozdělení pravděpodobnosti, které vyjadřuje počet neúspěchů před prvním úspěchem v posloupnosti nezávislých bernoulliovských pokusů, tedy náhodných pokusů, jejichž výsledkem je 1 (úspěch) s pravděpodobností formula_1 a 0 (neúspěch) s pravděpodobností formula_2. Pomáhá tak odpovědět na otázky typu „kolikrát musí hráč neúspěšně hodit kostkou, než mu padle šestka?“ nebo „jak pravděpodobné je, že člověk desetkrát vsadí stejný tiket v loterii, a nic nevyhraje?“ Někdy se pod názvem geometrické rozdělení myslí velmi podobné posunuté geometrické rozdělení, distribuce počtu nezávislých bernoulliovských pokusů potřebných k dosažení prvního úspěchu. Rozdíl mezi těmito dvěma definicemi je ten, že hodnota obvyklého geometrického rozdělení pro číslo \"x\" je rovna hodnotě posunutého rozdělení pro \"x\" + 1, distribuční funkce tedy jsou vzájemně posunuty o jednotku.\n\nDiskrétní náhodná veličina formula_3 s geometrickým rozdělením se označuje například \"X\" ∼ \"Geo\"(\"p\") a je definována pro celočíselné hodnoty od nuly do nekonečna (u posunutého geometrického rozdělení od jedné do nekonečna).\n\nPravděpodobnostní funkce je\npro k = 0, 1, 2..., jinak je rovna nule. Pro posunuté geometrické rozdělení je pravděpodobnostní funkce\npro k = 1, 2, 3..., jinak nula. Distribuční funkce je formula_6 resp. formula_7 pro posunuté geometrické rozdělení.\n\nStřední hodnota geometrického rozdělení je\npřípadně \npro posunuté geometrické rozdělení.\n\nRozptyl je u běžného i posunutého geometrického rozdělení shodně\n"}
{"id": "1556131", "url": "https://cs.wikipedia.org/wiki?curid=1556131", "title": "Naturální mzda", "text": "Naturální mzda\n\nNaturální mzda je odměna zaměstnanci poskytnutá zaměstnavatelem za odvedenou práci, která není vyplacena ve formě peněžitého plnění (jako běžná mzda, resp. plat), ale jinou formou (poskytnutím výrobků či služeb).\n\nMožnosti výplaty naturální mzdy v Česku definuje § 119 zákoníku práce. Ten na ochranu zaměstnance, aby mu ze strany zaměstnavatele nemohla být vnucována výhradně naturální mzda, které by nesloužila k uspokojování jeho potřeb, stanoví omezující podmínky.\n\nZaměstnanec musí s vyplácením naturální mzdy souhlasit a zaměstnavatel se s ním musí na podmínkách poskytnutí dohodnout, přičemž naturální mzda může být zaměstnanci poskytnuta pouze v rozsahu, který je přiměřený jeho potřebám. V naturáliích také nemůže být poskytnuta celá mzda; zaměstnavatel je povinen vyplatit zaměstnanci v penězích alespoň mzdu ve výši minimální mzdy, resp. nejnižší úrovně zaručené mzdy podle zařazení do skupiny prací.\n\nJako naturální mzda mohou být poskytovány výrobky, výkony, práce nebo služby, ale nesmí se jednat o lihoviny, tabákové výrobky či jiné návykové látky.\n\nPlnění, které je poskytováno zaměstnanci jako naturální mzda, může být oceňováno nejvýše v cenách pro dané výrobky či služby obvyklých. Výše naturální mzdy, která se vyjadřuje v penězích, se pro účely výpočtu daňové povinnosti a odvodů zahrnuje do hrubé mzdy. Za účelem konkrétního oceňování plnění v rámci naturální mzdy odkazuje zákoník práce na zákon č. 526/1990 Sb., o cenách, ve znění pozdějších předpisů a na zákon č. 151/1997 Sb., o oceňování majetku, ve znění pozdějších předpisů.\n"}
{"id": "1556132", "url": "https://cs.wikipedia.org/wiki?curid=1556132", "title": "Kazualismus", "text": "Kazualismus\n\nKazualismus (kasualismus) je filozofický názor, že svět, jeho původ a vývoj jsou samy o sobě náhodné. Kazualita znamená náhodnost. Nesmí se zaměňovat s kauzalismem.<br>\n\nDefinice z jiných zdrojů:<br>\nNajdeme i obecnější definici:<br>\n\nVýznam termínu se může asi ponejprv najít u řeckého filozofa Epikúra (341–270 př. n. l.). Je však třeba poznamenat, že mnoho původních děl, které se zabývají nahodilostí, bylo ztraceno a dnešní zdroje jsou založeny především na Diogenově (cca. 3. století ) práci \"Životy vynikajících filozofů\" a dále na Lucretiovi (cca 99–55 př. n. l.) a Ciceronovi (106–43 př. n. l.). \n\nKasualismus předpokládá, že vesmír vznikl náhodou, což znamená, že ho nevytvořila žádná všemocná bytost, a proto jsou přívrženci kasualismu obviňováni z toho, že jsou ateisté. Kasualismus má některé ateistické rysy, ale žádný ze starověkých filozofů nepopřel existenci bohů. Epikúros předpokládá, že bohové prostě zůstávají mimo aktivitu vesmíru a vůbec nevnímají lidskou existenci. Filozofie je založena na pozorováních známých přírodních jevů, jako jsou mořské vlny a náhodné dopadání dešťových kapek na Zemi. \nPrvní zmínka o kasualismu v české literatuře je pravděpodobně uvedena v Časopise českého musea z roku 1838, kde je uváděn jako \"Svět nemá být dílo všemocného universa, nýbrž slepé příhody.\" \n"}
{"id": "1556135", "url": "https://cs.wikipedia.org/wiki?curid=1556135", "title": "Timothée de Fombelle", "text": "Timothée de Fombelle\n\nTimothée de Fombelle (* 1973 Paříž) je francouzský spisovatel. Pochází z rodiny architekta, je druhým z pěti dětí, část dětství prožil s rodinou v Africe. Jeho manželkou je herečka Laetitia de Fombelle, mají jednu dceru.\n\nZískal titul CAPES de lettres a pracoval jako učitel literatury. Od sedmnácti let psal a režíroval divadelní hry. Jeho první knihou je dvojdílný \"Tobiáš Lolness\", fantasy vyprávění o chlapci vysokém půldruhého milimetru a žijícím na stromě, určené větším dětem. Kniha byla přeložena do dvaadvaceti jazyků. V roce 2007 získal \"Tobiáš Lolness\" Andersenovu cenu a Velkou cenu mladých čtenářů. V roce 2017 vydal Timothée de Fombelle svoji první knihu pro dospělé, autobiograficky laděný \"Neverland\". \n\n"}
{"id": "1556137", "url": "https://cs.wikipedia.org/wiki?curid=1556137", "title": "Yimenosaurus", "text": "Yimenosaurus\n\nYimenosaurus („ještěr z oblasti I-men“) byl rod prosauropodního dinosaura, žijícího v období spodní jury (asi před 190 miliony let) na území dnešní jihozápadní Číny (provincie Jün-nan). Formálně byl popsán roku 1990.\n\nFosilní materiál představuje několik poměrně kompletně dochovaných exemplářů, holotyp nese označení \"YXV 8701\". Podle odhadů dosahoval délky kolem 7 metrů a hmotnosti v řádu stovek kilogramů. Podle jiného odhadu dosahoval délky 9 metrů a hmotnosti 2 tun.\n\n\n"}
{"id": "1556141", "url": "https://cs.wikipedia.org/wiki?curid=1556141", "title": "Jan Miodek", "text": "Jan Miodek\n\nJan Franciszek Miodek (* 7. června 1946 Tarnowskie Góry) je polský jazykovědec, popularizátor spisovné polštiny, od roku 1991 profesor Vratislavské univerzity. Je známý svým jazykovým poradenstvím poskytovaným v médiích.\n\nJe absolventem Vratislavské univerzity (1968). V letech 1968-2016 byl vědeckým pracovníkem téže univerzity. V roce 1973 získal doktorát a v roce 1983 se habilitoval. V roce 1995 byl jmenován profesorem humanitních věd.\n\nW letech 1987-2007 řídil program „Ojczyzna polszczyzna“ v Polské televizi. Od roku 1968 vede rubriku \"Rzecz o języku\" v deníku „Słowo Polskie”.\n\n"}
{"id": "1556145", "url": "https://cs.wikipedia.org/wiki?curid=1556145", "title": "Jerzy Bralczyk", "text": "Jerzy Bralczyk\n\nJerzy Bralczyk (* 23. května 1947 Ciechanów) je polský jazykovědec, popularizátor spisovné polštiny, specialista v oblasti mediálního jazyka i jazyka reklamy a politiky, od roku 2000 profesor. Je autorem normativních příruček a je známý svým jazykovým poradenstvím poskytovaným v médiích.\n"}
{"id": "1556150", "url": "https://cs.wikipedia.org/wiki?curid=1556150", "title": "Český lev 2019", "text": "Český lev 2019\n\nČeský lev 2019 bude 27. ročník cen České filmové a televizní akademie Český lev. Slavnostní ceremoniál vyhlášení cen se uskuteční v sobotu 7. března 2020 v pražském Rudolfinu, v přímém přenosu jej vysílala Česká televize na programu ČT1. Ceremoniál bude uvádět herec Václav Kopta. Nejvíce nominací (12) získal film \"Vlastníci\".\n\n\n\n\n\n\n\n\n\n\n\n\n\n\n\n\n\n\"nestatutární cena\"\n\n\"nestatutární cena\"\n"}
{"id": "1556156", "url": "https://cs.wikipedia.org/wiki?curid=1556156", "title": "Matouš Jezbera", "text": "Matouš Jezbera\n\nMatouš Jezbera (5. dubna 1841 Bašnice u Hořic – 22. června 1893 Pardubice) byl český cukrovarník, uznávaný odborník a praktik. Během let 1863–1893 zastával postupně funkci ředitele několika cukrovarů ve východních Čechách. Podílel se na založení většiny cukrovarů ve východních Čechách z počátku 70. let. Byl druhým předsedou (1877–1893) a zachovatelem Spolku cukrovarníků východních Čech. Založil „Nadaci Matouše Jezbery“, kterou podporoval žáky, studenty a nemocné dělníky. Jezbera byl hrdý vlastenec, čestný, poctivý a mimořádně pracovitý člověk.\n\nMatouš Jezbera se narodil v Bašnicích u Hořic. Jeho otcem byl Tobiáš Jezbera, jeho matkou byla Alžběta Jezberová, rozená Jarošová. Matouš měl 7 nevlastních sourozenců. Navštěvoval obecnou školu v Milovicích, nižší reálku v Liberci a poté vyšší reálku v Praze. Dál Jezbera absolvoval pražskou techniku a vstoupil do praxe v Sadovském cukrovaru.\n\nJeho nejbližší rodinu tvořili nevlastní sourozenci a jeho maminka Alžběta. Maminku měl velice rád, strávil s ní poslední roky jejího života a její smrt jej hluboce zasáhla. Vlastní potomky neměl, zemřel svobodný. Ve své závěti podělil rovnými díly rodiny všech svých nevlastních sourozenců.\n\nMatouš Jezbera byl velmi vlastenecky založený. Byl přispívajícím členem Ratibora v Hořicích. Byl členem Umělecké besedy. Založil „Nadaci Matouše Jezbery“, která finančně podporovala žáky a studenty (chlapce i dívky), a také staré a nemocné dělníky. Do této nadace Jezbera vkládal své finanční prostředky a úředně zajistil její fungování i po své smrti. Přistoupil též ke spolku Wenzigovo nadání. Finančně podpořil také spolek Svatobor.\n\nNejvětší lásku choval ke své práci, kterou bral jako své poslání. Cukrovarnictví zasvětil celý svůj život, zdraví i nemalé finanční prostředky. Jezberovi byl učitelem i přítelem Josef Pfleger. Jezbera se scházel s cukrovarnickými odborníky i hospodáři a společně se bavili, přednášeli a podporovali vlastenectví. Každou novinku v cukrovarnickém průmyslu se Jezbera snažil okamžitě uvést do praxe a vedl si o jejích kvalitách pečlivé záznamy. Nebyl autorem odborných článků, byl pečlivý a zapálený praktik. Nespisoval, ale konal svou práci a neznal odpočinku. Vysloužil si mimořádné zásluhy na poli cukrovarnictví, především pro region východních Čech. Většina cukrovarů z počátku 70. let ve východních Čechách vznikla s Jezberovým přičiněním, neboť sami zakladatelé cukrovarů žádali Jezberu o rady a pomoc při zakládání nových závodů.\n\n1864–1867 praxe v sadovském cukrovaru – Zde získal základy svého obsáhlého odborného vzdělání, které nabyl díky své neúmorné, pedantské píli a také vytrvalostí ve službě.\n\n1867–1869 adjunkt cukrovaru v Chrudimi\n\n1869–1871 ředitel cukrovaru ve Vysokém Mýtě – Zde se zasloužil o zavedení tzv. Schulzovy metody studené difuze a také o její další rozšíření v praxi. Jezbera s touto metodou pracoval už v sezoně 1870/71. Tato novinka u nás byla dále hojně zaváděna a i díky českým cukrovarům se dále propracovávala.\n\n1871–1873 první ředitel a spoluvlastník cukrovaru v Bašnicích – Jako uznávaný odborník byl Jezbera požádán, aby byl nápomocen při zakládání tohoto nového cukrovaru. Stal se zároveň prvním ředitelem a spolumajitelem, který dohlížel na rozjezd nového závodu. Jezbera byl jediný, kdo poukazoval na nekalé praktiky tehdejšího vedení. To se samo obohacovalo. Jezbera se snažil prosadit opatření, která by zabránila problémům a úpadku závodu. I přes veškeré snahy nebyl vyslyšen. Protože byl člověk poctivý a nemohl takové nekalosti snést, odešel v nejkratším možném termínu. \n\nProtože v 70. letech se začaly prosazovat snahy o vymanění se ze závislosti na panských cukrovarech a produkce řepy i tržní cena cukru byla více než příznivá, začaly vznikat cukrovary ve velmi rychlém tempu. Během dvou let byl počet cukrovarů v Čechách více než dvojnásobný.\n\n1873–1880 ředitel a spoluvlastník cukrovaru v Oboře – Jezbera v nedaleké Oboře zůstal 7 let. V roce 1873 cukrovarům existenci ztížil krach na vídeňské burze. Vysoký počet cukrovarů byl najednou spíše ke škodě. Jezbera povolání cukrovarnické neopustil a se všemi těžkostmi nastalé situace se jako ředitel vyrovnal. Stálo ho to však zdraví a část majetku. Neodborné vedení, nepečlivost při správě a hospodářská krize byly důvody krachů spousty cukrovarů. Starosti o další existenci průmyslu byly na místě. Během pobytu v Oboře se seznámil s Emanuelem Peroutkou, který později napsal Jezberův stručný životopis. Jezbera působil také ve správní radě v akciovém pivovaru a sladovně v Hořicích.               \n\n1880–1893 ředitel cukrovaru v Pardubicích – V době Jezberova působení zde se projevila velká světová cukerní krize z nadvýroby. Pardubický cukrovar krizi pod jeho vedením ustál. V této době se Jezbera ještě nemalou měrou stihl věnovat předsednictví Spolku cukrovarníků východních Čech. Tyto aktivity opět více podlomily jeho zdraví a neméně zatěžovaly i jeho soukromý rozpočet. Jako jeden z mála stál také u zrodu parní cihelny s kruhovými pecemi v Dobré Vodě u Hořic. Jezberu stále více trápilo zdraví. Ani přes tyto problémy nepolevoval ve svém pracovním tempu. Smrt jej zastihla v plném pracovním nasazení.\n\nMatouš Jezbera od roku 1877 až do své smrti zastává funkci předsedy Spolku cukrovarníků východních Čech. Pro spolek vyřizoval finanční záležitosti, staral se o jeho kontinuální chod i v dobách krize. Částí svého majetku ručil u bank, aby získal dostatek prostředků pro cukrovarnické odvětví a jeho rozvoj.\n\nV zápisu ze schůze cukrovarníků východních Čech ze září 1893, konané v Pardubicích, je psáno, že Matouš Jezbera se zasloužil o cukrovarnictví a o spolek cukrovarníků východočeský tolik, že je třeba věnovat mu mimořádnou pozornost. Jezberovi byla na schůzi vzdána čest povstáním všech přítomných a dále se spolek radil, jak důstojným a trvalým způsobem uctít zásluhy a památku zemřelého předsedy. Všestranně uznané zásluhy Matouše Jezbery byly tak vynikajícího rázu, že pouhá zmínka nebyla dostatečná jako ocenění. Spolek cukrovarníků východních Čech Matouši Jezberovi děkuje za jeho vytrvalost při péči o spolek. Přiznává mu post „zachovatele“, jenž spolek provedl dobou krize. Čest jeho památce!\n\n"}
{"id": "1556158", "url": "https://cs.wikipedia.org/wiki?curid=1556158", "title": "Plážový volejbal na Letních olympijských hrách 2020", "text": "Plážový volejbal na Letních olympijských hrách 2020\n\nPlážový volejbal na Letních olympijských hrách 2020 v Tokiu se bude konat od 25. července do 8. srpna 2020.\n\nV základní části je 24 párů rozděleno do šesti skupin po čtyřech, kde se jednou utkal každý s každým. Dvě nejlepší dvojice z každé skupiny a dva nejlepší páry na třetích místech postupují přímo do osmifinále. O poslední dvě místa v osmifinále se utkají zbylé týmy na třetích místech. Soutěž bude dále pokračovat vyřazovací částí, neúspěšní semifinalisté se utkají o bronz. \n"}
{"id": "1556159", "url": "https://cs.wikipedia.org/wiki?curid=1556159", "title": "Andrzej Markowski", "text": "Andrzej Markowski\n\nAndrzej Markowski (* 27. listopadu 1948 Vratislav) je polský jazykovědec. Zajímá se o sémantiku, lexikologii, lexikografii a jazykovou kulturu. Je autorem slovníků spisovné polštiny.\n\nDoktorát získal v roce 1971 na základě práce \"Antonimy przymiotnikowe we współczesnej polszczyźnie\". Habilitoval se v 1990. Od roku 1996 má titul profesora.\n\n"}
{"id": "1556165", "url": "https://cs.wikipedia.org/wiki?curid=1556165", "title": "Mirosław Bańko", "text": "Mirosław Bańko\n\nMirosław Tomasz Bańko (* 1959) je polský jazykovědec a lexikograf, profesor humanitních věd, mimořádný profesor na Varšavské univerzitě. V letech 1991–2010 byl zaměstnán ve Vědeckém nakladatelství PWN, kde byl šéfredaktorem redakční rady slovníků polského jazyka a do října 2015 provozoval online jazykovou poradnu. Je autorem či spoluautorem slovníků a jazykových příruček.\n\nDoktorát získal v roce 1989 na základě práce \"Metody analizy form fleksyjnych w słowniku leksemowym (na materiale czasowników polskich)\". Habilitoval se v 2002. 21. ledna 2015 obdržel profesuru od prezidenta Bronisława Komorowského.\n\n"}
{"id": "1556172", "url": "https://cs.wikipedia.org/wiki?curid=1556172", "title": "Katarzyna Kłosińska", "text": "Katarzyna Kłosińska\n\nKatarzyna Kłosińska je polská filoložka a jazykovědkyně, popularizátorka spisovné polštiny. Mezi její vědecké zájmy patří: polská jazyková kultura, sociolingvistika, etnolingvistika, politolingvistika, lexikologie a sémantika.\n\nDoktorát získala v roce 1994 na základě práce \"Kontrastywne studium językowego obrazu psa, kota i konia (na polskim i francuskim materiale leksykalno-frazeologicznym)\". Habilitovala v roce 2013. \n\nOd roku 2019 předsedá Radě polského jazyka. Řídí také jazykovou poradnu PWN.\n\n"}
{"id": "1556181", "url": "https://cs.wikipedia.org/wiki?curid=1556181", "title": "Příbram (příjmení)", "text": "Příbram (příjmení)\n\nPříbram / Příbramová je české příjmení. Objevuje se také v dalších variantách jako \"Přibram\", \"Pribram\", \"Przibram\" ad.\n\n\"Příbram\" (\"Pribram\", \"Přibram\", \"Przibram\") je příjmení následujících osob:\n\nViz též:\n"}
{"id": "1556182", "url": "https://cs.wikipedia.org/wiki?curid=1556182", "title": "Moc ve školní třídě", "text": "Moc ve školní třídě\n\nMoc je v sociálních vědách často definována jako potenciál ovlivňovat postoje, hodnoty a jednání jiné osoby nebo skupiny osob. Moc je v pedagogických vědách chápána jako neutrální (ani negativní, ani pozitivní) pojem. Moc ve školní třídě je tedy chápána jako ovlivňování postojů, hodnot a jednání, probíhající mezi dvěma stranami – učitelem a žákem. Ze své podstaty je moc svým charakterem jak emancipační, ve smyslu rozšiřování vlastních svobod tím, že mohu něco učinit, tak donucující a omezující, vzhledem k tomu, že udržuji moc ve svých rukou a omezuji svobody druhých. Moc definujeme podle jejích základních vlastností na cirkularitu, situačnost a reciprocitu.\n\nRozdělení moci:\n\n1)    Cirkularita moci znamená, že moc je ve školních třídách všudypřítomná. Moc se ze třídy neztrácí, není nikým vlastněna a stále cirkuluje po třídě.\n\n2)    Situačnost ukazuje na fakt, že uspořádání mocenských vztahů se neustále proměňuje dle situací.\n\n3)    Reciprocitu pak popisujeme ve smyslu vztahu, ve kterém dochází ke vzájemnému ovlivňování postojů, hodnot a jednání\n\nBáze moci představují rozdělení moci do samostatných a zřetelných forem využitelných učiteli. Moc můžeme ve vztahu k učiteli chápat jako jeho schopnost ovlivnit žáky v tom, aby činili, co po nich požaduje.\n\n1)    Informační\n\nUčitel má organizační informaci, kterou předává svým žákům. Toto sdělení vytváří hranice hranice pro žáka. Např. „Za pololetí musíte nasbírat minimálně 50 bodů.“ Pokud by žák nenasbíral 50 bodů, nebude splňovat kritéria pro úspěšné hodnocení, a to může vést k opakování ročníku.\n\n2)    Legitimní\n\nUčitel v tomto případě čerpá ze společenské funkce a postavení. Ve škole je učitel hierarchicky nadřazen žákovi, má možnost odvolat se k vyšší formální autoritě (např. řediteli). Např. „Jsem Váš učitel, takže o tom rozhoduji já.“ či „Budete mi vykat.“\n\n3)    Donucovací\n\nMoc učitele (respektování jeho požadavků) vychází z žákovy potřeby vyhnout se trestu. Učitel má možnost žáka při neuposlechnutí či nesplnění zadaného úkolu sankcionovat (formou špatných známek či kritikou před třídou). Např. „Pokud se budete dále chovat takto, dám Vám nějaký test/poznámku.“\n\n4)     Odměňující\n\nMoc učitele je určována snahou žáka získat co odměnu ve formě hmotné (body, známky), psychologické (pochvala) či vztahové (pochvala před žáky). Učitel má odměny a možnost odměňovat. Např. „Chválím Jirku, že pořád zapomíná a dnes má jako jediný vypracovaný domácí úkol.“\n\n5)     Expertní\n\nVychází z učitelovy znalosti oboru nebo ze zvládnutí výukových metod. Vliv učitele na žáky vychází z jejich vnímání učitele jako experta, odborníka s má doloženými znalostmi (titul). Např. učitel má knihu, kterou napsal, oproti dětem látku umí. Např. žák: „Když mi něco učitelka vysvětluje, je to srozumitelné a chápu to.“\n\n6)     Vztahová (referenční)\n\nTato konstelace vychází z identifikace žáka s učitelem, na základě sympatií a náklonnosti. Učitel stojí o zájem dětí, o osobitý vztah. Vztah učitele a žáka je v tomto případě stavěn na vysokou pozici důležitosti. Např. milovaný učitel: „Tys mě teda zklamal.“ nebo „Budu zklamaný, pokud…“, žák: „Chtěl bych být jako náš učitel.“, „S touto učitelkou mám hodně společného.“\n\nTypologie žákovského chování při adaptaci na požadavky učitele dle Woodse popisuje, jak žáci souzní či nesouzní s cíli a prostředky školy a jak se to projevuje v jejich chování, kterým ovlivňují výuku.\n\n1)    Konformita\n\nKonformita se projevuje zejména žákovým nadšeným souhlasem s cíli učitele a školy i s postupy jejich plnění. To znamená, že se žáci při hodině aktivně hlásí, chtějí prezentovat svoji předem připravenou práci a tím tak dávají učiteli najevo své zaujetí učebním obsahem.\n\n2)    Ritualismus\n\nŽáci akceptují základní stanovené školní normy, ale vnitřně se s nimi neztotožňují. Žáci tedy plní požadavky učitele, ale primárně jen proto, aby na sebe nepřipoutali jeho pozornost a nevystavili se riziku sankce, např. že je zadaný úkol „odbytý“.\n\n3)    Únik\n\nÚnik je chápán jako žákovská lhostejnost k cílům školy a školním normám, která se projevuje v tom, že žáci se namísto plnění požadavků učitele věnují nenápadným únikovým činnostem. Žáci se např. oddávají dennímu snění, kreslení do sešitů, na lavici apod.\n\n4)    Kolonizace\n\nŽáci předstírají přijetí školních norem a postupů. Školní normy a postupy ale využívají hlavně k naplňování vlastních cílů. Například vyžadují další výklad učitele z důvodu, aby odvrátili hrozící zkoušení.\n\n5)     Nesmiřitelnost\n\nŽáci jsou lhostejní k cílům školy a odmítají školní normy. Projevy žákovských nesouhlasů bývají v podobě hlasitého provokování, vykřikování, vyrušování a kladení odporu. Žáci dávají učiteli jasně najevo, že s ním nesouhlasí a nebudou se výuce nijak přizpůsobovat.\n\n6)    Rebelie\n\nJe žákovské odmítnutí cílů školy i požadavků učitele. Žáci nesouhlasí se tématy naplňování hodin. Žákovské rebelie je učitelem brána jako vzpoura. Příkladem může být chození za školu, vykřikování, úplné vyhýbání se povinnostem.\n\nK moci ve vztahu k žákům se váže pojem rezistence, který je definován jako opačné jednání k něčemu, s čím jedinec nebo skupina nesouhlasí a můžeme ji chápat jako soutěž o moc. Jedná se tedy o projevy, kterými se žáci snaží vyhnout požadavkům učitele či dosáhnout vlastního záměru. Patří mezi ně např. neochota učit se, odmítání školy, neangažovanost a apatie, neplnění požadavků či vzpurnost.\n\nAktuální podoba mocenského uspořádání ve školní třídě se v první řadě odvíjí od zájmů, které učitelé a žáci mají a kterých by v prostředí školní třídy chtěli dosáhnout. Učitelé i žáci přicházejí do školy s určitými snahami, zájmy a cíli, z nichž některé mohou sdílet, ale jiné mohou být zcela odlišné. Pokud učitelé a žáci vnímají cíle situace rozdílně, je uspořádání moci problematické a přispívá ke konfliktu. Alespoň částečná shoda je totiž podmínkou procesů vyučování a učení.\n\nMocenské konstelace představují vztah mezi dominancí učitele a cíli, které má s žáky společné či nikoli.\n\nTabulka zachycuje hlavní rozdíly mezi konstelacemi. Zobání z ruky a přesilovka představují konstelace s výraznou centralizací moci na straně učitele, při cirkulaci moci a tahanici je moc na straně naopak decentralizovaná. Definice situace (tedy společné cíle) v případě zobání a cirkulace učitel a žáci sdílejí, u přesilovky a tahanice ne. Šipky představují personální orientaci (učitel klade důraz na vztahy s žáky) versus orientace obsahová (učitel klade důraz na obsah vyučovací hodiny).\n\n1)    Zobání z ruky\n\nZobání z ruky je typické projevem dominance učitele. Moc učitele je žáky uznávaná a obě strany mají společné cíle a společný náhled na situaci. Žáci i učitel se shodují na tom, že škola je místem vyučování a učení. Tato konstelace se projevuje pozitivními emocemi a více než na obsah dávají obě strany důraz na osobní stránku svých vzájemných interakcí. V hodinách učitelé navozují pocit vzájemné blízkosti – dávají žákům najevo, že je dobře znají a že jim na nich záleží.\n\n2)    Přesilovka\n\nPřesilovka je typická centralizací moci učitele. Učitel a žáci nesdílejí společnou definice situace – cílem učitele je vyučovat daný obsah, cílem žáků je hodinu přežít. Žáci nejsou sami aktivní, plní ale požadavky učitele, aby na sebe zbytečně neupozorňovali a vyhnuli se případným sankcím. Velká snaha zapojit znuděné žáky vede učitele ke zjednodušování kladených otázek. Při větší nespolupráci žáků je v těchto situacích typické učitelovo zvýšení hlasu a napomínání žáků.\n\n3)    Cirkulace moci (posouvání moci dokola)\n\nUčitel slevuje ze své dominance, moc je rozdělena mezi ním a žáky ve třídě. Učitel a žáci mají stejnou definici situace – škola je místem učení a práce. Klima, ve kterém se cirkulace moci odehrává, není tak emotivní jako klima konstelace zobání z ruky. Učitel se sice chová přátelsky a podpůrně, ale nedává najevo, že by ho žáci dokázali nadchnout nebo naopak urazit - jeho vstřícnost je založena především na tom, že akceptuje velmi širokou škálu žákovských odpovědí, bez toho, že by je kritizoval. V této výuce se nejčastěji objevuje skupinová práce, diskuse, hraní rolí, projekty a jejich prezentace před třídou.\n\n4)    Tahanice\n\nTahanice je nevydařené posouvání moci dokola, tj. nevydařená cirkulace. Moc je decentralizovaná a přelévá se mezi učitelem a žáky, nemají společnou definici situace. Učitel chce vyučovat a přimět žáky k práci, žáci berou vyučování jako příležitost k poznání vlastní moci a pobavení se. Hodiny jsou typické vysokou hladinou hluku. Učitelé mají problém přitáhnout pozornost žáků, část třídy vždy dělá něco jiného, než učitel zadal (baví se, poslouchá hudbu, čte si časopisy, pracuje na úkolech do jiných předmětů).\n"}
{"id": "1556185", "url": "https://cs.wikipedia.org/wiki?curid=1556185", "title": "Cilo Dağı", "text": "Cilo Dağı\n\nCilo Dağı, též zřídka Suppa Durek, je se svými 4116 metry třetím nejvyšším vrcholem Turecka. Nachází se ve stejnojmenném masivu, kterého je druhým nejvyšším vrcholem, a který je nejvyšší části pohoří Hakkari Dağları na jihovýchodě Turecka v provincii Hakkâri, okres Yüksekova. Pohoří Hakkari Dağları je obecně považováno za nejvýchodnější součást pohoří Taurus a Cilo Dağı je tak druhým nejvyšším vrcholem i tohoto pohoří. Sousední vrchol Uludoruk (4135 m), který je nejvyšším vrcholem masivu a druhým nejvyšším vrcholem Turecka, je vzdálen pouhé 4 km.\n"}
{"id": "1556188", "url": "https://cs.wikipedia.org/wiki?curid=1556188", "title": "Žarnovická dolina (Velká Fatra)", "text": "Žarnovická dolina (Velká Fatra)\n\nŽarnovická dolina je údolí v jihozápadní části pohoří Velké Fatry na Slovensku.\n\nVstupní část doliny je tvořená slínovými vápenci až slíny, na kterých se vytvořil rovinatý, až hladký reliéf, který je viditelný i na hřebenových částech Velké Fatry v oblasti Kráľova studňa - Krížna - Ostredok. Druhá (horní) část doliny, nazývaná Rožkovská dolina, má divočejší a pestřejší reliéf, který vznikl na triasových vápencích a dolomitech náchylných ke vzniku povrchového a podzemního krasu. \n\nRožková dolina je z krasového hlediska jedinečná - na jejích úbočích se nachází skalní město s množstvím izolovaných skalních věží, jejichž kolmé srázy dosahují až 70 metrů. Ty jsou kvůli vysokým stormům viditelné pouze při výstupu na Velký Rakytov.\n\nKromě povrchového krasu představovaného skalními galeriemi, věžemi, jehlami a skalním městem se v Žarnovické údolí se v dolině vyskytují i ​​ojedinělé podzemní krasové jevy - jeskyně. Nejznámější je vývěrová fluviokrasová Jeskyně v Žarnovické údolí, s občasným vodním tokem, v zimních měsících se měnícím na ledopád. Při ražení nedalekého Čremošnianskeho železničního tunelu se objevily i další větší jeskyně, dokonce i silný vývěr vody, který je v současnosti uměle zachycen jako zdroj pitné vody pro Banskou Bystrici.\n\nAsi 200 metrů za rozcestím Ústí Velké Skalné (v terénu na rozcestníku) resp. Rožková dol., Ústí (v online mapách) v ústí Rožkové doliny se nachází Svätojanský vodopád. Dvoustupňový svatojánský vodopád dosahuje výšky asi 4 metry. Dostatečný průtok má jen v době jarního tání a po vydatnějších deštích. V minulosti tu stávala chata Cyklámen, resp. stanice svazu ochránců přírody.\n\nKouzlo Orlí věže, Zadní bašty, Hadí skály či Jehly objevili horolezci už v 40. letech 20. století, kdy udělali první přelez kolmých a převislých stěn zmíněných skalních věží. V minulosti se zde dokonce pořádaly lezecké dny. Zajímavými jsou zde vystupující výrazná skalní bradla. V současnosti je zde skalolezectví zakázáno, z důvodu ochrany samotných útesů, flóry a dravých ptáků hnízdících zde během jarních měsíců. \n\nZ důvodu ochrany zachovalých lesních společenstev horského až subalpínské vegetačního stupně s bohatstvím rostlinných druhů, fragmentálním výskytem suchomilných a teplomilných rostlinných druhů a ukázkami typických krasových forem s výskytem přírodních stanovišť vzácných živočichů byla roce 1988 vyhlášena přírodní rezervace Veľká Skalná. V dolině se vykytuje vzácná orchidea střevíčník pantoflíček (\"Cypripedium calceolus\").\n\nPro svou odlehlost, divokost a relativní nepřístupnost si během II. světové války vybrali dolinu za své útočiště partyzáni. V polovině Žarnovické doliny se nachází\npamátný srub SNP, ve kterém se 20. července 1944 konala ilegální schůze České národní rady. Právě v ní se upřesňovaly politické a vojenské přípravy SNP. V Skalné údolí stávaly tři chaty, které němečtí vojáci během povstání vypálili.\n"}
{"id": "1556189", "url": "https://cs.wikipedia.org/wiki?curid=1556189", "title": "Příbramové", "text": "Příbramové\n\nRodina Příbramových (též varianty \"Přibram\", \"Pribram\" nebo zřídka též \"Przibram\") je vážená židovská rodina původem z Prahy, jejíchž mnoho členů se proslavilo jako lékařské kapacity. Působili zejména v Čechách, předlitavské části Rakouska-Uherska, Německu, USA a jinde.\n\nZakladatelem rodu byl pražský lékař prof. Emanuel Příbram:\n\nÚdaje o příbuzenských vztazích v literatuře jsou částečně rozporuplné. Zcela přesné jsou však údaje na úmrtních oznámeních zesnulých aktuálně uvedených jejich manželkami či dštmi v novinových rubrikách:\n"}
{"id": "1556190", "url": "https://cs.wikipedia.org/wiki?curid=1556190", "title": "Miroslav Salava", "text": "Miroslav Salava\n\nMiroslav Salava (14. leden 1960 Praha – 4. duben 2016 Praha) byl český básník a výtvarník. Od 1983 až do 2016 byl zaměstnán jako knihovník v Národní knihovně. Debutoval roku 1989 v samizdatovém sborníku \"Básně\", spoluautoři Bohdan Chlíbec, Pavel Kolmačka a Evald Murrer. Oficiální prvotinou byla v roce 1995 sbírka Mé baroko. \n\n"}
{"id": "1556192", "url": "https://cs.wikipedia.org/wiki?curid=1556192", "title": "Rafflesia tuan-mudae", "text": "Rafflesia tuan-mudae\n\nRafflesia tuan-mudae je druh parazitické rostliny z rodu raflézie (\"Rafflesia\"), vyskytující se pouze na ostrově Borneo v Indonésii. Vzhledem je podobná své příbuzné \"Rafflesia kerrii\", od ní se však liší několika detaily a jiným obdobím květu. Její květ má červenou barvu, uprostřed je světle oranžová až tmavě žlutá. Vnitřek květu je oranžovo-červený. Podobně jako její příbuzná raflézie Arnoldova i tato rostlina patří k rostlinám s největšími květy mezi flórou světa.\n"}
{"id": "1556197", "url": "https://cs.wikipedia.org/wiki?curid=1556197", "title": "Petra Vajdová", "text": "Petra Vajdová\n\nPetra Vajdová (* 29. duben 1985 Martin) je slovenská divadelní a seriálová herečka a dabérka, neteř slovenského herce Jozefa Vajdy. \n\n\n"}
{"id": "1556198", "url": "https://cs.wikipedia.org/wiki?curid=1556198", "title": "Claudette Colvinová", "text": "Claudette Colvinová\n\nClaudette Colvinová (Claudette Colvin; * 5. září 1939) je bývalá americká zdravotní sestra, která byla průkopnicí afroamerického hnutí za občanská práva. 2. března 1955, ve věku 15 let, byla zatčena v Montgomery za to, že odmítla přenechat místo v autobuse bílé ženě. To se odehrálo devět měsíců před známým incidentem Rosy Parks, který pomohl rozpoutat bojkot autobusové dopravy v Montgomery.\n\nColvinová byla jedním z pěti žalobců v soudním sporu 1. února 1956, v rámci kterého se rozhodovalo ve věci rasové segregace v autobusech ve městě. Vypovídala před tříčlennou soudní radou okresního soudu. 13. června 1956 soudci rozhodli, že státní a místní zákony vyžadující rasovou segregaci v autobusech v Alabamě jsou protiústavní. Stát Alabama proti tomuto rozhodnutí odvolal k Nejvyššímu soudu Spojených států amerických, který ale 17. prosince 1956 rozsudek okresního soudu potvrdil. Tři dny poté nejvyšší soud nařídil městu Montgomery a státu Alabama zrušení rasové segregace v autobusech. Bojkot autobusové dopravy v Montgomery byl poté odvolán\n\nPo mnoho let vůdci afroamerického hnutí za občanská práva veřejnost s tímto průkopnickým činem neobeznámili. Colvinová v té době byla svobodná dospívající dívka a nedlouho po incidentu byla údajně znásilněna, následkem čehož otěhotněla. Colvin prohlásila: „Mladí lidé si myslí, že Rosa Parks si sedla v autobuse a tím ukončila segregaci, ale tak tomu vůbec nebylo.“ Je obecně uznáváno, že čin Colvinové nebyl v dané době kvůli jejímu těhotenství ze strany bojovníků za občanská práva uznáván.\n"}
{"id": "1556206", "url": "https://cs.wikipedia.org/wiki?curid=1556206", "title": "SK Vladislav Varna", "text": "SK Vladislav Varna\n\nSK Vladislav Varna byl bulharský fotbalový klub sídlící ve Varně. Existoval v letech 1916 až 1945, kdy zanikl sloučením s Ticha Varna. Tým byl 3× mistrem Bulharska.\n\nKlub vznikl roku 1916 jako \"Sport Klub Napred\". Pak změnil názvy na \"SK Razvitie\" a \"SK Granit\", ale stále nemohl být do roku 1919 zaregistrován. Z toho důvodu se klub zaregistroval jako kolektivní člen klubu SK Ticha. Klub byl oficiálně znám jako \"SK Ticha – pobočka SK Granit\". Roku 1921 se klub oddělil pod názvem \"SK Vladislav\", dle Vladislava III., polského a uherského krále, který zemřel v bitvě u Varny roku 1444.\n\nTým byl 3× mistrem Bulharska: v letech 1925, 1926 (první 2 ročníky ligy) a 1934.\n\nRoku 1945 byl klub sloučen s Ticha Varna po názvem \"Ticha-Vladislav\" (později Černo More).\n\n\n"}
{"id": "1556211", "url": "https://cs.wikipedia.org/wiki?curid=1556211", "title": "Petra Humeňanská", "text": "Petra Humeňanská\n\nPetra Humeňanská, Mgr. art. (* 29. srpen 1984, Prešov) je slovenská zpěvačka a herečka. V roce 2005 byla ve finále první série \"Slovensko hledá SuperStar\". Na albu \"XXL\" Laca Lučeniče zpívala v některých skladbách vokály. Její otec RNDr. Július Humeňanský je hudebník, hrající různé hudební žánry. Lidovou hudbu v Ľudovej hudbe Prešovčan, swing a jazz ve skupině Edith a klasickou hudbu v orchestru při latinském sboru Konkatedrály sv. Mikuláše v Prešově. Jeho bratr hraje ve skupině Fire Water. Spolu se sestrou Janou a Alenou Holubkovičovou, Annou Holubkovičovou a Zuzanou Ďurčekovou hrají ve skupině Dollys. Se sestrou Janou zároveň vystupují i jako duo sestry Humeňanské. Od roku 2013 vystupuje se skupinou Družina. Po ukončení konzervatoře v Košicích vystudovala VŠMU v Bratislavě, obor muzikálové herectví, které ukončila v roce 2009. \n\n\n\n\n\n"}
{"id": "1556228", "url": "https://cs.wikipedia.org/wiki?curid=1556228", "title": "Stanislav Mužík", "text": "Stanislav Mužík\n\nStanislav Mužík (10. května 1945 – 3. června 2017, Opařany) byl český hokejový útočník. \n\nV československé lize hrál za CHZ Litvínov. Odehrál 3 ligové sezóny, nastoupil v 7 ligových utkáních a dal 3 ligové góy. Dále hrál během vojenské služby za Duklu Košice a Duklu Jihlava „B“ a po návratu z vojny i za Šumavan Vimperk, TJ Slovan Jindřichův Hradec a TJ VS Tábor.\n\n\n"}
{"id": "1556231", "url": "https://cs.wikipedia.org/wiki?curid=1556231", "title": "Melanoma-bearing Libechov Minipig", "text": "Melanoma-bearing Libechov Minipig\n\nMelanoma-bearing Libechov Minipigs (MeLiM) je zvířecí model se spontánním vznikem kožního melanomu. Tento prasečí model byl vyšlechtěn v Ústavu živočišné fyziologie a genetiky AV ČR v Liběchově.\n\nMeLiM prase je miniaturního vzrůstu - průměrná živá váha při pohlavní dospělosti (cca 4 měsíce) je 8 až 10 kg, a zvyšuje se na 35 až 45 kg do roka života prasete. Mezi prasaty je velká barevná variabilita od bílých s černými fleky nebo rezavo-červenými fleky až po úplně černé. Nádorové onemocnění je pozorováno pouze u černě zbarvených prasat.\n\nKožní melanom se u černě zbarvených MeLiM prasat vyskytuje dědičně a není vázán na pohlaví. K výskytu nádoru dochází ihned po narození nebo do několika týdnů od tohoto data. Dochází k mnohačetnému výskytu melanomů a névů po celém těle (hlava a krk, trup, končetiny). U MeLiM prasat s primárními kožními nádory byly zaznamenány rozsáhlé metastázy v regionálních lymfatických uzlinách, na játrech, plicích a slezině. Ojedinělé metastázy jsou pozorovány na ledvinách, tenkém a tlustém střevu a na žaludku. U MeLiM prasat je často pozorována anémie a úbytek váhy v průběhu progrese onemocnění.\n\nMeLiM model je také zajímavý tím, že u některých MeLiM prasat dochází k částečné spontánní regresi kožního melanomu. Tento proces je charakteristický tím, že dochází k postupnému zplošťování a zmenšování některých nádoru a může dojít až k jejich úplnému odhojení. Místo po nádoru zůstává bílé (označováno jako vitiligo) stejně tak jako štětiny v okolí. Proces spontánní regrese je u MeLiM modelu velice studován a považován za jeden z možných léčebných cílů pro terapeutické účely v humánní medicíně.\n\nMeLiM model vznikl křížením několika plemen prasat. Mezi hlavní křížená plemena prasat patřilo Goettingenské miniaturní prase (importováno z Německa), Minnesotské miniaturní prase (importováno z USA) a Vietnamské prase (importováno z německé zoologické zahrady). Tato čtyři hlavní plamena byla křížena mezi sebou a společně s několika dalšími mastnými plemeny dala vzniknout MeLiM praseti.\n\nNespornou výhodou tohoto zvířecího modelu, oproti ostatním modelům s kožním melanomem, je podobnost prasečí a lidské kůže. Dále také spontánnost vzniku onemocnění bez vnějších zásahů a jakékoliv indukce nádorového onemocnění. Výskyt unikátního procesu spontánní regrese. A v neposlední řadě i velikost modelu.\n"}
{"id": "1556236", "url": "https://cs.wikipedia.org/wiki?curid=1556236", "title": "FK Spartak Plovdiv", "text": "FK Spartak Plovdiv\n\nFK Spartak Plovdiv je bulharský fotbalový klub sídlící v Plovdivu. Tým byl 1× mistrem Bulharska. Má modro-bílé dresy.\n\nKlub byl založen roku 1947, když se vyvinul ze tří dřívějších klubů: Levski, Septemvri a Udarnik. Název odkazuje na římského otroka a gladiátora Spartaka, proto se také týmu přezdívá \"gladiátoři\". Barvy klubu jsou modrá, bílá a červená.\n\nNejúspěšnějším obdobím byla 50. a 60. léta 20. století, kdy se tým stal mistrem (1963), vyhrál bulharský pohár a hrál finále Balkánského poháru.\n\nRoku 1967 se Spartak sloučil s kluby SSK Akademik a Botev Plovdiv do nového klubu - AFD Trakia. Roku 1982 se Spartak opět osamostatnil. Roku 1994 postoupil znovu do 1. ligy, ale hrál v ní jen 2 roky. Roku 1998 se Spartak sloučil s Komatevo Sokol`94. Sloučený klub se do roku 2002 jmenoval Spartak-S`94.\n\n\n\n"}
{"id": "1556252", "url": "https://cs.wikipedia.org/wiki?curid=1556252", "title": "Tachovské náměstí", "text": "Tachovské náměstí\n\nTachovské náměstí je jedno z menších náměstí v Praze 3 na Žižkově. Název připomíná bitvu u Tachova v roce 1427, kdy husitské svazy pod velením Prokopa Holého téměř bez boje zvítězily nad vojsky třetí křížové výpravy. \nNáměstíčko se jmenuje \"Tachovské\" teprve od roku 1958. Dříve, už od roku 1875, nesl tento prostor jméno podle Jana Žižky. Název Žižkovo náměstí má nyní jiné žižkovské náměstí, které je větší a leží asi o 800 m jižněji.\n\nPodlouhlý obdélník Tachovského náměstí má rozměry asi 35 × 50 m. Kratší stranu na jihu vymezuje poměrně frekventovaná ulice, jejíž název se v těchto místech mění: ve směru na západ mírně klesá ke křižovatce \"U Bulhara\" a jmenuje se Husitská, ve směru na východ stoupá ke křižovatce \"Ohrada\" a jmenuje se Koněvova. Od náměstí na jih vede Chlumova ulice, směřující na asi 100 m vzdálené Prokopovo náměstí.\n\nNa delších stranách náměstí jsou činžovní domy, v přízemí obou jižních nárožních domů jsou restaurace. Nad severní stranou náměstí se zvedá vrch Vítkov a z náměstí jsou přístupné cesty pro pěší i pro cyklisty, které vedou po něm nebo po jeho obvodu. Na severní straně náměstí je také ústí Žižkovského tunelu, který je rovněž určen pouze pro pěší nebo cyklisty a vede pod Vítkovem do Thámovy ulice v Karlíně (tunel dlouhý asi 300 m vybudovaný v letech 1950–1953 měl sloužit i jako protiletecký kryt a měl být původně doplněn ještě větví pro automobily).\n\nNa náměstí bývala obecní váha s domkem, který byl zbourán při stavbě tunelu. O kousek výš východním směrem byla vybudována a v roce 1889 uvedena do provozu jedna z prvních pražských elektráren, kterou projektoval a zařízením vybavil František Křižík. Její provoz skončil v roce 1926.\n\nPozornost si zaslouží památkově chráněná budova s alegorickou postavou muže na rohu Chlumovy ulice. Starší objekt byl roku 1937 přestavěn ve funkcionalistickém stylu podle návrhu Leo Lauermanna pro Pražskou městskou spořitelnu.\n\nV současné době (2020) nepůsobí Tachovské náměstí příjemným dojmem – kromě kontejnerů na odpad je tu stále i nevzhledný objekt bývalých veřejných záchodků. Městská část Praha 3 již od roku 2013 chystá úpravu náměstí, k realizaci ale zatím nedošlo.\n\n"}
{"id": "1556265", "url": "https://cs.wikipedia.org/wiki?curid=1556265", "title": "Taisen Dešimaru", "text": "Taisen Dešimaru\n\nJasuo Dešimaru (29. listopadu 1914 Saga – 30. dubna 1982 Tokio), také známý jako „Mokudó Taisen“, více jako Taisen Dešimaru (: , \"Dešimaru Taisen\"), byl japonský zenový mistr školy Sótó a jeden z hlavních misionářů zenového buddhismu na Západě. Byl zakladatelem a inspiroval k založení mnoha skupin a center (japonsky dódžó) v Evropě.\n\nVe svém učení Taisen Dešimaru trvá na skutečnosti, že Zen je praxí zazen „tady a teď“.\n\nTaisen Dešimaru byl žákem Kódó Sawakiho a mistrem Sandó Kaisena. Přinesl zenové učení do Evropy. Je tedy označován za prvního patriarchu evropského zenu.\n\nJasuo Dešimaru se narodil 29. listopadu 1914 nedaleko města Saga v Japonsku. V mládí se mu dostalo samurajské výchovy od jeho dědečka. Silně jej ovlivnila i hluboká víra jeho matky. Zájem o duchovní otázky ho posléze přivedl ke Kódó Sawakimu, zenovému mistru školy Sótó, který se stal jeho skutečným mistrem.\n\nKdyž v roce 1941 vstoupilo Japonsko do války, Dešimaru musel opustit svou ženu a syna, který se mu právě narodil, a odjet na 5 let do Indonésie. Krutosti války v něm zanechaly nesmazatelné stopy.\nPo válce se vrátil do Japonska a ke Kódó Sawakimu a zůstal s ním 14 let, až do jeho smrti v roce 1965. Přijal od Mistra mnišské svěcení a vyslyšel jeho přání šířit zenové učení v Evropě.\n\nV roce 1967 přijel na pozvání skupiny makrobiotiků do Paříže a začal předávat učení svého mistra. Za nedlouho kolem sebe shromáždil velkou skupinu praktikujících, pořádal velká ústraní, psal knihy, učil, odkazoval zazen. Založil asociaci: Association Zen Internationale a jeho misie měla a stále má velký vliv nejen v Evropě, ale i v Americe.\n\nMistr Dešimaru zemřel v roce 1982. Závěrečná slova jeho promluvy k žákům na jeho posledním ústraní byla: „Prosím pokračujte v zazenu“.\n\nPřeklady v českém jazyce:\n\nOriginály:\n\n"}
{"id": "1556269", "url": "https://cs.wikipedia.org/wiki?curid=1556269", "title": "Kabelové tunely PREdistribuce v Praze", "text": "Kabelové tunely PREdistribuce v Praze\n\nKabelové tunely PREdistribuce v Praze jsou součástí podzemní infrastruktury energetické společnosti PREdistribuce a umožňují téměř neomezený, bezpečný a spolehlivý rozvod elektrické energie po Praze. Jejich celková délka činí 26 km, je jich celkem 31, z čehož nejkratší tunel (kabelový tunel Smíchov) má délku pouhých 130 metrů, zatímco ten nejdelší (kabelový tunel Holešovice) měří 4 416 metrů. \n\nKabelové tunely (nahrazující nadzemní elektrické vedení) slouží k uložení většího množství kabelů a to především v exponovaných místech tj. tam, kde jsou úzké a již „zaplněné“ chodníky (pod povrchem chodníků je vedena většina kabelů s napětím 22 kilovoltů) nebo tam, kde je třeba překonat nějaký stavební objekt (magistrála, železniční dráha, řeka apod.). Kabely v tunelech se snadno udržují, opravují a nejsou ohroženy např. „překopnutím“. Historie jejich budování začala v 60. a 70. letech 20. století. \n\nVýstavbu tunelu předchází analýza území z hlediska jeho potenciální potřeby zásobování elektřinou. Jejím výsledkem je určení potřebného počtu 22 kilovoltových a 110 kilovoltových kabelů. Následuje obstarání potřebných povolení, tvorba dokumentace, provádí se geodetické zaměření a geologické posouzení. Podle zjištěného podloží se plánují konkrétní práce a po vypracování projektové dokumentace se tunely buď hloubí běžnými výkopovými pracemi (pokud nejsou moc hluboko pod povrchem) nebo se tunely razí (v případě desítek metrů pod povrchem). Stěny hloubených tunelů jsou tvořeny monolitickými železobetonovými dílci. Ražené tunely mají primární ostění ze stříkaného betonu a jejich stěny jsou na závěr vyztuženy ostěním z litého betonu v síle 20 cm. Podchozí výška všech takovýchto tunelů je minimálně 210 cm a šířka 110 cm, což umožňuje pohodlný pohyb dospělého člověka. \n\nV hotovém tunelu je následně budováno vystrojení (ocelové konstrukce pro uložení kabelů) a užitná elektroinstalace (pro měření a regulaci). Kabely jsou nejprve prostě jen protaženy tunelem a pak jsou (patro po patru) zvedány směrem nahoru a umisťovány do cílových pozic na ocelové konstrukce. (Ocelové konstrukce mají vzájemnou rozteč 1 metr aby nedošlo k tzv. „prověšování“ kabelů, při němž by mohla být narušena jejich izolace.) Tunely jsou zakončovány vstupními jámami. Na jednom konci tunelu je obvykle transformovna, na druhé straně rozptylující se síť kabelů nebo druhá transformovna (to v případě dlouhých tunelů). \n\nO provoz kabelových tunelů PREdistribuce v Praze se stará celkem 10 údržbářů, dvě osoby v kanceláři a jeden správce. Do přístupových jam vstupují buď po žebříku nebo sjíždějí výtahem. Přístupové jámy jsou vybaveny jeřábovými dráhami, které slouží k manipulaci s těžkými břemeny (například s čerpadly). Údržbáři kontrolují v kabelových tunelech pravidelně stav ocelových výstrojí, elektroinstalace a prvky měření a regulace. Pozornost věnují i kontrole stavu betonového ostění a hladiny průsakové vody. \n"}
{"id": "1556281", "url": "https://cs.wikipedia.org/wiki?curid=1556281", "title": "İhtiyarşahap Dağları", "text": "İhtiyarşahap Dağları\n\nİhtiyarşahap Dağları, též Kavuşşahap Dağları je pohoří v Turecku táhnoucí se podél jižních břehů jezera Van, součást pohoří Taurus. Nachází se na území provincií Bitlis a Van. Nejvyšším vrcholem je 3 634 metrů vysoký Kepçe Dağı, mezi další významné vrcholy patří Arnos Dağı (3 547 m) nebo Artos Dağı (3 525 m). Relativní výška pohoří nad okolním terénem je až 2 000 metrů. \n\nGeologicky patří pohoří do Bitliského masivu. Pohoří je tvořeno paleozoickými až mezozoickými metamorfovanými horninami především v karbonátovém vývoji (mramory, rekrystalizované vápence a dolomity, v některých místech svory a fylity), v jeho západní polovině jsou v centrální části zastoupeny také prekambrické granity, ruly a svory, na severních úpatích hory Artos Dağı pak také svrchněkřídové serpentinity a bazalty. Pohoří je součástí východoanatolského krasového regionu.\n\nV pleistocénu byla centrální část pohoří zaledněna, výška sněžné čáry se pohybovala kolem 3000 m, čela ledovců sahala až do 2000 m na severních úbočích a 2300 m jinde, nejdelší ledovec byl 17 km dlouhý a plocha ledovců dosahovala přes 200 km. Sněžná čára byla o 900 až 1250 metrů níže než v současnosti a průměrná roční teplota byla o 8 – 11 °C níže. V současnosti už se v pohoří nacházejí pouze miniaturní kamenné ledovce.\n"}
{"id": "1556287", "url": "https://cs.wikipedia.org/wiki?curid=1556287", "title": "Standard Athletic Club", "text": "Standard Athletic Club\n\nStandard Athletic Club je britský společenský klub v Paříži ve Francii, založený roku 1890 jako jeden z prvních fotbalových klubů ve Francii. Tým se stal 5× mistrem Francie. Klub provozoval fotbal, tenis, pozemní hokej a kriket. Po druhé světové válce přibyly plavání, golf a squash.\n\n= Historie =\nStandard Athletic Club byl založen Brity v Paříži roku 1890, aby provozovali sport v boulogneském lesíku, roku 1906 si pronajal pozemek jinde a roku 1922 se přestěhoval do Meudonu.\n\nFotbalový tým se stal 5× mistrem Francie v prvních letech francouzské ligy na přelomu 19. a 20. století.\n\nKlub provozoval fotbal, tenis, pozemní hokej a kriket. Po 2. světové válce přibyly plavání, golf a squash.\n\n= Úspěchy =\n\n"}
{"id": "1556289", "url": "https://cs.wikipedia.org/wiki?curid=1556289", "title": "Denis d'or", "text": "Denis d'or\n\nDenis d'or ([denidor]) česky též „\"Zlatý Diviš\"“ byl unikát strunný hudební nástroj, jehož tóny se tvoří na bázi elektrické energie. Jeho autorem byl v roce 1748 český vynálezce, duchovní a hudebník Prokop Diviš. Byl sestrojen pouze jeden exemplář a jeho osud není zcela jasný. \n\nVáclav Prokop Diviš byl sám vynikající hudebník, proto se při svém bádání o elektřině věnoval také zkonstruování vlastního hudebního nástroje. \n\nPrvní písemná zpráva o nástroji je z roku 1753, ale Diviš svůj unikátní strunný nástroj sestrojil již v roce 1748 (dle OSN dokonce již roku 1730 , který nazval „Zlatý Diviš“ (francouzsky \"Denis d'or\"). Využil elektrickou energii pro tvorbu, respektive čištění tónů, tvořených na 790 kovových strunách. Nástroj měl 3 klaviatury, trojí pedálový systém a byl napojen na elektrickou energii leydenských láhví. \n\nNástroj připomínal zvuk dechových i strunných nástrojů a dokázal zastoupit orchestr. Denis d’or okouzlil císaře Josefa II. natolik, že v roce 1784 nařídil při konfiskaci majetku kláštera v Louce, aby byl převezen ke dvoru do Vídně, kde na něj koncertoval mnich Norbert Weiser. Nástroj se však do dnešní doby nedochoval, jeho stopy končí v Prešpurku.\n\nNěmecký farář a teolog Johann Ludwig Fricker se při své cestě do Horních Uher, kde si chtěl prohloubit své znalosti přírodních věd a astronomie, zastavil u Diviše na faře v Příměticích u Znojma, aby zde navštívil jednoho z prvních badatelů elektrických jevů, jehož učení chtěl dále šířit po středoevropských zemích. Fricker pak o tomto hudebním nástroji podal nadšenou zprávu v Tübingenských učených zprávách (Tübingische Berichte von gelehrten Sachen, XXX, červenec 1754, 395).\n"}
{"id": "1556291", "url": "https://cs.wikipedia.org/wiki?curid=1556291", "title": "Achacachi", "text": "Achacachi\n\nAchacachi je město na náhorní plošině Altiplano v jihoamerických Andách v departmentu La Paz v Bolívii. Jedná se o hlavní město provincie Omasuyos. Ve městě žije obyvatel.\n\nAchacachi jako městské zřízení existovalo již před příjezdem Španělů, jak ukazuje popis uvedený v \"cronicas\" a \"relaciones\" (úřední papíry psané španělskými úřady). \n\nAchacachi leží v nadmořské výšce 3854 m. Nachází se na východním břehu jezera Titicaca, 96 kilometrů (60 mil) severozápadně od hlavního města departmentu La Paz. \n\n\n"}
{"id": "1556297", "url": "https://cs.wikipedia.org/wiki?curid=1556297", "title": "Živorodé ryby", "text": "Živorodé ryby\n\nŽivorodé ryby, slangově živorodky rodí živá mláďata. Patří mezi tvory živorodé, tedy viviparní. Vědci mezi clživorodé ryby řadí také druhy vejcoživorodé, tedy ovoviviparní ryby. Princip rozmnožování u těchto ryb je, že vajíčka (jikry) jsou oplodněna v těle samičky a následně, v různém stupni vývoje, z těla vypuzena. Do této skupiny patří druhy ryb, kdy samička porodí živého jedince, nikoliv embryo (jikru) ve stádiu vývoje. Skupina ryb vejcoživorodých se též nazývá pseudoviviparními.\n\nSkupina těchto ryb je rozdělena do 4 čeledí, s 89 rody a celkem 499 druhy ryb. V posledních 10 letech bylo objeveno a popsáno několik druhů ryb:\n\n\nŘíše: živočichové (\"Animalia\"); kmen: strunatci (\"Chordata\"); třída: paprskoploutví (\"Actinopterygii\"); řád: halančíkovci (\"Cyprinodontiformes\").\n\n\nŘíše: živočichové (\"Animalia\"); kmen: strunatci (\"Chordata\"); třída: paprskoploutví (\"Actinopterygii\");, řád: halančíkovci (\"Cyprinodontiformes\").\n\n\nŘíše: živočichové (\"Animalia\"); kmen: strunatci (\"Chordata\"); třída: paprskoploutví (\"Actinopterygii\"); řád: halančíkovci (\"Cyprinodontiformes\").\n\n\nŘíše: živočichové (\"Animalia\"); kmen: strunatci (\"Chordata\"); třída: paprskoploutví (\"Actinopterygii\"); řád: jehlotvaří (\"Beloniformes\").\n\n\nŘíše: živočichové (\"Animalia\"); kmen: strunatci (\"Chordata\"); třída: paprskoploutví (\"Actinopterygii\"); řád: ostnoploutví (\"Perciformes\").\n\n\n\n"}
{"id": "1556304", "url": "https://cs.wikipedia.org/wiki?curid=1556304", "title": "International Association of Currency Affairs", "text": "International Association of Currency Affairs\n\nInternational Association of Currency Affairs (zkráceně IACA) je společnost, která se zabývá širokou řadou služeb v oblasti vydávání a cirkulace finanční hotovosti. Jejím cílem je propojení veřejného sektoru zastoupeného finančními institucemi se sektorem veřejným zastoupeným především dodavateli technologií k výrobě a dalšímu zpracování hotovosti.<ref name=\"https://currencyaffairs.org/about/\"></ref>\n\nČleny IACA lze rozdělit na veřejný a soukromý sektor.\n\nNaprostou většinu členů soukromého sektoru tvoří národní centrální banky jednotlivých států. Mezi nejvetšími například centrální banka Francie - Banque de France, Španělska - Banco de España, Kanady - Bank of Canada nebo Švýcarska - Swiss National Bank. Celkem je členěm několik desítek finančních institucí.<ref name=\"https://currencyaffairs.org/member-companies/\"></ref>\n\nHlavními členy z veřejného sektoru jsou výrobci bankovek a mincí či jejich ochranných prvků. Například firmy De La Rue, Royal Canadian Mint, Canadian Bank Note Company, Polish Security Printing Works a další. Další velkou skupinou jsou mediální členové. Například Banknote Industry News, Currency News, Currency Research a další.\n\nMezi hlavní aktivity IACA patří publikační činnost, sledování vývoje trendů v oblasti finanční hotovosti nebo vyhlašování nejrůznějších cen.\n\nV současné době vyhlašuje IACA 3 ceny. Jedná se o Banknote Awards a Coin Awards, které se vyhlašují jednou za dva roky a jejich účelem je vybrat nejlepší bankovku a minci, které byly v uplinulých dvou letech vydány. Třetí cenou je Technical Awards, která je vyhlašována jednou za dva roky a slouží k ocenění nejlepšího technického řešení související s tímto oborem. Tato ocenění jsou sponzorována webem Currency News. Jedná se o otevřenou soutěž, do které se může přihlásit libovolný jednotlivec nebo organizace působící v oboru.<ref name=\"https://currencyaffairs.org/currency-awards/\"></ref> Ještě před rozdělením na tyto 3 jednotlivé ceny byly udělovány tzv. Excellence in Currency Awards, která se skládala z kategorií zahrnující všechny ty, které jsou již dnes rozděleny do 3 samostatných cen. Cena Excellence in Currency Awards je nazývána někdy jako \"\"The Oscars of the Currency Industry\"\" neboli \"\"Oskar měnového průmyslu\"\". Novinovaní jsou oznámeni vždy na setkání Currency Conference, které se koná v různých zemích. V roce 2008 se konalo toto setkání v Praze.\n\nCena za nejlepší bankovku roku je udělována IACA každý lichý rok již od roku 2007. Výjimkou jsou pouze ročníky 2008 a 2010, které připadly na rok sudý. V současné době se udělují ceny ve čtyřech kategoriích. Jsou to Nejlepší nová bankovka, Nejlepší nová pamětní nebo limitovaná bankovka, Nejlepší inovace v procesu zpracování a Nejlepší nová publikace, webová stránka nebo aplikace. Do kategorie o nejlepší novou bankovku lze nominovat bankovky, které byly uvedeny do oběhu v poslednách 18 měsících. Nelze tedy nominovat bankovky pamětní a sběratelské. Ze všech nominovaných vybere rada IACA 3 kandidáty na vítěze. O jejich pořadí poté hlasují všichni členové. V roce 2008 zíkala druhé místo v kategorii \"Nová bankovka roku\" česká 1000 Kč vzor 2008 s novými ochrannými prvky.<ref name=\"https://www.cnb.cz/soubory_ke_stazeni/publikace/bankovky_mince_ls.pdf\"></ref> Prozatím posledním vítězem ceny za nejlepší bankovku se stala v roce 2019 Banka Kanady za novou vertikální $10 bankovku.\n\nJedná se o cenu za nejlepší minci. Jako samostatné ocenění je vyhlašována každý lichý rok od roku 2013. V současné době je udělována ve čtyřech kategoriích. Jsou to Nejlepší nová oběhová mince, Nejlepší nový mincovní produkt, prvek nebo inovace v distribuci, Nejlepší nová pamětní nebo testovací mince a Nejlepší nová publikace, webová stránka nebo aplikace. Do kategorie o nejlepší novou minci lze nominovat jakoukoliv minci, která byla uvedena do oběhu v posledních 18 měsících. Nelze tedy nominovat mince pamětní a sběratelské, které nebyly uvedeny do oběhu. Stejně jako u bankovek i zse vybere rada IACA ze všech nominovaných 3 kandidáty na vítěze. O jejich pořadí poté hlasují všichni členové. Prozatím poslední cenu za nejlepší minci získala v roce 2019 Královská mincovna Kanady za mince složené ze tří kovů. \n\nUděluje se jednou za dva roky, vždy v sudý rok od roku 2014. V současné době je rozdělelna na dvě kategorie - Nejlepší měnová inovace a Nejlepší měnový prvek nebo produkt. Zatím posledním vítězem kategorie za nejlepší produkt se stala společnost Komori Corporation se svým číslovacím a lakovacím strojem NV32. Aby mohl bý daný prvek nebo produkt nominován, musí být použit při výrobě bankovky v posledních 18 měsících.\n"}
{"id": "1556323", "url": "https://cs.wikipedia.org/wiki?curid=1556323", "title": "Edward Poynings", "text": "Edward Poynings\n\nSir Edward Poynings (1459, Poynings, Sussex, Anglie – 22. října 1521, Westenhanger Castle, Kent, Anglie) byl anglický politik, vojevůdce a dvořan za vlády Tudorovců. Prosadil se jako stoupenec Jindřicha VII., za jehož vlády byl místokrálem v Irsku (1494–1496) a získal Podvazkový řád. Za Jindřicha VIII. si udržel vlivné postavení jako diplomat a vysoce postavený dvořan. \n\nPocházel ze starobylého šlechtického rodu, kterému od roku 1337 náležel titul barona. Byl vnukem 4. barona Poyningse a narodil se jako jediný syn Sira Richarda Poyningse (1419–1461), který padl ve válce růží na straně Yorků. Po otcově smrti byl vychován matkou a v roce 1483 vedl vzpouru v Kentu proti Richardovi III. Poté uprchl do zahraničí, kde se připojil k pozdějšímu králi Jindřichovi VII. a po jeho boku se zúčastnil bitvy u Bosworthu. Hned po nástupu Jindřicha VII. na trůn byl povýšen na rytíře a jmenován členem Tajné rady (1485). Později byl guvernérem v Calais, vyslancem u císaře Maxmiliána a zájmy císaře hájil i jako voják v Nizozemí. V roce 1493 obdržel Podvazkový řád a jako místokrál v Irsku (1494–1496) se podílel na konsolidaci anglické nadvlády v této oblasti, i když nesplnil očekávání Jindřicha VII. Po nástupu Jindřicha VIII. zastával funkci lorda strážce pěti přístavů (1509–1521) a nakonec pokladníkem královského dvora (\"Treasurer of the Household\", 1519–1521). Nadále se zúčastňoval diplomatických jednání a vojenských tažení, v roce 1512 byl též poslancem Dolní sněmovny. Veřejně vystoupil naposledy při setkání Jindřicha VIII. a Františka I. v roce 1520, zemřel o rok později. \n\nJeho sídlem byl hrad \"Westenhanger Castle\" v Kentu, který nechal přestavět. \n\nZ manželství s Elizabeth Scott (†1528) měl jediného syna Johna, který zemřel v dětství. Z několika nemanželských poměrů zanechal početné nelegitimní potomstvo, z nějž Thomas Poynings (1512–1545) sloužil v armádě a v roce 1545 získal titul barona, téhož roku ale zemřel na úplavici. \n\n"}
{"id": "1556324", "url": "https://cs.wikipedia.org/wiki?curid=1556324", "title": "Edward Guildford", "text": "Edward Guildford\n\nSir Edward Guildford (též Guilford) (1474 – 4. června 1534, Leeds Castle, Anglie) byl anglický politik, vojevůdce a dvořan za vlády Tudorovců. Po otci zastával funkci vrchního velitele dělostřelectva, byl též diplomatem a v letech 1519–1524 guvernérem v Calais.\n\nPocházel ze šlechtického rodu připomínaného od 13. století, byl starším synem Sira Richarda Guildforda (1455–1506), který dosáhl vzestupu rodu na počátku vlády Tudorovců. Spolu se svým otcem zastával Edward od mládí funkci polního zbrojmistra (respektive velitele dělostřelectva – \"Master of Armoury\"), zároveň zastával správní funkce v různých hrabstvích (Kent, Sussex), v letech 1511–1512 byl šerifem v Lincolnshire. Po otcově smrti zastával sám hodnost vrchního velitele dělostřelectva (1506–1533) a za Jindřicha VIII. se zúčastnil války proti Francii, několikrát pobýval v zahraničí také jako diplomat. V roce 1513 byl povýšen na rytíře a v letech 1519–1524 byl velitelem v Calais, které tehdy ještě patřilo pod anglickou správu. V letech 1521–1534 byl lordem strážcem pěti přístavů a spolu se svým bratrem Henrym od roku 1531 guvernérem královského hradu Leeds Castle. V letech 1529–1534 byl též členem Dolní sněmovny a krátce před smrtí byl jmenován členem Tajné rady.\n\nByl dvakrát ženatý, ale neměl mužské potomstvo. Dcera Jane (1504–1555) se provdala za Johna Dudleye, 1. vévodu z Northumberlandu.\n\n"}
{"id": "1556325", "url": "https://cs.wikipedia.org/wiki?curid=1556325", "title": "Arthur Plantagenet", "text": "Arthur Plantagenet\n\nArthur Plantagenet, 1. vikomt Lisle (\"Arthur Plantagenet, 1st Viscount Lisle\") (1461/1475, Calais, Francie – 3. března 1542, Tower, Londýn, Anglie) byl anglický dvořan, politik a vojevůdce, nemanželský syn krále Eduarda IV. a nevlastní bratr královny Alžběty z Yorku. Byl posledním mužským potomkem královské dynastie Plantagenetů. Za vlády Tudorovců dosáhl vlivného postavení u dvora, díky spříznění s rodem Greyů získal titul vikomta Lisle, Zastával vysoké funkce ve státní správě a získal Podvazkový řád, v letech 1533–1540 byl guvernérem v Calais. V roce 1540 byl obviněn z velezrady a uvězněn v Toweru, kde zemřel.\n\nNarodil se v Calais jako nemanželský syn krále Eduarda IV., o matce nejsou jasné zprávy. Dětství strávil u královského dvora svého otce, po svržení dynastie Yorků o něm nejsou žádné zprávy. Znovu se objevil až počátkem 16. století u dvora Jindřicha VII. (Jindřichova manželka Alžběta z Yorku byla Arthurovou nevlastní sestrou) a dokázal získat poměrně vlivné postavení. Sloužil u námořnictva a v letech 1520–1533 byl viceadmirálem Anglie, doprovázel Jindřicha VIII. na jeho cestách do zahraničí. V roce 1523 získal titul vikomta Lisle a stal se členem Sněmovny lordů (titul vikomta Lisle předtím užíval jeho tchán Edward Grey), byl též členem Tajné rady a v roce 1524 obdržel Podvazkový řád. V letech 1533–1540 byl guvernérm v Calais a správu města vedl zodpovědně, i když neměl příliš mnoho politických schopností. V letech 1539–1542 zastával zároveň funkci lorda strážce pěti přístavů.\n\nV roce 1540 upadl do podezření, že chce Calais předat Francouzům, načež byl odvolán, zatčen a uvězněn. Jeho podíl na spiknutí se ale nepodařilo prokázat, takže po dvou letech byl propuštěn, zemřel ale na infarkt o dva dny později. Po jeho zatčení byla zabavena jeho korespondence z Calais z let 1533–1540 a měla sloužit jako průkazní materiál v soudním procesu. Soubor dopisů zahrnuje 3 000 listů adresovaných manželce, příbuzným a přátelům u dvora a dodnes jako kompletní celek uložen pod názvem \"Lisle Letters\" v Národním archivu. Z korespondence často čerpali a citovali historikové zabývající se érou Jindřicha VIII., ale jako kompletní soubor byla vydána až v roce 1981.\n\nByl dvakrát ženatý, jeho první manželkou byla Elizabeth Grey, baronka Lisle (1470–1526), vdova po popraveném ministru financí Edmundu Dudleyovi, podruhé se oženil s Honor Grenville (1493-1566). Z prvního manželství měl tři dcery.\n"}
{"id": "1556327", "url": "https://cs.wikipedia.org/wiki?curid=1556327", "title": "Thomas Cheney", "text": "Thomas Cheney\n\nSir Thomas Cheney (též Cheyne) (1485, Shurland Hall, Anglie – 15. prosince 1558, Minster, Anglie) byl anglický politik, diplomat a dvořan. Uplatnil se za vlády Jindřicha VIII., kdy zastával řadu funkcí u dvora a ve státní správě. Mimo jiné byl vzdáleným příbuzným královny Anny Boleynové, vlivné postavení si udržel i v době dramatických zvratů za nástupců Jindřicha VIII. a vysoké úřady držel až do smrti. Byl rytířem Podvazkového řádu.\n\nPocházel ze starobylého šlechtického rodu, byl synovcem vojevůdce válek růží Johna Cheyne, 1. barona Cheyne (1441–1499). Narodil se jako syn Williama Cheyna (1444–1487), šerifa v Kentu a majitele zámku \"Shurland Hall\", po matce Isabel, rozené Boleynové, byl bratrancem královny Anny Boleynové. Po dosažení zletilosti za složitých majetkoprávních poměrů převzal rodové dědictví v hrabství Kent a pod patronátem kardinála Wolseye vstoupil do veřejného života. Od roku 1509 patřil ke dvoru Jindřicha VIII. a v roce 1513 byl povýšen na rytíře. V letech 1515–1516 byl šerifem v Kentu, uplatnil se jako diplomat ve Francii, kde pobýval celkem třikrát (1522, 1526 a 1545). Zastával také post konstábla několika královských hradů, od roku 1526 byl komořím Jindřicha VIII. a díky rozprodeji zestátněných klášterních majetků patřil od 30. let k nejbohatším a nejvlivnějším šlechticům v jihozápadní Anglii. Několikrát byl též členem Dolní sněmovny (1529–1536, 1539–1540, 1541–1544 a 1545–1552). \n\nV letech 1536–1558 zastával s krátkou přestávkou vlivný úřad lorda strážce pěti přístavů a díky této funkci měl pod kontrolou několik volebních obvodů v jižní Anglii. V roce 1539 byl jmenován členem Tajné rady a v letech 1539–1558 byl pokladníkem královského dvora (\"Treasurer of the Household\"). V roce 1539 zároveň obdržel Podvazkový řád a nakonec byl lordem místodržitelem v Kentu (1551-1553), kde vlastnil statky. Po smrti Jindřicha VIII. si uchoval vliv i za jeho potomků Eduarda VI. a Marie I., diplomaticky dokázal vymanévrovat i z nástupnické krize v roce 1553 (devítidenní královna Jana Greyová). Vysoké úřady pokladníka královského dvora a lorda strážce pěti přístavů si nakonec udržel až do smrti. O jeho pozici u dvora vypovídá jeho závěť, z níž vyplývá, že si vydržoval až 300 osob služebnictva. \n\nZe dvou manželství (Frideswide Frowyke, Anne Broughton) měl pět dětí. Z druhého manželství pocházel syn Henry Cheyne (Cheney) (1540–1587), který zastával správní funkce v několika hrabstvích, uplatnil se jako vojevůdce a v roce 1572 byl s titulem barona povolán do Sněmovny lordů. \n\n"}
{"id": "1556328", "url": "https://cs.wikipedia.org/wiki?curid=1556328", "title": "Henry Brooke, 11. baron Cobham", "text": "Henry Brooke, 11. baron Cobham\n\nHenry Brooke, 11. baron z Cobhamu (\"Henry Brooke, 11th Baron of Cobham\") (22. listopadu 1564, Cobham Hall, Anglie – 24. ledna 1619, Tower, Londýn, Anglie) byl anglický politik a dvořan ze šlechtického rodu. Ve své kariéře profitoval z příbuzenských vazeb na rodiny Howardů a Cecilů (byl švagrem dlouholetého prvního ministra hraběte ze Salisbury). Zastával vysoké posty u dvora a ve státní správě, byl rytířem Podvazkového řádu. Po nástupu Stuartovců byl obviněn z protikrálovského spiknutí a doživotně uvězněn v Toweru. \n\nPocházel ze starobylého šlechtického rodu, který v roce 1434 převzal baronský titul po původní rodině Cobham. Narodil se jako druhorozený syn významného dvořana a diplomata Williama Brooka, 10. barona Cobhama (1527–1597), a jeho manželky Frances, rozené Newton (1539–1592), dvorní dámy královny Alžběty I. Studoval v Cambridge a od mládí žil u dvora, v letech 1588–1589 a 1593 byl členem Dolní sněmovny. Po otci zdědil titul barona a vstoupil do Sněmovny lordů (1597), zároveň převzal posty lorda strážce pěti přístavů (1597–1603) a lorda místodržitele v Kentu (1597–1603). V roce 1599 získal Podvazkový řád a vysoké postavení si udržel i po nástupu Jakuba I., kdy se stal členem Tajné rady. Vzápětí se ale zapojil do vražedného protikrálovského spiknutí, a i když se vinu snažil svést na jiné (Walter Raleigh), byl odsouzen k trestu smrti, ztratil všechny úřady a byl mu odebrán Podvazkový řád. Cestou milosti byl doživotně uvězněn v Toweru, kde zemřel. Rodině byl odňat i titul barona, potomci jej nicméně neoficiálně nadále užívali. Formálně byl titul barona příbuzenstvu přiznán znovu až v roce 1916, jeho posledním nositelem byl Robert Disney Alexander, 16. baron z Cobhamu (1885–1951). \n\nOd roku 1601 byl ženatý s Frances Howardovou (1572–1628), dcerou 1. hraběte z Nottinghamu jejich manželství zůstalo bez potomstva. \n\n"}
{"id": "1556329", "url": "https://cs.wikipedia.org/wiki?curid=1556329", "title": "William Brooke, 10. baron Cobham", "text": "William Brooke, 10. baron Cobham\n\nWilliam Brooke, 10. baron z Cobhamu (\"William Brooke, 10th Baron of Cobham\") (1. listopadu 1527, Cobham Hall, Anglie – 6. března 1597, Cobham Hall, Anglie) byl anglický politik a dvořan, od mládí se angažoval ve veřejném životě. V roce 1558 jako dědic titulu barona vstoupil do Sněmovny lordů. Za vlády Alžběty I. si dlouhodobě udržoval vlivné postavení u dvora, nakonec byl nejvyšším komořím (1596–1597). Byl rytířem Podvazkového řádu.\n\nPocházel ze starobylého rodu, který sídlil na zámku \"Cobham Hall\" (Kent), titul barona z Cobhamu převzali v roce 1434 po původní rodině Cobham. William se narodil jako nejstarší syn George Brooka, 9. barona Cobhama (1497–1558), který se uplatnil jako vojevůdce za vlády Jindřicha VIII.. Studoval v Cambridge, poté několik let pobýval v Evropě a vzdělání si doplnil na univerzitě v Padově. Od mládí sloužil v armádě pod velením svého otce ve Francii, v letech 1547–1552 a 1555 byl též členem Dolní sněmovny. V roce 1548 byl pasován na rytíře a o rok později doprovázel Williama Pageta na diplomatické misi do Bruselu. \n\nV roce 1558 po otci zdědil titul barona a vstoupil do Sněmovny lordů. Téhož roku podpořil nástup Alžběty I., což spolu s přátelstvím královnina prvního ministra Williama Cecila předurčilo jeho další kariéru. V roce 1558 byl pověřen diplomatickou misí do Španělska, kde měl za úkol Filipovi II. oficiálně oznámit úmrtí jeho manželky a Alžbětiny předchůdkyně Marie I. V letech 1558–1597 byl lordem strážcem pěti přístavů a díky této funkci měl pod kontrolou několik volebních obvodů Dolní sněmovny, zároveň byl v letech 1558–1596 lordem místodržitelem v Kentu, kde vlastnil statky (v letech 1559 a 1573 na svém sídle \"Cobham Hall\" hostil královnu Alžbětu I.) V letech 1578 a 1586 vykonal diplomatické cesty do Nizozemí, v roce 1584 získal Podvazkový řád a v roce 1586 byl jmenován členem Tajné rady. Na sklonku života zastával navíc úřad nejvyššího komořího (1596–1597). \n\nPoprvé se oženil v roce 1545 se svou sestřenicí Dorothy Neville (†1559) z rodu baronů Bergavenny. Jejich manželství nebylo šťastné a od roku 1553 spolu nežili. Po ovdovění se znovu oženil s královninou dvorní dámou Frances Newton (1539–1592) a z tohoto manželství vzešlo početné potomstvo (měli spolu sedm dětí). Dědicem peerského titulu byl syn Henry Brooke, 11. baron Cobham (1563–1619), dcera Elizabeth (1562–1597) byla manželkou prvního ministra Roberta Cecila. \n\n"}
{"id": "1556330", "url": "https://cs.wikipedia.org/wiki?curid=1556330", "title": "Lord strážce pěti přístavů", "text": "Lord strážce pěti přístavů\n\nLord strážce pěti přístavů (\"Lord Warden of the Cinque Ports\") je čestná ceremoniální funkce ve Spojeném království. Jako jedna z nejstarších a dodnes existujících institucí v Anglii byl zřízen v 11. století (název lord strážce pěti přístavů se ustálil až ve 13. století). Ve středověku byl lord strážce pěti přístavů faktickým správcem jižního pobřeží Anglie s rozsáhlými pravomocemi v politickém uspořádání království. Přibližně od doby anglické revoluce ztratil úřad politický vliv, ale jako čestná hodnost byl udělován významným osobnostem britských dějin včetně sedmi premiérů. Díky bezmála tisícileté existenci je hodnost lorda strážce pěti přístavů dodnes prestižním postem v hierarchii dvorských úřadů Spojeného království. Od roku 2004 funkci zastává bývalý vrchní velitel britského loďstva velkoadmirál baron Michael Boyce (*1942).\n\nKdyž Vilém I. Dobyvatel v roce 1066 ovládl Anglii, z vlastní zkušenosti poměrně snadné možnosti dobytí britských ostrovů si byl vědom zranitelnosti jižního anglického pobřeží. Proto vybral pět přístavů, jimž udělil zvláštní výsady a postavení nezávislé na správě hrabství, kam administrativně spadaly. Jednalo se o města Sandwich, Dover, Hythe, Romney a Hastings, později k nim přibyly ještě přístavy Winchilsea a Rye. Do čela tohoto zvláštního samosprávného celku byl postaven guvernér se sídlem na hradě Dover Castle. Původní název funkce byl \"Keeper of the Coast\", pojmenování lord strážce pěti přístavů se ustálilo až ve 13. století. Kromě výsad měly jmenované přístavy také povinnosti, a to především stavbu a vyzbrojování lodí pro státní potřeby, stejně jako udržování určitého počtu válečných plavidel ve svých loděnicích. Lord strážce také nominoval poslance za přístavy do Dolní sněmovny. Jednalo se o 16 poslaneckých mandátů, takže přibližně do 16. až 17. století měl lord strážce i značný politický vliv. Poklesem významu jmenovaných přístavů došlo k redukci poslanců parlamentními reformami v letech 1832 a 1885 na pouhé tři. Následnou zákonnou úpravou místní samosprávy zanikl i institut tzv. pěti přístavů.\n\nPřibližně od doby restaurace Stuartovců nebyly s úřadem lorda strážce pěti přístavů spojeny žádné mimořádné pravomoce, funkce však přetrvává dodnes a díky téměř tisícileté tradici patří k nejvyšším čestným postům Spojeného království. Zhruba od 18. století byl úřad udělován jako čestná a často doživotní funkce pro významné osobnosti britských dějin, takže mezi lordy strážci pěti přístavů je několik premiérů (William Pitt mladší, Winston Churchill) nebo slavných vojevůdců (maršál Wellington). Úřad zastávalo během historie také několik členů královské rodiny, mezi nimi i jedna žena, královna-matka Alžběta. Po její smrti zůstala funkce dva roky neobsazena a od roku 2004 je lordem strážcem pěti přístavů bývalý vrchní velitel loďstva Spojeného království velkoadmirál baron Michael Boyce (*1942).\n\nPůvodním sídlem lorda strážce pěti přístavů byl hrad Dover Castle v Kentu, v 18. století se oficiální rezidencí stal hrad Walmer Castle, postavený v letech 1539–1540 Jindřichem VIII. jako součást obranného systému proti případné francouzské invazi. Z nepohodlného Doveru se do Walmer Castle jako první nastěhoval vévoda z Dorsetu, který byl lordem strážcem pěti přístavů téměř čtyřicet let a zahájil stavební úpravy stírající původní ráz vojenské pevnosti. Úpravám hradu a parku se věnovali i jeho další nástupci (William Pitt nebo 2. hrabě Granville). Někteří lordi strážci zde také zemřeli, například vévoda Wellington. Hned při své první návštěvě zde zemřel také ministr financí William Henry Smith ještě předtím, než byl do funkce lorda strážce oficiálně uveden. Ve 20. století byl hrad Walmer Castle k dlouhodobým pobytům využíván již jen zřídka. V současnosti zůstává stále oficiálním sídlem lorda strážce pěti přístavů, ale spravuje jej organizace English Heritage a je přístupný veřejnosti.\n"}
{"id": "1556331", "url": "https://cs.wikipedia.org/wiki?curid=1556331", "title": "Elija Spira", "text": "Elija Spira\n\nElija Spira (též Elijahu Šapira nebo Šapiro, ), 1660, Praha – 14. dubna 1712, tamtéž) byl pražský rabín a roš ješiva.\n\nNarodil se v Praze jako syn Binjamina Wolfa Spiry. Jeho švagrem se byl Ja'akov Reischer. Studoval Tóru v polské Kališi u Avrahama Gombinera.\n\nPůsobil jako rabín v Tyktotíně a poté jako kazatel a řídící velké pražské ješivy.\n\nZemřel v Praze v noci na 14. dubna 1712. Byl pochován na Starém židovském hřbitově v Josefově.\n\nV roce 1689 vydal spis \"Elija zuta\" představující komentář k dílu Mordechaje Jaffeho \"Levuš\", konkrétně k části týkající se \"Šulchan aruchu\", dílu \"Orach chajim\" (Praha, 1689, 1701).\n\nJeho cenné dílo \"Elija raba\" (Sulzbach, 1757) obsahující diskuse k \"Orach chajim\", nechal po jeho smrti vytisknout jeho syn, jehož jméno není uvedeno.\n\n\"Šeš šitot\", spis o šesti talmudických traktátech, byl zveřejněn jeho vnukem Elijou ben Wolf Spirou (Fürth, 1768).\n\nVšechny rukopisy jeho prací, včetně výkladu bible a talmudu, stejně jako jeho kázání, responsa a další, byly zničeny při požáru v roce 1754.\n\n"}
{"id": "1556332", "url": "https://cs.wikipedia.org/wiki?curid=1556332", "title": "Vojtěch Mencl (politik)", "text": "Vojtěch Mencl (politik)\n\nVojtěch Mencl (* 5. srpna 1970) je český politik a urbanista, od listopadu 2018 starosta městské části Brno-střed, dlouholetý zastupitel této městské části, člen ODS.\n\nVystudoval architekturu na Vysokém učení technickém v Brně (získal titul Ing.). Absolvoval stáž na univerzitě v italské Boloni, pracoval v architektonické kanceláři Löw & spol. Zaměřuje se na územní plány, na jižní Moravě je tvořil například pro Břeclav nebo Slavkov u Brna. Na Brně-střed spolupracoval na přípravě řady projektů, třeba při revitalizaci Konečného náměstí či Vaňkova náměstí na Žlutém kopci. Byl členem hodnotící komise pro proměnu Moravského náměstí.\n\nVojtěch Mencl žije ve městě Brno, konkrétně v části Brno-střed. Jeho otcem je někdejší brněnský primátor a pozdější senátor a poslanec ODS Václav Mencl.\n\nJe členem ODS, za niž byl v komunálních volbách v roce 2002 zvolen zastupitelem městské části Brno-střed. Ve volbách v roce 2006 mandát obhájil a stal se uvolněným členem zastupitelstva pro územní plán a rozvoj obce. V obou funkcích pokračoval i po volbách v roce 2010. Zastupitelem městské části byl zvolen i ve volbách v roce 2014. Obhajoba se mu zdařila i ve volbách v roce 2018, kdy jako člen ODS vedl kandidátku uskupení \"\"ODS s podporou Svobodných\"\".\n\nDne 21. listopadu 2018 byl zvolen starostou městské části Brno-střed, zároveň zabezpečuje konkrétní úkoly v samostatné působnosti v oblasti rozvoje městské části a kultury. Koalici uzavřely ODS, hnutí ANO a KDU-ČSL. Ve funkci vystřídal Martina Landu. \n\nV komunálních volbách v roce 2014 (za ODS) a 2018 (za \"\"ODS s podporou Svobodných\"\") kandidoval také do Zastupitelstva města Brna, ale ani jednou neuspěl.\n"}
{"id": "1556334", "url": "https://cs.wikipedia.org/wiki?curid=1556334", "title": "Panakeia", "text": "Panakeia\n\nPanakeia „všeléčící“ (starořecky \"Πανακεια\", latinsky \"Panacea\") je řecká bohyně léčení, dcera boha lékařství Asklépia a sestra další bohyň léčení Hygieie, Iasó, Aiglé a Akésó. V antické literatuře se objevuje jen sporadicky: zapřísahal se jí Hippokratés ve své přísaze a Aristofánes ji zmiňuje ve své komedii \"Plútos\". Pausaniás ve své \"Cestě po Řecku\" uvádí že v chrámu héroa Amfiaráa v Oropu se nacházel oltář zasvěcený zároveň Panakeii, Afroditě, Hygieii, Iasó a Athéně Paiónii „Léčitelce“. Nápis z města Erythrai a byzantský slovník \"Suda\" zmiňuje kromě jejího otce Asklépia také její matku Epioné.\n\n"}
{"id": "1556335", "url": "https://cs.wikipedia.org/wiki?curid=1556335", "title": "Tuniská kuchyně", "text": "Tuniská kuchyně\n\nKuchyně Tuniska vychází z arabské a maghrebské kuchyně. Používá těstoviny, kuskus, maso (skopové, hovězí, velbloudí), ryby (především na pobřeží) nebo zeleninu.\n\n\nV Tunisku je populární například čaj, citronáda, mátový čaj nebo lagmi (palmový džus).\n\nZ alkoholických nápojů jsou populární hlavně likéry (například thibarine, silný datlový likér), dále boukha (pálenka z fíků) nebo pivo.\n"}
{"id": "1556338", "url": "https://cs.wikipedia.org/wiki?curid=1556338", "title": "Vojtěch Mencl", "text": "Vojtěch Mencl\n\nJméno a příjmení Vojtěch Mencl má více nositelů:\n\n"}
{"id": "1556345", "url": "https://cs.wikipedia.org/wiki?curid=1556345", "title": "Panacea (rozcestník)", "text": "Panacea (rozcestník)\n\nPanacea je latinská forma jména řecké bohyně léčení Panakeie.\n\nSlovo panacea může také označovat:\n\n"}
{"id": "1556355", "url": "https://cs.wikipedia.org/wiki?curid=1556355", "title": "Klang (řeka)", "text": "Klang (řeka)\n\nKlang (malajsky \"Sungai Kelang\") je řeka na Malajském poloostrově, dlouhá 120 km. Pramení v hornatém vnitrozemí Selangoru. V místě, kde se do Klangu vlévá řeka Gombak, se nachází hlavní město Malajsie Kuala Lumpur (na soutoku byla postavena mešita Masjid Jamek). Řeka dále protéká městy Klang a Shah Alam a ústí do Malackého průlivu v největším přístavu země Port Klang. \n\nV údolí řeky žije okolo čtyř milonů lidí. Kvalita vody byla velmi nízká, proto byl v roce 2016 zahájen rozsáhlý projekt na vyčištění řeky. \n\nV deštivém období dochází k přívalovým povodním. V roce 2007 byl otevřen SMART Tunnel, který odvádí z malajsijské metropole přebytečnou vodu a zároveň slouží dopravě. Na řece byly také postaveny přehrady Batu Dam a Klang Gates Dam. \n"}
{"id": "1556356", "url": "https://cs.wikipedia.org/wiki?curid=1556356", "title": "Vlksice (tvrz)", "text": "Vlksice (tvrz)\n\nTvrz Vlksice je tvrz nacházející se ve vesnici Vlksice v okrese Písek v Jihočeském kraji. Od roku 1995 patří mezi kulturní památky.\n\nPrvní písemná zmínka o vlksické tvrzi pochází z roku 1486, není ovšem jisté, zda se tato zmínka týká budovy, jež je součástí současného objektu. Opevněné sídlo ve Vlksicích však existovalo patrně již ve 13. století, které se ale zřejmě nacházelo mimo stávájící objekt. Dochovaná renesanční tvrz Vlksice byla vystavěna v polovině 16. století, kdy Vlksice držel rod Tetourů z Tetova. Roku 1570 prodal Jan Tetour vlksickou tvrz s dvorem a přilehlou vesnicí Těmínovi z Těmic. V roce 1581 přešli do vlastnictví Jana Mičana z Klinštejna, který však pro dluhy musel vlksický statek roku 1597 prodat Přechovi z Hodějova. V roce 1610 správu Vlksic převzal Janův synovec Smil, jenž však po bitvě na Bílé Hoře emigroval z Čech a vlksická tvrz byla konfiskována. Roku 1621 ji zakoupil Pavel Michna z Vacínova. Jeho nástupce Mikuláš starší Bechyně z Lažan však Vlksice už v roce 1637 prodal Adamu Bedřichu Doudlebskému z Doudleb. Poté co Adam Bedřich roku 1665 zemřel, Vlksice byly rozděleny na dva díly. Druhý díl, do kterého byla zahrnuta také tehdy neobydlená vlksická tvrz, zdědil Adamův syn Oldřich František, jež však byl špatným hospodářem. Mezi lety 1675 a 1676 skoupil oba díly Vlksic plukovník Jan Oldřich z Klebelsbergu, který je roku 1680 prodal opatovi strahovského kláštera Hyacintu Hochmannovi. Od této doby se vlksická tvrz začala používat jako sýpka. Hospodaření ve Vlksicích bylo řízeno z Milevska. Po druhé světové válce tvrz připadlo JZD, které ji využívalo především jako skladiště. Nyní tvrz patří Jiřímu Šámalíkovi a v prostorách tvrze jsou pořádána divadelní představení.\n\nZ původní pozdněgotické stavby se dochovala pouze dvoutraktová dispozice s oddělenými místnostmi, jež se nachází v přízemí a v patře. Pozdější renesanční úprava tvrz uzavřela do dnešní půdorysné podoby a fasádu stavby pokryla sgrafitem. Následovaly barokní přestavby, které tvrz proměnily na dvoupodlažní sýpku a budově vytvořily novou nižší zvalbenou střechu. V 19. století byla dolní část sýpky přizpůsobena pro obytné účely a byla uskutečněna dvorní přístavba, jež byla však v nedávné době odstraněna.\n\nTvrz Vlksice stojí na jihovýchodním okraji návsi obce na vyvýšeném svažujícím se terénu. Jedná se o jednopatrovou nepodsklepenou budovu s obdélným půdorysem a zvalbenou sedlovou střechou. Památková ochrana objektu se vztahuje i na dvůr přilehlý ke tvrzi. Budova v jihozápadní části areálu tvrze dříve sloužící jako hospodářská budova, je dnes využívána pro obytné účely. K areálu tvrze patří rovněž zahrada, ve které se dochovala studna s litinovou ruční pumpou. Na severní straně dvora se nachází novodobá brána se segmentovým záklenkem vjezdu, jež však není součástí kulturní památky.\n\nFasáda budovy je pokryta psaníčkovým sgrafitem. K dalším cenným prvkům exteriéru budovy patří například omítková nárožní bosáž nebo fabionová římsa. Do příčného traktu v jižní části objektu se vstupuje skrz žulový portálek s lomeným záklenkem a do třetího příčného traktu v přízemí se vchází gotickým kamenným portálem s pátečními díly. Mimořádnou památkovou hodnotu má interiér stavby, který má v severní části objektu dochovanou dispozici z renesanční stavební úpravy pozdněgotického objektu. V celém přízemí se nachází zaklenuté prostory. Severní část patra také obsahuje klenuté prostory. V objektu se rovněž zachovala černá kuchyně.\n"}
{"id": "1556361", "url": "https://cs.wikipedia.org/wiki?curid=1556361", "title": "Lastovo (opčina)", "text": "Lastovo (opčina)\n\nLastovo () je vesnice, přímořské letovisko a správní středisko stejnojmenné opčiny v Chorvatsku v Dubrovnicko-neretvanské župě. Zahrnuje celý ostrov Lastovo a také mnoho okolních ostrovů, jako jsou Sušac, Kopište, Mrčara nebo Prežba. V roce 2011 žilo ve vesnici 350 obyvatel, v celé opčině pak 792 obyvatel.\n\nOpčina zahrnuje celkem 5 trvale obydlených vesnic:\n\nNacházejí se zde i zaniklé vesnice Glavat a Sušac.\n"}
{"id": "1556365", "url": "https://cs.wikipedia.org/wiki?curid=1556365", "title": "Čelovce (okres Veľký Krtíš)", "text": "Čelovce (okres Veľký Krtíš)\n\nČelovce jsou obec v okrese Veľký Krtíš v Banskobystrickém kraji na Slovensku ležící v údolí v jižní části Krupinské planiny. Žije zde  obyvatel.\n\nPrvní písemná zmínka o obci pochází z roku 1295. V obci se nachází římskokatolický kostel Nanebevzetí Panny Marie z roku 1673 a barokně-klasicistní evangelický kostel z roku 1793.\n"}
{"id": "1556367", "url": "https://cs.wikipedia.org/wiki?curid=1556367", "title": "Szymanów (Dobromierz)", "text": "Szymanów (Dobromierz)\n\nSzymanów je vesnice na jihu Polska v Dolnoslezském vojvodství. Nachází se jihozápadně od města Strzegom. Vesnice má podlouhlý charakter, středem prochází silnice. V jižní části se nachází palác se zahradou.\n"}
{"id": "1556371", "url": "https://cs.wikipedia.org/wiki?curid=1556371", "title": "Bronów (Dobromierz)", "text": "Bronów (Dobromierz)\n\nBronów je polská vesnice nacházející se v Dolnoslezském vojvodství mezi městy Bolków a Strzegom na jihu Polska. Tvoří ji několik domů na silnici spojující Dobromierz na jihu a Kłaczyna na severu. Přes vesnici vede cyklostezka.\n"}
{"id": "1556373", "url": "https://cs.wikipedia.org/wiki?curid=1556373", "title": "Michail Mišustin", "text": "Michail Mišustin\n\nMichail Vladimirovič Mišustin (* 3. března 1966 Moskva) je ruský ekonom, bývalý státní úředník a současný ruský premiér, jímž se stal po odstoupení vlády Dmitrije Medveděva v lednu 2020.\n\nV roce 1989 dokončil studium systémového inženýrství na Moskevském institutu obráběcích strojů a v roce 1992 zde absolvoval postgraduální studium. Pak pracoval jako ředitel laboratoře a působil také v neziskovém sektoru.\n\nV roce 1998 nastoupil do ruské státní správy. Nejdřív působil ve Federální daňové službě, později v strukturách jiných ministerstev a státních agentur. Zejména v oblasti výběru daní dosáhl několika úspěchů – podařilo se mu například dokončit elektronizaci a propojení ruské daňové infrastruktury. Jiná státní agentura pod jeho vedením realizovala komplexní ocenění půdy v celé Ruské federaci, což umožnilo zavedení pozemkové daně v zemi.\n\nV roce 2008 dobrovolně opustil státní službu a vstoupil do soukromé sféry. Nejvýznamnějším se stal jeho post v investiční skupině UFG Asset Management, v níž dva roky působil jako řídící partner skupiny. V roce 2010 se vrátil do veřejné sféry a stanul v čele Federální daňové služby, která pod jeho vedením a s využitím analytických metod zefektivnila výběr daní, zefektivnila daňové kontroly, zpřísnila boj proti neoprávněnému vracení DPH a i nadále elektronizovala svůj chod a služby občanům, včetně zavedení komplexního systému elektronické evidence tržeb.\n\nPo odstoupení vlády Dmitrije Medveděva v lednu 2020 jej prezident Vladimir Putin dne 15. ledna navrhl do funkce ruského premiéra. Hned následujícího dne byl schválen Státní dumou (podpořili jej všichni poslanci kromě komunistických, kteří se zdrželi) a prezidentem jmenován do funkce. Brzy po jeho nástupu do funkce se objevila podezření týkající se značného majetku jeho manželky a hodnoty jeho moskevských nemovitostí, na která upozornil zejména opoziční aktivista Alexej Navalnyj.\n\nK jeho zálibám patří například lední hokej, obnovování pravoslavných chrámů nebo skládání častušek.\n"}
{"id": "1556378", "url": "https://cs.wikipedia.org/wiki?curid=1556378", "title": "Roztoka (Dobromierz)", "text": "Roztoka (Dobromierz)\n\nRoztoka je vesnice na jihu Polska v Dolnoslezském vojvodství. Nachází se na západ od města Strzegom na křižovatce cest. Zastavěná část má podlouhlý charakter, středem prohází ulice 3 maja a protéká Nysa Szalona.\n"}
{"id": "1556381", "url": "https://cs.wikipedia.org/wiki?curid=1556381", "title": "NGC 772", "text": "NGC 772\n\nNGC 772 je spirální galaxie v souhvězdí Berana. Její zdánlivá jasnost je 10,3 a úhlová velikost 7,2′ × 4,3′. Je vzdálená 114 milionů světelných let, průměr má 240 000 světelných let. Galaxii objevil 29. listopadu 1785 William Herschel.\nInterakce se satelitní galaxií NGC 770 způsobila deformaci spirálního ramene. V katalogu pekuliárních galaxii je dvojice NGC 772 s NGC 770 zařazena ve skupině spirálních galaxií s malými společníky s vysokým povrchovým jasem.\nJe největším členem skupiny galaxií, jejímiž dalšími členy jsou NGC 770, UGC 1519 a UGC 1546.\n\n"}
{"id": "1556387", "url": "https://cs.wikipedia.org/wiki?curid=1556387", "title": "Borów (Dobromierz)", "text": "Borów (Dobromierz)\n\nBorów je vesnice na jihu Polska v Dolnoslezském vojvodství. Nachází se severozápadně od města Strzegom a jižně od Jaworu. Zastavěná část vsi se nachází při dvou silnicích, na severu, východě a jihu se nacházejí žulové lomy. Na jihu teče potok Parowa.\n"}
{"id": "1556388", "url": "https://cs.wikipedia.org/wiki?curid=1556388", "title": "Burkhard", "text": "Burkhard\n\nBurkhard byl prvním markrabětem v bavorském \"marchia orientalis\", území, které se mělo stát rakouskou markou, po jeho znovuzískání v bitvě na Lechu v roce 955.\n\nKdyž německý král Otto I. porazil Maďary, byla v dobývaných územích obnovena \"marchie\" a byl podřízen velení Burkharda, švagrovi vévodkyně Judith, vévodkyně z Bavorska. Když se připojil k povstání vévody Jindřicha II. Bavorského proti císaři Ottovi II., byl v roce 976 sesazen v říšském sněmu v Řezně, když bylo území dáno Leopoldovi z Babenbergu.\n\nTéměř nic o něm není známo. Je také považován za otce biskupa Jindřicha I. z Augsburgu.\n\nNěmecký název pro Rakousko teprve poprvé zmíněn jako \"Ostarrichi\" ve slavném dokumentu 996.\n"}
{"id": "1556389", "url": "https://cs.wikipedia.org/wiki?curid=1556389", "title": "Mainburg", "text": "Mainburg\n\nMainburg je město v německé spolkové zemi Bavorsko, v zemském okrese Kelheim ve vládním obvodu Dolní Bavorsko. Žije zde obyvatel.\n\n"}
{"id": "1556392", "url": "https://cs.wikipedia.org/wiki?curid=1556392", "title": "Karol Janicki", "text": "Karol Janicki\n\nKarol Janicki (* 1949) je polský jazykovědec a sociolingvista, profesor humanitních věd. Mezi jeho vědecko-výzkumné zájmy patří: aplikovaná sociolingvistika, kognitivní lingvistika, lidová lingvistika a problematika jazykového konfliktu. Autor významné publikace \"Toward non-essentialist sociolinguistics\".\n\nHabilitoval se v roce 1981 na Univerzitě Adama Mickiewicze v Poznani. V letech 1977–1990 byl členem Prezidia Polské neofilologické společnosti. Přednášel v USA, Rakousku, Norsku, Německu, Polsku, Finsku, Ukrajině, Řecku a Španělsku. V současné době je profesorem na katedře angličtiny na Univerzitě v Bergenu.\n\n"}
{"id": "1556393", "url": "https://cs.wikipedia.org/wiki?curid=1556393", "title": "Novaki Petrovinski", "text": "Novaki Petrovinski\n\nNovaki Petrovinski je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 2 km jihozápadně. V roce 2011 zde žilo 292 obyvatel.\n\nSousedními vesnicemi jsou Domagović, Izimje a Volavje, sousedním městem Jastrebarsko.\n"}
{"id": "1556397", "url": "https://cs.wikipedia.org/wiki?curid=1556397", "title": "NGC 770", "text": "NGC 770\n\nNGC 770 je eliptická galaxie v souhvězdí Berana. Její zdánlivá jasnost je 13,0 a úhlová velikost 1,1′ × 0,8′. Je vzdálená 118 milionů světelných let, průměr má 40 000 světelných let. Galaxii objevil 3. listopadu 1855 R. J. Mitchell.\n\nGalaxie je satelitní galaxií galaxie NGC 772, od níž je vzálená 100 000 světelných let. Neobvyklé je, že jádro této galaxie se otáčí v opačném směru než vnější oblasti. \n\nV katalogu pekuliárních galaxii je dvojice NGC 772 a NGC 770 zařazena ve skupině spirálních galaxií s malými společníky s vysokým povrchovým jasem.\n\n"}
{"id": "1556400", "url": "https://cs.wikipedia.org/wiki?curid=1556400", "title": "Vatětický jasan", "text": "Vatětický jasan\n\nVatětický jasan je památný strom, který roste vlevo od silnice z Palvínova do Vatětic. Jasan ztepilý (\"Fraxinus excelsior L.)\" je součástí aleje, roste v nadmořské výšce 640 m, stáří se odhaduje na 300 let, výška stromu je 26 m, obvod kmene 580 cm (měřeno 2010). Koruna je vysoko vyvětvena, kmen se ve 2,5 m dělí na tři hlavní větve. V roce 2005 došlo ke zdravotnímu řezu a k instalaci vazeb. Strom je chráněn od 21. června 1985 jako krajinná dominta, významný stářím a vztůstem.\n\n"}
{"id": "1556401", "url": "https://cs.wikipedia.org/wiki?curid=1556401", "title": "Jan Grzenia", "text": "Jan Grzenia\n\nJan Grzenia (* 1962) je polský jazykovědec a lexikograf, doktor humanitních věd. Věnuje se stylistice, teorii textu, jazykové pragmatice, jazykové kultuře a vlastním jménům. Také zkoumá komunikační procesy v internetové síti.\n\nNěkolik let byl šéfredaktorem časopisu „Postscriptum”, v současné době provozuje vlastní nakladatelství \"Nomen Omen\".\n\nDoktorát získal v roce 1994 na základě práce \"Język poetycki jako struktura polifoniczna (na materiale poezji polskiej XX wieku)\".\n\n"}
{"id": "1556405", "url": "https://cs.wikipedia.org/wiki?curid=1556405", "title": "Plopeni", "text": "Plopeni\n\nPlopeni je rumunské město v župě Prahova. Žije zde obyvatel.\n\n"}
{"id": "1556409", "url": "https://cs.wikipedia.org/wiki?curid=1556409", "title": "Črnilovec", "text": "Črnilovec\n\nČrnilovec je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 3 km severozápadně. V roce 2011 zde žilo 123 obyvatel.\n\nSousedními vesnicemi jsou Hrastje Plešivičko a Miladini, sousedním městem Jastrebarsko.\n"}
{"id": "1556410", "url": "https://cs.wikipedia.org/wiki?curid=1556410", "title": "Kisbágyon", "text": "Kisbágyon\n\nKisbágyon je obec v severním Maďarsku, patří do župy Nógrád. Žije zde obyvatel.\n\n"}
{"id": "1556411", "url": "https://cs.wikipedia.org/wiki?curid=1556411", "title": "Dolanjski Jarak", "text": "Dolanjski Jarak\n\nDolanjski Jarak je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 6 km severozápadně. V roce 2011 zde žilo 32 obyvatel.\n\nJedinou sousední vesnicí je Miladini.\n"}
{"id": "1556413", "url": "https://cs.wikipedia.org/wiki?curid=1556413", "title": "Domagović", "text": "Domagović\n\nDomagović je vesnice v Chorvatsku v Záhřebské župě. Je součástí opčiny města Jastrebarsko, od něhož se nachází 4 km jihozápadně. V roce 2011 zde žilo 541 obyvatel.\n\nSousedními vesnicemi jsou Cvetković a Novaki Petrovinski.\n"}
{"id": "1556414", "url": "https://cs.wikipedia.org/wiki?curid=1556414", "title": "Kisra (pokrm)", "text": "Kisra (pokrm)\n\nKisra (též \"kissra\") je pokrm ze súdánské, jihosúdánské a čadské kuchyně, v mnoha oblastech je to hlavní pokrm. V Jižním Súdánu je kisra považována za národní jídlo.\n\nKisra se vyrábí z mouky, nejčastěji čirokové. Obvykle připomíná palačinku, této variantě se říká \"kisra rhaheeefa.\" Existuje také druhá varianta kisry, zvaná \"kisra aseeda,\" která připomíná spíše kaši. Druhá jmenovaná se podává s různými omáčkami, zvanými \"mullah.\"\n\nVelmi podobnými pokrmy jsou: indžera z etiopské kuchyně nebo laxoox ze somálské kuchyně.\n"}
{"id": "1556415", "url": "https://cs.wikipedia.org/wiki?curid=1556415", "title": "Perlez", "text": "Perlez\n\nPerlez (v srbské cyrilici Перлез) je vesnice spadající pod město Zrenjanin v Srbsku, v autonomní oblasti Vojvodina. V roce 2002 žilo ve vesnici celkem 3818 lidí, 87 % z nich je srbské národnosti. Nachází se v blízkosti města Titel, prochází ní železniční trať Novi Sad–Orlovat.\n\nObec má pravoúhlou síť ulic, severně od ní protéká řeka Begej. \n\nPrvní záznamy o osídlení v místě obce Perlez pocházejí z raně tureckých dokumentů. Současný název se objevuje někdy okolo 18. století, obyvatelstvo obce tehdy tvořila řada národností a Perlez se nacházel v rámci tzv. Vojenské hranice Rakousko-Uherska. Do roku 1965 byla obec sídlem samostatné opštiny Perlez, která správními reformami zanikla. \n"}
{"id": "1556416", "url": "https://cs.wikipedia.org/wiki?curid=1556416", "title": "Ruginești", "text": "Ruginești\n\nRuginești je rumunská obec v župě Vrancea. Žije zde obyvatel. Obec se skládá ze čtyř částí.\n\n\n"}
{"id": "1556417", "url": "https://cs.wikipedia.org/wiki?curid=1556417", "title": "Libor Podmol", "text": "Libor Podmol\n\nLibor Podmol (* 1. června 1984 Ostrava) je český závodník ve freestyle motocrossu. Závodit začal v roce 2002. V roce 2010 a znovu v r. 2015 se stal mistrem světa. Jezdil na motorce Suzuki RM 250, nyní Husqvarna 250 freestyle. V roce 2013 vyhrál jako první neamerický jezdec zlatou medaili na olympiádě extrémních sportů X-Games, a to v disciplině StepUP – tento úspěch zopakoval v r. 2016. Z mistrovství světa i z X-games má přitom i řadu stříbrných a bronzových medailí. Vymyslel a v r. 2014 předvedl jako první skok nazvaný Surfer Flip. V roce 2019 obdržel Medaili za zásluhy z rukou českého prezidenta.\n"}
{"id": "1556419", "url": "https://cs.wikipedia.org/wiki?curid=1556419", "title": "Tažovice (zámek)", "text": "Tažovice (zámek)\n\nTažovice jsou tvrz přestavěná na zámek ve stejnojmenné vesnici u Volenic v okrese Strakonice. Původní tvrz ze čtrnáctého století byla v sedmnáctém století přestavěna na barokní zámek, ale dochovaná podoba je výsledkem pozdějších empírových úprav a utilitárních přestaveb. Mezi majitele patřily šlechtické rody Malovců z Malovic a Koců z Dobrše. Zámek je chráněn jako kulturní památka. Nachází se na levém břehu Novosedelského potoka na západním okraji vesnice.\n\nPrvní písemná zmínka o Tažovicích pochází z roku 1360. Tvrz ve vesnici byla poprvé zmíněna až roku 1544, ale existovala už ve čtrnáctém století. Nejstaršími známými držiteli vesnice byli Oldřich Tažovec z Ohrazenic a Petr z Tažovic, kteří užívali erb se dvěma vedle sebe položenými klíči. Po roce 1390 byl majitelem Lvík z Tažovic a na počátku patnáctého století žili jeho synové Bohuslav a Oldřich z Tažovic. Posledním známým příslušníkem rodu byl Jan Tažovec z Tažovic připomínaný roku 1445, který však sídlil v Němčicích. Tažovice v roce 1466 patřily Rendlovi z Úšavy.\n\nOkolo roku 1520 v Tažovicích sídlil Václav Chřepický z Madliškovic, který celý statek prodal Petrovi Sedleckému od Dubu. Dalšími majiteli se stali Petrovi synové Jan starší a Jan mladší Sedlečtí, kteří roku 1544 Tašovicemi pojistili věno své matky Magdalény z Cetně. Právě při této příležitosti byla poprvé zmíněna tvrz. Svůj společný majetek si roku 1569 nechali zapsat do desk zemských. Patřily k němu Tažovice se dvorem a tvrzí, Tažovická Lhota a Zvotoky. Když roku 1583 zemřel Jan starší, dohodl se jeho bratr s vdovou Alenou Sedleckou z Malovic, že nebude požadovat bratrovu polovinu panství. Svůj podíl roku 1587 prodal Janu Markvartovi Kocovi z Dobrše, který jej připojil k Ohrazenicím. Alena Sedlecká z Malovic druhou polovinu Tažovic vlastnila až do své smrti. Statek po ní převzal Petr Mikuláš z Malovic, který však musel vypořádat nároky jejích sester, k čemuž mu Alena odkázala peníze.\n\nPetr Mikuláš z Malovic žil ještě v roce 1629 a zanechal po sobě tři syny. Jeho polovinu Tažovic zdědil Jan Dětleb Malovec z Malovic, který svůj majetek odkázal bratrovi Janu Kryštofovi a synům bratra Mikuláše. Když roku 1663 zemřel, zdědily jeho část statku Jan Kryštof a Mikuláš Malovcové. Malovcové o tažovický majetek přišli roku 1669, kdy jej prodali Markétě Voračické z Paběnic, protože neměli dostatek prostředků, aby vyplatili podíly dětí dcery Jana Kryštofa. Markéta o tři roky později zemřela a Jan Kryštof Malovec roku 1680 prodal polovinu Tažovic Janu Kryštofu Kocovi z Dobrše na Ohrazenicích.\n\nČást vsi, která patřila Kocům, byla mezitím oddělena od ohrazenického panství, pro Adama Koce z Dobrše, který roku 1615 zemřel. Jeho dědicem byl syn Jan Markvart. V letech 1628–1629 používal přídomek na Tažovicích Zdeněk Vojslav z Branišova, ale roku 1646 už byl majitelem znovu Adamův syn Jan Markvart, který svou část opět připojil k Ohrazenicím. Celý tažovický statek tak získal až roku 1680 Jan Kryštof Koc. Adam Humprecht Fortunát Koc o rok později Tažovice prodal Františku Eusebiu Khuenovi z Belasy, ale roku 1695 je Kocové získali zpět. Doba přestavby na barokní zámek je nejasná. Podle Památkového katalogu byli inciátory přestavby Malovcové a pánovy z Belasy, ale Emanuel Poche uvádí, že přestavba proběhla až v první čtvrtině osmnáctého století.\n\nKocové nechali na počátku sedmnáctého století tvrz přestavět na zámek, na který přenesli sídlo panství z Ohrazenic. Tažovice jim poté patřily až do roku 1776, kdy je Jan Markvart prodal Václavovi z Rumerskirchu, aby mohl splatit své dluhy. Roku 1793 zámek koupili manželé Benedikt a Monika z Lobes, kteří nechali provést empírové úpravy. Dalším majitelem se v roce 1825 stal František Šafařík a od roku 1869 rodina Mayerů.\n\nVe druhé polovině dvacátého století zámek vlastnila Inženýrská dodavatelská organizace továren strojírenské techniky v Praze, která jej upravila na přechodné bydlení pro své zaměstnance. Těmito úpravami došlo k rozsáhlému poškození památkových hodnot zámku i přilehlého parku.\n\nHlavní zámecká budova je jednopatrová a má dvě křídla. Empírové fasády z doby okolo roku 1800 zanikly při úpravách ve druhé polovině dvacátého století. Na východní straně se nachází nádvoří ohraničené balustrádou, ve kterém je květinová zahrada s kašnou, na níž je umístěn erb Kryštofa Koce a jeho manželky Anny Vojnické z Branišova. Architektonicky řešené zahrada k budově přiléhá i ze západní strany. V parteru je druhá květinová zahrada s kašnou. Na zahradu navazuje kaskáda, nad níž stojí nízký pavilon a dále areál uzavírá ohradní zeď se slepou bránou. Ve středu brány je výklenek s torzem sochy. Francouzský park vedl k označení tažovického zámku jako \"Versailles v Pošumaví.\"\n\nZámecká budova má nároží zdůrazněná bosováním a fasádu člení pilastry. Místnosti v přízemí mají valené klenby nebo valené klenby s výsečemi. Součástí areálu je hospodářský dvůr založený okolo roku 1700.\n\n"}
{"id": "1556434", "url": "https://cs.wikipedia.org/wiki?curid=1556434", "title": "Behonne", "text": "Behonne\n\nBehonne je francouzská obec v departementu Meuse v regionu Grand Est. Žije zde obyvatel.\n\n"}
{"id": "1556440", "url": "https://cs.wikipedia.org/wiki?curid=1556440", "title": "Radek Kučeřík", "text": "Radek Kučeřík\n\nRadek Kučeřík (* 21. prosince 2001 Kyjov) je český lední hokejista hrající na pozici obránce.\n\nVe svých mládežnických letech hrával za výběry SHK Hodonín. Před sezónou 2015/2016 se stal hráčem HC Kometa Brno, nicméně stále nastupoval za mládežnické výběry. V ročníku 2018/2019 odehrál mezi muži dva zápasy za brněnský tým další dva za muže Horácké Slavie Třebíč. Většinu času strávil mezi mládežníky brněnské Komety do devatenácti let, kterým dělal kapitána. V roce 2019 patřil mezi hráče, jež si vybraly v rámci draftu kluby z NHL. Kučeříka si kluby vybraly jako 115. v pořadí a stal se hráčem Saskatoon Blades.\n\nJiž od mládežnických let patřil ke členům reprezentačních mužstev České republiky. V roce 2019 si jej vybral Václav Varaďa, trenér juniorského výběru do dvaceti let, který vybíral tým na mistrovství světa do 20 let, které se tehdy konalo v České republice.\n"}
{"id": "1556441", "url": "https://cs.wikipedia.org/wiki?curid=1556441", "title": "Asyrská genocida", "text": "Asyrská genocida\n\nAsyrská genocida (též Sayfo nebo Seyfo, v překladu meč, v syrštině ܩܛܠܥܡܐ ܣܘܪܝܝܐ‎ nebo ܣܝܦܐ) je souhrnné označení pro masové vraždění asyrské populace Osmanské říše a perského příhraničí osmanskými jednotkami během první světové války, v souvislosti s genocidou arménskou a řeckou.\nAsyrská populace horní Mezopotámie, žijící v regionech Tur Abdin, Hakkâri, Van a Siirt v dnešním Turecku a regionu Urmia v severozápadním Íránu, byla mezi roky 1914 a 1920 násilně vysídlena a masakrována společnými silami osmanské armády a dalších ozbrojených muslimských skupin, tvořených kromě Turků také Kurdy nebo Čerkesy. Další útoky na neozbrojené z regionu prchající civilisty páchaly arabské milice.\nNa rozdíl od útoků na Armény, k deportaci Asyřanů nebyly dány žádné oficiální rozkazy. Útoky na ně neměly standardizovanou povahu a využívaly nejrůznějších metod. V některých městech byli všichni asyrští muži popraveni a asyrské ženy nuceny uprchnout. Tyto masakry byly většinou vyvolány iniciativou místních politiků nebo kurdských kmenů. Počet obětí genocidy zvyšovalo strádání, hladovění a nemoci prchajících Asyřanů. Asyrské ženy byly v některých oblastech častými oběťmi rozsáhlého sexuálního zneužívání. \n\nOdhady celkového počtu obětí se různí. David Gaunt na základě detailních statistik církevních populací po genocidě potvrdil údaje o 275 000 obětí přednesené asyrskou delegací při jednáních o Lausannské smlouvě a spekuluje, že obětí bylo kolem 300 000 kvůli některým nezapočítaným oblastem obývaných Asyřany. Rudolph Rummel vyčíslil počet křesťanských obětí Asyřany obývaných regionů Turecka na 102 000 a dalších 47 000 mrtvých Asyřanů v Persii.\n\nV roce 2007 došla Mezinárodní asociace badatelů o genocidách (IAGS) ke konsenzu, že „Osmanská kampaň proti křesťanským menšinám Osmanské říše mezi lety 1914 a 1923 představovala genocidu proti Arménům, Asyřanům a pontským a anatolským Řekům.“\n"}
{"id": "1556442", "url": "https://cs.wikipedia.org/wiki?curid=1556442", "title": "NGC 672", "text": "NGC 672\n\nNGC 672 je spirální galaxie s příčkou v souhvězdí Trojúhelníku. Její zdánlivá jasnost je 10,7 a úhlová velikost 6,0′ × 2,4′. Je vzdálená 25 milionů světelných let, průměr má 35 000 světelných let. Galaxii objevil 26. října 1786 William Herschel.\n\nGalaxie tvoří s jí blízkou galaxií IC 1727 gravitačně vázanou dvojici \"Holm 46\". Vzdálenost mezi galaxiemi dvojice je 90 000 světelných let. \n\n"}
{"id": "1556444", "url": "https://cs.wikipedia.org/wiki?curid=1556444", "title": "Letecký útok na Plzeň 18. dubna 1945", "text": "Letecký útok na Plzeň 18. dubna 1945\n\nLetecký útok na Plzeň 18. dubna 1945 byla operace amerických vzdušných sil () na jaře roku 1945, v průběhu druhé světové války. Jen den po předchozím britském noční náletu zaútočily bombardéry znovu na západočeskou metropoli Plzeň, cílem útoku bylo pravděpodobně nádraží v Koterově na železniční trati do Českých Budějovic.\n\nNa jaře 1945 už bylo zřejmé, že na bojištích nepřijde žádný zásadní zvrat. Německo prohrávalo jednu bitvu za druhou a naopak vzdušná nadvláda Spojenců stále rostla. Později německá vojska spíše jen ustupovala či se dokonce ochotně vzdávala. Německá protiletadlová obrana byla v rozkladu, stíhací jednotky se potýkaly s nedostatkem letadel, zkušených pilotů, pozemního personálu a paliva. Pohonné hmoty Němcům chyběly v důsledku předchozího soustředěného ničení jejich výrobních provozů a skladů spojeneckými bombardéry. Omezený počet německých stíhačů, které by odstartovaly ke vzdušným soubojům, vedl k nižším počtům sestřelených amerických či britských bombardérů. Poslední přetrvávající hrozbou pro Spojence zůstalo protiletadlové dělostřelectvo, byť již bylo značně oslabené. Na zmenšujícím se území Třetí Říše nezbýval dostatek cílů k zasažení nálety. Po vybombardování většiny německých měst se letecké síly zaměřily na zničení dopravních sítí, železničních stanic a leteckých základen na územích dosud okupovaných Německem a v oblastech s probíhajícími boji. Ač byla zbrojní výroba udržována s velkými obtížemi stále v chodu, motory a ostatní vyrobené součásti letadel se často vůbec nedostaly k přepravě po železnici. Pokud ano, byly většinou zničené ještě před vyjetím vlaku ze stanice, protože spojenečtí letci se snažili zásobování vojsk přerušit. Americká armáda se také blížila ze západu k Plzni, 18. dubna překročil hranici u Aše generál George Patton.\n\nDne 6. února 1945 se Spojenci dohodli na takzvané „“, kterou byla střední Evropa rozdělena podél spojnice měst Štětín, Berlín, Drážďany, Brno, Vídeň a Záhřeb na západní operační prostor pro americké a britské bombardéry a na východní oblast určenou pro akce sovětských letounů. Pro Plzeň i celé jihozápadní Čechy znamenalo jaro roku 1945 stále narůstající počet útoků amerických vzdušných sil na strategické i taktické cíle, především nádraží a dopravní uzly. Cíle spojeneckých bombardérů na území Čech byly stanoveny 8. dubna 1945.\n\nLetecké útoky na Plzeň se v průběhu války primárně snažily vyřadit z provozu Škodovy závody, neboť byly jednou z největších zbrojních továren v Evropě. Význam plzeňské zbrojovky v průběhu války stoupal s tím, jak byly jiné továrny poškozeny či zničeny bombardováním. Už při říjnovém náletu v roce 1944 byly bomby shazovány v malé míře i na seřaďovací nádraží, při druhém prosincovém náletu útočila část letadel na hlavní nádraží, byť pumy dopadaly většinou na okolí včetně Měšťanského pivovaru a centra města. Neplánovaný nálet v únoru 1945 cílil znovu na seřaďovací nádraží, způsobené škody však nebyly velké. Nejmohutnější nálet ze 17. dubna útočící na seřaďovací a hlavní nádraží zastavil v Plzni železniční přepravu.\n\n8. letecká armáda prováděla misi 959, jejímž úkolem byly především útoky na železniční cíle na území bývalého Československa a jihovýchodním Bavorsku, na což nasadila 767 bombardérů a 705 doprovodných stíhaček. V Německu měly bombardéry zaútočit na několik železničních cílů v Pasově a seřaďovací nádraží a transformátorové stanice v , . Českými cíli byla nádraží v Kolíně, Českých Budějovicích a v Táboru. Meteorologický průzkum však upozornil na nepříznivé počasí nad českým územím, v důsledku čehož bylo 174 bombardérů 3. vzdušné divize letících na jihočeské cíle odkloněno k náletu na seřaďovací nádraží ve . Do husté oblačnosti nad českým územím zamířilo 121 těžkých bombardérů z druhé části 3. vzdušné divize 490. bombardovací skupiny, konkrétně šlo o 34., 385., 490. a 493. bombardovací skupinu, s doprovodem 157 stíhaček . Zamýšleného cíle v Kolíně dosáhlo jen 97 letadel. Výrazně opožděná skupina 21 bombardérů (některé zdroje uvádějí i 40 bombardérů) zamířila z neznámého důvodu na Plzeň, nejspíše na seřaďovací letiště, náhradní cíl. Ze záznamů není zřejmé, zda cílem náletu mělo být čerstvě zničené seřaďovací nádraží u pivovarů, předpokládá se, že cílem bylo seřaďovací nádraží v Plzni-Koterově. V novinových článcích se objevuje, že cílem náletu byla i Škodovka, ale podrobnější zdroje tomu nenasvědčují. V oblasti Plzně útočily také ve dne Mustangy 15. letecká armáda, které přilétaly z Itálie.\n\nS odstupem desítek let není jisté, jak přesně probíhalo vyhlášení varování a samotného náletu. Podle svědectví bylo před náletem postupně vyhlášeno několik dalších poplachů, v pořadí druhý poplach byl vyhlášen před 13. hodinou a zrušen přibližně v 13.45. Podle knihy \"500 hodin k vítězství\" bylo akutní nebezpečí leteckého útoku vyhlášeno ve 13.12m Oproti tomu \"Kniha hlášení hasičů Škodových závodů\" přiznává pozdní varování, neboť v době spuštění sirén ve 14.12 již na město dopadaly bomby. Selhání varování civilní obrany mohlo být způsobeno poškozením po náletu předešlého dne, porucha na varovném systému Škodovky nastala ve 13.45.\n\nNálet začal přibližně ve 14:12 příletem amerických bombardérů. Letci se dostali pod palbu těžkého německého flaku a proto odhodili bomby předčasně či omylem na městské části Slovany a Petrohrad a urychleně oblast opustili. Shozeno bylo 61,8 tuny bomb, aniž by byl zasažen libovolný vojensky důležitý objekt. Podle svědka náletu nízko letící letadla, které přeletěly Homolku a mířily na střed města, shodily náklad bezprostředně po výstřelu protivzdušné obrany. Nálet skončil ve 14.51.\n\nVýsledkem neúspěšného náletu bylo 79 mrtvých civilistů a 24 těžce raněných. Pumy zcela zničily 49 či 50 obytných budov, 29 budov bylo těžce poškozených a dalších 134 domů bylo poškozeny lehce (vyražená okna, opadané tašky ze střech).\n\nNejvíce byly postiženy byly rodinné domy v ulicích Nepomucká (později přejmenovaná na Slovanskou), Zahradní, Polní a na ně příčné ulice Motýlí a Olšová, poškozeny byly domy v Květné a Kaštanové, lehčí škody utrpěly domy okolo Jiráskova náměstí. Žádost o náhradu škody podalo 8220 osob. Ulice byly také poškozeny krátery. Několik pum dopadlo do ulice U Tržiště (tehdy Růžové), kde dva zničené domy zasypaly čtyři osoby.\n\nVzhledem k již probíhající likvidaci škod po předešlém náletu 17. dubna byla pomoc postiženým minimální a odklízení trosek probíhalo delší dobu.\n\nJedním z postižených náletem by pětiletý Karel Gott, který žil s rodiči v domě na Nepomucké třídě. V době náletu byli ukrytí ve sklepě, dům však byl zasažen pumou a rodina zůstala ve sklepě zasypána o hladu po dva dny a dvě noci, než je záchranáři vyprostili. Ze zničeného domu se rodina přestěhovala do Radyňské 14 a později téhož roku do Prahy.\n\nSlovany jako jedna ze čtvrtí postižených spojeneckým bombardováním neměla žádný pomník obětem náletu do roku 2014. Až v předvečer 69. výročí náletu byl na travnatém ostrůvku v křižovatce ulic Olšová, Květná a Kaštanová odhalen pomník, jehož vznik inicioval Stanislav Bukovský. Obdélná deska z leštěného kamene nese jména známých obětí náletu, umístěná je na hrubě opracovaném kamenném kvádru.\n\n"}
{"id": "1556448", "url": "https://cs.wikipedia.org/wiki?curid=1556448", "title": "Čínsko-singapurské ekologické město Tchien-ťin", "text": "Čínsko-singapurské ekologické město Tchien-ťin\n\nČínsko-singapurské ekologické město Tchien-ťin (SSTEC, ) je výsledek spolupráce mezi vládami Číny a Singapuru, která vedla ke společnému vývoji města šetrného k životnímu prostředí, které klade důraz na využití obnovitelné energie, recyklaci a zároveň na přístupnost všem sociálním třídám.\n\nČínsko-singapurské ekoměsto Tchien-ťin je navržené tak, aby bylo praktické. Má ukázat odhodlání obou zemí řešit problémy týkající se životního prostředí, šetření surovinami a energií, udržitelného rozvoje a zároveň sloužit jako modelový příklad pro vývoj dalších udržitelných měst v Číně. \n\nSingapurská vláda v roce 2011 vytvořila komisi, která má za cíl zajistit podporu projektu a koordinaci agentur a aktérů podílejících se na výstavbě města. Vznik této komise poukazuje na důležitost celého projektu pro Singapur.\n\nPo dokončení celého projektu má ekoměsto Tchien-ťin poskytnout bydlení pro přibližně 350 000 obyvatel. Po pěti letech od začátku projektu mělo město pouze 6,000 obyvatel a postavenou desetinu z plánované rozlohy města. V roce 2018 mělo město celkem 100,000 obyvatel a 7,700 registrovaných firem a institucí. Dokončena je však stále pouze třetina města. \n\nMěsto je umístěno 40 km od centra Tchien-ťinu a 150 km od Pekingu. Zároveň je 10 km od relativně nově postaveného okrsku Tchien-ťinu, který se nazývá Nový obvod Pin-chaj (TBNA) a ekonomicko-technologické rozvojové zóny (TEDA) Tchien-ťinu v Pin-chaji. \n\nCelé město je stavěno na neúrodné ploše, která se po částech skládá z opuštěné pláže, slaného moře, vody a rybníku odpadních vod o velikosti 270 hektarů. \n\nPo celém městě má být umístěno velké množství zeleně. Nachází se však v oblasti s nízkými srážkami a město tak bude značnou část zásob vody čerpat z netradičních zdrojů jako je například odsolená voda. \n\nMěsto má obsahovat také integrovaný systém, který bude sloužit k redukci, recyklaci a dalšímu využívání odpadu. Hlavním způsobem dopravy bude lehké metro, které bude doplněno dalšími sítěmi autobusů a tramvají. Díky těmto způsobům dopravy město výrazně redukuje uhlíkovou stopu. \n\nDůležitou součástí města je také sociální harmonie. Ta má fungovat primárně díky veřejnému bydlení dotovanému městem, které pomůže nižším sociálním třídám k dostupnému bydlení a zároveň k integraci se zbytkem sociálních tříd. Město má být kompletně bezbariérové a tím vhodné i pro starší obyvatele, či pro obyvatele se sníženou pohyblivostí. Veřejná sociální zařízení a rekreační prostory budou umístěny blízko jednotlivých čtvrtí, což místním obyvatelům zjednoduší vzájemnou interakci. \n\nProjekt bude respektovat místní dědictví nacházející se na půdě města a v jeho okolí. Dojde k zachování tisíc let starého kanálu Ťi-jün-che a zároveň k opětovnému využití již existujících vesnic, které se nachází v blízkosti nově stavěného města.\n\nMimo prezenci zelených budov se vedení města snaží také o vývoj pasivních domů. Největším projektem v tomto směru má být mrakodrap, který má patřit k nejvyšším pasivním domům na světě. Na jeho výstavbě se dohodlo vedení města s německou společností BASF. Pasivní dům má využívat až o 90 % méně energie na vytápění a chlazení, než je tomu u běžných domů. \n\nMěsto má celkem 26 Klíčových ukazatelů výkonnosti. Při jejich tvorbě se inspirovali standardy v Číně, Singapuru, ale i na mezinárodní úrovni. \n\nUkazatele výkonnosti tvůrci rozdělují na ekologické, ekonomické a sociální. Některé z důležitých cílů jsou zmíněny níže: \n\n\nHlavní plán ekoměsta Tchien-ťin byl navržen za spolupráce Čínské akademie územního plánování a designu, Tchienťinského institutu územního plánování a designu a singapurského týmu zaměřeného na územní plánování. \n\nZáměrem je, aby rozvoj města probíhal okolo jádra zachovaných mokřadů, které jsou přirozenou zásobárnou vody a zároveň mají význam pro existenci mnoha rostlin, živočichů a organismů. Hlavní centrum města má být umístěno blízko břehu řeky, která má mít komerční, kulturní a rekreační využití. \n\nZákladem fungování ekologického města je také síť zelené dopravy, která se skládá z nemotorových vozidel a veřejné dopravy. Lehké metro by mělo sloužit jako hlavní typ veřejné dopravy. Město bude dále napojeno na vysokorychlostní vlaky které budou propojeny s okolními městy. Výstavba vysokorychlostních vlaků se však opozdila a k začátku projektu došlo až v dubnu 2016. K propojení s Pekingem a Tchien-ťinem by tak mělo dojít nejdříve v roce 2020. Linka se zároveň napojí na tu již existující v Pin-chaji. \n\nJednotlivá obchodní subcentra budou v každé příměstské oblasti poskytovat obyvatelům pracovní příležitosti a snižovat potřebu dojíždět daleko za prací. Město bude zároveň obsahovat například průmyslové parky, univerzitu a nemocnice, které přispějí k dlouhodobé ekonomické dynamice a udržitelnosti města. Projekt však po všech směrech neprobíhal podle plánu a ještě v roce 2014 obydlená část města neměla nemocnici, či nákupní centrum. \n\nZahajovací ceremoniál ekoměsta Tchien-ťin proběhl 28. září 2008. Singapurský ministr Goh Chok Tong a čínský předseda vlády Wen Ťia-pao tím tak oficiálně zahájili začátek výstavby města. \n\n"}
{"id": "1556457", "url": "https://cs.wikipedia.org/wiki?curid=1556457", "title": "Kultura Neslyšících", "text": "Kultura Neslyšících\n\nKultura Neslyšících je soubor sociálních přesvědčení, chování, umění, tradic a hodnot, které jsou ovlivněny odlišným sluchovým vnímáním a které používají znakové jazyky jako hlavní komunikační prostředek. Slovo neslyšící se v souvislosti s kulturou často píše s velkým písmenem N. V mluvených a znakových jazycích se označuje jako „neslyšící s velkým N“. Pokud se pojem „neslyšící“ používá jako označení pro stav sluchu z medicínského (audiologického) hlediska, píše se na začátku slova malé písmeno n.\n\nTermín „kultura Neslyšících“ jako první použil Carl G. Croneberg ve svých dodatcích C/D z Amerického slovníku znakového jazyka vydaného v roce 1965. V tomto svazku se také jako první zamýšlel o analogiích mezi neslyšícími a slyšícími kulturami.\n\nČlenové komunity Neslyšících mají tendenci pohlížet na hluchotu spíše jako na odlišnou lidskou zkušenost než jako na postižení nebo nemoc. Mnoho z nich je na svou identitu Neslyšících pyšných. V tomto smyslu jsou neslyšící lidé považováni za menšinu. Na rozdíl od některých kultur se neslyšící člověk může do komunity přidat až později, nemusí se do ní přímo narodit.\n\nExistuje několik pohledů na Neslyšící a kulturu Neslyšících, které mají mnohdy vliv na jejich roli ve většinové společnosti. Z medicínského pohledu jde o lidi, kteří mají nějakou ztrátu sluchu. Dle velikosti ztráty se poté klasifikují do jednotlivých skupin. Na základě výsledků vyšetření se poté volí vhodná léčba a rehabilitace. Dle zastánců medicínského pohledu používání znakového jazyka zabraňuje neslyšícím v jejich řečovém a sluchovém rozvoji. Dále lze zmínit sociální pohled. Z tohoto pohledu jsou neslyšící jednotlivci vítáni k účasti ve společnosti stejným způsobem jako kterýkoli jiný jedinec. Na rozdíl od zastánců medicínského pohledu nepovažuje za podstatné opravovat sluch neslyšících a nedoslýchavých osob. Podporuje především vytváření takových podmínek pro neslyšící, aby se mohli zapojit do společnosti slyšících lidí. Patří mezi ně například tlumočnické služby, skryté titulky a další. Někteří odborníci se však domnívají, že sociální pohled neuznává jedinečné vlastnosti neslyšících a kultury Neslyšících. Podle nich tento pohled nabádá neslyšící, aby se přizpůsobili a našli si cestu ve slyšící společnosti místo toho, aby nalezli své vlastní schopnosti a kulturu a byli na ni hrdí. Poslední pohled se nazývá kulturně-lingvistický a vnímá neslyšící jako jazykovou a kulturní minoritu. \n\nUkazuje se, že začlenění neslyšícího jedince do komunity Neslyšících a identifikace s její kulturou významně přispívá k pozitivnímu sebevědomí neslyšícího člověka. Komunita může poskytnout podporu, snazší sociální interakci a „útočiště před frustrací ve světě sluchu“. Naopak neslyšící jedinci, kteří nejsou součástí komunity Neslyšících, nemusí mít ve světě slyšících stejnou podporu od okolí, což může mít negativní vliv na jejich sebedůvěru. \n\nKomunita může zahrnovat slyšící rodinné příslušníky neslyšících dětí a tlumočníky znakového jazyka, kteří se ztotožňují s kulturou Neslyšících. Nezahrnuje však automaticky všechny, kteří jsou neslyšící nebo nedoslýchaví. Jak píše pedagožka a tlumočnice amerického znakového jazyka Anna Mindessová: „\"Není to rozsah ztráty sluchu, který definuje člena komunity Neslyšících, ale vlastní pohled na identitu a výsledné činy jednotlivce\".“ Stejně jako u všech ostatních sociálních skupin, u kterých si lidé vybírají, zda k nim budou patřit, je člověk členem komunity Neslyšících tehdy, pokud se „identifikuje jako člen komunity Neslyšících a ostatní členové tuto osobu přijmou jako součást komunity“. \n\nDříve docházelo k enkulturaci především ve školách pro neslyšící a v klubech pro Neslyšící. Na obou místech se neslyšící lidé setkávali s komunitou, se kterou se mohli identifikovat. Identifikace, tedy stávání se „kulturně Neslyšícím“ může proběhnout v různé životní etapě v závislosti na okolnostech života jedince. Malá část neslyšících lidí si osvojí znakový jazyk a identifikuje se s kulturou Neslyšících již v kojeneckém věku díky neslyšícím rodičům. U jiných toto může proběhnout až ve škole, kde se poprvé setkají s Neslyšícími. Někteří mohou přijít do kontaktu se znakovým jazykem a kulturou až na vysoké škole, nebo dokonce až v pozdních letech.\n\nPřestože 50 % sluchových vad má genetickou příčinu, méně než 5 % neslyšících má neslyšící rodiče. Specifikem komunity Neslyšících je proto skutečnost, že většina jejích členů nezískala svou kulturní identitu od svých rodičů, jako tomu bývá v některých kulturách.\n\nAnna Mindessová poznamenává, že neexistuje pouze jedna homogenní kultura Neslyšících. Po celém světě existuje mnoho různých komunit Neslyšících, které mezi sebou komunikují různými znakovými jazyky a vykazují různé kulturní normy. Identita Neslyšících se také protíná s různými druhy kulturní identity, jako je například národnost, vzdělání, rasa, etnikum, pohlaví, sexuální orientace a další znaky identity, což vede k tomu, že je kultura Neslyšících na jednu stranu docela malá, na druhou stranu ale také nesmírně různorodá. Míra, s jakou se neslyšící jedinci více ztotožňují s kulturou Neslyšících než s jinými kulturními skupinami, se také liší. Mindessová ve studii z roku 1989 zmiňuje, že 87 % neslyšících Afroameričanů se nejprve identifikovalo se svou kulturou Afroameričanů.\n\nJednou z důležitých součástí kultury Neslyšících jsou národní znakové jazyky, ve kterých probíhá komunikace členů komunity. Na celém světě existuje více než 200 národních znakových jazyků, které se mezi sebou liší. Patří mezi ně 114 znakových jazyků uvedených v databázi Ethnologue a 157 dalších znakových jazyků, znakovacích systémů a dialektů. V komunitě českých Neslyšících se komunikuje českým znakovým jazykem. \n\nV komunitě Neslyšících je typický pozitivní přístup k hluchotě. „Slyšení mimo normu“ se tam obecně nepovažuje za stav, který je potřeba opravit, vyléčit. Může to být jeden z důvodu, proč jsou někteří členové komunity Neslyšících proti technologickým inovacím, jako je například kochleární implantát, je-li užit jen jako prostředek k „bytí jako slyšící“.\n\nV západních zemích se často pracuje i s termínem Deaf Gain. Jedná se o pohled na hluchotu, který naopak zdůrazňuje přednosti, které Neslyšící díky této zkušenosti mají. \n\nPro kulturu Neslyšících je ústřední používání národního znakového jazyka jakožto jazyka se všemi atributy přirozeného jazyka. Systémy, jako je třeba znakovaný mluvený jazyk (v ČR znakovaná čeština, pozn. autora překladu), jsou považovány za uměle vytvořené slyšícími lidmi a nejsou součástí kultury.\n\nKultura Neslyšících bývá spíše kolektivistická než individualistická, pro Neslyšící má skupina velkou hodnotu. Tento rozdíl je patrný především v zemích s individualistickou kulturou.\n\nKulturně neslyšící lidé mají etická pravidla pro upoutání pozornosti, procházení mezi lidmi konverzujícími znakovým jazykem, odcházení atd.\n\nNeslyšící lidé se například často navzájem informují o tom, co se děje. Poskytují podrobné informace, když někam odchází nezvykle brzy, nebo přichází pozdě. Neposkytnutí takových informací může být považováno za neslušné.\n\nSpecifikem Neslyšících je také skutečnost, že bývají přímější a otevřenější než slyšící lidé, se kterými sdílejí stejnou zemi.\n\nKdyž se Neslyšící při seznámení představují, obvykle se snaží nejprve najít něco společného (často se jedná o místo docházení do školy, společné známé). Protože je komunita Neslyšících relativně malá, neslyšící lidé v ní obvykle znají další Neslyšící, se kterými má dotyčný něco společného.\n\nNeslyšící také mohou mít trochu jiné vnímání času. Typické je přicházení včas na přednášky a různé akce, aby si mohli s dalšími Neslyšícími popovídat. Tento zvyk má kořeny v dřívějších dobách, kdy ještě nebylo využívání technologií možné. Pro Neslyšící se tak osobní setkávání stalo jediným způsobem, jak být v kontaktu s dalšími Neslyšícími. Je to také důvod, proč se Neslyšící loučí výrazně delší dobu než slyšící. Během procesu loučení mohou vzniknout další témata, o kterých se Neslyšící opět baví, a poté následují opakovaná loučení. Mezi prvním pozdravem při loučení a skutečným odchodem mohou uběhnout dokonce i tři hodiny. Ve Spojených státech se v odborné literatuře používá termín „Deaf good-bye“. Na toto téma vznikla v roce 2009 také od hluchoslepého Johna Lee Clarka báseň Dlouhá loučení (v orig. Long Goodbyes). Tento zvyk v kultuře zůstal nadále charakteristickým rysem, i přesto že je dnes situace díky technologickým inovacím jiná. \n\nPro komunikaci na dálku jsou v dnešní době hojně využívány nejrůznější technologie. Neslyšící se mezi sebou dorozumívají především přes videohovory (v České republice jsou to především aplikace Messenger, WhatsApp, Glide).\n\nTechnologie je někdy pro Neslyšící důležitá i při komunikace tváří v tvář, a to především v situacích, kdy neslyšící člověk potká slyšící osobu, která neovládá znakový jazyk. Komunikace tak někdy probíhá přes psaní na mobilních telefonech a dalších přenosných zařízeních. Technologie tak umožňuje jednotlivcům úspěšně komunikovat s různými kulturami.\n\nPro Neslyšící mají také velký význam sociální sítě. Umožňují jim najít další Neslyšící z celého světa a zůstat s nimi v kontaktu. Protože je komunita Neslyšících velmi malá a členové jsou rozprostřeni po celé zemi, není setkávání se s ostatními online vnímáno nijak negativně.\n\nPři sledování televizních pořadů jsou využívány skryté titulky. Domácnosti Neslyšících lidí bývají také vybaveny speciálními varovnými systémy, jako je například světelné požární hlásiče, vibrační budíky atd.\n\nSpecifická je také architektura, která minimalizuje vizuální překážky a usnadňuje komunikaci znakovým jazykem. Příkladem mohou být zaoblené rohy, prosklené chodby, barva stěn, umístění laviček ve veřejném prostoru, automaticky otevírající se dveře. V odborné literatuře se pro tuto architekturu užívá termín DeafSpace.\n\nV komunitě Neslyšících je umění poměrně rozšířené. Tato skutečnost je znát například na festivalech a různých akcích, do jejichž programu bývá často zařazena i nějaká forma umění tvořené samotnými Neslyšícími. \n\nToto umění je založeno na specifických atributech jazyka a komunity Neslyšících. Vzhledem k vizuálně motorické povaze znakových jazyků bylo v minulosti obtížné umění zaznamenávat a předávat další generaci Neslyšících. S rozvojem technologií se to už nyní postupně mění.\n\nDle Ladda je vyprávění příběhů ve znakovém jazyce nejrozšířenější. Vyprávění se vyvinulo především v internátních školách pro neslyšící, kde žáci ve znakovém jazyce popisovali druhým chování svých slyšících vyučujících nebo vychovatelů. Vyprávěli si i děje kreslených, válečných nebo westernových filmů, u kterých si často domýšleli a přidávali do ní své vlastní poznatky, protože tehdy nebyly filmy otitulkované.\n\nVe Spojených státech jsou popisovány dva typy příběhů. Prvním z nich jsou příběhy o úspěchu (v orig. success stories), které často vypráví o tom, jak neslyšící člověk vzdělávaný orální metodou a utlačovaný světem slyšících se naučí znakový jazyk a setká se s kulturou Neslyšících, postupem času se stane její součástí a po zbytek života se tak cítí již velmi spokojený a šťastný. V České republice se tento typ příběhů zatím nevyskytuje. Druhým typem příběhů jsou tzv. legendy o původu (v orig. legends of origins). Tyto příběhy se zaměřují především na původ znakového jazyka. Velmi známá i v Evropě je legenda o abbém de I' Epéem a jeho setkání s neslyšícími dívkami.\n\nKromě příběhů založených na skutečných událostech jsou časté též povídky založené na znakovém jazyce. V USA jsou nejčastější tzv. ABC povídky (v orig. ABC stories), které jsou složeny ze znaků kopírujících abecedu ve znakovém jazyce. Povídka tedy začíná znakem, který má stejný tvar, jako má v jednoruční prstové abecedě písmeno A. Poté následuje znak (slovo), jehož tvar ruky je totožný s tvarem ruky pro písmeno B. Takto se v příběhu pokračuje až do písmene Z. Všechny povídky jsou tedy složeny z tolika znaků, kolik je písmen v prstové abecedě národního znakového jazyka. Tyto povídky jsou velmi oblíbené v komunitě amerických Neslyšících, u nás tento typ umění příliš nevzniká. Jedním z důvodů může být skutečnost, že český znakový jazyk využívá dvouruční prstovou abecedu (americký znakový jazyk používá abecedu jednoruční). Někteří čeští Neslyšící ale rádi tento druh povídek sledují u zahraničních Neslyšících. Dále existují klasifikátorové povídky (v orig. classifier stories), ve kterých řečník při vyprávění využívá pouze klasifikátory, tedy specifickou skupinu prostředků, které slouží k zařazení jmenovaného předmětu do určité skupiny nebo zdůraznění jeho vlastností.\n\nV kultuře Neslyšících se můžeme setkat s anekdotami vztahujícími se ke komunikačním problémům a nedorozuměními mezi neslyšícími a slyšícími lidmi. Je tu také humorným způsobem popisována unikátnost kultury Neslyšících, specifika v myšlení a vnímání světa Neslyšících. Nebo naopak nevýhody ve slyšícím světě plném zvukových podnětů. . V České republice Neslyšící vytváří a následně sdílí své anekdoty v českém znakovém jazyce především ve skupinách na sociálních sítích, příkladem je facebooková skupina Zábava pro Neslyšící ČR.\n\nOblíbené jsou také kreslené komiksy s podobnými tématy. V České republice mnoho komiksů k vidění není, převažuje u nás spíše malba a kresba. K českým autorům patří například Zdeňka Trnečková, Věra Macháčková, Ivu Hay nebo Antonína Kovaříka.\n\nKe kultuře Neslyšících patří i divadlo. Neslyšící nejčastěji hrají v činohrách, a především v pantomimě. V Brně existuje od roku 1992 VŠ bakalářský obor Výchovná dramatika neslyšících na Janáčkově akademii múzických umění. Absolventi se mohou poté stát členy neslyšícího souboru Divadla Neslyšícím. Jejich představení jsou určena jak dětem, tak i dospělým. Patrně nejznámějším pantomimickým souborem je Pantomima S.I. (Ústřední soubor neslyšících), která byla založena v roce 1981 a působí v Brně. Pražským známým neslyšícím souborem je NEPANTO.\n\nPoezie je také nedílnou součástí kultury Neslyšících. Rýmy ve znakovém jazyce jsou založeny na shodě komponentů daného národního znakového jazyka (tedy tvaru ruky, pohybu a/nebo místa artikulace, tedy umístění rukou). Neslyšící poezii vytváří nebo ji překládají z češtiny nebo jiných jazyků do českého znakového jazyka. Jako autory bychom mohli uvést například Lucii Sedláčkovou Půlpánovou (zejm. vytváření), Zuzanu Hájkovou, Elišku Vyorálkovou (zejm. překlady) a další.\n\nPoměrně známé jsou také písně ve znakovém jazyce. Americkými Neslyšícími, kteří zpívali v americkém znakovém jazyce nebo anglické písně překládali, se inspirovala Kateřina Červinková Houšková, která s několika dalšími lidmi poté u nás založila soubor Tichá hudba. Od roku 2014 funguje v Brně skupina Hands Dance věnující se uměleckému tlumočení do českého znakového jazyka. Tvoří ji slyšící a neslyšící tlumočníci a předmětem tlumočení je kromě interpretace písní i například divadelní inscenace.\n\nV roce 2018 vznikla skupina Czech Deaf Art 3+1, jejímž cílem je setkávání a vzájemná podpora neslyšících umělců ve výtvarné, literární, mediální a divadelní oblasti. \n\n \"Vzhledem k četným odlišnostem mezi situací v USA a v České republice nebyly některé části překládány. Článek byl také doplněn vlastními texty vytvořenými z jiných zdrojů.\" \n"}
{"id": "1556460", "url": "https://cs.wikipedia.org/wiki?curid=1556460", "title": "Jovana (jméno)", "text": "Jovana (jméno)\n\nJovana je ženské křestní jméno hebrejského původu. Pochází, stejně jako jméno Jana, nebo Johana z hebrejského jména \"יוחנן\" (\"Jóchanan\"), zkrácené verze \"יהוחנן\" (\"Jehóchánan\"), což znamená „Bůh je milosrdný“. Podle českého kalendáře má svátek 21. srpna spolčeně s Johanou.\n\n"}
{"id": "1556467", "url": "https://cs.wikipedia.org/wiki?curid=1556467", "title": "Algenhaus", "text": "Algenhaus\n\nDům patří k tzv. „Chytrým materiálovým domům“, které mají za pomoci praktických příkladů v rámci IBA ilustrovat možnosti adaptabilních stavebních konstrukcí a konceptů inteligentních stavebních technologií. Kromě Algenhausu řadíme mezi inteligentní materiálové domy IBA rovněž Soft House, Woodcube a budovu „Smart is green“. \n\nKubickou pětipodlažní obytnou budovu Algenhausu můžeme klasifikovat jako pasivní dům a byla navržena podle návrhu \"splitterwerkských architektů\" ze Štýrského Hradce. Zvláštností jsou dvě různě navržená průčelí – jihozápadní a jihovýchodní fasáda, v jejichž skleněných panelových akváriích jsou kultivovány mikrořasy. Tyto, svého druhu na světě první fotobioreaktory integrované ve fasádě domu vyrábějí prostřednictvím fotosyntézy biomasu, která podporuje vytápění budovy a zároveň přispívá k ovládání osvětlení a zatemnění vnitřku budovy. Aby řasy mohly stále růst, je biomasa v neustálém pohybu a fasáda díky proudění mění svou barvu. \n\nProudění je dosaženo vypouštěním velkých vzduchových bublin zespodu. Fasáda se skládá celkem ze 129 jednotek naplněných 3 500 litry vody. Řasy jsou ze systému odstraněny, jakmile buňky dosáhnou určité hustoty, kterou určí biotechnologická firma SSC, která o projekt pečuje. \n\nVytápění budovy \n\nBuňky řas jsou bohaté na bílkovinnou složku - cena 1kg sušiny se odhaduje na cca 30 Euro. Jako substrát k růstu je využito oxidu uhličitého, který je ve spalinách z plynového vytápění domu (15 bytových jednotek). Pokud se reaktory sluncem příliš zahřejí, teplo z nich je využito na ohřev vody pro potřeby obyvatel domu. Výhodou systému jsou nízké ztráty při energetické konverzi - systém dosahuje 48% účinnosti, nevýhodou je jeho nedostatečná spolehlivost, která brání jeho širšímu rozšíření. \n\nTechnologické limitace \n\nJako problém se ukázala koroze jednotek související s malými rozměry některých přívodních trubek, které se ucpávaly a musely se často pročišťovat. V r. 2014 musel být systém dokonce úplně odstaven kvůli kompletní, finančně náročné rekonstrukci. Během ní došlo ještě k rozšíření - zapojení zařízení na zpracování odpadní vody z bytových jednotek na bioplyn. Zbytková voda byla zas napojena přímo na bioreaktor. Zároveň bylo nainstalováno extrakční zařízení na kontinuální sklizeň řas i během plného provozu budovy. Přestavba byla dokončena r. 2016 a na jaře 2017 běžela bez větších problémů. Tvůrci by v budoucnu rádi aplikovali své získané know-how především na větších objektech. \n\n"}
{"id": "1556468", "url": "https://cs.wikipedia.org/wiki?curid=1556468", "title": "Hospodářský zločin", "text": "Hospodářský zločin\n\nHospodářský zločin nebo v užším smyslu finanční zločin či ekonomická kriminalita je trestný čin spáchaný v oblasti ekonomiky jako protiprávní přesun vlastnictví majetku nebo zneužívání hospodářských nástrojů. Hospodářské trestné činy mohou zahrnovat podvody (šekové podvody, podvody s kreditními kartami, hypoteční podvody, lékařské podvody, korporační podvody, podvody s cennými papíry (včetně obchodování zasvěcených osob), bankovní podvody, pojišťovací podvody, manipulace s trhem, podvody s platbami (prodejní místa), podvody v oblasti zdravotní péče ); krádež; podvody nebo triky důvěry; daňový únik; podplácení; korupce; pobuřování; zpronevěra; krádež identity; praní špinavých peněz; padělání, včetně výroby padělaných peněz a spotřebního zboží.\n\n"}
{"id": "1556477", "url": "https://cs.wikipedia.org/wiki?curid=1556477", "title": "Džálaur", "text": "Džálaur\n\nDžálaur (, , i ) je město v Rádžasthánu, jednom z indických svazových států. K roku 2011 v něm žilo přes 54 tisíc obyvatel.\n\nDžálaur leží u úpatí západního výběžku pohoří Arávalí v nadmořské výšce 170 metrů. Je vzdálen přibližně 140 kilometrů jižně od Džódhpuru a bezmála 500 kilometrů jihozápadně od Džajpuru, hlavního města Rádžasthánu.\n\nVětšina obyvatel (přibližně 86 %) vyznává hinduismus. Druhé nejběžnější vyznání je islám (10,5 %) a následuje džinismus (2,5 %). \n"}
{"id": "1556486", "url": "https://cs.wikipedia.org/wiki?curid=1556486", "title": "Rafflesia lobata", "text": "Rafflesia lobata\n\nRafflesia lobata je druh tropické parazitické rostliny z čeledi rafléziovitých (\"Rafflesiaceae\"). Tato parazitická rostlina s ohromným květem dosahuje délky až 70 cm. Její květ má načervenalou barvu a na něm bílé puntíky. Jeho vnitřek je žlutý, některé části jsou i černé. Vyskytuje se v pralesích nebo v hustých lesích na Filipínách, kde je často vlhko.\n"}
{"id": "1556489", "url": "https://cs.wikipedia.org/wiki?curid=1556489", "title": "Tatran Excalibur", "text": "Tatran Excalibur\n\nTatran Excalibur byl florbalový klub z pražských Střešovic založený pod názvem \"Old Boys\" v roce 1991. Klub byl založen společně s Tatranen Střešovice a byl také součástí TJ Tatran Střešovice. Byl tak jedním z prvních florbalových klubů v Česku. Stál u základů florbalu v Česku, kdy tým v roce 1992 ze své účasti na mezinárodním florbalovém turnaji v Maďarsku přivezl do Česka první florbalové mantinely. Tým pak mantinely mnoho let zapůjčoval na všechny turnaje, včetně Czech Open.\n\nTým Excalibur hrál nejvyšší mužskou florbalovou soutěž (tehdy 1. ligu) od jejího prvního ročníku, ve kterém skončil na druhém místě. Do nižší ligy tým sestoupil v sezóně 1996/97. Později tým zanikl.\n"}
{"id": "1556490", "url": "https://cs.wikipedia.org/wiki?curid=1556490", "title": "Wulong", "text": "Wulong\n\nWulong („Tančící drak“) byl rod opeřeného dromeosauridního teropodního dinosaura z kladu Microraptoria, žijícího v období spodní křídy (geologický věk apt, asi před 120 miliony let) na území dnešní severovýchodní Číny (provincie Liao-ning). Fosilie byly objeveny v sedimentech souvrství Ťiou-fo-tchang (angl. Jiufotang) a formálně popsány byly roku 2020.\n\n\"Wulong\" byl malý, opeřený teropod, lovící zřejmě drobné obratlovce. Objevené exempláře dosahovaly délky asi 90 centimetrů, jednalo se však o nedospělé (juvenilní) jedince. V dospělosti mohl tento dinosaurus dosahovat délky zhruba 1,35 metru.\n\nVýzkum tohoto dinosaura prokázal, že růstové trendy malých dromeosauridů (zejména mikroraptorinů) neodpovídaly růstovým vzorcům současných ptáků, kteří jsou jejich blízkými vývojovými příbuznými.\n\n\"Wulong\" byl zástupcem čeledi Dromaeosauridae a kladu Microraptoria. Mezi jeho blízké příbuzné tak patřily například rody \"Microraptor\", \"Sinornithosaurus\" nebo \"Changyuraptor\".\n\n\n"}
{"id": "1556491", "url": "https://cs.wikipedia.org/wiki?curid=1556491", "title": "Marina Bay Sands", "text": "Marina Bay Sands\n\nMarina Bay Sands je hotelový resort před singapurskou zátokou Marina Bay, vlastněný korporací Las Vegan Sands. Komplex byl otevřen v roce 2010 a v té době šlo o nejdražší samostatně stojící kasinovo-hotelový resort světa. Komplex zahrnuje hotel s 2561 pokoji skládající se ze tří věží, kongresové centrum, obchodní centrum, muzeum, restaurace či kasino. Na špičce věží je objekt zakončen a propojen 340 metrů dlouhou „lávkou\", na které jsou zahrady, restaurace, vyhlídka a 150 m dlouhý „nekončený\" bazén nacházející se na konzole která vyčnívá 67 metrů mimo věž. Nejvyšší bod celého komplexu dosahuje výšky 206,9 metrů. Za návrhem stojí izraelsko-kanadský architekt Moše Safdie a jeho ateliér.\n"}
{"id": "1556511", "url": "https://cs.wikipedia.org/wiki?curid=1556511", "title": "Pozemní hokej na Letních olympijských hrách 2020", "text": "Pozemní hokej na Letních olympijských hrách 2020\n\nTurnaje mužů i žen v pozemním hokeji v rámci olympiády v Tokiu se budou konat od 25. července do 7. srpna 2020 v Oi Seaside Park.\n\nTýmy byly rozděleny do dvou skupin po šesti národech, které hrály každý tým ve své skupině jednou. Za vítězství byly uděleny tři body, jeden za remízu. Čtyři nejlepší týmy ve skupině se kvalifikovaly do čtvrtfinále.\n\nTýmy byly rozděleny do dvou skupin po šesti národech, které hrály každý tým ve své skupině jednou. Za vítězství byly uděleny tři body, jeden za remízu. Čtyři nejlepší týmy ve skupině se kvalifikovaly do čtvrtfinále.\n"}
{"id": "1556516", "url": "https://cs.wikipedia.org/wiki?curid=1556516", "title": "Zelená káva", "text": "Zelená káva\n\nPod pojmem zelená káva se rozumí především nepražená, zelená zrna kávy. V obchodním světě se tento pojem používá především jako označení prostředku určeného k hubnutí. Jedná se tedy o extrakt z nepražených kávových zrn. Jeho účinky na hubnutí jsou však poměrně kontroverzní.\n\nGram zelených kávových zrn obsahuje cca 35 mg kyseliny chlorogenové. Stejné množství zrna praženého 12 minut při 230 stupních obsahuje už jen poloviční množství a zrno pražené 21 minut při 250 stupních neobsahuje už téměř žádné množství kyseliny chlorogenové. Pražená kávový zrna obshují v průměru kolem 2–7 mg kyseliny chlorogenové na gram váhy.\n\nV dubnu a září 2012 představila show Dr. Oze zelený kávový extrakt a provedla vlastní nevědeckou studii o účinnosti. Host na této show, Lindsey Duncan, byl Federální obchodní komisí pokutován pokutou 9 milionů dolarů za podání klamavých a nepodložených nároků týkajících se produktů zelené kávy propagovaných na výstavě Dr. Oz.\n"}
{"id": "1556518", "url": "https://cs.wikipedia.org/wiki?curid=1556518", "title": "Vinogradov Igrado-3", "text": "Vinogradov Igrado-3\n\nVinogradov Igrado 3B/M () bylo sovětské experimentální lehké letadlo. Letoun byl vytvořen na přelomu 20. a 30. let konstruktérem ing. Ivanem Nikolajevičem Vinogradovem, vojenským pilotem-veteránem z první světové války.\n\nSovětské státní organizace jako Centrální aerohydrodynamický institut (CAGI), Výzkumný ústav leteckých sil (NII VVS) a letecké ústavy v Charkově a Moskvě (ChAI a MAI) ve 20. letech financovaly nespočet programů pro konstrukci a stavbu letadel. Jedním z podporovaných konstruktérů byl i I. N. Vinogradov. \n\nNa konci 20. let 20. století navrhl veteránský pilot Ivan Vinogradov neobvyklý koncept modulárního letadla, které bylo nazváno Vinogradov Igrado 3B/M. Toto experimentální letadlo mělo být schopno sloužit jako dvouplošník a po demontáži horního křídla jako dolnokřídlý jednoplošník. Letadlo bylo postaveno v letech 1931 v dílnách Moskevské letecké školy Osoaviachimu (pozdější DOSAAF), ve škole FZU M. V. Frunzeho.\n\nLehký letoun byl jednomotorový, dvoumístný, v základní variantě jako dvouplošník. Konstrukce letounu byla smíšená: kov a dřevo. Přední část trupu byla hliníková s vlnitým opláštěním, zatímco křídla byla dřevěná s plátěným potahem a ocasní část byla převážně ze dřeva. Horní křídlo bylo neseno trubkovými vzpěrami, baldachýnem. Křidélka byla pouze na dolním křídle, po celé délce rozpětí křídla. Šikmé vzpěry mezi křídly byly rovněž trubkové. Vzpěry použité na letounu byly z oceli nebo z hliníkové slitiny. Křídla bylo možné sklopit po stranách trupu. Ocasní část měla vyztužený dřevěný rám a potah překližkou. \n\nPodvozek byl vybaven lehce odnímatelným zařízením umožňujícím použití s lyží nebo plováků. Letoun byl poháněn československým vzduchem chlazeným hvězdicovým pětiválcovým motorem Walter NZ-60.\n\nExperiment spočíval v možnosti demontovat horní křídlo a vytvořit tím dolnoplošník. Jednalo se tedy o kombinovaný dvousedadlový dvouplošník s odnímatelným horním křídlem. \n\nLetoun Igrado poprvé vzlétl v roce 1930 pilotován Vinogradovem, avšak hned při vzletu letadlo havarovalo. Během zimy 1930/31 byl letoun opraven. V květnu 1931 provedl Vinogardov několik vzletů. Vinogradov však rychle zjistil, že v konfiguraci dvouplošníku je použitý motor Walter NZ-60 o výkonu 60 k výkonově nedostatečný. Ještě méně vhodný by byl pro použití jako jednoplošníku. Vinogradov sice plánoval instalaci výkonnějšího motoru, ale k tomu již nedošlo.\n\nByl to však pokus o vytvoření univerzálního, víceúčelového lehkého letadla. \n\nÚdaje dle\n\n\n\n\n\n"}
{"id": "1556522", "url": "https://cs.wikipedia.org/wiki?curid=1556522", "title": "Ja'akov Reischer", "text": "Ja'akov Reischer\n\nJa'akov ben Josef Reischer (původním příjmením \"Bakofen\" / \"Bechofen\", 1661, Praha – únor 1733, Mety) byl pražský rabín a halachista.\n\nNarodil se jako syn rabiho Josefa, autora \"Giv'ot olam\". Studoval u pražského rabína Aharona Šim'ona Spiry a později se oženil s dcerou jeho syna Benjamina Wolfa. Jeho švagrem byl také David Oppenheimer, s nímž Reischer udržoval korespondenci.\n\nReischer působil jako \"dajan\" v Praze, později byl povolán do rabinátu v Minsku a v haličském Řešově (v jidiš \"Reische\"), po němž si změnil příjmení na \"Reischer\". Následně v letech 1713–1719 zastával rabínské funkce v Ansbachu a Wormsu, odkud nakonec odešel do Met, kde úřadoval jako vrchní rabín až do své smrti v únoru 1733. Po smrti byl pochován na židovském hřbitově v Metách.\n\nJeho syn Šimon Reischer († 31. srpna 1714), byl také vynkajícím talmudistou a působil jako rabín v Roudnici nad Labem.\n\nReischer je autorem následujících spisů:\n\n\n"}
{"id": "1556529", "url": "https://cs.wikipedia.org/wiki?curid=1556529", "title": "Petr Staňkovský", "text": "Petr Staňkovský\n\nPetr Staňkovský (* 15. července 1947) je bývalý český hokejový útočník. \n\nV československé lize hrál za CHZ Litvínov a Duklu Košice. Odehrál 5 ligových sezón.\n\n"}
{"id": "1556536", "url": "https://cs.wikipedia.org/wiki?curid=1556536", "title": "CD El Nacional", "text": "CD El Nacional\n\nClub Deportivo El Nacional, zkráceně CD El Nacional či El Nacional, je ekvádorský fotbalový klub. Sídlí ve městě Quito, kde hraje na stadionu Estadio Olímpico Atahualpa. Hraje nejvyšší ekvádorskou soutěž Serii A, kterou dosud dokázal vyhrát 13×. Tým má červené dresy.\n\nKlub byl založen roku 1964 a až do roku 2013 byl řízen armádou. V týmu hrají tradičně jen Ekvádorci.\n\nV letech 1976, 1977 a 1978 tým vyhrál 3× v řadě ligu.\n\nV letech 1982, 1983 a 1984 tým vyhrál 3× v řadě ligu. Roku 1985 se dostal nejdále v Poháru osvoboditelů: do semifinále.\n\n\n"}
{"id": "1556543", "url": "https://cs.wikipedia.org/wiki?curid=1556543", "title": "Evangelický hřbitov v Křížlicích", "text": "Evangelický hřbitov v Křížlicích\n\nEvangelický hřbitov v Křížlicích se nachází v obci Jestřabí v Krkonoších v místní části Křížlice u evangelického kostela. Od roku 2019 je chráněn jako kulturní památka v rámci soboru staveb evangelického sboru, v jehož je vlastnictví. Rozloha hřbitova činí přes 1 500 m².\n\nEvangelický hřbitov vznikl v Křížlicích v souvislosti s postavením původní toleranční modlitebny výše nad vesnicí v roce 1786.\n\nHřbitov s márnicí a oplocením se dvěma branami je situovaný na pozemcích obdélníkového tvaru kolem kostela. Z řady dochovaných náhrobků patří z hlediska kulturně-historického k nejzajímavějším náhrobek rodiny Nechanické a Kobrovy se sochami anděla a plačky, která je dílem Antonína Suchardy, či náhrobek pastorské rodiny Molnárů se sochou Krista s křížem. \n\n\n"}
{"id": "1556545", "url": "https://cs.wikipedia.org/wiki?curid=1556545", "title": "Nestor úzkozobý", "text": "Nestor úzkozobý\n\nNestor úzkozobý, známý také jako nestor norfolkský (\"Nestor productus\"), je vyhynulým druhem papouška, který náleží do čeledi kakapovití (Strigopidae) a rodu nestor (\"Nestor\"). Jeho nejbližší příbuzný je nestor kaka (\"Nestor meridionalis\") z Nového Zélandu. Nestor úzkozobý byl statný papoušek, asi 38 cm velký, jemuž jméno vynesl dlouhý, dolů zahnutý zobák. Nestor úzkozobý se vyskytoval na ostrově Norfolk a také na dvou malých blízkých ostrovech Phillip Island a Nepean Island. Biologie tohoto druhu zůstala neprobádána a je v mnoha ohledech hádankou. Podobně jako nestor kaka mohl nestor úzkozobý obývat lesní oblasti a žít buď solitérně, anebo v menších skupinkách. Jednalo se o špatného letce, který často pobýval na zemi. Druh nebyl plachý a v zajetí se dal snadno ochočit. Hnízdil pravděpodobně ve stromových dutinách a snůška činila asi 4 vejce, avšak i tyto informace jsou sporné.\n\nDruh poprvé popsal britský ornitolog John Gould roku 1836 pod původním vědeckým jménem \"Plyctolophus productus\". Již tehdy byl však pták na pokraji vyhynutí. Ostrov Norfolk byl objeven roku 1774 během druhé plavby Jamese Cooka a od roku 1788 sloužil jako trestanecká kolonie. To s sebou přineslo jak ničení lesních porostů, tak lov papoušků pro maso a introdukci nových predátorů. Již na konci 30. let 19. století nebyl nestor úzkozobý na Norfolku nalezen. Menší populace pravděpodobně přežívaly na ostrově Phillip, kde však byly vystaveny vlivu vysazených prasat, koz a králíků, kteří měli negativní vliv na tamní vegetaci. Poslední známý jedinec nestora úzkozobého uhynul v zajetí v Londýně někdy po roce 1851. Některé exempláře a fosilní pozůstatky schraňují muzea po celém světě, jeden exemplář náleží i Národnímu muzeu v Praze.\n\nPrvním evropským přírodovědcem, který nestora úzkozobého pozoroval, byl německý pastor a ornitolog Johann Reinhold Forster. Tento muž se společně se svým synem Georgem zúčastnil druhé plavby Jamese Cooka do Tichomoří mezi lety 1772 až 1775. Ostrov, Cookem pojmenovaný jako Norfolk, expedice objevila v říjnu roku 1774 a z této doby také pochází první zmínka o nestorovi. Cook si do svého deníku zapsal, že na ostrově „žily stejné druhy holubů a papoušků jako na Novém Zélandu”. Nestora úzkozobého zvěčnil roku 1790 na akvarelu důstojník Britského královského námořnictva a druhý guvernér Nového Jižního Walesu John Hunter, který na ostrově ztroskotal. Pták je vykreslen na lilkovité rostlině druhu \"Solanum aviculare\" a jedná se o jedinou kresbu živého ptáka v jeho přirozeném prostředí. Druh poprvé vědecky popsal britský ornitolog John Gould roku 1836, přičemž zvolil vědecké jméno \"Plyctolophus productus\". Současná systematika řadí nestora úzkozobého do rodu nestor (\"Nestor\"), nesoucí jméno bájného Nestóra z řecké mytologie. Druhové jméno \"\" pochází z latiny a znamená „prodloužený”, odkazuje tak na extrémně dlouhý papouškův zobák. Původní jméno \"Plyctolophus productus\" je vědeckým synonymem. Nestor úzkozobý je monotypickým taxonem a netvoří tedy žádné poddruhy.\n\nO vnitrodruhové systematice nestora úzkozobého ovšem v minulosti panovaly nejasnosti. U některých jedinců se totiž vyvíjel zobák až abnormálně velký, pravděpodobně šlo o jistou formu deformity. Tato abnormálnost nicméně zaujala česko-rakouského zoologa Augusta von Pelzelna, který pro tyto jedince vytvořil nový druh \"Nestor norfolcensis\". Někteří další zoologové tento nový druh uznávali a zvláště baron (a zoolog) Lionel Walter Rothschild spekuloval, že tito podle něj specializovaní papoušci mohli žít na Ostrově lorda Howa. Pro tato tvrzení nicméně neexistují důkazy. Druh \"Nestor norfolcensis\" se později stal synonymem k \"Nestor productus\".\n\nV rámci mezidruhové příbuznosti se nestor úzkozobý řadí do čeledi kakapovití (Strigopidae) a v ní do podčeledi Nestorinae a jediného rodu \"Nestor\". Čeleď kakapovitých kromě rodu \"Nestor\" tvoří ještě rod \"Strigops\" (v podčeledi Strigopinae) s jediným druhem kakapem sovím (\"S. habroptila\"). Podle jiné systematiky tvoří nestorové vlastní čeleď Nestoridae, která společně s čeledí kakapovitých Strigopidae tvoří nadčeleď Strigopoidea. Nestorové a kakapové představují bazální klad vůči všem ostatním papouškům. Samotné linie nestorů a kakapů se na Novém Zélandu rozdělily před 23 až 29 miliony lety. Nestor kea (\"N. notabilis\") se od nestora kaky (\"Nestor meridionalis\") oddělil před asi 2,3 až 4,4 miliony let. Nestor kaka se následně rozdělil do svých dvou poddruhů (na Severním a Jižním ostrově) a dal vzniknout také dvěma novým druhům: nestoru úzkozobému a druhu \"Nestor chathamensis\". Nestor kaka je považován za nejbližšího příbuzného nestora úzkozobého. V některých publikacích se lze setkat i s tím, že je nestor úzkozobý hodnocen jako poddruh nestora kaky.\n\nNestor úzkozobý dosahoval velikosti asi 38 cm. Jednalo se o velkého a statného papouška, který se vyznačoval kratšími křídly a krátkým ocasem, ale mohutnými končetinami. Typickým znakem byl také dlouhý dolů zahnutý zobák. Australský ornitolog a odborník na papoušky Joseph Forshaw uvádí ve své knize přesnější měření založená na několika jedincích. Rozměry jednoho samce byly: křídlo měřilo 259 mm, ocas 130 mm, zobák 48 mm a tarsometatarsus 35 mm. Rozměry jedné samice činily: křídlo 261 mm, ocas 128 mm, zobák 42 mm, tarsometatarsus 33 mm. Rozměry pěti jedinců nejasného pohlaví činily: křídlo 232–259 mm, ocas 121–145 mm, zobák 40–49 mm a tarsometatarsus 32–38 mm. Rozměry tarsometatarsu však na základě muzejních vzorků nejsou u ptáků příliš přesné, protože jejich končetiny bývají často zkrouceny a umístěny v nepřirozených polohách.\n\nZbarvení peří nestora úzkozobého bylo rozmanité, nicméně pohybovalo se především od nazelenale popelavé až po hnědou, s oranžovými odstíny, ocas byl hnědý. Horní část hrudi měla barvu šedavě hnědou, přičemž spodní strana těla následně přecházela do žlutooranžové. Na stehnech bylo zbarvení hnědé až červenohnědé, kostřec byl matně červený. Zbarvení hlavy bylo na čele, koruně a šíji hnědošedé až hnědé, na tvářích světlejší, žlutavé až oranžové, někdy až lehce do červena. Duhovka měla zbarvení tmavě hnědé, dlouhý zobák byl hnědošedý a končetiny olivově hnědé. Nevyvinul se výrazný pohlavní dimorfismus. Juvenilní jedinci se vcelku podobali dospělcům, ale postrádali žlutočervené znaky na prsou, místo toho byl jejich hrudník olivově hnědý.\n\nNestor úzkozobý se vyskytoval výhradně na ostrově Norfolk, jenž leží asi 740 km severozápadně od Nového Zélandu, a na blízkém ostrově Phillip Island, který leží asi 6 km jižně od Norfolku. Australský ornitolog a odborník na papoušky Joseph Forshaw uvádí výskyt také na blízkém ostrůvku Nepean Island, který je vzdálen jen několik set metrů od Norfolku. Vzhledem k tomu, že byl nestor úzkozobý spíše špatný letec, je možné, že mezi ostrovy nepřelétával, Forshaw je naopak toho názoru, že se mezi jednotlivými ostrovy pohybovat mohl. Co se týče biologie, nedochovalo se dostatečné množství informací. Jelikož nejbližší příbuzný, novozélandský nestor kaka, je lesním druhem, lze předpokládat, že i nestor úzkozobý mohl žít v lesích. Nestoři kaka žijí buď samostatně nebo v menších skupinkách a je možné, že nestor úzkozobý si vytvářel podobnou sociální strukturu. Nestor kaka obhajuje teritorium o rozloze asi 15,5 ha. Dobové zprávy hovoří o tom, že byl druh velmi zvídavý, zároveň šlo také o špatného letce, který se často zdržoval na zemi. V případě vyrušení pták odletěl do porostů blahočetů, přičemž si při pohybu ve větvích pomáhal svým zobákem. Jisté podrobnosti o tomto druhu poskytl John Gould, který ptáka pozoroval v zajetí v Sydney někdy okolo roku 1838. Chovaný pták patřil jistému majoru Andersonovi a pocházel z ostrova Phillip Island, kde se pohyboval podle slov paní Andersonové jak na zemi ve skalnatém terénu, tak na vrcholcích vysokých stromů. Papoušek se zde živil nektarem rostlin (zřejmě slézovitá rostlina \"Lagunaria patersonia\"). V konzumaci této potravy mu pomáhal přizpůsobený jazyk s úzkým zrohovatělým výrůstkem na své spodní straně. Jazyk dle slov Goulda připomínal lidský prst s nehtem na dolní části. Nicméně velikost a síla nestorova zobáku naznačují, že se druh živil i jinou potravou a zřejmě svůj zobák využíval k vytahování larev hmyzu z trouchnivějícího dřeva a pravděpodobně konzumoval i jinou potravou dostupnou v ostrovních lesích, jako bylo ovoce nebo semena. Gould o něco později pozoroval nestora úzkozobého v zajetí také v Londýně a zde chovaný pták byl krmen listy salátů a jiné zeleniny, stejně tak jako ovocnými šťávami a mléčnými výrobky. Nestor úzkozobý se ozýval nepříjemným chraplavým voláním, které se podobalo psímu štěkání. O rozmnožování tohoto druhu není zjištěno téměř nic. Gouldovi se od paní Andersonové dostalo informace, že druh hnízdil v dutinách stromů a snůška činila čtyři vejce, avšak dané informace se mu nepodařilo ověřit.\n\nNestor úzkozobý je Mezinárodním svazem ochrany přírody (IUCN) hodnocen jako vyhynulý taxon. Vyhynul následkem kombinace ztráty biotopu a nadměrného lovu. Cook ostrov Norfolk objevil roku 1774 a ten mezi lety 1788 až 1814 a následně také v období mezi roky 1825 až 1854 sloužil jako trestanecká kolonie. Vzhledem k tomu, že všechny ostrovy, na kterých se nestor vyskytoval, jsou poměrně malé (ostrov Norfolk má rozlohu asi 35 km, ostrov Phillip asi 190 ha a ostrov Nepean pouhých 10 ha), nemohly už před lidským osídlením uživit početnou populaci papoušků. Následkem lidské kolonizace pak došlo k přetvoření původního vzhledu ostrova, jeho velká část byla odlesněna pro zemědělství a výstavbu. Souběžně s tím byl také nestor úzkozobý společně s jinými druhy ptáků, jako byli buřňák hnědohlavý (\"Pterodroma solandri\") nebo dnes již také vyhynulý poddruh holuba maorského \"Hemiphaga novaeseelandiae spadicea\", loven osadníky a trestanci pro maso. Zejména po ztroskotání lodi Britského královského námořnictva \"Sirius\" v březnu roku 1790, na jejíž palubě byl kapitán John Hunter, jenž ptáka ilustroval, byla hladovějící posádka nucena zdejší ptáky lovit. Námořníci byli nuceni na ostrově strávit téměř rok až do února 1791, než byli jinou lodí zachráněni a převezeni zpět do Anglie. Ptáci se snadno lovili, protože nebyli plaší.\n\nNebezpečí pro nestora úzkozobého plynulo také ze strany nepůvodních predátorů, jako byly zdivočelé kočky dovezené na ostrov. Na ostrově Phillip došlo také k vysazení prasat, koz a králíků, kteří měli negativní vliv na vegetaci ostrova. Docházelo rovněž k odchytávání ptáků pro klecový chov, zejména protože se dali snadno ochočit a v zajetí se dobře chovali. Nestor úzkozobý kvůli všem těmto faktorům na ostrově Norfolk vyhynul někdy kolem doby vytváření druhé trestanecké kolonie − což lze usuzovat na základě toho, že Abel D. W. Best, jenž mezi roky 1838 až 1839 prováděl na ostrově komplexní ornitologický průzkum, se o ptákovi nezmiňoval. Na ostrově Phillip zřejmě menší populace nestorů úzkozobých přežívaly o něco déle. Poslední známý jedinec nestora úzkozobého uhynul v zajetí v Londýně někdy po roce 1851.\nNěkteré exempláře nestorů úzkozobých jsou uchovány v muzeích po celém světě, přičemž všechny vzorky se známým původem pocházejí z ostrova Phillip. Exempláře vlastní konkrétně muzejní instituce v Besançonu (Francie), v Amsterdamu a Leidenu (Nizozemsko), Kielu, Berlíně, Frankfurtu, Drážďanech a Göttingenu (Německo), Vídni (Rakousko), Birminghamu, Cambridgi, Tringu, Liverpoolu, Londýně (Velká Británie), Florencii (Itálie), Melbourne (Austrálie), New Yorku, Washingtonu, Filadelfii (USA) a jeden vzorek neznámého pohlaví vlastní také Národní muzeum v Praze. Pražský vzorek P6V-004385 pochází ze sbírky rakouského přírodovědce a důstojníka rakouské armády Christopha Feldegga. Zajímavé jsou také vzorky z leidenského muzea, které vlastní jednu samici (vzorek RMNH 110.068) a jednoho samce (vzorek RMNH 110.061) nestora úzkozobého. Původ vzorku samce z ostrova Phillip, který je datován do roku 1863, je neznámý. Pokud by však opravdu byl pták uloven roku 1863 (a nebyl tehdy např. jen zakoupen z jiné sbírky), značilo by to, že nestor na ostrově přežíval ještě v 60. letech. Ze stejné skupiny ptáků jako v leidenském muzeu pochází i amsterdamský vzorek neznámého pohlaví ZMA 3164. Muzeum v Sydney vlastní jeden vysušený exemplář. Mimoto jsou dochovány některé fosilní zbytky z nejméně devíti jedinců.\n\n"}
{"id": "1556559", "url": "https://cs.wikipedia.org/wiki?curid=1556559", "title": "Vodní pólo na Letních olympijských hrách 2020", "text": "Vodní pólo na Letních olympijských hrách 2020\n\nVodní pólo na Letních olympijských hrách 2020 zahrnovalo turnaje mužů a žen. Turnaje mužů se zúčastnilo dvanáct družstev, turnaje žen šest týmů, hrálo se od xx.srpen do xx.srpen 2020.\n\n\n\"V = výhry, R = remízy, P = porážky.\"\n\n\n\"V = výhry, R = remízy, P = porážky.\"\n"}
{"id": "1556564", "url": "https://cs.wikipedia.org/wiki?curid=1556564", "title": "Jan Grolich", "text": "Jan Grolich\n\nJan Grolich (* 11. června 1984) je český politik a advokát, od roku 2016 zastupitel Jihomoravského kraje, od roku 2010 starosta obce Velatice v okrese Brno-venkov, člen KDU-ČSL.\n\nV letech 1999 až 2003 absolvoval Biskupské gymnázium Brno, v letech 2003 až 2004 navštěvoval Státní jazykovou školu. V letech 2004 až 2009 vystudoval právo na Právnické fakultě Masarykovy univerzity (získal titul Mgr.).\n\nV Brně absolvoval advokátní praxi, ale advokátní zkoušky skládal již během starostování. Právu se již profesně nevěnuje.\n\nJan Grolich žije v obci Velatice v okrese Brno-venkov. Od roku 2010 je ženatý.\n\nV komunálních volbách v roce 2010 byl jako nestraník za KDU-ČSL zvolen zastupitelem obce Velatice, když vedl tamní kandidátku. Následně se stal i starostou. Mandát zastupitele a starosty obce pak obhájil ve volbách v roce 2014 (již člen KDU-ČSL na kandidátce \"\"KDU-ČSL a nestraníci\"\") i ve volbách v roce 2018 (opět na kandidátce \"\"KDU-ČSL a nestraníci\"\").\n\nV krajských volbách v roce 2016 byl za KDU-ČSL zvolen zastupitelem Jihomoravského kraje. V krajských volbách v roce 2020 je lídrem KDU-ČSL v Jihomoravském kraji.\n\nVe volbách do Poslanecké sněmovny PČR v roce 2017 kandidoval v Jihomoravském kraji na posledním místě kandidátky KDU-ČSL, ale neuspěl.\n"}
{"id": "1556565", "url": "https://cs.wikipedia.org/wiki?curid=1556565", "title": "NGC 3184", "text": "NGC 3184\n\nNGC 3184 je spirální galaxie v souhvězdí Velké medvědice. Objevil ji William Herschel 18. března 1787.\n\nTato galaxie leží 0,75° západně od hvězdy Tania Australis (μ UMa), která má hvězdnou velikost 3,1. Má úhlovou velikost asi 7′ a jako drobná kulatá mlhavá skvrna je vidět i menším hvězdářským dalekohledem. Náznaky spirální struktury ukáže až velký hvězdářský dalekohled.\n\nOdhady vzdálenosti této galaxie se velmi různí v rozsahu od 25 do 55 milionů světelných let. Dvě jasnější oblasti v galaxii, které odpovídají oblastem ionizovaného vodíku, dostaly v katalogu New General Catalogue vlastní označení NGC 3180 a NGC 3181.\n\nV této galaxii bylo pozorováno několik supernov: SN 1999gi typu II s magnitudou 14,5, SN 1937F s magnitudou 13,5 a dvě supernovy v roce 1921 označené SN 1921B (magnituda 13,5) a SN 1921C (magnituda 11). Událost označená SN 2010dn bylo pouze vzplanutí obří modré proměnné hvězdy.\n\n"}
{"id": "1556581", "url": "https://cs.wikipedia.org/wiki?curid=1556581", "title": "Pérez Prado", "text": "Pérez Prado\n\nDámaso Pérez Prado (11. prosince 1916 Matanzas – 14. září 1989 Ciudad de México) byl kubánský hudební skladatel a aranžér. Byl průkopníkem stylu mambo a jeho komerčně nejúspěšnějším představitelem. Byl známý pod přezdívkou „Cara de foca“ (Tulení tvář).\n\nZačínal jako klavírista, v roce 1936 nastoupil do skupiny Sonora Matancera, později odešel do Havany a přidal se k souboru Orquesta Casino de la Playa. Od roku 1949 žil v Mexiku, kde založil vlastní kapelu a podepsal smlouvu se společnosti RCA Records. Hrál také sám sebe v hudebních filmech \"Serenata en Acapulco\" a \"Cha-Cha-Cha Boom!\". V roce 1980 získal mexické občanství. Jeho nástupcem se stal syn Pérez Prado, Jr. \n\nJeho nejúspěšnějšími skladbami byly „Mambo No. 5“ (kterou později zpopularizoval Lou Bega) a „Patricia“ (známá z filmu \"Sladký život\"). Do čela žebříčků popularity se dostala také jeho instrumentální verze francouzské písně „Cerisiers Roses et Pommiers Blancs“. V roce 1999 byl posmrtně zařazen do International Latin Music Hall of Fame.\n"}
{"id": "1556585", "url": "https://cs.wikipedia.org/wiki?curid=1556585", "title": "Mistrovství Československa v silniční cyklistice 1983", "text": "Mistrovství Československa v silniční cyklistice 1983\n\nMistrovství Československa v silniční cyklistice 1983 se konalo ve 3 disciplínách mužů a jedné žen.\n\nČasovka družstev na 4x100 km se jel 27. července 1983 v Děčíně \n\nZávod jednotlivců na 201,6 km se jel 30. července 1983 v Plzni \n\nČasovka jednotlivců na 47 km se jela 8. října 1983 v Mostu pri Bratislavě \n\nZávod žen na 55 km se jel 4. srpna 1983 v Holých Vrchách \n"}
{"id": "1556594", "url": "https://cs.wikipedia.org/wiki?curid=1556594", "title": "Mediální rada", "text": "Mediální rada\n\nMediální rada je podle českého právního řádu kontrolní orgán, který vykonává kontrolu činnosti veřejnoprávních institucí. V České republice existují tři: Rada České televize, Rada Českého rozhlasu, Rada České tiskové kanceláře (ČTK).\n\nNaproti tomu Rada pro rozhlasové a televizní vysílání (RRTV) je státní úřad, který dohlíží na dodržování zákona napříč mediálním trhem a uděluje například licence pro vysílání soukromých stanic.\n\nVšechny členy do mediálních rad volí hlasováním Poslanecká sněmovna Parlamentu České republiky. Kandidáty do Rady ČTK a RRTV navrhují přímo poslanecké kluby, zatímco kandidáty do Rady ČT a Rada ČRo navrhují “organizace a sdružení představující kulturní, regionální, sociální, odborové, zaměstnavatelské, náboženské, vzdělávací, vědecké, ekologické a národnostní zájmy”.  \n\nRada ČT se řídí zákonem č. 483/1991 Sb., o České televizi, ve znění pozdějších předpisů. \n\nRada ČRo se řídí zákonem č. 484/1991 Sb., o Českém rozhlasu, ve znění pozdějších předpisů.\n\nRada ČTK se řídí zákonem č. 517/1992 Sb., o České tiskové kanceláři.\n\nV lednu 2020 Nadační fond nezávislé žurnalistiky spustil web, který souhrnně popisuje působnost mediálních rad a způsob volby členů. \n"}
{"id": "1556600", "url": "https://cs.wikipedia.org/wiki?curid=1556600", "title": "Jan Pálffy (rozcestník)", "text": "Jan Pálffy (rozcestník)\n\nJan (Ján) Pálffy (maď. \"Pállfy János\", starší podoba \"Jan Pálffi\") je jméno několika osob uherského šlechtického rodu Pállfyů:\n\n"}
{"id": "1556604", "url": "https://cs.wikipedia.org/wiki?curid=1556604", "title": "Ewa Siatkowska", "text": "Ewa Siatkowska\n\nEwa Siatkowska (* 1930) je polská jazykovědkyně, slavistka a bohemistka. Zajímá se o historii jazyka a lexikologii.\n\nV roce 1965 obhájila dizertační práci. Habilitovala se v roce 1976 na základě práce \"Zachodniosłowiańskie zawołania na zwierzęta. Stan obecny, funkcje historyczne, stosunek do systemu językowego\". V roce 1990 získala akademický titul profesora.\n\nJe autorkou 100 publikací, včetně několika knih. Věnovala se západoslovanským jazykům, češtině a lužické srbštině. Je rovněž zakladatelkou časopisu „Zeszyty Łużyckie”.\n"}
{"id": "1556606", "url": "https://cs.wikipedia.org/wiki?curid=1556606", "title": "Lechosław Jocz", "text": "Lechosław Jocz\n\nLechosław Jocz (* 7. října 1983) je polský jazykovědec a dialektolog, sorabista a kašubista. Je specialistou v oblasti kašubské fonetiky a fonologie.\n\nJeho disertační práce byla zveřejněna v Štětíně v roce 2011. Po získání doktorátu na univerzitě v Lipsku pracoval jako držitel stipendia v Budyšíně a potom v Lipsku. Zúčastnil se více než deseti polských a mezinárodních konferencích. Od roku 2015 působí jako mimořádný profesor na Katedře polského jazyka na Fakultě humanitních věd v Gorzowie Wielkopolskim.\n\nV roce 2016 získal Cenu Gerarda Labudy za publikace o kašubském jazyce (\"System samogłoskowy współczesnych gwar centralnokaszubskich\" a \"System spółgłoskowy współczesnych gwar centralnokaszubskich\").\n\nByl redaktorem časopisu „Sor@pis” i členem redakční rady časopisu „Slavia Occidentalis”. Je také členem Kašubského institutu a Komise pro fonetiku a fonologie při Mezinárodním výboru slavistů.\n\n"}
{"id": "1556611", "url": "https://cs.wikipedia.org/wiki?curid=1556611", "title": "Piotr Bąk", "text": "Piotr Bąk\n\nPiotr Bąk (1911–2000) byl polský jazykovědec.\n\nV roce 1938 ukončil magisterské studium. V roce 1962 obhájil na Varšavské univerzitě dizertační práci \"Gwara okolic Kramska\", připravenou pod dohledem Zdzisława Stiebera.\n\nByl autorem publikací v oblasti lingvistiky, kultury živého slova a metodiky výuky polského jazyka, publikovaných v časopisech „Język Polski“, „Polonistyka“, „Poradnik Językowy“ i sbornících „Rozprawy Komisji Językowej Łódzkiego Towarzystwa Naukowego“ a „Zeszyty Naukowe Uniwersytetu Łódzkiego“.\n\n\n"}
{"id": "1556617", "url": "https://cs.wikipedia.org/wiki?curid=1556617", "title": "Kuchyně Toga", "text": "Kuchyně Toga\n\nKuchyně Toga je kombinací afrických, francouzských a německých vlivů. Základní potravinou v Togu je kukuřice, dále se používá rýže, čirok, jáhly, batáty (sladké brambory), plantainy, okra, arašídy, zelenina a fazole. Maso se používá nejčastěji rybí nebo kuřecí, někdy se na maso loví i krysy.\n\n"}
{"id": "1556618", "url": "https://cs.wikipedia.org/wiki?curid=1556618", "title": "Renata Grzegorczykowa", "text": "Renata Grzegorczykowa\n\nRenata Grzegorczykowa (* 19. června 1931) je polská jazykovědkyně, polonistka a slavistka. Mezi její výzkumné zájmy patří gramatika, slovní zásoba, sémantika i pragmatika.\n\nJe absolventkou Varšavské univerzity. V roce 1989 byla jmenována profesorem humanitních věd. Je autorkou nebo spoluautorkou více než 200 publikací z oblasti lingvistiky.\n\n"}
{"id": "1556620", "url": "https://cs.wikipedia.org/wiki?curid=1556620", "title": "VfR Mannheim", "text": "VfR Mannheim\n\nVerein für Rasenspiele Mannheim 1896 e. V., zkráceně VfR Mannheim, je německý sportovní klub, známý především jako fotbalový klub. Sídlí v městě Mannheim, kde hraje na fotbalovém stadionu Rhein-Neckar-Stadion. \n\nFotbalový klub byl jednou mistrem Německa. Dnes hraje nižší soutěže.\n\nKromě fotbalu klub provozuje či provozoval i baseball, házenou, tenis a lakros.\n\nVfR Mannheim vznikl roku 1911 sloučením \"Mannheimer Fußball Gesellschaft 1896\", \"Mannheimer VfB Union\" (do 1908 \"Fussball Gesellschaft Union 1897\") a \"Mannheimer Fussball Club Viktoria 1897\".\n\nRoku 1925 tým vyhrál jihoněmeckou ligu, v play-off o titul mistra Německa ale vypadl v osmifinále.\n\nPo reorganizaci německého fotbalu v roce 1933 hrál tým v Gaulize Baden, kterou vyhrál v letech 1935, 1938, 1939, 1943 a 1944. V play-off o titul mistra Německa se mu ale nedařilo.\n\nPo válce hrál tým v Oberlize Jih. Roku 1949 skončil tým na 2. místě a kvalifikoval se tak do play-off o titul mistra Německa. Ve čtvrtfinále porazil Hamburger SV 5:0, v semifinále Kickers Offenbach 2:1 a ve finále hraném ve Stuttgartu porazil Borussii Dortmund 3:2 po prodloužení. Mannheim byl prvním mistrem, který jako trofej dostal \"Meisterschale\", která se uděluje dodnes a nahradila původní \"Viktorii\" ztracenou na konci 2. světové války.\n\nDalší rok tým opět postoupil do play-off, kde opět porazil Borussii Dortmund v osmifinále, ale pak vypadl s Preussen Dellbrück ve čtvrtfinále.\n\nNásledoval výkonnostní sestup. Tým nikdy nehrál v 1. bundeslize založené roku 1963 a nehrává ani 2. bundesligu.\n\n\n\nOficiální stránky\n"}
{"id": "1556621", "url": "https://cs.wikipedia.org/wiki?curid=1556621", "title": "Witold Doroszewski", "text": "Witold Doroszewski\n\nWitold Doroszewski (1. května 1899, Moskva – 26. ledna 1976, Varšava) byl polský jazykovědec a lexikograf. Zabýval se gramatickým popisem polského jazyka, slovotvorbou, fonetikou, sémantikou a dialektologií.\n\nStudoval na moskevské a varšavské univerzitě a na Ecole Nationale des Langues Orientales Vivantes v Paříži. V letech 1924-1927 pracoval jako vedoucí asistent v katedre polského jazyka na Varšavské univerzitě. V roce 1928 se stal docentem, v roce 1930 předsedou katedry a mimořádným profesorem. Od roku 1938 byl řádným profesorem. V roce 1969 odešel do důchodu.\n\nByl autorem více než 400 děl z oblasti lingvistiky.\n\nPod jeho vedením byl vypracovan první po válce novodobý slovník polštiny.\n\n"}
{"id": "1556623", "url": "https://cs.wikipedia.org/wiki?curid=1556623", "title": "Kostel svatých Šimona a Judy (Týnec nad Sázavou)", "text": "Kostel svatých Šimona a Judy (Týnec nad Sázavou)\n\nKostel svatých Šimona a Judy v Týnci nad Sázavou se nachází v centru města Týnec nad Sázavou na místě starého hřbitova, jižním směrem od hradu. V těsné blízkosti kostela se nachází výrazná obdélníková dvoupatrová neorenesanční budova se sedlovou střechou a s velkými bohatě členěnými štíty z konce 19. století – měšťanský dům „U Micků“. \n\nDnešní (rok 2020) farní kostel svatých Šimona a Judy byl původně gotický a pocházel pravděpodobně již ze 14. století. \nZáznamy z roku 1750 popisovaly, že se na hlavním oltáři nacházel obraz svatého Šimona a Judy „starobylým způsobem malovaný“ a v hořejší části oltáře byl obraz Boha Otce. Blízko hlavního oltáře byl umístěn oltář s dřevěnou vyřezávanou sochou Panny Marie Bolestné, která byla dne 10. dubna 1700 vytažena (v neporušeném stavu) z řeky Sázavy. Socha byla zachráněna zprostřed ledových ker u vesnice Kostelec a původně prý stávala na mostě v Ledči. Hrabě Jan Josef z Vrtby spolu se svojí matkou (Barbora Kokorzowská z Kokorzowsza) nechali sochu v roce 1721 vyzdobit, o čemž svědčil latinský nápis umístěný nad sochou. V kostelní lodi bylo možno dále najít oltář svatého Jana Nepomuckého. Ke kostelu patřila i dřevěná zvonice stojící opodál. \n\nBarokní úpravy se kostel dočkal v roce 1755, kdy byl doplněn o zcela nové kněžiště s plochým stropem. Přestavba kostela byla financována díky štědrosti hraběte Františka Václava z Vrtby a jeho manželky rozené hraběnky z Klenové. Na střeše kostela byla zřízena věžička osazená starým zvonem (s gotickým nečitelným nápisem), jenž pocházel z kostela v Ledči. V rámci rozsáhlých úprav kostela byl zřízen nový hlavní oltář, v jehož prostřední části byla zasklená skříň se sochou Bolestné Panny Marie a po stranách pak byly umístěny sochy svatého Šimona a Judy. Nová zděná kostelní věž pochází z roku 1765. V letech 1783, 1788 a 1844 byl kostel třikrát vyloupen.\n\nV roce 1872 byly na kostele provedeny další úpravy – byl stržen rákosový strop kostela a loď kostela dostala současnou křížovou klenbu. \n\nV roce 1902 byl kostel opět opravován. Budova byla zvenku obílena a uvnitř byla provedena jednoduchá malba. Zcela nový hlavní oltář vytvořil truhlář Martin Dvořák z Neveklova (a řezbářské práce provedl řezbář Šoun v Benešově) podle návrhu Ing. Františka Karáska. Z Tyrol byla objednána socha Pána Ježíše na kříži. Ze starého oltáře byly ponechány sochy svatého Šimona a Judy, ale boční oltáře byly natolik sešlé, že musely být odstraněny. Kdysi hlavní oltář byl zachován a postaven v kostelní lodi na pozici postranního oltáře. Čtveřici omalovaných kostelních oken dodal Kryšpín z Prahy. Na příkaz její Jasnosti paní kněžny Hohenbergové byla v roce 1903 do kostela dodána zdarma nová křtitelnice z kamene z Požárských lomů.\n\nFarní kostel je jednoduchá neslohová stavba mající obdélníkový tvar a jednu loď s křížovou klenbou bez žeber. Kostelní loď je uzavřena pravoúhlým (v půdorysu příčný obdélník) zaobleným presbytářem (vzadu zakončen mělkou apsidovou částí s novým oltářem) s plochým stropem. V bočních stěnách se nacházejí obdélníková okna (nahoře sklenutá obloukem) vyplněná vzorkovaným sklem; na jednom z nich je napsáno věnování: „Věnovala rodina Mickova l.P. 1902“. Při západní straně kostelní lodi se nachází hranolová věž. V kostelní lodi (na epištolní straně) stojí oltář se sochou Panny Marie v zasklené skříni; po stranách se nachází menší sochy svaté Anny a svatého Jáchyma. V bocích kostelní lodi je po jednom velkém obdélníkovém okně (sklenutém nízkým obloukem), která jsou vyplněna barevně vzorkovaným sklem uprostřed s kruhovými, na skle malovanými obrazy. V jednom okně je vyobrazen svatý Josef s Ježíškem s nápisem: „Věnovali dělníci Brodečtí l.P. 1902“. Ve druhém je obraz svaté Anny s Pannou Marií. V pozadí kostelní lodi se nachází jednoduchá podklenutá kruchta. Na severní straně kostelní lodi je obdélná sakristie a malá předsíňka (před vstupem do lodi) navazující na schodiště. Fasády kostela jsou hladké, jen vnější nároží presbitáře jsou bosovaná. Ve věži kostela jsou tři zvony:\n\nFarní kostel svatých Šimona a Judy je památkově chráněn od 27. listopadu 1974. \n\nLiteratura byla převzata z externího zdroje: „Týnec nad Sázavou, kostel sv. Šimona a Judy - nové nálezy při opravách“ \n"}
{"id": "1556625", "url": "https://cs.wikipedia.org/wiki?curid=1556625", "title": "Anna Duszak", "text": "Anna Duszak\n\nAnna Antonina Duszak (4. dubna 1950 – 25. prosince 2015) byla polská jazykovědkyně. Byla průkopníkem analýzy diskurzu v Polsku.\n\nVydala více než 100 děl v oblasti analýzy diskurzu, kritické analýzy diskurzu, sociální sémiotiky, pragmatiky, sociolingvistiky a textové lingvistiky.\n\nDoktorát získala v roce 1979 na základě práce \"A Semantic Analysis of English Verbs with Semantically and Formally Related Nominal Counterparts in Present-day English\". Habilitovala v roce 1987. V roce 2004 byla jmenována profesorkou humanitních věd.\n\n"}
{"id": "1556626", "url": "https://cs.wikipedia.org/wiki?curid=1556626", "title": "Náměstí Barikád", "text": "Náměstí Barikád\n\nNáměstí Barikád je náměstí na Žižkově v Praze 3, jehož název připomíná barikády postavené za květnového povstání v roce 1945 (jen na Žižkově jich bylo 181).\n\nOd svého založení v roce 1904 náměstí neslo pojmenování \"Perštýnovo\", tím se připomínal moravský šlechtický rod pánů z Perštejna, kteří se v době husitství postavili na stranu kališníků. Svůj dnešní název náměstí Barikád získalo v roce 1952 podle barikád, které v jeho okolí vyrostly za pražského povstání v květnu 1945. \n\nNáměstí leží trochu stranou od frekventovanějších částí Žižkova, na velmi mírném svahu. Má tvar obdélníku o rozměrech asi 100 × 75 m a je ohraničeno čtyřmi ulicemi. Níže položenou delší stranou na severoseverozápadě prochází Roháčova ulice, z níž vede severně ke Koněvově ulici krátká Černínova ulice. Další ulice ohraničující náměstí jsou pak ve směru hodinových ručiček Koldínova, Žerotínova a Tovačovského. \n\nV Žerotínově ulici jsou na západní části náměstí dvě školní budovy: základní a mateřská škola (vchod z náměstí) a na rohu Střední odborná škola podnikatelská (vchod v Koldínově). V Tovačovského ulici nelze přehlédnout budovu modlitebny \"Žižkova sboru\", která patří Církvi československé husitské. Byla postavena podle projektu architekta Františka Kaliby v letech 1923–1925 a působí v ní \"Komunitní centrum na Žižkově\" (označované jako „Žižkostel“). Jeho součástí je i komunitní zahrádka „Meduňka“ vlevo nad modlitebnou. Vpravo pod modlitebnou na rohu Roháčovy ulice je šestipodlažní moderní budova, ve které sídlí vyšší odborná škola \"Husův institut teologických studií\". \n\nOstatní budovy kolem náměstí jsou činžovní domy. Samotná plocha náměstí je parkově upravená a v letech 2013–2018 prošla výraznou rekonstrukcí podle historické podoby parku zanesené v katastrální mapě. Byla obnovena i obvodová alej kolem náměstí. \n\n"}
{"id": "1556627", "url": "https://cs.wikipedia.org/wiki?curid=1556627", "title": "Kuchyně Svatého Tomáše a Princova ostrova", "text": "Kuchyně Svatého Tomáše a Princova ostrova\n\nKuchyně Svatého Tomáše a Princova ostrova je kombinací africké a portugalské kuchyně. Používá banány, taro (kolokázie jedlá), chlebovník, kukuřici, fazole, papáju, mango, chilli, kakao, kokos, kopru, kuřecí maso nebo palmový olej. Rozšířené je rybí maso a plody moře, rybářství tvoří přibližně čtvrtinu HDP Svatého Tomáše a Princova ostrova. Káva se běžně používá jako koření.\n\nVzhledem k tomu, že obdělávatelná půda tvoří jen asi 8% rozlohy Svatého Tomáše a Princova ostrova, 90% potravin se musí dovážet.\n\n\n\n"}
{"id": "1556630", "url": "https://cs.wikipedia.org/wiki?curid=1556630", "title": "Thomas G. Winner", "text": "Thomas G. Winner\n\nThomas Gustav Winner (3. května 1917 Praha – 20. dubna 2004 Cambridge (Massachusetts)) byl přední americký slavista a sémiotik původem z Prahy.\n\nNa Brownově univerzitě ve státě Rhode Island založil první sémiotické středisko v USA.\n\nByl také uznávaným odborníkem na literaturu Antona Pavloviče Čechova a proponent tartusko-moskevské sémiotické školz.\n"}
{"id": "1556631", "url": "https://cs.wikipedia.org/wiki?curid=1556631", "title": "Heinrich Schön", "text": "Heinrich Schön\n\nHeinrich Schön starší (\"Heinrich Schön der Ältere\") (* ??; † 1640 v Mnichově) byl tesař, stavitel, architekt a dvorní architekt. Od roku 1591 pracoval v Ingolstadtu a Mnichově u dvora bavorských vévodů. Od roku 1611 do roku 1620 jako dvorní stavitel.\n\nOd něj byl návrh na pevnost mnichovských vévodů \"Maxburg\", \"Dianin pavilon\" ve dvorní zahradě (\"Hofgarten\") v Mnichově (1615) a také změny na kostele Svatého Petra (\"Alter Peter)\" v Mnichově po jeho částečněm zničení bleskem (1607).\n\nPracoval na výzdobě \"Michaeliskirche\". Od roku 1610 řídil novou výstavbu západní fasády rezidence a podle náčrtů Petera Candida vyhotovil plány na výstavbu Císařského nádvoří (\"Kaiserhof\") v rezidenci.\n\nPodílel se také na stavbě starého zámku \"Schleißheim\" (1617–1623).\n\nPodle něj byla pojmenována ulice \"Schönstrasse\" v Giesingu.\n\n\"V tomto článku byl použit textu z článku Heinrich Schön der Ältere na mnichovské Wiki.\"\n\n"}
{"id": "1556632", "url": "https://cs.wikipedia.org/wiki?curid=1556632", "title": "Eugen Pauliny", "text": "Eugen Pauliny\n\nEugen Pauliny (13. prosince 1912, Zvolen – 19. května 1983, Bratislava) byl slovenský jazykovědec. Specializoval se na historii a dialektologii slovenského jazyka. Byl jednou z vedoucích osobností slovenské lingvistiky po druhé světové válce.\n\nV roce 1938 získal titul PhDr. a roku 1943 se stal docentem. Od roku 1945 byl rovněž profesorem. V roce 1968 byl jmenován doktorem věd. \n\n\n"}
{"id": "1556633", "url": "https://cs.wikipedia.org/wiki?curid=1556633", "title": "Kávová omáčka", "text": "Kávová omáčka\n\nKávová omáčka je označení pro omáčku vyrobenou z kávy. Používá se například v americké kuchyni nebo v kuchyni Svatého Tomáše a Princova ostrova. \n\nKávová omáčka se často vyrábí z instantní kávy. Obvykle bývá sladká a podává se ke sladkým pokrmům, jako jsou dorty, jedlé kaštany, zmrzlina, palačinky, pudink, suflé, batáty nebo vafle. Existuje ale i slaná verze, která se podává například ke steakům nebo k lososovi. Na Svatém Tomáši a Princově ostrově je specialitou kuře s kávovou omáčkou.\n\nFirma Ahh!Gourmet začala kávovou omáčku vyrábět průmyslově.\n\nNa výrobu omáčky se kromě kávy také používá sladidlo (nejčastěji sirup nebo javorový sirup) nebo mléko. Někdy se používají například vejce, šlehačka nebo whiskey.\n"}
{"id": "1556634", "url": "https://cs.wikipedia.org/wiki?curid=1556634", "title": "Marián Zimen", "text": "Marián Zimen\n\nMarián Zimen (3. srpen 1980 Trenčín) je bývalý slovenský fotbalový obránce a trenér. \n\nSvojí trenérskou kariéru započal v roce 2008 v Dubnici nad Váhom, kde trénoval starší dorost. Mezi lety 2013 a 2018 byl asistentem trenéra v MŠK Žilina. Od roku 2020 je asistentem trenéra v českém klubu FC Viktoria Plzeň. \n"}
{"id": "1556644", "url": "https://cs.wikipedia.org/wiki?curid=1556644", "title": "Nidum", "text": "Nidum\n\nPevnost se nacházela na nízké plošině na západním břehu řeky Neath. Tuto řeku znali Římané pod jménem Nedd. Z tamějšího osídlení se nakonec vyvinulo město Neath. \nNázev pevnosti Nidum mívá i podobu Nido. \nPevnost postavili ze dřeva pro pomocné jednotky zhruba v roce 74, pravděpodobně v první fázi obsazování Walesu Římany, za Julia Frontina (74-78), ale brzy došlo ke zmenšení plochy z 3,3 ha na 2,3 ha. Půdorys tvořil téměř přesný čtverec. \nDokud byla pevnost ze dřeva, chránily ji čtyři rovnoběžné příkopy a násep s věží, jejichž celková délka přesahovala 12 m. Z pevnosti nevedla žádná cesta ven, do pravděpodobně velmi nepřátelského okolí. V současné době z ní lze shlédnout zbytky dvou bran a místo, kudy probíhala hradba. \nPosádku mohlo zpočátku tvořit až 1000 mužů a koní, není známo, z které jednotky. Podle jiného zdroje v ní později bylo až 500 mužů pomocných jednotek. \n\nPevnost vojsko opustilo kolem roku 125, ale znovu ji využívalo zhruba od roku 140, kdy byla přestavěna z kamene. Posádka tam však zůstala jen do roku 170, potom se pevnost sto let nepoužívala. Opět v ní bylo vojsko v letech 275 až 320. \nVětšina lokality se nachází v areálu školy Dwr-y-Felin, kde se při vykopávkách v roce 2011 našly obranné věže nezvykle vysunuté ven z hradeb, aby obránci mohli střílet na útočníky, kteří se branou snažili proniknout do pevnosti. Podobné stavby existovaly o 200 nebo 300 let dříve, ale ve své době (v 1. století) to bylo jinde v Británii nevídané opatření, které si zřejmě vyžádalo nebezpečí hrozící ze strany nepřátelského kmene Silurů. \nLokalita byla poprvé odhalena v roce 1949 a kopalo se tam v souvislosti se stavbou školy i jinými pracemi v letech 1950, 1958, 1962, 1984 až 85. Při tom se našly střešní tašky a podlahové dlaždice, úlomky amfory z 1. století, fragmenty kuchyňského a stolního nádobí, které se datují od nejranější fáze výstavby až po začátek 2. století. Jeden nebo dva kusy pocházejí z poloviny 2. století. \n\nBylo také nalezeno šest mincí pocházejících z časového období od doby císaře Augusta (vládl od roku 23 př. n. l. do roku 14 n. l.) po Trajána (vládl od roku 98 do roku 117). \nNěkteré artefakty z tohoto místa jsou trvale vystaveny v muzeu zvaném Neath Museum. Lokalita je chráněnou starověkou památkou. \n"}
{"id": "1556646", "url": "https://cs.wikipedia.org/wiki?curid=1556646", "title": "IC 1727", "text": "IC 1727\n\nIC 1727 je spirální galaxie s příčkou v souhvězdí Trojúhelníku. Její zdánlivá jasnost je 11,4 a úhlová velikost 5,70′ × 2,4′. Je vzdálená 21 milionů světelných let, průměr má 30 000 světelných let. Galaxii objevil 29. listopadu 1896 Isaac Roberts.\n\nGalaxie tvoří s blízkou galaxií NGC 672 gravitačně vázanou dvojici \"Holm 46\". Vzdálenost mezi galaxiemi dvojice je méně než 90 000 světelných let. \n\n"}
{"id": "1556647", "url": "https://cs.wikipedia.org/wiki?curid=1556647", "title": "Australian Open 2020 – ženská dvouhra", "text": "Australian Open 2020 – ženská dvouhra\n\nŽenská dvouhra Australian Open 2020 probíhala ve druhé polovině ledna 2020. Do singlové soutěže australského tenisového grandslamu hraného v Melbourne Parku nastoupilo sto dvacet osm hráček. Šestnáct z nich se probojovalo z tříkolové kvalifikace. Obhájkyní titulu byla japonská světová čtyřka Naomi Ósakaová, které ve třetím kole oplatila prohru z US Open 2019 patnáctiletá Američanka Cori Gauffová. Jistotu setrvání na pozici světové jedničky i po skončení grandslamu měla Australanka Ashleigh Bartyová.\n\nPrvní grandslamovou trofej vybojovala Američanka Sofia Keninová, která se ve 21 letech stala nejmladší finalistkou od Any Ivanovićové a šampionkou od tehdy 20leté Marie Šarapovové z jejich souboje na Australian Open 2008. Debutový posun do první světové desítky z ní poprvé učinil americkou jedničku.\n\nProfesionální kariéru na turnaji ukončila bývalá světová jednička a vítězka melbournského grandslamu z roku 2018 Caroline Wozniacká. Ve třetím kole ji vyřadila Tunisanka Ons Jabeurová, která se stala první Arabkou v osmifinále i čtvtfinále dvouhry grandslamu.\n\nKanadská světová šestka Bianca Andreescuová se v týdnu před zahájením odhlásila pro nedoléčené poranění kolena, které si přivodila 30. října 2019 na Turnaji mistryň. Poprvé od Australian Open 1996 tak v soutěži chyběla úřadující šampionka US Open. \n\nZ grandslamu se také odhlásily běloruská dvojnásobná vítězka Viktoria Azarenková, Němka Andrea Petkovicová, Portoričanka Mónica Puigová a Ruska Věra Zvonarevová.\n\nRozlosování se uskutečnilo ve čtvrtek 16. ledna 2020 a první kolo bylo rozehráno horní polovinou pavouka v pondělí 20. ledna téhož roku. Podle analýzy WTA byla nejobtížnější osmina pavouka nalosována ke světové trojce Naomi Ósakaové, která přehrála semifinalistku Rogers Cupu Marii Bouzkovou. Utkání v aréně Roda Lavera otevřelo celý ročník. V této části pavouka proběhla také repríza duelu z Wimbledonu 2019 mezi nejmladší a nejstarší hráčkou, 39letou Venus Williamsovou a 15letou Cori Gauffovou. Stejně jako v All England Clubu z utkání vyšla vítězně Gauffová.\n\nSedminásobná melbournská šampionka Serena Williamsová ztratila jen tři gemy s ruskou teenagerkou Anastasijí Potapovovou. Do posledního turnaje v kariéře vstoupila Caroline Wozniacká vítězstvím nad Američankou Kristie Ahnovou.\n\nObhájkyně finálové účasti, světová osmička Petra Kvitová, deklasovala krajanku Kateřinu Siniakovou, jež po zisku úvodní hry dalších dvanáct ztratila. Dvacetičtyřletá kvalifikantka Barbora Krejčíková poprvé v kariéře vyhrála zápas dvouhry na grandslamu, když zdolala Estonku Kaiu Kanepiovou po třísetovém průběhu.\n\nDvě nejvýše nasazené, světová jednička Ashleigh Bartyová a dvojka Karolína Plíšková, mají podle analýzy WTA dobré předpoklady k postupu do druhého hracího týdne. Bartyová, která by se mohla stát první australskou vítězkou od Chris O'Neilové z roku 1978, zvládla na úvod třísetové klání s Ukrajinkou Lesjou Curenkovou. V soutěži se stala první australskou světovou jedničkou a nejvýše nasazenou ve dvouhře od Evonne Goolagongové z roku 1976. Úřadující šampionka z Brisbane Plíšková zdolala Francouzku Kristinu Mladenovicovou po dvousetovém průběhu. Světová šestnáctka Markéta Vondroušová vracející se na okruh po operaci zápěstí nenašla recept proti ruské veteránce Světlaně Kuzněcovové, když o postupující rozhodl až závěr třetí sady.\n\nTurnajová dvacítka Karolína Muchová vyhrála ve 23 letech první zápas v hlavní soutěži melbournského majoru. Za stavu her 5–2 ve třetím dějství proti Belgičance Kirsten Flipkensové nevyužila dva mečboly a postup do druhého kola na čtvrtém grandslamu v řadě získala až v supertiebreaku. Na divokou kartu hrající šampionka z roku 2008 Maria Šarapovová se na dvorce vrátila po zranění ramene. Po dvousetové porážce od chorvatské světové dvacítky Donny Vekićové se jako 145. hráčka žebříčku po grandslamu propadla do čtvrté světové stovky. \n\nMezi překvapení se zařadila dvousetová prohra dvanácté nasazené Britky Johanny Kontaové od Tunisanky Ons Jabeurové i vyřazení Sloane Stephensové od Číňanky Čang Šuaj, přestože šla Američanka v závěru druhé sady podávat na vítězství v zápase. Krizový moment v úvodním setu zvládla světová trojka Simona Halepová, která odvrátila tři setboly podávající Jennifer Bradyové a následně dovedla duel do vítězného konce. Naopak osmifinalistka z roku 2019 Amanda Anisimovová dohrála na raketě Kazašky Zariny Dijasové, která vylepšila sezónní poměr utkání na 8–1. Dvanáctá hráčka žebříčku Aryna Sabalenková nezvládla obě zkrácené hry s Carlou Suárezovou Navarrovou, trojnásobnou čtvrtfinalistkou turnaje. Ve vyrovnaném duelu zahrála Běloruska 32 vítězných míčů a vytvořila 58 nevynucených chyb. Španělka zaznamenala 18 winnerů na 36 nevynucených chyb. \n\nNa pátém grandslamu v řadě prošla do třetí fáze světová sedmička Belinda Bencicová, když zvládla koncovky obou setů proti Lotyšce Jeļeně Ostapenkové. Ve druhém z nich přitom otočila nepříznívý stav her 2–5. Také Španělka Garbiñe Muguruzaová postoupila po třísetové bitvě s Australankou Ajlou Tomljanovićovou a v probíhající sezóně si připsala již sedmou výhru. Sedmnáctá nasazená Němka Angelique Kerberová získala vyřazením Australanky Priscilly Honové, jíž organizátoři udělili divokou kartu, poprvé dvě výhry v řadě od září 2019. Světová desítka Kiki Bertensová porazila ve dvou sadách další Australanku Arinu Rodionovovou, čímž na úvodním majoru vyrovnala své maximum.\n\nPoslední zápas v Melbourne Parku odehrála 31letá Carla Suárezová Navarrová, která ve své závěrečné sezóně na okruhu nestačila na 18letou Polku Igu Świątekovou. \n\nSvětová dvojka Karolína Plíšková měla horší vstup do utkání proti sedmdesáté druhé ženě klasifikace Lauře Siegemundové z Německa, která se ujala vedení 3–1 na gemy. Další vývoj však ovládla Plíšková a po 86 minutách dvousetového klání postoupila. Premiérově nasazená na grandslamu Karolína Muchová podehla až 600. hráčce žebříčku CiCi Bellisové ze Spojených států po dvousetovém průběhu. Dvacetiletá Američanka nastoupila teprve do čtvrtého turnaje od března 2018, když byla dlouhodobě zužovaná zraněními a prodělala více operativních zákroků. Muchová vstup do sezóny komentovala slovy: „\"Hledám svoji hru. Je to frustrující, protože jsem zvyklá na lepší výkony. Na druhou stranu nehodlám panikařit.\"“ Ve větrných podmínkách svedla dvousetovou bitvu Petra Kvitová, jež proti 22leté Paule Badosové v úvodní sadě dotahovala ztrátu ze stavu 2–4 a 15:40. Španělka, hrající poprvé druhé kolo grandslamu, si v závěru druhého dějství vypracovala tři setboly v řadě. Ani jeden z nich však hráčka z konce první stovky nevyužila a Češka sérií tři her dovedla duel do vítězného konce. \n\nDvacátá pátá nasazená Ruska Jekatěrina Alexandrovová hladkou výhrou nad kvalifikantkou Barboru Krejčíkovou prodloužila sérii neporazitelnosti na 12 zápasů. Obhájkyně trofeje Naomi Ósakaová ztratila proti čínské světové dvaačtyřicítce Čeng Saj-saj stejně jako v úvodním kole šest her. Duel dokonce kopíroval průběh zápasu Japonky proti Bouzkové, když na úvod dokázala otočit nepříznivý vývoj gemů 2–4. Nezaváhala ani světová jednička Ashleigh Bartyová. Slovinka Polona Hercogová na ni uhrála jen pět her. Vyřazením belgické kvalifikantky Greet Minnenové vylepšila dvacetiletá Jelena Rybakinová sezónní bilanci zápasů již na 11–1, když na předcházejícím turnaji v Hobartu vybojovala trofej a v Šen-čenu postoupila do finále. \n\nTřicátá šestá žena klasifikace, Dánka Caroline Wozniacká, dokázala v úvodní sadě zvrátit nepříznivý stav her 1–5 a ve druhé dohnat ztrátu dvou servisů z poměru 0–3. V duelu se světovou jedenadvacítkou Dajanou Jastremskou rozhodla o postupu v koncovkách obou setů. Jastremská, kterou na okruhu doprovázela pověst simulantky využívající zdravotní přestávky k rozhození soupeřek, si opět – před gemem od možného vyřazení – vyžádala ošetření stehna. Wozniacká na to po utkání reagovala slovy: „\"Zcela evidentně se snažila mě vyhodit z rytmu. Byl to jen trik, snažila jsem se maximálně soustředit na sebe […] Jsem ráda, že jsem udržela hlavu v zápase a nenechala se vyvést z míry. Ale já ji znám, věděla jsem, co přijde\"“. Bez potíží prošla do třetího kola Američanka Serena Williamsová po dvousetové výhře nad Slovinkou Tamarou Zidanšekovou. Naopak koncovku rozhodující sady nezvládla nasazená Chorvatka Petra Martićová, jíž vyřadila třicátá devátá hráčka žebříčku Julia Görgesová. Aktivní vzájemnou bilanci zápasů tak Němka navýšila na 3–0. Rumunka Sorana Cîrsteaová vstoupila do rozhodující třetí sady proti Cori Gauffové lépe. Po prolomení servisu se ujala vedení 3–0 na gemy. Americká teenagerka však průběh otočila a postoupila do další fáze.\n\nTřísetovou porážkou od Tunisanky Ons Jabeurové ukončila profesionální kariéru bývalá světová jednička a vítězka melbournského grandslamu z roku 2018 Caroline Wozniacká, která dokázala v poslední sadě dotáhnout ztrátu her 0–3, ale v závěru opět o podání přišla. Jabeurová dominovala ve vítězných míčích, jichž zahrála 43 oproti 9 winnerům Dánky. Stala se tak historicky první Arabkou ve čtvrtém kole grandslamové dvouhry. Po skončení proběhlo s 29letou Wozniackou oficiální rozloučení, na nějž měla navázat závěrečná květnová exhibice proti Sereně Williamsové v Kodani.\n\nPřekvapením se stalo vyřazení obhájkyně trofeje a světové čtyřky Naomi Ósakaové od 15leté Američanky Cori Gauffové, která jí tak oplatila hladkou prohru z US Open 2019. Američanka figurující na šedesáté sedmé příčce žebříčku vyrovnala dvousetovou výhrou své grandslamové maximum. Ósakaová utržila z osmnácti naposledy odehraných utkání teprve druhou porážku, když v jediné předchozí měla proti Plíškové mečbol. V duelu trvajícím 67 minut využila Gauffová tři ze čtyř brejkbolů, zatímco Japonka jeden ze dvou. Členku elitní světové desítky zdolala Američanka podruhé a zajistila si posun do první padesátky klasifikace. Podruhé do osmifinále grandslamu postoupila 21letá Američanka a turnajová čtrnáctka Sofia Keninová, která v úvodním setu zlikvidovala ztrátu gemů 2–5 a odvrátila čtyři setboly Číňanky Čang Šuaj. Ve zkrácené hře druhé sady nejdříve neproměnila dva mečboly, poté zachránila setbol a zápas zakončila využitím třetího mečbolu. \n\nSvětová devítka a 38letá úřadující šampionka z Aucklandu Serena Williamsová, usilující o vyrovnání historického rekordu Margaret Courtové v počtu 24 grandslamových trofejí z dvouhry, překvapivě nezvládla duel s dvacátou devátou hráčkou žebříčku Wang Čchiang. Číňanka jí oplatila debakl ze čtvrtfinále US Open 2019 a snížila pasivní poměr vzájemných zápasů na 1–2. Američanka se již zachraňovala ve druhém setu, kdy dotáhla ztrátu her 3–5 a následně získala tiebreak. Ve třetím dějství si jako jediná vypracovala brejkové příležitosti čínská tenistka, která se favoritce vyrovnala v tvrdém a útočném stylu hry. Zatímco v utkání na US Open Wangová nezahrála ani jeden vítězný úder, v Melbourne si jich připsala 25 na 20 nevynucených chyb. Williamsová nastřílela 43 winnerů oproti 56 nevynuceným chybám. Číňanka se dostala k dvanácti brejkbolům, na rozdíl od šesti soupeřky, a proměnila tři vůči jedinému Američanky. Williamsová tak prohrála jubilejní 50. grandslamový zápas na 349 výher. Světová jednička Ashleigh Bartyová ztratila jen pět her v duelu s Jelenou Rybakinovou. Osmnáctá nasazená Američanka Alison Riskeová otočila průběh zápasu s Němkou Julií Görgesovou, jež dominovala v první sadě. Ve třetím vzájemném klání ji poprvé porazila. Španělka Garbiñe Muguruzaová ztratila jen tři gemy s ukrajinskou světovou pětkou Elinou Svitolinovou a za 68 minut popáté postoupila do osmifinále turnaje. Pasivní poměr vzájemných duelů snížila na 5–6, včetně negativní bilance na tvrdém povrchu 2–4. V osmifinále ji čekala Nizozemka Kiki Bertensová, která vyřadila Kazašku Zarinu Dijasovou po dvousetovém průběhu.\n\nAni ve třetím kole neztratila set 29letá Petra Kvitová, která za hodinu hladce přehrála Rusku Jekatěrinu Alexandrovovou. Ukončila tak její 12zápasovou neporazitelnost. V úvodní hře Češka odvrátila jedinou brejkovou hrozbu soupeřky, jež na ni v celém průběhu uhrála jen tři hry. Světová třiadvacítka Řekyně Maria Sakkariová prošla do prvního grandslamového osmifinále po vítězství nad jedenáctou ženou klasifikace Madison Keysovou. Finalistka z roku 2018 Simona Halepová si za 78 minut v prvním vzájemném duelu poradila s Kazaškou Julií Putincevovou ve dvou setech. Již postupem do třetího kola v Melbourne vyhrála poprvé od července 2019 dva zápasy v řadě. \n\nEstonka Anett Kontaveitová, figurující na třicáté první příčce, deklasovala za 49 minut světovou sedmičku Belindu Bencicovou, která získala jediný gem. Při 21 winnerech a pouze 7 nevynucených chybách se podruhé probojovala do čtvrté fáze Australian Open. Druhou účast v osmifinále grandslamu si po French Open 2019 zajistila polská teenagerka Iga Świąteková, jež vyřadila Chorvatku Donnu Vekičovou. Až v sedmém vzájemném střetnutí premiérově nestačila světová dvojka Karolína Plíšková na ruskou světovou třicítku Anastasiji Pavljučenkovovou. První vítězný gem Plíškové na podání trval 18 minut, odehráno bylo dvanáct shod a Češka odvrátila šest brejkbolů. Útočně hrající Pavljučenkovová zvládla obě zkrácené hry a po 2.25 hodinách postoupila. Obě hráčky měly nízké procento využití brejkových příležitostí. Plíšková, jež nepřešla třetím kolem poprvé od roku 2016, proměnila dva z deseti brejkbolů oproti dvěma využitým z patnácti brejkbolů Rusky. Němka Angelique Kerberová postoupila do osmifinále popáté v řadě, když v třísetové bitvě vyřadila Italku z počátku druhé světové stovky Camilu Giorgiovou. Aktivní poměr vzájemných duelů navýšila na 5–0.\n\nSvětová třiadvacítka Maria Sakkariová nenavázala na předchozí dvě výhry s Petrou Kvitovou a své první grandslamové osmifinále prohrála. V úvodní sadě prolomila podání Češky již v úvodní hře a v jejím závěru šla dvakrát podávat na vítězství v setu. Kvitová však vždy získala brejk a Řekyně o prvním dějství rozhodla až vyhranou zkrácenou hrou. Po sérii prolomených podání ve druhém setu potvrdila Češka brejk za stavu 4–3, kdy zpřesnila hru a začala méně chybovat. Čtvrté prohrané podání řecké jedničky v prostřední části duelu pak znamenalo vyrovnání sad. V rozhodující sadě již na dvorci dominovala Kvitová, která soupeřku nepustila k žádné brejkové příležitosti, sama dvakrát prolomila servis a počtvrté v kariéře prošla do čtvrfinále. Poměr vítězných míčů a nevynucených chyb u ní činil 33–46, zatímco Řekyně měla bilanci 18–30. Z třísetového klání Američanek o první účast v grandslamovém čtvrtfinále vyšla vítězně světová patnáctka Sofia Keninová, když zdolala patnáctiletou Cori Gauffovou. Po nezvládnutém úvodním tiebreaku ztratila 21letá hráčka v dalším průběhu jen tři hry. Keninová vyprodukovala méně chybných úderů, 22 nevynucených chyb na 48 Gauffové.\n\nTunisanka Ons Jabeurová navýšila o další kolo rekord první Arabky ve čtvrtfinále singla na grandslamu, když za 77 minut zdolala dvacátou sedmou nasazenou Číňanku Wang Čchiang po dvousetovém průběhu. V obou předchozích vzájemných duelech přitom světová osmasedmesátka Jabeurová nezískala ani jeden set, v lednové šenčenské přípravě uhrála pouze tři gemy. Na vítězné míče Wangovou přestřílela 29–11 a dosáhla výrazně vyšší procentuální úspěšnosti získaných míčů po druhém podání. Až ve třetím vzájemném duelu dokázala porazit světová jednička Ashleigh Bartyová devatenáctou ženu rankingu Alison Riskeovou ze Spojených států. Po hodině a 36 minutách si Australanka vypracovala první mečbol, při němž se Riskeová dopustila druhé dvojchyby v třísetovém utkání. Potřetí v kariéře tak Bartyová postoupila mezi poslední osmičku na grandslamu a zároveň vyrovnala rok staré maximum v Melbourne Parku. \n\nBelgická semifinalistka z roku 2018 Elise Mertensová, jíž patřila sedmnáctá příčka klasifikace, nezvládla s 28letou Rumunkou Simonou Halepovou závěry obou sad, v nichž přišla o rozhodující podání. Již v průběhu obou setů Halepová soupeřce prolomila servis, ve druhém dějství dokonce dvakrát, ale ta vždy srovnala stav na 4–4. Pak ovšem následoval rozhodující brejk ve prospěch rumunské světové trojky, která za 1.37 hodiny navýšila poměr vzájemných utkání na 3–1. Málo chybující Halepová se dopustila jen osmi nevynucených chyb na třicet osm Mertensové. Potřetí za sebou zdolala Španělka Garbiñe Muguruzaová nizozemskou světovou desítku Kiki Bertensovou, přestože do utkání vstoupila prohraným podáním. V každé z obou sad ztratila jediné, zatímco Nizozemka jej neudržela pětkrát. Třicátá devátá žena žebříčku tak v roce 2020 pod novou trenérkou Martínezovou navýšila poměr utkání na 9–1 a podruhé postoupila mezi poslední osmičku. \n\nJako první estonský tenista postoupila Anett Kontaveitová do čtvrtfinále dvouhry Australian Open. Rovněž se jednalo o její kariérní maximum na turnajích velké čtyřky. V roli turnajové osmadvacítky vyřadila za 2.42 hodiny v třísetové bitvě 18letou Polku Igu Świątekovou, přestože ztratila úvodní sadu v tiebreaku. V rozhodujícím dějství již Kontaveitová vedla 5–1 na gemy. Ve formě hrající Polka dokázala srovnat na 5–5, aby poté o servis znovu přišla. V utkání měla nižší 37% úspěšnost proměňování brejkbolů oproti 64 % Estonky (9 ze 14). Do třetího čtvrtfinále melbournského majoru a šestého na grandslamu postoupila Anastasija Pavljučenkovová po vyřazení německé šampionky z roku 2016 Angelique Kerberové, ačkoli ztratila úvodní sadu v tiebreaku. 28letá Ruska v utkání trvajícím 2.37 hodiny nastřílela 71 vítězných míčů oproti 35 Němky a poprvé na turnajích velké čtyřky postoupila mezi poslední osmičku dvakrát za sebou. Ve čtvrtých kolech grandslamu navýšila aktivní zápasovou bilanci na 6–1.\n\nV repríze utkání z téže fáze dvouhry 2019 oplatila světová jednička Ashleigh Bartyová prohru obhájkyni finálové účasti Petře Kvitové, jíž porazila počtvrté v řadě. Tím srovnala poměr vzájemných duelů na 4–4, v nichž vedla 4–2 na tvrdém povrchu. V úvodní sadě si obě soupeřky prolomily podání ve druhých servírovacích hrách. Češka pak nevyužila pět brejkbolů v sedmém gemu. Ve zkrácené hře si jako první vypracovala setbol, který však na podání neproměnila. V zápětí svůj první setbol využila Australanka. Psychickou výhodu zužitkovala dominantním vstupem do druhé sady, v němž se ujala vedení 4–0 na gemy. Následně obě ještě ztratily po jednom servisu. Světová jednička duel zakončila po 1.46 hodině využitím prvního mečbolu. Kvitová měla nízkou 17% úspěšnost proměňování brejkových příležitostí (2 z 12) proti 50% úspěšnosti světové jedničky (4 z 8). Bartyová prošla do semifinále jako první Australanka od Wendy Turnbullové z roku 1984. Na grandslamu vůbec poprvé porazila členku elitní světové desítky, když pět předchozích duelů s těmito hráčkami nezvládla. Proti tenistkám z Top 20 zlepšila pasivní bilanci grandslamových zápasů na 3–10. Kvitová prohrála druhé ze čtyř melbournských čtvrtfinále, jímž navázala na porážku od Věry Zvonarevové z roku 2011. Postupem Keninové do finále Češka vypadla po turnaji z první světové desítky, když figurovala na 11. příčce.\n\nPremiéru ve čtvrtfinále prožily světová patnáctka Sofia Keninová i Tunisanka z osmé desítky žebříčku Ons Jabeurová. Dvousetovou výhrou Keninová navýšila aktivní bilanci vzájemných duelů na 4–1. Po třech předchozích výhrách Američanka vždy ovládla celý turnaj. V úvodním dějství prolomila servis soupeřky dvakrát, zatímco Jabeurová získala jediný brejk. Americká hráčka však dokázala využít až šestý setbol. Druhou sadu rozhodlo ztracené podání Tunisanky v sedmé hře. Keninová tak potvrdila prvenství ze sezóny 2019 jako tenistka s nejvyšším počtem 38 vyhraných zápasů na tvrdém povrchu (spolu s Bartyovou). Poměr nevynucených chyb a vítězných míčů činil u Keninové 16–14 zatímco u Tunisanky 36–34. Jabeurová se stala první Arabkou i tuniským hráčem ve čtvrtfinále grandslamu. Rovněž do této fáze majoru postoupila jako první africký tenista od Maročana Hišáma Arázího na Australian Open 2004, respektive první Afričanka od Amandy Coetzerové na Australian Open 2001. Ve 21 letech byla Keninová nejmladší čtvrtfinalistkou a výhrou se stala první hráčkou narozenou roku 1998 v semifinále grandslamu, nikoli však nejmladší.\n\nRumunská světová trojka Simona Halepová vyřadila estonskou turnajovou osmadvacítku Anett Kontaveitovou za 53 minut po ztrátě pouhých dvou her. Duel měla pod kontrolou, když vyhrála 78 % míčů po prvním servisu a pětkrát v řadě soupeřce prolomila podání. Rumunka zahrála 12 winnerů včetně pěti es na 10 nevynucených chyb proti 15 vítězným míčům na 15 nevynucených chyb Estonky. Halepová tak po dvou letech postoupila do druhého melbournského semifinále.\n\nTřicátá druhá hráčka žebříčku, 26letá Garbiñe Muguruzaová zdolala o dvě příčky výše postavenou Rusku Anastasiji Pavljučenkovovou po dvousetovém průběhu. Kladnou bilanci vzájemných utkání tím navýšila na 5–1. Poprvé od French Open 2018, popáté na grandslamu a premiérově v Melbourne postoupila do semifinále. V úvodní sadě si obě soupeřky dvakrát prolomolily servis, než přišla třetí rozhodující ztráta Rusky za stavu her 5–6. Na úvod druhého setu každá své podání prohrála. Za stavu 3–2 na gemy pak Španělka získala rozhodující brejk a dovedla duel do vítězného konce. Muguruzaová vytvořila 21 nevynucených chyb i vítězných míčů proti 18 winnerům a 26 takovým chybám Pavljučenkovové.\n\nSemifinále se hrála v Rod Laver Areně za teploty dosahující 100 °F (38 °C). Obě skončila shodným výsledkem a hráčky, které vyhrály úvodní sadu otočily průběh druhé ze stavu 3–5 na gemy sérií čtyř her v řadě.\n\nAustralská světová jednička Ashleigh Bartyová nenašla recept na čtrnáctou nasazenou Američanku ruského původu Sofii Keninovovou a po dvou vyrovnaných setech za 1.45 hodiny prohrála. V utkání přitom byla Australanka lepší hráčkou, jako první si vždy vypracovala setboly, ale nezvládla klíčové momenty. V úvodním dějství žádná ze soupeřek neztratila podání. V prvních dvou servírovacích hrách Bartyová nastřílela šest es a v setu ovládla hlavní statistiky. Jediné tři brejkové příležitosti nevyužila Australanka v šesté hře. Ve zkrácené hře si pak vypracovala vedení 6:4 na míče, ale ani jeden ze dvou setbolů neproměnila. Keninová sadu získala šňůrou čtyř vyhraných výměn. Ve druhém servírovacím gemu druhého setu ztratila Američanka podání. O šanci na rovnání sad však Bartyová přišla za stavu 5–4, kdy nevyužila dva setboly a soupeřka si vzala servis zpátky. Od stavu her 5–3 tak australská favoritka prohrála čtyři gemy v řadě a druhým ztraceným podáním v řadě opustila turnaj. Poslední Australankou ve finále zůstala Wendy Turnbullová, která do této fáze postoupila v roce 1980. Američanka snížila pasivní poměr vzájemných duelů na 2–4, když navázala na jedinou výhru z Rogers Cupu 2019. Keninová postoupila do prvního grandslamového finále a zajistila si debutový posun do elitní světové desítky žebříčku WTA. Na Australian Open se stala nejmladší přemožitelkou světové jedničky od roku 2008, kdy Šarapovová přehrála Heninovou, respektive nejmladší takovou tenistkou na grandslamu od French Open 2014 a výhry Muguruzaové nad Serenou Williamsovou. \n\nVe svém prvním melbournském semifinále zdolala Španělka Garbiñe Muguruzaová třetí hráčku klasifikace Simonu Halepovou po vyrovnaném dvousetovém průběhu, stejným poměrem, jakým skončil úvodní semifinálový duel. Obě soupeřky si v úvodním dějství prolomily jednou podání. Rumunka si vynutila tiebreak poté, co odvrátila dva setboly za stavu her 5–6. V dlouhé zkrácené hře si první dva setboly vypracovala Španělka. Po jejich nevyužití měla naopak dvě šance na ukončení setu Halepová. Ani ta je však nezužitkovala. Set tak vyhrála Muguruzaová pátým proměněným setbolem a konečným stavem míčů 10:8. Ve druhém dějství si rumunská favoritka vypracovala vedení 5–3 na gemy, ale sérií čtyř prohraných her v řadě ztratila celý zápas. Španělská třicátá druhá žena pořadí zahrála 39 vítězných míčů včetně deseti es proti 20 winnerům soupeřky. Navíc dobře využívala taktických přechodů k síti, když z 30 náběhů vyhrála více než dvě třetiny výměn. Kladný poměr vzájemných duelů navýšila na 5–2. Sezónní zápasová bilance 11–1 jí zajistila návrat do elitní světové dvacítky.\n\nFinále se hrálo v Rod Laver Areně pod zataženou střechou za chladnějších podmínek než předchozí část turnaje. Hlavní rozhodčí byla Řekyně Eva Asderakiová-Mooreová. \nVítězkou se stala americká světová patnáctka Sofia Keninová, která otočila průběh finále s třicátou druhou hráčkou žebříčku Garbiñe Muguruzaovou ze Španělska a vyhrála po setech 4–6, 6–2, 6–2. Ve 21 letech a 80 dnech věku se stala nejmladší finalistkou od Australian Open 2008, kdy v boji o titul porazila 20letá Šarapovová o několik měsíců mladší Srbku Ivanovićovou, respektive nejmladší šampionkou právě od dané trofeje Šarapovové. Do čtvrtého grandslamového a prvního melbournského boje o titul nastoupila 26letá Španělka, která v předchozích třech utkáních proti sestrám Williamsovým dvakrát vyhrála. Do finále v Melbourne postoupila jako první nenasazená hráčka od Sereny Williamsové z roku 2007. Jediný předchozí vzájemný duel vyhrála Keninová v úvodním kole pekingského China Open 2019. \n\nMuguruzaová vstoupila do svého 57. utkání proti americké soupeřce na okruhu lépe, když prolomila druhé podání Keninové. Američanka si jej vzala zpět v osmé hře, ale Španělka odpověděla rebrejkem a dvěma gemy získala set poměrem 6–4. Po třech čistých hrách v úvodu druhé sady prolomila Keninová Španělce podání a ujala se vedení her 3–1. Na dvorci převzala iniciativu, minimálně chybovala a přesným umisťováním míčů k základní čáře ztěžovala útoky protihráčce. Na 15 nevynucených chyb z úvodní sady zahrála Američanka ve zbylých dvou jen osm. Muguruzaová, podávající na udržení ve druhém setu za stavu 2–5, však brejkbolovou hrozbu nezvládla a sadu ztratila. Ve třetím dějství Španělka nevyužila za stavu her 2–2 tři brejboly v řadě, které soupeřka zachránila pěti míči v řadě díky forhendovým winnerům a esu. V zápětí sama o servis přišla, čímž se zopakoval scénář z první sady. Na podání za stavu gemů 2–5 pak zahrála tři dvojchyby včetně závěrečného míče, při němž čelila mečbolu. \n\nZ prvního kariérního finále grandslamu si tak Keninová odvezla premiérový titul z majorů a čtvrtý v rámci okruhu WTA Tour. Zisk trofeje komentovala slovy: „\"Dnes se mi splnil sen, jsem plná emocí a je těžké teď slovy něco vyjádřit. Jen mohu říct: Když máte sen, jděte si za ním. Poslední dva týdny byly nejlepší v mém životě.\"“ Stala se tak první americkou šampionkou v Melbourne Parku, nepočítaje Serenu Williamsovou, od triumfu Jennifer Capriatiové v roce 2002. Bodový zisk ji poprvé posunul do elitní světové desítky žebříčku WTA na 7. místo, čímž premiérově plnila roli americké jedničky. Muguruzaové následně patřila 16. příčka. Keninová si do žebříčku WTA připsala 2 000 bodů a získala odměnu 4 120 000 australských dolarů (cca 64,5 milionu korun).\n"}
{"id": "1556656", "url": "https://cs.wikipedia.org/wiki?curid=1556656", "title": "Truvérská mše", "text": "Truvérská mše\n\nTruvérská mše je hudební dílo českého skladatele Petra Ebena. Autor ji původně zkomponoval pro folkové skupiny zpívající křesťanské písně. Je v ní patrná výrazná rytmizace. Při skládání mše se Eben inspiroval skladbami prováděnými francouzskými truvéry. Samotné dílo téměř zlidovělo. Skladba je například součástí zpěvníku \"Svítá\" vydaném Českobratrskou církví evangelickou (ČCE), ve kterém jsou jednotlivé části mše uvedeny jako písně pod čísly 480 až 484.\n\nDílo se skládá z celkem pěti částí pojmenovaných:\n"}
{"id": "1556657", "url": "https://cs.wikipedia.org/wiki?curid=1556657", "title": "Seznam dílů seriálu Bosch", "text": "Seznam dílů seriálu Bosch\n\nToto je seznam dílů seriálu \"Bosch\". Americký kriminální dramatický webový seriál \"Bosch\" měl premiéru 6. února 2014 na Prime Videu. V Česku měl seriál premiéru 12. ledna 2020 na Prima Krimi.\n\n<onlyinclude>\n</onlyinclude>\n\n"}
{"id": "1556658", "url": "https://cs.wikipedia.org/wiki?curid=1556658", "title": "Bosch (seriál)", "text": "Bosch (seriál)\n\nBosch je americký kriminální dramatický televizní webový seriál produkovaný společnostmi Amazon Studios a Fabrik Entertainment, který měl premiéru 6. února 2014 na streamovací službě Prime Video. Hlavní roli policejního detektiva Harryho Bosche ztvárnil Titus Welliver.\n\nDne 18. března 2015 Amazon prodloužil seriál o druhou řadu, která měla premiéru 11. března 2016. Dne 1. dubna 2016 byl seriál obnoven pro třetí řadu, která měla premiéru 21. dubna 2017. Dne 17. října 2016 byla objednána čtvrtá řada seriálu, jejíž premiéra se uskutečnila 13. dubna 2018. Dne 13. února 2018 bylo oznámeno, že seriál získal pátou řadu, která byla zveřejněna 19. dubna 2019. Dne 14. listopadu 2018 byl seriál obnoven pro šestou řadu.\n\nPrvní řada se inspirovala knihami \"Dvanáctá oběť\", \"Město kostí\" a \"Park ozvěn\" od amerického spisovatele Michaela Connellyho. Druhá řada adaptovala \"Posledního kojota\" a \"Falešné hráče\". Ve třetí řadě byly použity knihy \"Černá ozvěna\", \"Temnější než noc\" a \"Pád\". Čtvrtá řada zas adaptovala \"Andělský let\". Pátá řada byla inspirovaná knihou \"Two Kinds of Truth\".\n\nV Česku měl seriál premiéru dne 12. ledna 2020 na Prima Krimi.\n\n\n"}
{"id": "1556659", "url": "https://cs.wikipedia.org/wiki?curid=1556659", "title": "Fotbal na Letních olympijských hrách 2020 - turnaj mužů", "text": "Fotbal na Letních olympijských hrách 2020 - turnaj mužů\n\nFotbalový turnaj mužů na Letních olympijských hrách 2020 se konal v hostitelském městě Tokiu a dalších městech Japonska Kašima, Saitimě, Sapporo, Sendai, a Jokohamamě ve dnech od 22. července do 8. srpna 2020.\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n"}
{"id": "1556660", "url": "https://cs.wikipedia.org/wiki?curid=1556660", "title": "Haderslev", "text": "Haderslev\n\nHaderslev je město v Dánsku, v němž žije přibližně 22 000 obyvatel. Je centrem stejnojmenné komuny v regionu Syddanmark. Leží v jihovýchodní části Jutského poloostrova a Haderslevský fjord spojuje město s průlivem Malý Belt.\n\nPrvní písemná zmínka pochází z roku 1050. Město je pojmenováno podle krále Hadera. Nejdůležitější památkou je Haderslevská katedrála, která vznikla jako románská a v letech 1420 až 1440 byla přestavěna v gotickém slohu. Vznikl zde také královský hrad Haderslevhus, který byl zničen požárem v roce 1644. Roku 1597 se zde konala svatba krále Kristiána IV. s Annou Kateřinou Braniborskou.\n\nHaderslev byl jedním z prvních ohnisek reformace v Dánsku.\n\nV letech 1864 až 1920 patřil Haderslev Prusku a pak Německu. Město má také německý název Hadersleben.\n\nHaderslevem prochází Evropská cesta cihlové gotiky. Každoročně se koná hudební Kløften Festival. Nachází se zde přehrada, na níž 8. července 1959 po výbuchu na výletní lodi zahynulo 57 osob. Tragédii připomíná pamětní kámen.\n\nNa místním stadionu Sydbank Park hraje své zápasy prvoligový fotbalový klub SønderjyskE Fodbold.\n"}
{"id": "1556662", "url": "https://cs.wikipedia.org/wiki?curid=1556662", "title": "Vatětická lípa", "text": "Vatětická lípa\n\nVatětická lípa je památný strom v Palvínově na křižovatce ke statku. Lípa malolistá (\"Tilia cordata Mill.\") je solitér, který roste v nadmořské výšce 650 m, odhadované stáří je 350 let (1984), výška stromu je 23 m, obvod kmene 600 cm (měřeno 2016). V roce 2005 došlo k instalaci vazeb a ke zdravotnímu řezu, v roce 2009 byly zastřešeny dvě dutiny. Lípa je chráněna od 21. června 1985, je významná svým stářím.\n\n"}
{"id": "1556665", "url": "https://cs.wikipedia.org/wiki?curid=1556665", "title": "Dani Ceballos", "text": "Dani Ceballos\n\nDani Ceballos (výslovnost ; *7. srpna 1996) je španělský fotbalista, jenž hraje na pozici ofenzivního záložníka. Momentálně je na hostování v londýnském Arsenalu z Realu Madrid, hraje také za Španělskou fotbalovou reprezentaci.\n\nDani Ceballos Fernández se narodil ve španělském městě Utrera, které patří pod provincii Sevilla. Proto ve svých osmi letech (roku 2004) nastoupil do mládežnického klubu Sevilla FC. Roku 2009 se však nakazil bronchitidou a byl vyhozen z klubu. Následně hrál ve svém rodném městě za tým CD Utrera a v roce 2011 přestoupil do dalšího sevillského klubu Realu Betis. V roce 2014 začal svou profesionální kariéru, když podepsal smlouvu s klubem Real Betis. Dočasně nastupoval za B tým a 26. dubna 2014 hrál své první oficiální utkání za A tým Betisu proti Realu Sociedad, ve kterém byl nakonec vystřídán, ale utkání prohráli 1:0. Svůj první profesionální gól vstřelil proti týmu Racing de Santander v lize Segunda División a gól to byl vítězný, protože vyhráli 2:0. Tuto sezónu hrál 33 zápasů a vstřelil pět branek a Betis postoupil z prvního místa do La Ligy.<ref name = SegundaDivisión2014/15KonečnáTabulka>, Google, cit. 25. 1. 2020 </ref> 15. října 2015 po dlouhých jednáních podepsal novou smlouvu pro Real Betis do roku 2020.\nReal Madrid podepsal 14. června 2017 smlouvu s Danim Ceballosem celkem na dobu šesti let, zaplatili za něj 18 000 000 €. Poprvé se za Real Madrid dostal na scénu 16. srpna v odvetě Španělského superpoháru proti Barceloně, když v 80. minutě vystřídal Toniho Kroose. Nakonec z toho bylo domácí vítězství 2:0. První zápas, který za Real Madrid odehrál od začátku se hrál dne 23. září venku proti Deportivu Alavés Ceballos se v Lize mistrů roku 2017/18 dostal do hry celkem čtyřikrát a Real Madrid dokázal tento turnaj vyhrát potřetí za sebou a po třinácté v klubové historii. V zápase 13. ledna 2019 na stadionu Estadio Benito Villamarín proti svému bývalému klubu Betisu Sevilla byl v 74. minutě vystřídán za Sergia Regulióna a v 88. minutě vstřelil z přímého kopu rozhodující gól na 2:1.\nJelikož Dani Ceballos v zápasech za Real Madrid pravidelně nenastupoval a londýnský klub Arsenal FC o něj měl zájem. Rozhodl se tam na jednu sezónu hostovat (smlouvu podepsal 25. července 2019). Dostal číslo osm po velšském záložníku Aaronu Ramseyovi, který po vypršení smlouvy v Arsenalu přestoupil do Juventusu. První zápas za Arsenal hrál 17. srpna proti Burnley FC. Arsenal vyhrál 2:1 a Ceballos díky se díky dvěma asistencím stal mužem zápasu. Svůj první gól za Arsenal vstřelil 3. října při vítězství 4:0 v skupinové fázi Evropské ligy 2019/20 proti belgickému klubu Standard Liège.\n\nNa mezinárodní scénu se Ceballos dostal 5. listopadu 2014, když ho povolala Španělská fotbalová reprezentace do 19 let. Na hřišti se objevil proti Německu, Francii a Řecku na Mistrovství Evropy. Svůj debut za Španělskou fotbalovou reprezentaci do 21 let odehrál 26. března 2015, když byl v přátelském zápase proti Norsku v Cartageně o poločase vystřídán za Samu Castilleja. Tento zápas nakonec vyhrálo Španělsko. O čtyři dny později v Leónu hrál poprvé za Španělsko U21 od samého začátku v prohraném utkání 4:0 proti Bělorusku.\n\nNavzdory tomu, že na Mistrovství Eropy do 21 let v Polsku nezačínal v základní sestavě, dokázal Ceballos dostat Španělsko na druhé místo v tomto šampionátu a získal cenu hráče celého turnaje.\n\nSe Španělským národním týmem do 21 let se zúčastnil také Mistrovství Evropy ve fotbale hráčů do 21 let 2019 v Itálii, kde se nakonec stali vítězi. Dani Ceballos byl jmenován do UEFA týmu tohoto šampionátu.\n\nSvůj debut za Španělský národní tým odehrál v Lize národů proti Chorvatsku. Utkání vyhrálo Španělsko \n6:0.\n\nAktualizováno k 28. 1. 2020\nAktualizováno k 28. 1. 2020\n\n"}
{"id": "1556668", "url": "https://cs.wikipedia.org/wiki?curid=1556668", "title": "Elsendorf", "text": "Elsendorf\n\nElsendorf je obec v německé spolkové zemi Bavorsko, v zemském okrese Kelheim ve vládním obvodu Dolní Bavorsko. Žije zde obyvatel.\n\n"}
{"id": "1556675", "url": "https://cs.wikipedia.org/wiki?curid=1556675", "title": "Mizil", "text": "Mizil\n\nMizil je rumunské město v župě Prahova, asi 35 km východně od Ploješti. Žije zde obyvatel. Administrativní součástí města je i vesnice Fefelei.\n\n\n"}
{"id": "1556678", "url": "https://cs.wikipedia.org/wiki?curid=1556678", "title": "Evangelická fara Dolního sboru", "text": "Evangelická fara Dolního sboru\n\nEvangelická fara Dolního sboru ve Vsetíně se nachází u evangelického kostela Dolního sboru v Palackého ulici na návrší západně od Horního náměstí. Od 4. 8. 1994 je chráněna jako kulturní památka České republiky.\n\nRoku 1785 se evangelický sbor ve Vsetíně rozštěpil na Dolní a Horní sbor; členové Dolního sboru se hlásili k augsburskému vyznání.\n\nPůvodní fara pocházela z konce 18. století. Roku 1881 přestavbou v romantizujícím stylu získala patro s valbovou střechou a přestupující rizality.\n\nBudova je sídlem Farního sboru Českobratrské církve evangelické ve Vsetíně-Dolní sbor.\n\n\n"}
{"id": "1556679", "url": "https://cs.wikipedia.org/wiki?curid=1556679", "title": "NGC 720", "text": "NGC 720\n\nNGC 720 je eliptická galaxie v souhvězdí Velryby. Její zdánlivá jasnost je 10,2 a úhlová velikost 4,7′ × 2,4′. Je vzdálená 78 milionů světelných let, průměr má 110 000 světelných let. Galaxii objevil 3. října 1785 William Herschel. NGC 720 je největším členem malé skupiny galaxií, jejímiž ostatními členy je několik nejméně o 2 magnity slabších trpasličích galaxií.\n\n"}
{"id": "1556680", "url": "https://cs.wikipedia.org/wiki?curid=1556680", "title": "Olive Branch Petition", "text": "Olive Branch Petition\n\nOlive Branch Petition je petice, která byla přijata druhým kontinentálním kongresem 5. července 1775 a podepsaná 8. července téhož roku. Název „Petice olivové ratolesti“ zdůrazňuje, že chce dosáhnout smír, a odkazuje k „olivové ratolesti“, kterou biblickému Noemovi přinesla holubice jako znamení, že potopa skončila (Gn 8,11). Byl to poslední pokus vyhnout se válce mezi Velkou Británií a třinácti koloniemi v Americe. \n\nKongres již povolil invazi do Kanady více než o týden dříve, ale petice potvrzovala americkou loajalitu k Velké Británii a prosila krále Jiřího III., aby zabránil pokračování konfliktu. Poté následovala 6. července „The Declaration of the Causes and Necessity of Taking Up Arm“, (Prohlášení o nezbytnosti chopit se zbraní). Rezoluci přijal druhý kontinentální kongres a vysvětluje, proč třináct kolonií vyhlásilo ozbrojený odpor, který nakonec vyústil v americkou revoluční válku. Konečnou verzi prohlášení napsal Thomas Jefferson a revidoval John Dickinson. \n\nLondýn však petici podcenil a úspěch eventuální rebelie považoval za nepravděpodobný. V srpnu 1775 byly kolonie Londýnem formálně prohlášeny za vzbouřence dokumentem Proclamation of Rebellion, a petice Olive Branch Petition byla zamítnuta britskou vládou; král Jiří III. dokument dokonce odmítl číst, načež prohlásil kolonisty za zrádce.\nDruhý kontinentální kongres byl svolán v květnu 1775 a většina delegátů podporovala Johna Dickinsona ve snaze o smíření s králem Jiřím III. Poměrně malá skupina delegátů vedená Johnem Adamsem věřila, že válka je nevyhnutelná. Rozhodli se, že nejmoudřejší cestou je zůstat v klidu a čekat na vhodný čas na svolání milicí. Odklad dovolil Dickinsonovi a jeho skupině delegátů pokračovat v pokusu o smír.\n\nDickinson byl hlavní autor petice, ačkoli Benjamin Franklin, John Jay, John Rutledge a Thomas Johnson také pracovali v přípravném výboru. Dickinson tvrdil, že kolonie nechtějí nezávislost, ale chtějí jen spravedlivější obchodní a daňové předpisy. Chtěl, aby anglický král navrhl plán urovnání obchodních sporů a poskytl kolonistům volný obchod a daně, které se rovnají těm, které jsou uvaleny na obyvatele Velké Británie, nebo přísnou obchodní regulaci namísto daní. Úvodní odstavec dopisu uváděl dvanáct z třinácti kolonií, všechny kromě Georgie. Dopis byl schválen 5. července a podepsán Johnem Hancockem, prezidentem druhého kongresu, a zástupci jmenovaných dvanácti kolonií. Do Londýna byl dopis odeslán 8. července 1775. Dickinson doufal, že zprávy o bitvách u Lexingtonu a Concordu v kombinaci se „skromnou peticí“ přesvědčí krále, aby odpověděl protinávrhem nebo otevřeným jednáním.\n\nAdams napsal příteli, že petice nesplnila účel, že válka je nevyhnutelná a že kolonie již měly zorganizovat námořnictvo a zajmout britské úředníky. Dopis zachytili britští úředníci a zprávy o jeho obsahu dorazily do Velké Británie přibližně ve stejnou dobu jako samotná petice. Britští obhájci vojenské akce v Americe použili Adamsův dopis k tvrzení, že petice nebyla myšlena upřímně.\n\nPenn a Lee poskytli kopii petice koloniálnímu tajemníkovi lordu Dartmouthovi 21. srpna, poté následoval originál 1. září. Dne 2. září dostali tuto informaci: „Bylo nám řečeno, že protože jeho Veličenstvo petici neobdrželo, nebyla vydána žádná odpověď.“ Anglický král již 23. srpna vydal prohlášení o povstání Proclamation of Rebellion v reakci na zprávy o bitvě u Bunker Hill, prohlásil americké kolonie za povstalce a nařídil „všem našim důstojníkům… a všem našim poslušným a loajálním poddaným, aby se maximálně snažili vydržet a potlačit takovou vzpouru.“ Nepřátelství, které Adams předvídal, petici pro Londýn znevěrohodnilo a král na ni v podstatě reagoval ještě dříve než se k němu dostala.\n\nOdmítnutí Jiřího III. uvažovat o petici dávalo Adamsovi a dalším příležitost prosadit boj za nezávislost, protože krále považovali za neústupného člověka, kterého řešení stížností kolonistů vůbec nezajímá. Američané si uvědomili, že od tohoto okamžiku mají jen dvě volby: boj za úplnou nezávislost nebo úplné podřízení britské vládě. Situace se vyhrotila o několik měsíců později, nemalou zásluhu na tom měla také široce čtená brožura „Common Sense“. \n\n"}
{"id": "1556686", "url": "https://cs.wikipedia.org/wiki?curid=1556686", "title": "Lola Chludová", "text": "Lola Chludová\n\nLola Chludová také Lola Chludová-Kornhuberová (13. července 1905 Město Albrechtice – 6. února 2000 Darmstadt) byla německá herečka. \n\nByla dcerou právníka a notáře Jana Radowana Chluda. Vyrůstala v Horním Benešově. V mládí navštěvovala humanitní gymnázium v Linci a tam také získala své první divadelní a herecké zkušenosti. V roce 1925 se provdala za novináře Arthura Kornhubera. Své první stále herecké angažmá získala v letech 1927 v Teplicích. Poté v rychlém sledu následovaly angažmá v Novém německém divadle v Praze a v divadle ve Vratislavi. V roce 1930 získala angažmá v Německém uměleckém divadle v Berlíně, ale hned v následujícím roce odešla do Vídně do místního Volkstheateru, kde byla až do roku 1933. V roce 1933 se přestěhovala do Královce, kde hrála v místním divadle \"Neues Schauspielhaus\". V následujícím roce hostovala v Divadle na Vídeňce a po tři sezony působila také Komorním divadle v Mnichově (Münchner Kammerspiele), pod vedením Otto Falckenberga. Poté svojí divadelní kariéru přerušila a po rozvodu prvního manželství se 13. listopadu 1936 podruhé provdala za inženýra Friedricha Augusta Heumanna z Královce. \n\nV dubnu 1931 během svého pobytu v Berlíně se poprvé objevila ve filmu \"Panik in Chicago\", který se odehrával ve Spojených státech amerických a v němž ztvárnila tanečnici, která se stala vražednicí. Během pěti let se objevila v mnoha filmových rolích. Po narození svého prvního syna (1937) kariéru přerušila, druhý syn se narodil v roce 1942. \n\nV pozdějších letech zjistila, jak je obtížné věnovat se své práci herečky a zároveň svým dětem, přesto se k práci vrátila. V únoru 1938 hostovala v divadle v Brémách. Během druhé světové války vystupovala v divadlech v Metách a Královci. Po válce se objevila v mnoha charakterních rolích v divadlech v Geře, Drážďanech, Lipsku, Lübecku. Od roku 1965 až 1986 zůstala již nastálo ve Státním divadle v Hannoveru (Niedersächsische Staatstheater Hannover). \n\nZemřela v roce 2000 v Darmstadtu. \n\n\n\n"}
{"id": "1556687", "url": "https://cs.wikipedia.org/wiki?curid=1556687", "title": "NGC 596", "text": "NGC 596\n\nNGC 596 je galaxie v souhvězdí Velryby. Její zdánlivá jasnost je 10,9 a úhlová velikost 3,2′ × 2,0′. Je vzdálená 85 milionů světelných let, průměr má 80 000 světelných let. Je členem skupiny galaxií LGG 27, jejíž nejjasnější galaxií je NGC 584. Galaxii objevil William Herschel.\n\n"}
{"id": "1556690", "url": "https://cs.wikipedia.org/wiki?curid=1556690", "title": "Paulina Mikuła", "text": "Paulina Mikuła\n\nPaulina Mikuła (* 30. června 1988, Tomaszów Lubelski) je polská televizní moderátorka, internetová osobnost a popularizátorka spisovné polštiny, absolventka polonistiky na Varšavské univerzitě.\n\nVystudovala polskou filologii na Varšavské univerzitě. Od roku 2013 řídí youtubový kanál \"Mówiąc Inaczej\" (ve spolupráci s \"LifeTube\"), kde propaguje znalosti polského jazyka. V roce 2016 Mikuła napsala normativní příručku \"Mówiąc inaczej\" vydanou společností Flow Books. V roce 2019 měl její kanál na YouTube více než 435 000 diváků.\n\nV odborné literatuře se program \"Mówiąc Inaczej\" popisuje jako forma široce přístupného virtuálního jazykového poradenství. Autorka video blogu „vyplňuje prázdné místo mezi vědeckostí, kterou mladí lidé nemají rádi, a zábavou, která má často málo společného se vzděláváním“ (Gorlewska, 2015). Hlavním důsledkem její činnosti je rostoucí počet mladých lidí, kteří projevují zájem o polský jazyk a jeho předepsanou normu, a jejich větší ochota kultivovat vyjadřování v polském jazyce. Program byl popsán jako hybrid tradičního jazykového poradenství a rekreačního video blogu.\n"}
{"id": "1556691", "url": "https://cs.wikipedia.org/wiki?curid=1556691", "title": "Hrad u Bílovic", "text": "Hrad u Bílovic\n\nHrad u Bílovic je pravěké hradiště u obce Bílovice-Lutotín v okrese Prostějov. Nachází se na pravém břehu říčky Romže v katastrálním území Bílovice asi tři kilometry od Lutotína nad železniční zastávkou Zdětín u Prostějova na trati Prostějov–Chornice. Archeologická lokalita s pozůstatky opevnění je chráněná jako kulturní památka.\n\nPravěké sídliště bylo osídleno v neolitu příslušníky kultury s moravskou malovanou keramikou a v eneolitu lidem kultury s nálevkovitými poháry. Poslední stopy osídlení pochází z doby halštatské a patří platěnické kultuře.\n\nPrvní nálezy z hradiště získali bílovičtí studenti v letech 1884–1885. Nejstarší archelogické výzkumy na lokalitě provedl Inocenc Ladislav Červinka roku 1898 a o rok později zde spolupracoval s Antonínem Gottwaldem. Ten se na hradiště vrátil roku 1924 ke společnému výzkumu s K. Dobešem. Roku 1983 byl částečně prozkoumán prostor mezi severovýchodní a jihozápadní částí příkopu a v roce 2001 byl prozkoumán val s částí vnitřního příkopu.\n\nHradiště s oválným půdorysem a rozlohou asi 1,5 hektaru se nachází na ostrožně nad pravým břehem Romže v nadmořské výšce okolo 335 metrů. Převýšení nade dnem údolí řeky dosahuje až šedesát metrů. Na jihozápadní straně, kde lokalitu obtéká bezejmenný potok, je převýšení jen okolo třiceti metrů.\n\nOpevnění se nachází ve spojovacím sedle na jižní a jihovýchodní straně a pochází z počátku středního eneolitu. Tvoří je dvojice deset metrů vzdálených valů s vnitřním příkopem širokým tři metry. Vnější val je menší, ale chrání také boční stranu ostrožny. Archeologický výzkum odhalil, že vnitřní val je pozůstatkem dvou stavebních fází hradby. Starší opevnění tvořila pouze palisáda, zatímco mladší stavební fáze měla čelní kamennou zeď, kterou zpevňovala konstrukce ze svislých dřevěných kůlů. Stavba hradby však nebyla dokončena.\n"}
{"id": "1556692", "url": "https://cs.wikipedia.org/wiki?curid=1556692", "title": "Gura Humorului", "text": "Gura Humorului\n\nGura Humorului je rumunské město v župě Suceava. Žije zde obyvatel. Administrativní součástí města je i vesnice Voroneț.\n\n\n"}
{"id": "1556696", "url": "https://cs.wikipedia.org/wiki?curid=1556696", "title": "Němčice (zámek)", "text": "Němčice (zámek)\n\nNěmčice jsou tvrz přestavěná na zámek ve stejnojmenné vsi v okrese Strakonice. Zámecký areál s hospodářským dvorem a parkem se nachází v severní části vesnice a je památkově chráněný.\n\nZámek byl založen ve druhé polovině šestnáctého století jako renesanční tvrz, ale dochovaná podoba je výsledkem raně a vrcholně barokních úprav. Památkově hodnotný je celý komplex venkovského feudálního sídla včetně parku a hospodářského dvora, který se dochoval bez podstatných novodobých úprav.\n\nPrvní písemná zmínka o němčickém panském sídle pochází z roku 1629, ale renesanční tvrz vystavěl už Adam Chřepický z Modliškovic, který vesnici získal roku 1582 od Václava Koce z Dobrše. Adam Chřepický panství rozšířil o další vesnice a po jeho smrti je převzal syn Václav Chřepický, který zemřel před rokem 1615. Z jeho dvou synů statek zdědil mladší Václav, ale pro velké dluhy jej musel roku 1629 prodat. Vesnici koupil Adam Chřepický z Modliškovic, po kterém ji zdědila vdova Anna, rozená Kocová z Dobrše, a jejích šest dcer. Němčický statek tehdy tvořila tvrz se dvorem, pivovarem a dalšími pěti vesnicemi. Statek nebylo možné rozdělit, a proto jej dědičky roku 1667 prodaly Ctiboru Václavu Chřepickému z Modliškovic. Nějakou dobu potom Němčice patřily k dobršskému panství, ale roku 1674 je od Františka Albrechta Chřepického koupil Jiří František Věžník z Věžník považovaný za iniciátora přestavby tvrze na barokní zámek. Podle popisu z roku 1829 byl barokní zámek jednopatrový.\n\nJiří František Věžník zemřel roku 1685 a panství potom až do dospělosti syna Bernarda Václava spravovala vdova Lidmila. Od Bernarda Václava Němčice roku 1696 koupil Jan Ignác Dlouhoveský z Dlouhé Vsi, který zastával funkci probošta katedrály svatého Víta. Jan Ignác němčický statek připojil ke Kraselovu a někdy v té době už byl zámek zvýšen o jedno patro. Ignácovým dědicem se stal Jan Felix Dlouhoveský, který k zámku nechal přistavět kapli svatého Jana Nepomuckého, na jejímž portálu je letopočet 1729. Kapli snad navrhl a postavil architekt Pavel Ignác Bayer. Od té doby se Němčice staly centrem panství a rodu Dlouhoveských zámek patřil až do roku 1945 (nebo 1948). Posledním majitelem se stal baron Karel Dlouhoveský, kterému byl zámek roku 1948 zabaven.\n\nV osmdesátých letech dvacátého století byl zámecký areál ve správě místního národního výboru a sloužil jako ubytovací zařízení škol v přírodě. Po roce 1990 zámek získali zpět potomci rodu Dlouhoveských. Prvním z nich byl Jan Ignác Dlauhoweský, syn barona Karla Dlouhoveského, a po jeho smrti zámek převzal starší syn Václav Dlauhoweský (narozený roku 1946) se svými třemi syny. Rodina se zámek několikrát pokusila opravit, ale neuspěla. V roce 2018 byl zámek nepřístupný, bez využití a chátral.\n\nDvoupatrový zámek má obdélný půdorys. Fasády zámecké budovy jsou členěné pilastry a v přízemí zdobené bosováním. Hlavní průčelí má devět os a v jeho středu se nachází vstupní portál. Okna jsou zdůrazněná štukovými rámy a v prvním patře se nad nimi střídají trojúhelníkové a půlkruhové nadokenní římsy. Přízemní místnosti mají stropy zaklenuté valenými klenbami s výsečemi.\n\nK severnímu průčelí přiléhá kaple svatého Jana Nepomuckého s obdélným půdorysem a pravoúhlým zakončením. Interiér je zdoben štukovým zrcadlem na stropě a v západní části lodi stojí zděná kruchta. Portálový oltář z první třetiny osmnáctého století zdobí čtyři obrazy s motivy ze života Jana Nepomuckého. Kromě nich v kapli býval raně barokní krucifix a varhany.\n\nK zámku přiléhá původně francouzský park, který byl v letech 1810–1820 upraven na romantický anglický park, který se v prvních dvou desetiletích dvacátého století nacházel v zanedbaném stavu. Součástí parku jsou okrasné stavby vyhlídkového pavilonu, zahradního altánu a torzo skleníku s kašnou. Na opačné straně zámeckého areálu je hospodářský dvůr se dvěma stodolami, stájemi a bývalým správcovským domem (čp. 45) po obvodu. Uvnitř dvora volně stojí sýpka a holubník.\n\nV ohradní zdi u silnice do Jetišova je výklenková kaple se sochou svatého Vojtěcha z roku 1818. K památkově chráněným objektům patří také špýchar západně od zámeckého areálu.\n\n"}
{"id": "1556707", "url": "https://cs.wikipedia.org/wiki?curid=1556707", "title": "Andrieșeni", "text": "Andrieșeni\n\nAndrieșeni je rumunská obec v župě Jasy. Žije zde obyvatel. Obec se skládá ze sedmi částí.\n\n\n"}
{"id": "1556708", "url": "https://cs.wikipedia.org/wiki?curid=1556708", "title": "Třída Amiral Charner", "text": "Třída Amiral Charner\n\nTřída Amiral Charner byla třída pancéřových křižníků francouzského námořnictva. Celkem byly postaveny čtyři jednotky této třídy. Ve službě byly v letech 1894–1920. Účastnily se první světové války. Jeden byl ve válce potopen, jeden ztroskotal a dva byly vyřazeny.\n\nCelkem byly postaveny čtyři jednotky této třídy. Do služby byly přijaty v letech 1894–1896.\n\nJednotky třídy \"Amiral Charner\":\nHlavní výzbroj tvořily dva 194mm kanóny v jednodělových věžích na přídi a na zádi, které doplňovalo šest 138,6mm kanónů sekundární ráže v jednodělových věžích na bocích trupu. Dále nesly čtyři 65mm kanóny, čtyři 47mm kanóny, šest pětihlavňových 37mm kanónů a čtyři 450mm torpédomety. Pohonný systém křižníku \"Amiral Charner\" tvořilo 16 kotlů a dva parní stroje o výkonu 8000 hp, pohánějící dva lodní šrouby. Nejvyšší rychlost dosahovala 18,2 uzlu. Dosah byl 4000 námořních mil při rychlosti 10 uzlů.\n\n\n"}
{"id": "1556710", "url": "https://cs.wikipedia.org/wiki?curid=1556710", "title": "Pothuau", "text": "Pothuau\n\nPothuau byl pancéřový křižník francouzského námořnictva. Ve službě byl v letech 1897–1927. V letech 1906–1914 sloužil k výcviku. Za první světové války se vrátil do služby, přičemž na konci války byl vybaven pro nesení balónu. V letech 1919–1927 sloužil opět k výcviku. Roku 1929 byl sešrotován.\n\nPlavidlo postavila loděnice Forges et Chantiers de la Méditerranée v La Seyne. Stavba byla zahájena roku 1893, roku 1895 byl křižník spuštěn na vodu a roku 1897 byl přijat do služby.\n\nHlavní výzbroj tvořily dva hlavní 194mm kanóny v jednodělových věžích a deset 138,6mm kanónů sekundární ráže. Doplňovalo je deset 47mm kanónů, osm 37mm kanónů a čtyři 450mm torpédomety. Pohonný systém tvořilo 18 kotlů a dva trojčinné parní stroje o výkonu 10 000 hp, pohánějící dva lodní šrouby. Nejvyšší rychlost dosahovala 19 uzlů. Dosah byl 4500 námořních mil při rychlosti 10 uzlů.\n\n\n"}
{"id": "1556716", "url": "https://cs.wikipedia.org/wiki?curid=1556716", "title": "Rodvínov (železniční zastávka)", "text": "Rodvínov (železniční zastávka)\n\nRodvínov je železniční zastávka v západní části obce Rodvínov v okrese Jindřichův Hradec v Jihočeském kraji poblíž řeky Nežárky. Leží na jednokolejné elektrizované trati 225 (25 kV, 50 Hz AC). \n\nZastávka byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". \n\nPo znárodnění některých soukromých společností v Rakousku-Uhersku v roce 1908 obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy. Elektrický provoz na trati procházející zastávkou byl zahájen 28. května 1980.\n\nNachází se zde jedno nekryté jednostranné nástupiště.\n\n\n"}
{"id": "1556720", "url": "https://cs.wikipedia.org/wiki?curid=1556720", "title": "Jan Roubal (pedagog)", "text": "Jan Roubal (pedagog)\n\ndoc. PhDr. Jan Roubal, Ph.D. (25. říjen 1947 – 21. leden 2015) byl významným českým pedagogem, historikem, divadelním teoretikem a překladatelem.\n\nPocházel z Broumova u Náchoda. Zde má kořeny i jeho láska k divadlu. Během středoškolského studia ho ovlivnil místní, v té době amaterský, soubor Pavla Fialy - Kladivadlo.\n\nVystudoval Filozofickou fakultu na Univerzitě Palackého v Olomouci, kombinaci oborů bohemistika - historie, kterou úspěšně ukončil v roce 1972. V rámci doktorského studia se věnoval polonistice se zaměřením na překladatelství. Studia zakončil v roce 1986.\n\nZemřel po dlouhé nemoci dne 21. ledna 2015 v Prostějově ve věku 68 let.\n\nOd roku 1973 působil jako vedoucí literárně dramatického kroužku Lidové školy umění Vladimíra Ambrose v Prostějově, kde zůstal až do roku 1990. V letech 1984–1990 se věnoval obdobnému kroužku na Lidové škole umění Žerotín v Olomouci.\n\nPedagogicky působil i na Univerzitě Palackého v Olomouci v letech 1990–2007, kde vyučoval na Filozofické fakultě na Katedře divadelních, filmových a mediálních studií. Svůj odborný zájem věnoval v této době především oblasti teorie divadla a otázkám týkajících se studiových scén a autorského divadla. V období svého působení na akademické půdě sepsal a obhájil i svou disertační práci s názvem \"Tři studie k současným tendencím alternativního a autorského divadla a herectví\" (rok 1995).\n\nV letech 1990–1980 fungoval současně jako odborný asistent v tvůrčích ateliérech činoherního herectví a dramatické výuky na Divadelní fakultě brněnské Janáčkovy akademie múzických umění, kterou roce 1980 opustil. V roce 2007, po ukončení pedagogické činnosti na Univerzitě Palackého v Olomouci, se na brněnskou akademii opět vrátil a působil zde jako vědecký pracovník v Kabinetu pro výzkum divadla a dramatu. Zároveň se věnoval výuce doktorandů a vedl Ateliér divadla a výchovy. \n\nV roce 2010 se habilitoval prací \"Hledání souřadnic a kontextů divadla. Příspěvky k současné německé divadelní teorii, k jejím otázkám, možným výzvám a inspiracím\". Také na základě zmíněné práce doporučila Umělecká rada Divadelní fakulty JAMU jeho jmenování profesorem oboru dramatických umění. Toto řízení zůstalo z důvodu jeho předčasné smrti nedokončené. \n\nJan Roubal projevil zájem o divadlo již v mladém věku, kdy ho během středoškolských studií ovlivnila tvorba Kladivadla. Kromě pedagogické a překladatelské činnosti se věnoval reflexi české studiové scény a autorského divadla, zvláště se zaměřoval na oblast divadelní teorie. V oblasti teorie divadla byl ovlivněn Erikou Fischer-Lichte a Joachimem Fiebachem, jejichž koncepty se inspiroval a dále je ve svých teoretických východiscích rozvíjel a zdokonaloval. V teoretických pracích se především zaměřoval na procesualitu divadelní tvorby i její prezentace, inovoval teatrologickou terminologii, rozvíjel reflexi zpravidla opomíjené oblasti audiovizuálního záznamu divadla a jeho heuristického potenciálu pro teatrologii.\n\nZ oblasti reflexí české studiové scény a autorského divadla vydal v roce 2003 společně s teatroložkou Tatjanou Lazorčákovou knihu \"K netradičnímu divadlu na Moravě a ve Slezsku 60.-80. letech dvacátého století\".\n\nK dalším významným pracím Jana Roubala patří podrobná analýza tvorby studiové scény HaDivadla, kterou nejen že v rámci 70.–80. let pomohl založit, ale v té době v ní i herecky či režisérsky působil. Své teoretické a originální divadelní metodologie využil v monografii \"Divadlo jako pocitový deník\" (2011), v níž do hloubky analyzoval jednu z inscenací právě souboru HaDivadla – \"Bylo jich pět a půl\".\n\nVědecký přínos tvorby Jana Roubala spočíval ve výborné orientaci v prostoru německé a polské teatrologie, divadla a jeho současných tendencích. Právě tato schopnost mu umožnila rozvinout spolupráci s předními osobnostmi teatrologie obou zemí, a tak mohl české prostředí průběžně seznámit s jejich progresivními metodologickými přístupy a tendencemi. Nesoustřeďoval se  jen na českou (především Olomouc, Brno, Praha, Opava), německou (Berlín, Mnichov) a polskou půdu (Katovice, Krakov, Gdaňsk), vystupoval v rámci různých odborných konferencí např. na Slovensku (Prešov, Nitra, Bratislava), v Rakousku (Vídeň) nebo Maďarsku (Budapešť).\n\nDlouhodobě spolupracoval s Institutem divadelní vědy Freie Universität v Berlíně, se kterým se podílel na společném zdokumentování mezinárodního festivalu Divadlo v Plzni.\n\nV oblasti amatérského divadla byl spoluzakladatelem a dlouhodobě působil v Hanáckém divadelním souboru Jiřího Wolkera (společně s Josefem Kovalčukem a Svatoplukem Válou, později přejmenováno na HaDivadlo,1974) v Prostějově. Společně se studenty LŠU Prostějov založil Divadlo na dlani (1976–1981, které získalo ocenění Wolkrova Prostějova: inscenace eskymácké poezie \"Písně vrbovýho proutku\" a Ortenových textů \"Ortel\" (n)). V rámci LŠU Prostějov založil soubor Takydivadlo (1983–1989). Dalším spolkem, jehož se stal zakladatelem, byl Pardon (1985–1991), situován v DK Sigma Olomouc.\n\nByl členem Divadelní rady MK ČR (1999–2001); Rady pro výzkum a vývoj MK ČR pro oblast divadla (2002–2007); od 1999 působil také v Teatrologické společnosti, od 2002 byl členem redakční rady Divadelní revue. Často působil i v soutěžních porotách různých divadelních festivalů a akcí. \n\n\n\n"}
{"id": "1556721", "url": "https://cs.wikipedia.org/wiki?curid=1556721", "title": "Șimian (župa Bihor)", "text": "Șimian (župa Bihor)\n\nȘimian () je rumunská obec v župě Bihor. Žije zde obyvatel. V roce 2011 se 64 % obyvatel hlásilo k maďarské národnosti. Obec se skládá ze tří částí. Území obce sousedí s Maďarskem.\n\n\n\n"}
{"id": "1556724", "url": "https://cs.wikipedia.org/wiki?curid=1556724", "title": "Șimian", "text": "Șimian\n\nȘimian je název dvou obcí v Rumunsku:\n\n"}
{"id": "1556728", "url": "https://cs.wikipedia.org/wiki?curid=1556728", "title": "NGC 812", "text": "NGC 812\n\nNGC 812 je spirální galaxie v souhvězdí Andromedy. Její zdánlivá jasnost je 11,6 a úhlová velikost 2,2′ × 0,8′. Je vzdálená 237 milionů světelných let. Galaxii objevil 11. prosince 1876 Édouard Stephan.\nJe největším a nejjasnějším členem trojčlenné skupiny galaxií, jejímiž dalšími členy jsou NGC 846 a UGC 16867.\n\n"}
{"id": "1556729", "url": "https://cs.wikipedia.org/wiki?curid=1556729", "title": "Naives-Rosières", "text": "Naives-Rosières\n\nNaives-Rosières je francouzská obec v departementu Meuse v regionu Grand Est. Žije zde obyvatel.\n\n"}
{"id": "1556730", "url": "https://cs.wikipedia.org/wiki?curid=1556730", "title": "NGC 821", "text": "NGC 821\n\nNGC 821 je eliptická galaxie v souhvězdí Berana. Její zdánlivá jasnost je 10,8 a úhlová velikost 2,4′ × 1,7′. Je vzdálená 80 milionů světelných let, průměr má 55 000 světelných let. Galaxii objevil 4. září 1786 William Herschel. Ve středu galaxie se nachází velmi hmotná černá díra, jejíž hmotnost se odhaduje na přibližně na 850 milionů hmotností slunce..\n\n"}
{"id": "1556732", "url": "https://cs.wikipedia.org/wiki?curid=1556732", "title": "Mistrovství České republiky v cyklokrosu 2020", "text": "Mistrovství České republiky v cyklokrosu 2020\n\nMistrovství České republiky v cyklokrosu 2020 se konalo v neděli 12. ledna 2020 v Jičíně.\n\nZávodu mužů se zúčastnili závodníci kategorií elite a do 23 let. Závodní okruh s nejvyšším bodem na vrchu Čeřovka s převýšením 70 m měřil 2 600 m. Muži ho absolvovali osmkrát a ženy pětkrát. Startovalo 29 mužů a 20 žen.\n\n"}
{"id": "1556734", "url": "https://cs.wikipedia.org/wiki?curid=1556734", "title": "Terapie virtuální realitou", "text": "Terapie virtuální realitou\n\nTerapie virtuální realitou (TVR), známá také jako „terapie ponořením se do virtuální reality“ (TPVR), simulační terapie (ST), expoziční terapie virtuální realitou (ETVR) a počítačová kognitivní behaviorální terapie (PKBT) využívají technologii virtuální reality pro psychologickou léčbu. Pacienti během terapie procházejí digitálně vytvořeným prostředím a plní speciálně navržené úkoly, které jsou často uzpůsobeny k léčbě konkrétní indispozice. Je široce využívána jako alternativní forma expoziční terapie, při níž pacienti interagují s neškodnými virtuálními reprezentacemi traumatických podnětů, aby snížili jejich intenzitu. Ukazuje se, že tento druh terapie je účinný při léčbě posttraumatické stresové poruchy (PTSD). Terapie virtuální realitou je využívaná k tomu, aby pacientům s mozkovou mrtvicí pomohla získat zpět svalovou kontrolu. Pomáhá léčit poruchy, jako je muskulární dysmorfie nebo sociální interakci u osob s diagnózou autismu.\n\nV únoru 2006 doporučil britský Národní institut pro zdraví a klinickou kvalitu (NICE), aby byla TVR přednostně k dispozici v rámci anglické Národní zdravotní pojišťovny (NHS) pro pacienty s mírnou až střední depresí spíše, než aby se okamžitě nasadila antidepresiva. \n\nTerapie virtuální realitou byla použita při léčbě poruchy příjmu potravy a musculární dysmorfie. Účastníci studie z roku 2013 měli prostřednictvím virtuální reality plnit různé úkoly, které by bez použití technologie nebylo možné replikovat. Úkoly umožňovaly poučit se z důsledků pacientovy požadované hmotnosti srovnáním skutečného tvaru těla s avatarem vytvořeným s využitím jejich vnímání těla a změnou ve virtuálním odrazu tak, aby odpovídal jejich skutečnému tělu.\n\nStudie publikovaná v The Lancet Psychiatry prokázala, že terapie virtuální realitou může pomoci léčit akrofobii.\n\nVirtuální realita (VR) se ukázala jako účinná při snižování bolesti při procedurální nebo akutní bolesti, ale dosud bylo provedeno několik málo studií o jejím použití při chronické bolesti.\n\nVirtuální realita rozostřuje vymezení mezi fyzickým světem a počítačovou simulací, proto chirurgové mohou používat nejnovější verze brýlí virtuální reality k interakci v trojrozměrném prostoru s orgánem, zobrazit jej z jakéhokoli požadovaného úhlu s možností přepínat mezi 3D zobrazením a skutečnými CT obrázky.\n\nVirtuální realita také pomáhá pacientům překonávat problémy s rovnováhou a mobilitou v důsledku mrtvice nebo poranění hlavy.\n\nU pacientů s cévní mozkovou příhodou mohou různé technologie virtuální reality pomoci přivést jemnou motoriku zpět k různým svalovým skupinám. Terapie často zahrnuje hry ovládané haptickými ovladači, které vyžadují jemné pohyby, například hraní na klavír s virtuální rukou. Také herní systém Wii byl používán ve spojení s virtuální realitou jako metoda léčby.\n\nPoužití virtuální reality může pomoci těm, kteří trpí PTSD. Umožňuje pacientům znovu prožít traumatické situace za pomoci terapeuta, který je provádí celým procesem.\n\nUkázalo se, že virtuální realita zlepšuje sociální dovednosti dospělých s autismem.\n\n\n\n"}
{"id": "1556737", "url": "https://cs.wikipedia.org/wiki?curid=1556737", "title": "Ševětín (nádraží)", "text": "Ševětín (nádraží)\n\nŠevětín je železniční stanice ve východní části městyse Ševětín v okrese České Budějovice v Jihočeském kraji nedaleko Dubenského rybníka. Leží na elektrizkované trati 220 (25 kV, 50 Hz AC), která ve stanici přechází z dvoukolejné na jednokolejnou.\n\nŽelezniční stanici dle typizovaného stavebního vzoru vybudovala soukromá společnost Dráha císaře Františka Josefa (\"KFJB\") na odbočné trati otevřené 8. června 1874 z Veselí nad Lužnicí do Českých Budějovic. Dráha propojovala dvě trasy \"KFJB\": spojení Vídně a Prahy z Veselí nad Lužnicí do Českých Budějovic přes České Velenice (zprovozněno roku 1871) a dráhu spojující Vídeň přes České Budějovice s Plzní z roku 1868, roku 1872 prodloužené až do Chebu na hranici Německa.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nKoncem 70. let 20. století byla trať procházející stanicí elektrizována.\n\nNacházejí se zde tři nekrytá jednostranná úrovňová nástupiště, k příchodům k vlakům slouží přechody přes koleje. Stanicí prochází Čtvrtý železniční koridor, vede tudy dvoukolejná trať. Roku 2018 začala rekonstrukce a úprava dle parametrů koridorové stanice: byla přidána druhá traťová kolej v budějovickém směru, byla zvýšena průjezdová rychlost stanicí na 160 km/h, mají vzniknout bezbariérová vyvýšená nástupiště.\n\n"}
{"id": "1556739", "url": "https://cs.wikipedia.org/wiki?curid=1556739", "title": "Abrămuț", "text": "Abrămuț\n\nAbrămuț () je rumunská obec v župě Bihor. Žije zde obyvatel. V roce 2011 se 55 % obyvatel hlásilo k maďarské národnosti. Obec se skládá ze čtyř částí.\n\n\n"}
{"id": "1556740", "url": "https://cs.wikipedia.org/wiki?curid=1556740", "title": "Heřmanův Městec (nádraží)", "text": "Heřmanův Městec (nádraží)\n\nHeřmanův Městec je železniční stanice v severozápadní části města Heřmanův Městec v okrese Chrudim\nv Pardubickém kraji poblíž Zlatého potoka. Leží na neelektrizovaných\ntratích 015 a 016.\n\nStaniční budova byla otevřena 15. února 1882 železniční společností Rakouská společnost státní dráhy na trati vedoucí z Přelouče, kudy od roku 1845 procházela železnice z Olomouce do Prahy, přes Heřmanův Městec do Prachovic.\nDne 26. září 1899 zahájila provoz trať z Borohrádku do Heřmanova Městce zbudovaná společností \"Místní dráha Chrudimsko-holická\", která také obsluhovala nádraží \"Chrudim město\".\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde čtyři jednostranná úrovňová nástupiště, příchod k vlakům probíhá přes kolejové přechody.\n\n"}
{"id": "1556741", "url": "https://cs.wikipedia.org/wiki?curid=1556741", "title": "Dynín (nádraží)", "text": "Dynín (nádraží)\n\nDynín je železniční stanice severozápadně od obce Dynín v okrese České Budějovice v Jihočeském kraji nedaleko Dubenského rybníka. Leží na dvoukolejné elektrizkované trati 220 (25 kV, 50 Hz AC).\n\nŽelezniční stanici dle typizovaného stavebního vzoru vybudovala soukromá společnost Dráha císaře Františka Josefa (\"KFJB\") na odbočné trati otevřené 8. června 1874 z Veselí nad Lužnicí do Českých Budějovic. Dráha propojovala dvě trasy \"KFJB\": spojení Vídně a Prahy z Veselí nad Lužnicí do Českých Budějovic přes České Velenice (zprovozněno roku 1871) a dráhu spojující Vídeň přes České Budějovice s Plzní z roku 1868, roku 1872 prodloužené až do Chebu na hranici Německa.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Ve 2. polovině 20. století byla přistavěna nová staniční budova lépe vyhovující požadavkům osobní dopravy.\n\nKoncem 70. let 20. století byla do stanice dovedena elektrická napájecí soustava.\n\nVe stanici se před modernizací nacházela tři nekrytá jednostranná úrovňová nástupiště, k příchodům k vlakům sloužily přechody přes koleje. Stanicí prochází Čtvrtý železniční koridor, vede tudy dvoukolejná trať. Roku 2018 začala rekonstrukce a úprava dle parametrů koridorové stanice: byla přidána druhá traťová kolej ve veselském směru, byla zvýšena průjezdová rychlost stanicí na 160 km/h, nástupiště ve stanici byla zlikvidována a nahrazena zastávkou Dynín zastávka, která se nachází na ševětínském zhlaví stanice.\n\n"}
{"id": "1556744", "url": "https://cs.wikipedia.org/wiki?curid=1556744", "title": "Malá Skála (nádraží)", "text": "Malá Skála (nádraží)\n\nMalá Skála je železniční stanice v jižní části obce Malá Skála v okrese Jablonec nad Nisou v Libereckém kraji nedaleko řeky Jizery. Leží na neelektrizované trati 030.\n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby stanice je pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firmy bratří Kleinů a Vojtěcha Lanny. 1. prosince 1858 byl se semilským nádražím uveden do provozu celý nový úsek trasy z Pardubic do stanice Turnov, odkud byla trať následujícího roku prodloužena dále do Liberce.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná úrovňová nástupiště, ke kterým se přichází přechody přes koleje (2020).\n\n"}
{"id": "1556746", "url": "https://cs.wikipedia.org/wiki?curid=1556746", "title": "Blatno u Jesenice (nádraží)", "text": "Blatno u Jesenice (nádraží)\n\nBlatno u Jesenice je železniční stanice v severozápadní části obce Blatno v okrese Louny v Ústeckém kraji nedaleko Tisového potoka. Leží na neelektrizovaných jednokolejných tratích 160 a 161.\n\nStanice byla otevřena 8. srpna 1873 při zahájení provozu trati společnosti Plzeňsko-březenská dráha (\"EPPK\") v úseku z Plas přes Žabokliky do stanice Březno u Chomutova, čímž bylo dokončeno celistvé dopravní spojení s Plzní. Budova vznikla dle typizovaného stavebního vzoru.\n\n27. června 1897 otevřela společnost \"Místní dráha Rakovník-Bochov-Bečov\" trať v úseku z Rakovníku do Žlutic, odtud byla 20. listopadu 1898 trať prodloužena do Bečova nad Teplou. Z Bečova bylo pak možné pokračovat po nové dráze v severním směru na Karlovy Vary či v jižním na Mariánské Lázně. V Blatně vystavěla společnost vlastní staniční budovu dle typizovaného stavebního vzoru a rozšířila také kolejiště.\n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde čtyři jednostranná nekrytá nástupiště, k příchodu na nástupiště č. 2, 3, 4 slouží přechod přes koleje.\n\n"}
{"id": "1556748", "url": "https://cs.wikipedia.org/wiki?curid=1556748", "title": "Sârbi", "text": "Sârbi\n\nSârbi () je rumunská obec v župě Bihor. Žije zde obyvatel. Obec se skládá ze sedmi částí.\n\n\n"}
{"id": "1556749", "url": "https://cs.wikipedia.org/wiki?curid=1556749", "title": "Doudleby nad Orlicí (nádraží)", "text": "Doudleby nad Orlicí (nádraží)\n\nDoudleby nad Orlicí je železniční stanice v jihovýchodní části městyse Doudleby nad Orlicí v okrese Rychnov nad Kněžnou v Královéhradeckém kraji nedaleko řeky Divoká Orlice. Leží na neelektrizovaných jednokolejných tratích 021 a 023.\n\nStanice byla otevřena 10. ledna 1874 společností Rakouská severozápadní dráha (\"ÖNWB\"), která zprovoznila svou trať z Hradce Králové do Lichkova, 10. října téhož roku byla dokončena spojka na nové nádraží z Ústí nad Orlicí, ležící na trati mezi Prahou a Olomoucí, do Letohradu. 15. října 1875 \"ÖNWB\" stavebně prodloužila trať přes hranici do Pruska. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem.\n\n15. října 1906 pak projekt společnosti \"Místní dráha Doudleby-Vamberk-Rokytnice\" spojil Doudleby s Rokytnicí v Orlických horách. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá jednostranná nástupiště, k příchodu k vlakům slouží přechody přes koleje.\n\n"}
{"id": "1556753", "url": "https://cs.wikipedia.org/wiki?curid=1556753", "title": "Poběžovice (nádraží)", "text": "Poběžovice (nádraží)\n\nPoběžovice (dříve Ronšperk, ) je železniční stanice ve východní části města Poběžovice v okrese Domažlice v Plzeňském kraji nedaleko potoka Pivoňka. Leží na neelektrizovaných jednokolejných tratích č. 182 a 184.\n\nStanice byla otevřena 15. října 1893 společností \"Místní dráha Staňkov - Horšův Týn - Ronšperk\" v rámci budování železničního spojení ze Staňkova, kudy od roku 1861 procházela Česká západní dráha (\"BWB\") spojující Bavorsko, Plzeň a nádraží na Smíchově, přes Horšovský Týn do Poběžovic. Nově postavené nádraží zde vzniklo jako koncová stanice, dle typizovaného stavebního vzoru. 1. srpna 1910 zprovoznila společnost \"Místní dráha Domažlice-Tachov\" železniční spojení Tachova přes Bor s Domažlicemi podél bavorské hranice, napojující se též na existující železnici Planá-Tachov v obci Pasečnice.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde tři jednostranná nekrytá úrovňová nástupiště, k příchodu na nástupiště slouží přechody přes koleje.\n\n"}
{"id": "1556756", "url": "https://cs.wikipedia.org/wiki?curid=1556756", "title": "Kněžmost (železniční zastávka)", "text": "Kněžmost (železniční zastávka)\n\nKněžmost je nákladiště a zastávka asi dva kilometry jižně obce Kněžmost v okrese Mladá Boleslav ve Středočeském kraji poblíž říčky Kněžmostka. Leží na neelektrizované jednokolejné trati 063.\n\nNěkdejší stanice byla otevřena 28. srpna 1883 na trati vlastněné soukromou společností České obchodní dráhy (\"BCB\") z Bakova nad Jizerou, kudy od roku 1865 procházela trať společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, do Kopidlna, kudy procházela trať v majetku \"BCB\" mezi Nymburkem a Jičínem.\n\n26. listopadu 1905 byla otevřena trať společnosti \"Místní dráha Sudoměř - Skalsko - Stará Paka\" v úseku ze Sudoměře a Skalska přes Mladou Boleslav a nedaleký Dolní Bousov do Sobotky. 1. června 1906 byla trať dovedena až do Staré Paky.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Provoz v úseku z Dolního Bousova do Kopidlna je od roku 2010 bez pravidelné osobní dopravy.\n\nNachází se zde jedno vnější úrovňové nástupiště.\n\n"}
{"id": "1556760", "url": "https://cs.wikipedia.org/wiki?curid=1556760", "title": "Kostelec na Hané (nádraží)", "text": "Kostelec na Hané (nádraží)\n\nKostelec na Hané je železniční stanice v jižní části města Kostelec na Hané v okrese Prostějov v Olomouckém kraji nedaleko říčky Romže. Leží na neelektrizovaných tratích 271 a 273.\n\nStanice byla otevřena 1. září 1889, kdy byl zahájen provoz ve směru z Prostějova, kam první vlak přijel 1. července 1870 z Nezamyslic, přes Chornici do Třebovic společností \"Moravská západní dráha\", odkud bylo možné pokračovat až do České Třebové. Ve stejném datu byla stejnou společností zprovozněna spojovací trať mezi Kostelcem a Čelechovicemi na Hané, odkud bylo možno po trati z roku 1883 pokračovat do Olomouce.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\n"}
{"id": "1556762", "url": "https://cs.wikipedia.org/wiki?curid=1556762", "title": "Koroljov SK-4", "text": "Koroljov SK-4\n\nKoroljov SK-4 (rusky: Королёв CK-4) bylo sovětské, lehké letadlo pro dálkové lety. Letoun byl vytvořen přelomu 20. a 30 let konstruktérem Sergejem Pavlovičem Koroljovem.\n\nSergej Koroljov od roku 1927 pracoval v leteckém průmyslu a současně, večerně pokračoval ve studii na vysoké škole, která zahájil v roce 1924. V průběhu studia se intenzivně zabýval konstrukcí kluzáků. Jako diplomovou práci na Fakultě mechaniky Moskevské státní technické univerzity N.E. Baumana (Московский государственный технический университет им. Н. Э. Баумана) navrhl lehké dvoumístné letadlo pro dálkové lety. Vedoucím jeho diplomové práce byl slavný konstruktér Andrej Tupolev. V listopadu 1929 projekt obhájil a 9. února 1930 získal diplom leteckého inženýra. V červnu nastoupil do Centrálního aerohydrodynamického institutu (Centralnyj aerogidrodinamičeskij institut – CAGI). \n\nVzhledem k tomu, že navrhl diplomovou prací zajímavý letoun, byl vyzván, aby letoun postavil. Jako první variantu přijal S. Korolev pro SK-4 hvězdicový motor Walter NZ-60 o výkonu 60 k/44 kW. (stejný jako u letounu Jakovleva AIR-3), i když uvažoval i o silnějším hvězdicovém motoru Švecov M-11 (100 k/74 kW) a také o využití raketového motoru OR-1 nebo OR-2 s projektovaným tahem 50 kp, na jehož konstrukci od roku 1931 pracoval v Moskevské skupině pro studium reaktivního pohybu (MosGIRD). Od tohoto záměru ale velmi brzy ustoupil. Zástavba zmíněného motoru do zádě trupu letounu typu SK-4 by totiž vedla k výraznému posunu aerodynamického těžiště a nutnosti zásadně jej překonstruovat.\nZa peněžní podpory od Ústředního výboru Společnosti pro podporu obrany, letecké a chemické výroby Osoaviachim (pozdější DOSAAF) tento dvoumístný stroj SK-4 v dubnu 1930 také postavil a spolu se zkušebním pilotem Dmitrijem Košicem zalétal. Již o několik měsíců dříve totiž získal složením zkoušek ve škole Mosaviachim pilotní průkaz pro motorové letouny.\n\nTesty, které byly provedeny zkušebním pilotem D. A. Košicem a uskutečnily se v roce 1930 na hlavním letišti v Moskvě, ukázaly dobré výsledky. Letadlo dosáhlo maximální rychlosti až 160 km/h a přistávací rychlosti 68 km/h a mohlo létat bez přistání po dobu 12 hodin. Taková doba trvání letu nebyla dosažena žádným jiným letadlem této třídy. \n\nByl to první a také poslední letoun Koroljova s pístovým motorem. V roce 1936 Sergej Koroljov postavil první raketově poháněný letoun Koroljov RP-318 jako adaptaci kluzáku SK-9 (1935) vlastní konstrukce.\n\nLetoun se vyznačoval křídlem velkého rozpětí, které se podobalo spíše křídlu kluzáku. Kluzáky Koroljov do té doby skutečně navrhoval (SK-1 až SK-3). Koroljov chtěl maximální jednoduchostí konstrukce dosáhnout maximální efektivity hmotnosti a rekordně dlouhé doby letu.\n\nJednalo se o lehký hornokřídlý jednoplošník. Letadlo bylo smíšené konstrukce převážně ze dřeva. Dvounosníkové křídlo mělo vysoký poměr rozpětí a hloubky. Bylo v něm instalováno šest palivových nádrží na benzín (celkem o hmotnosti paliva 190 kg), které mu měly zajišťovat vytrvalost letu až 12 hodin. \n\nLetoun měl dvoumístný kokpit v tandemovém uspořádání se zdvojeným řízením. Viditelnost z letounu nebyla právě nejlepší. Křídlo bylo nad trupem na velmi nízkých vzpěrách (baldachýn). První kokpit byl přímo pod křídlem a druhý v úrovní odtokové hrany křídla. Letoun měl klasický kolový podvozek s rozchodem kol 1,5 m.\nPiloti, technici a mechanici dopravních týmů Aeroflotu na Frunzeho centrálním letišti v Moskvě se zájmem sledovali v letech 1930-1 lety malého, dvoumístného letounu, který se vyznačoval neobvykle protáhlým křídlem. V tom období byl letoun vyzkoušen několika lety, ale jeho motor Walter NZ-60 nepracoval spolehlivě. Zřejmě to nebyl zcela nový motor, protože továrna Walter již před nějakým časem přestala tyto motory vyrábět a nahradila je modernějšími typy (NZ-70 a Vega), které byly ve výrobě od roku 1929.\n\nK pokusu o rekordní lety nakonec vůbec nedošlo, protože SK-4 byl během pokusů poškozen. V jednom letu za pilotáže D. Košice motor vysadil a stroj se zřítil na střechu letištního hangáru. Nikomu se naštěstí nic nestalo, ale stroj byl na odpis. \n\n\nÚdaje dle\n\n\n\n\n"}
{"id": "1556765", "url": "https://cs.wikipedia.org/wiki?curid=1556765", "title": "Zdeněk Heřmánek", "text": "Zdeněk Heřmánek\n\nZdeněk Heřmánek (* 5. července 1948) je bývalý český hokejový útočník. \n\nV československé lize hrál za CHZ Litvínov. Nastoupil v 11 ligových utkáních a dal 1 gól. Ve druhé lize soutěži hrál za VTŽ Chomutov.\n\n"}
{"id": "1556771", "url": "https://cs.wikipedia.org/wiki?curid=1556771", "title": "Galli", "text": "Galli\n\nPříjmení Galli nosí více různých osob:\n"}
{"id": "1556772", "url": "https://cs.wikipedia.org/wiki?curid=1556772", "title": "Giannini", "text": "Giannini\n\nPříjmení Giannini nosí více různých osob:\n"}
{"id": "1556779", "url": "https://cs.wikipedia.org/wiki?curid=1556779", "title": "Stade Dudelange", "text": "Stade Dudelange\n\nCercle Sportif Le Stade Dudelange, zkráceně Stade Dudelange, byl lucemburský fotbalový klub sídlící ve městě Dudelange. 10× byl mistrem Lucemburska. Roku 1991 se sloučil s Alliance Dudelange a US Dudelange, čímž vznikl F91 Dudelange. \n\nStade Dudelange vznikl roku 1913 sloučením klubů Sparta Dudelange a Fleurus Dudelange.\n\nNejúspěšnější období bylo v období okolo 2. světové války. Klub vyhrál poslední 2 ročníky lucemburské ligy před válkou a první 4 ročníky lucemburské ligy po válce. Během německé okupace se Lucembursko stalo součástí německého ligového systému, nejlepší lucemburské kluby hrály spolu s týmy z Trieru v Gaulize Moselland. Klub ji hrál pod německým názvem \"FV Stadt Düdelingen\", vyhrál ji v roce 1942. Postoupil tak do play-off o německý titul, kde prohrál se Schalke 04 0:2 v předkole.\n\nPři dvou účastech v PMEZ hned vypadl po vysokých porážkách s CZ Bělehrad a Benficou.\n\nRoku 1991 se klub sloučil s Alliance Dudelange a US Dudelange, čímž vznikl F91 Dudelange.\n\n\n"}
{"id": "1556785", "url": "https://cs.wikipedia.org/wiki?curid=1556785", "title": "Vidím to růžově", "text": "Vidím to růžově\n\nMandrage v rytmu vesnického diska lakují svět na růžovo. Vydáno bylo 6. prosince roku 2019.\n\n\n"}
{"id": "1556787", "url": "https://cs.wikipedia.org/wiki?curid=1556787", "title": "Leticia Calderón", "text": "Leticia Calderón\n\nLeticia Calderón (výslovnost: Letisja Kalderón; * 15. července 1968 v Guaymas, Sonora, Mexiko) je mexická televizní a divadelní herečka. Proslavila se zejména svými rolemi v úspěšných televizních seriálech, jako je \"Esmeralda\". Tento seriál byl na konci 90. let 20. století velmi populární zejména ve středoevropských a východoevropských zemích, včetně České republiky).\n\nCalderón snila o herecké kariéře od svého útlého dětství a hrát začala již ve svých 14 letech, v roce 1983. Její kariéra je úspěšná a vyhrála také množství cen za televizní tvorbu v domovském Mexiku i v zahraničí. Natočila přes 25 telenovel a často hrála postavy silných a sebevědomých žen. Vrchol její popularity přišel na konci 90. let, kdy se proslavila rolemi v úspěšných telenovelách, jako je \"Esmeralda\" nebo \"Labyrinty vášně\". Po roce 2000 se Calderón částečně stáhla z veřejného života a věnovala se rodině. Přesto nadále točí televizní role a získala také množství nominací i ocenění za svoji filmovou tvorbu.\n\nJe dcerou Maria Calderóna a Carmén León, má několik sourozenců. V době natáčení Esmeraldy (1997) byla provdaná za dentistu Marco Lopeze, se kterým se v roce 1999 rozvedla. Od roku 2003 do roku 2010 byla provdaná za advokáta Juana Colladu, s kterým má dva syny, Luciana a Carla. Starší Luciano (nar. 2004) trpí Downovým syndromem. Herečka o prvních pěti letech života svého postiženého syna vydala v roce 2009 knihu s názvem \"Luciano, anděl mého života\". Přispívá také na organizace, pečující o postižené Downovým syndromem.\n\n"}
{"id": "1556789", "url": "https://cs.wikipedia.org/wiki?curid=1556789", "title": "Po půlnoci (album, Mandrage)", "text": "Po půlnoci (album, Mandrage)\n\nMandrage na desce Po půlnoci dozráli jako patnáctiletá whisky. Vydáno bylo 19. ledna roku 2018.\n\n\n"}
{"id": "1556791", "url": "https://cs.wikipedia.org/wiki?curid=1556791", "title": "NGC 2841", "text": "NGC 2841\n\nNGC 2841 je spirální galaxie v souhvězdí Velké medvědice, která je od Země vzdálená 47,6 milionů světelných let. Objevil ji William Herschel 9. března 1788.\n\nTato galaxie leží 1,8° jihozápadně od hvězdy Alhaud (θ UMa), která má hvězdnou velikost 3,2. Za vhodných podmínek ji jako oválnou mlhavou skvrnku ukáže i malý hvězdářský dalekohled. Středně velký dalekohled umožní rozeznat její jasné jádro. Leží blízko hvězdy s magnitudou 8,5.\n\nNGC 2841 je typickým představitelem vločkových spirálních galaxií, které mají nespojitá spirální ramena.\nV jejím okolí se nenachází žádná skupina galaxií, do které by náležela. V jejím disku je také poměrně málo mladých horkých hvězd a je tedy možné, že obsahuje málo prachu, ze kterého by se mohly rodit další hvězdy. Naopak její halo je plné zahřátých mračen plynu, která mohla být v minulosti z galaktického disku vytlačena.\nŘadí se mezi seyfertovy galaxie a její jádro obsahuje oblast slabě ionizovaného plynu (low ionization nuclear emission region - LINER).\nV této galaxii bylo pozorováno několik supernov: SN 1999by typu Ia s magnitudou 15, SN 1972R s magnitudou 16, SN 1957A typu Ia s magnitudou 14 a SN 1912A s magnitudou 13.\n\n"}
{"id": "1556803", "url": "https://cs.wikipedia.org/wiki?curid=1556803", "title": "Slavoljub Penkala", "text": "Slavoljub Penkala\n\nSlavoljub Eduard Penkala (20. dubna 1871 Liptovský Mikuláš – 5. února 1922 Záhřeb) byl chorvatský vynálezce.\n\nNarodil se na Slovensku v židovské rodině, jeho otec Franciszek Pękała pocházel z Polska a matka Maria, rozená Hannelová, byla Nizozemka. Získal doktorát z oboru organické chemie na drážďanské univerzitě. V roce 1900 se usadil v Záhřebu, odkud pocházela jeho manželka, pracoval jako úředník ministerstva financí a přijal chorvatské jméno Slavoljub.\n\nK jeho nejvýznamnějším objevům patří mechanická tužka, kterou si nechal patentovat v roce 1906, zdokonalil také plnicí pero. Psací potřeby začal vyrábět spolu s Edmundem Mosterem, podnik dosud funguje pod názvem TOZ Penkala. Postavil také první chorvatské letadlo těžší vzduchu, dvojplošník Leptir, založil továrna na chemické přípravky pro domácnost a vynalezl železniční brzdu nebo termosku.\n\nJe podepsán pod osmdesáti různými vynálezy, jeho práci ukončila smrt na zápal plic v padesáti letech. Je pochován na záhřebském hřbitově Mirogoj. \n\nV anketě Největší Chorvat obsadil 43. místo.\n\n"}
{"id": "1556804", "url": "https://cs.wikipedia.org/wiki?curid=1556804", "title": "VK Přerov", "text": "VK Přerov\n\nVK Přerov je extraligový volejbalový tým žen, který se nachází v Přerově. Hlavním trenérem je Radim Vlček. Počátky hry volejbalu v Přerově se datují do roku 1923, kdy byl založen klub Volejbal Přerov pod místním Sokolem.\n"}
{"id": "1556806", "url": "https://cs.wikipedia.org/wiki?curid=1556806", "title": "Kostel svatého Cyrila a Metoděje (Vidče)", "text": "Kostel svatého Cyrila a Metoděje (Vidče)\n\nKostel svatého Cyrila a Metoděje je římskokatolický kostel v obci Vidče v okrese Vsetín. Je farním kostelem farnosti Vidče a slouží ke konání pravidelných bohoslužeb..\n\nHlavními iniciátory stavby kostela ve Vidči byli nadučitel Ignác Kašlík a tehdejší farář v Zubří P. Karel Řezníček. V roce 1894 založili „Jednotu pro vystavění římskokatolického kostela a ke zřízení samostatné duchovní správy“. V roce 1901 se stal kaplanem v Zubří P. Alois Pozbyl, který převzal další iniciativu.\n\nZákladní kámen byl požehnán 8. listopadu 1908. Kostel byl dokončen v roce 1915 a byl slavnostně vysvěcen světícím biskupem olomouckým ThDr. Karlem Wisnarem 26. září 1920.\n\n"}
{"id": "1556807", "url": "https://cs.wikipedia.org/wiki?curid=1556807", "title": "Australian Open 2020 – mužská dvouhra", "text": "Australian Open 2020 – mužská dvouhra\n\nMužská dvouhra Australian Open 2020 probíhala ve druhé polovině ledna 2020. Do singlové soutěže australského tenisového grandslamu hraného v Melbourne Parku nastoupilo sto dvacet osm hráčů. Devatenáct z nich se probojovalo z tříkolové kvalifikace. Obhájcem titulu byla srbská světová dvojka a sedminásobný šampion Novak Djoković, jenž opět zvítězil. Federer, Djoković a Nadal tak vyhráli 15 z 16 předchozích ročníků Australian Open. Na grandslamu jejich vítězná šňůra činila 13 titulů. Tato tzv. Velká trojka triumfovala na 56 ze 67 předchozích grandslamů.\n\nRozlosování se uskutečnilo ve čtvrtek 16. ledna 2020 a první kolo bylo rozehráno dolní polovinou pavouka v pondělí 20. ledna téhož roku. \n\nPrvní hráč světa Rafael Nadal usiloval o zkompletování druhého kariérního Grand Slamu, čímž se mohl stát prvním mužem v otevřené éře, který tohoto výkonu dosáhl. Výhrou by také vyrovnal Federerův rekord 20 grandslamů. Do Melbourne přijel se zápasovou bilancí 61–13. Ve čtvrtifnále však podlehl Rakušanu Dominicu Thiemovi, jenž ho v šestém vzájemném utkání na grandslamu poprvé porazil.\n\n38letý Švýcar Roger Federer se v rozhodujícím supertiebraku páté sady třetího kola proti Australanu Johnu Millmanovi ocitl dva míče od vyřazení. Ze stavu 4:8 však koncovku otočil šňůrou šesti míčů, 10bodový supertiebreak vyhrál a oplatil mu porážku z US Open 2018. Jako první tenista v historii tak vyhrál 100. zápas dvouhry na Australian Open (při poměru 100–14) a stal se i prvním hráčem se 100 vítězstvími na dvou grandslamech, když tohoto výkonu dosáhl již 10. července 2019 ve Wimbledonu. Ve čtvrtfinále pak Federer porazil v pětisetové bitvě stého hráče žebříčku Tennyse Sandgrena. Ve čtvrté sadě přitom odvrátil sedm mečbolů Američana, z toho tři v řadě během zkrácené hry. Ve čtvrtfinále Australian Open tak udržel neporazitelnost s bilancí 15–0 a šňůru pětisetových výher v Melbourne prodloužil na šest. Pokračovala také jeho 19letá grandslamová neporazitelnost proti americkým soupeřům, trvající od jeho poslední takové prohry v osmifinále US Open 2001 s Agassim.\n\nVítězem se stal 32letý Srb Novak Djoković, jenž ve finále za 3.59 hodiny zdolal rakouskou světovou pětku Dominica Thiema po pětisetovém průběhu 6–4, 4–6, 2–6, 6–3 a 6–4. Oba aktéři dosáhli shodného počtu pěti využitých brejkbolů z dvanácti příležitostí i 57 nevynucených chyb. Thiem soupeře přestřílel 55 vítěznými míči proti 46 winnerům Srba. Djoković dokázal ve finále grandslamu poprvé otočit nepříznivý vývoj setů ze stavu 1–2, když sedm předchozích finále s tímto vývojem prohrál. Z Melbourne Parku odjížděl se zápasovou bilancí 75–8. Kladný poměr vzájemných utkání Djoković navýšil na 6–4, z toho 4–1 na tvrdém povrchu. Rakušan přitom vyhrál tři ze čtyř předchozích duelů včetně French Open 2019 a Turnaje mistrů 2019. Djoković strávil před finále na dvorci 12.29 hodiny, zatímco Thiem 18.24 hodiny. Již úvodní Srbova výhra nad Janem-Lennardem Struffem znamenala jeho 900. vítězný zápas na okruhu ATP Tour. \n\nV probíhající sezóně si připsal první individuální a po ATP Cupu druhé turnajové vítězství, které představovalo sedmdesátý osmý singlový titul na okruhu ATP Tour. Osmým triumfech na Australian Open navýšil vlastní historický rekord v počtu titulů a na turnaji udržel finálovou i semifinálovou neporazitelnost s bilancí 16–0. Celkově vybojoval sedmnáctou grandslamovou trofej z dvacátého šestého finále, čímž na třetím místě historických statistik ztrácel dva tituly na Nadala a tři na Federera. Trofej komentoval slovy: „\"Je to můj nejoblíbenější kurt a turnaj na světě. Jsem nadšený, že tu mohu opět zvednout trofej nad hlavu\"“.\n\nPrvní rakouský finalista melbournského majoru, 26letý Thiem, odešel po Roland-Garros 2018 a 2019 poražen i z třetího grandslamového finále.\n\nDjoković si do žebříčku ATP připsal 2 000 bodů, na jeho čele vystřídal Nadala a pátým obdobím zahájil 276. týden na vrcholu klasifikace. Obdržel také odměnu ve výši 4 120 000 australských dolarů (cca 64,5 milionu korun). Finálový duel v Rod Laver Areně a na obrazovkách vně dvorce sledovalo 31 020 diváků, což znamenalo nový zápasový rekord turnaje.\n"}
{"id": "1556809", "url": "https://cs.wikipedia.org/wiki?curid=1556809", "title": "Štička živorodá", "text": "Štička živorodá\n\nŠtička živorodá, další české názvy: \"živorodá štička\", \"živorodka štikovitá\" (latinsky: \"Belonesox belizanus\", slovensky: \"Živorodka šťukovitá\", anglicky: \"Pike killifish, Pike-top minnow\"). Jedná se o největší živorodou rybu. Rybu popsal Rudolf Kner, rakouský ichtyolog, v roce 1860. V roce 1936 rozpoznal Carll.L. Hubbs dva podruhy: \"Belonesox belizanus belizanus\" a \"Belonesox belizanus maxillosus\", který se vyskytoval ve vodách kolem města Progreso na poloostrově Yucatan v Mexiku. \"B. belizanus maxillosus\" je odlišný od všech ostatních středoamerických populací \"Belonesox\" díky jeho „robustnější“ morfologii a „velmi velkým, širokým a těžkým čelistem.“ Genetické studie prováděné na počátku 10. let 20. století prokázaly, že \"B. belizanus maxillosus\" se neliší od ostatních populací \"Belonesox\".. Ichtyologové Marchio a Piller v roce 2013 nedoporučili oficiální synonymizaci \"B. belizanus maxillosus\", dokud nebude provedena formální morfologická studie, včetně vyšetření gonopodií. Synonymizace \"B. belizanus maxillosus\" byla uznána taxonomickou databází FishBase.\n\nRyba má štíhlé tělo, protáhlého (torpédovitého) tvaru. Zbarvení je celkově nenápadné. Základní barva je šedá až olivově zelená, břicho je světlé, při dopadajícím světle má bronzový lesk. Na bocích je několik řad černých teček, které se při vzrušení spojí do širokého pruhu. Toto zbarvení je také vidět v nočních hodinách. U kořene ocasu je tmavá, kulatá, světle orámovaná skvrna. Ploutve jsou lehce nažloutlé, mohou být i bezbarvé. Dospělé samice mají mírně načervenalou řitní ploutev. Samci mají gonopodium. Hřbetní ploutev je malá a posunutá více dozadu. Oko výrazně velké se zlatou duhovkou. Na skřelích je zlatá obruba. Tlama je značně prodloužená, vybavená množstvím ostrých zubů. Vzhledem, chováním i způsobem lovu připomíná štiku obecnou. Samice dorůstají délky 20 centimetrů, samci 10 centimetrů. Ryba není zařazena na seznamu živočichů, které jsou chráněny Mezinárodním svazem ochrany přírody.\n\nVe svém přirozeném prostředí preferuje teplé povrchové vody v pomalu tekoucích řekách, rybnících a jezerech, zvláště v partiích, kde je hustý porost  vodních rostlin. Velice dobře snáší vody s malým množstvím kyslíku. Může žít v poloslaných vodách jako jsou laguny a ústí řek do mořských vod, přežívá ve vodách se salicitou až 40–50 ppt.\n\nVyskytuje se v severní a střední Americe: laguna San Julian, severovýchodně od Ciudad Veracruz v Mexiku, v Kostarice. v jižních oblastech Mexického zálivu, na jižním Yucatánu, podél středoamerického pobřeží směrem na jih, v Nikaragui, v Hondurasu, Guatemale a Belize.\n\nPodruh \"Belonesox belizanus maxillosus\" byl v USA používán při lékařském výzkumu. Po ukončení financování tohoto programu, byly pokusné ryby v roce 1957 vypuštěny na jižní Floridě do volné přírody, kde stále žijí, např. ve vodních kanálech národního parku Everglades. V 60. letech byl zaznamenán výskyt v řece San Antonio. \n\nV jejím přirozeném prostředí jsou její potravou ryby druhů: živorodka duhová, živorodka komáří, mečovka zelená nebo plata pestrá. Dospělí jedinci loví menší ryby, při neúspěšném pokusu o ulovení, svůj pokus neopakují, kořist nepronásledují. Mladí jedinci loví v hejnu.\n\nV přirozeném prostředí se ryba rozmnožuje nejčastěji v období, kdy stoupají hladiny vod, v obdobích dešťů. Ve volné přírodě je přirozeným predátorem této ryby např. Volavka velká a Volavka bělostná.\n\n\n\n\n"}
{"id": "1556811", "url": "https://cs.wikipedia.org/wiki?curid=1556811", "title": "Robert Darcy, 3. hrabě z Holdernessu", "text": "Robert Darcy, 3. hrabě z Holdernessu\n\nRobert Darcy, 3. hrabě z Holdernessu (\"Robert Darcy, 3rd Earl of Holderness, 10th Baron Darcy de Knayth, 7th Baron Conyers, 4th Baron Darcy of Meinill\") (24. listopadu 1681, Londýn, Anglie – 20. ledna 1722, Bath, Anglie) byl britský politik ze starobylé šlechty. Od mládí byl jako dědic rodových titulů členem Sněmovny lordů, jako přívrženec strany whigů se uplatnil po nástupu hannoverské dynastie, v letech 1718–1719 byl britským ministrem obchodu.\n\nPocházel ze starobylého francouzského rodu usazeného v Anglii od doby Viléma Dobyvatele (rodina užívala též příjmení d'Arcy). Byl vnukem 2. hraběte z Holdernessu a starším synem plukovníka a poslance Johna Darcyho (1659–1688), po matce Bridget Sutton byl bratrancem generála a diplomata Roberta Suttona, byl též spřízněn s rody Howardů a Cecilů. Rodové tituly zdědil jako jedenáctiletý v roce 1692, studoval na univerzitě v Cambridge, po dosažení zletilosti vstoupil do Sněmovny lordů (1702) a za královny Anny zastával čestné hodnosti. Většího vlivu dosáhl jako stoupenec whigů po nástupu hannoverské dynastie, v letech 1714–1722 byl lordem místodržitelem v hrabství York. V roce 1718 byl jmenován členem Tajné rady a v letech 1718–1719 byl krátce prezidentem úřadu pro obchod a kolonie. Odstoupil ze zdravotních důvodů a nakonec byl v letech 1719–1722 lordem komořím Jiřího I.\n\nV roce 1715 se oženil s Fredericou Schomberg (1688-1751), dcerou vojevůdce a vrchního velitele anglické armády 3. vévody Schomberga. Frederica byla po otci dědičkou portugalského hraběcího titulu de Mértola (titul vycházel ze služby jejího děda 1. vévody Schomberga v portugalské armádě). Z jejich manželství pocházely tři děti, starší syn George (1716) zemřel v dětství, mladší syn Robert (1718–1778) byl diplomatem a ministrem zahraničí. Dcera Caroline (1717–1778) byla manželkou generála a politika 4. markýze z Lothianu. Manželka Frederica se po ovdovění v roce 1724 znovu provdala za Benjamina Mildmaye, hraběte Fitzwaltera, který byl později taktéž ministrem obchodu (1735-1737).\n\nConyers Darcy (1685–1758), mladší bratr 3. hraběte z Holdernessu, byl dlouholetým členem Dolní sněmovny a zastával funkce ve správě královského dvora. Další tři bratři zemřeli v dětství.\n\nHlavním rodovým sídlem byl starobylý hrad \"Hornby Castle\" (Yorkshire), který Darcyové získali sňatkem počátkem 15. století a za jejich éry byl několikrát přestavován. Po vymření rodu přešel zámek do majetku spřízněné rodiny vévodů z Leedsu.\n"}
{"id": "1556812", "url": "https://cs.wikipedia.org/wiki?curid=1556812", "title": "Robert Darcy, 4. hrabě z Holdernessu", "text": "Robert Darcy, 4. hrabě z Holdernessu\n\nRobert Darcy, 4. hrabě z Holdernessu (\"Robert Darcy, 4th Earl of Holderness, 11th Baron Darcy de Knayth, 8th Baron Conyeres, 5th Baron Darcy of Meinill, Conde de Mértola\") (17. květen 1718, Londýn, Anglie – 16. května 1778, Londýn, Anglie) byl britský diplomat, státník a dvořan ze starobylé šlechty. Od mládí byl členem Sněmovny lordů, diplomatickou kariéru zahájil jako vyslanec v Itálii a Nizozemí. Za sedmileté války byl britským ministrem zahraničí (1754–1761), později zastával již jen čestné funkce u dvora.\n\nPocházel ze starobylého francouzského rodu usazeného v Anglii (rodina užívala též příjmení d'Arcy). Narodil se jako syn ministra obchodu 3. hraběte z Holdernessu a jeho manželky Fredericy Schomberg (1688–1751), dcery 3. vévody Schomberga. Rodové tituly zdědil po otci v roce 1722, studoval ve Westminsteru a v Cambridge. Po dosažení zletilosti vstoupil do Sněmovny lordů (1739), vzápětí se začal uplatňovat v čestných funkcích u dvora, od roku 1740 byl lordem komořím Jiřího II. a v letech 1740–1778 zastával post lorda místodržitele v hrabství York. Krále doprovázel na cestách do zahraničí a v roce 1743 byl po jeho boku přítomen bitvě u Dettingenu. Za války o rakouské dědictví se prosadil jako diplomat, v letech 1744–1746 byl vyslancem v Benátské republice a v letech 1749–1751 v Haagu. V roce 1751 byl jmenován členem Tajné rady a v letech 1751-1754 zastával funkci ministra vnitra (respektive \"Secretary of State for the Southern Department\"), poté byl ministrem zahraničí (respektive \"Secretary of State for the Northern Department\", 1754–1761). Mezitím po matce zdědil portugalský titul hraběte z Mértoly (1751), v letech 1752 a 1755 byl v době nepřítomnosti Jiřího II. v Británii členem místodržitelského sboru. V roce 1757 znovu krátce spravoval zároveň s ministerstvem zahraničí i ministerstvo vnitra namísto Williama Pitta, který tehdy odstoupil pro nesouhlas s personální politikou ve vládě.\n\nPo nástupu Jiřího III. musel odstoupit ve prospěch oblíbenců nového krále (John Stuart), krátce poté však obdržel další čestné posty v hrabství York, kde byl nejvyšším sudím (1762–1765) a viceadmirálem (1763–1776), na odchodu z vysoké politiky také obdržel vysokou roční penzi ve výši 4 000 liber. V letech 1765–1778 zastával čestný post lorda strážce pěti přístavů a v souvislosti s tím měl k dispozici užívání státního sídla Walmer Castle, které dlouhodobě upravoval jeho předchůdce v této funkci vévoda z Dorsetu. V letech 1771–1776 byl guvernérem králových synů prince waleského a vévody z Yorku. Vynikl jako bystrý pozorovatel diplomatických jednání, což se projevilo především za sedmileté války, kdy byl ministrem zahraničí.\n\nZemřel bez potomstva jeden den před svými šedesátinami. Od roku 1743 byl ženatý s Mary Doublet (1721–1801), která byla dlouholetou dvorní dámou královny Charlotty. Jejich dva synové George a Thomas zemřeli v dětství, takže titul hrabat z Holdernessu zanikl. Dospělého věku se dožila jen nejmladší dcera Amelia (1754–1784), provdaná za ministra zahraničí 5. vévodu z Leedsu. Ta byla dědičkou baronských titulů rodiny Darcy, které pak přešly na rod Osborne.\n\nŠvagrem 4. hraběte z Holdernessu byl skotský šlechtic markýz z Lothianu, který se uplatňoval v politice a za sedmileté války dosáhl hodnosti generála.\n\nHlavním rodovým sídlem byl zámek \"Hornby Castle\" v hrabství Yorkshire, který Darcyové získali prostřednictvím sňatku počátkem 15. století. Hrabě z Holdernessu se zde trvale usadil po vynucené rezignaci na účast ve vysoké politice (1761) a v 60. letech 18. století podnikl rozsáhlou přestavbu zámku, která zahrnovala vybudování dvou nových křídel. V této podobě se ale zámek dodnes nedochoval, protože přístavby z 18. století byly zbořeny ve 20. století. Po vymření rodu Darcy přešel zámek Hornby Castle na rod vévodů z Leedsu.\n\n"}
{"id": "1556814", "url": "https://cs.wikipedia.org/wiki?curid=1556814", "title": "Racing Roubaix", "text": "Racing Roubaix\n\nRacing Roubaix byl francouzský fotbalový klub sídlící v Roubaix. Tým se stal 5× mistrem Francie.\n\nKlub byl založen roku 1895 jako Racing Club de Roubaix.\n\nV 1. desetiletí 20. století se tým stal 5× mistrem Francie.\n\nV letech 1932 a 1933 hrál tým finále francouzského poháru. Roku 1933 se klub stal profesionálním.\n\nRoku 1945 se klub sloučil s Excelsior AC Roubaix a US Tourcoing, čímž vznikl Club olympique de Roubaix-Tourcoing.\n\nRoku 1963 se RC Roubaix znovu osamostatnil jako amatérský klub. Roku 1964 se sloučil se Stade roubaisien, čímž vznikl Racing Stade de Roubaix. Ten se roku 1990 sloučil s Roubaix Football, čímž vznikl Stade Club olympique Roubaix.\n\n= Úspěchy =\n"}
{"id": "1556817", "url": "https://cs.wikipedia.org/wiki?curid=1556817", "title": "Rub a líc (divadelní hra)", "text": "Rub a líc (divadelní hra)\n\nRub a líc , Optimistická komedie a prologu a devatenácti obrazech je 24. divadelní hra autorů Jana Wericha a Jiřího Voskovce s hudbou Jaroslav Ježka v Osvobozeném divadle. Premiéra této hry byla 18. prosince 1936 v režii Jindřicha Honzla a dočkala se 179 repríz. Balet Saša Machov, výprava F. Zelenka a V+W s oponou J. Šímy a mapou Evropu Adolfa Hoffmeistra\n\nVe hře zazněly písně \"O Španělsku si zpívám\", \"Rub a líc\", \"Svět patří nám\", Strejček hlad, \"Evropa jaká je…\", \"Pra-pra-prabába mé prabáby\".\n\nPo zdařilé adaptaci Nebe na zemi přichází silná vlastní hra V+W, plně odrážející vzrušenou dobu kolem nich. Námět byl natolik vděčný, že jej převzali později i do filmu Svět patří nám. Optimistická komedie o prologu a 19 obrazech. Silně sociální drama, reagující na nástup Hitlera, hnědých košil SS, stávkám a marném boji proti germanizaci Česka.\n\nO vzniku této hry napsal Jan Werich: \n\nHned v první scéně vidíme Voskovce a Wericha, což je velmi netypické pro hry OD. Protagonisté zasahovali většinou do děje až po patřičné expozici, až byl vybudován příběh, do kterého většinou nevědomky zasáhli.\nBohatí Krev a Mlíko se srazí se svými vozy na silnici, kde najdou v příkopě zraněného Klokana v bezvědomí. Dopraví ho do nemocnice, kde ho ošetří. Podstoupí i plastiku obličeje. Trpí ovšem amnesií, tak si nic nepamatuje se své minulosti, ani jak se jmenuje, a rozhodne se (na základě jediné vzpomínky, co mu utkvěla v hlavě), že se bude jmenovat Josef Klokan. Politický manipulátor Drexler chce získat populárního Klokana po svou kampaň, ale nepochodí. Při hledání práce se seznámí s hlasatelkou z rádia, která mu poradí, kde práci sehnat. V továrně u Noela se stane dělnickým předákem, organizuje stávky a bojuje proti Kazimírovi (Hitler), a jeho pruhovaným košilím, kteří ovládají celý národ. Krev a Mlíko náhodou objeví skladiště granátů v Noelově továrně, které ale považují za konzervy. Mezi tím Klokan zjistí, že je vlastně ztraceným synem paní továrníkové, ale nespojí se s ní, osud dělníků mu leží na srdci a dohodnou se, že i nadále jeho totožnost zůstane utajená. Kazimír svolává pruhované košile do města na celostátní demonstraci, a k tomu shromažďuje zbraně. Hladoví Krev a Mlíko si vzpomenou na konzervy a vrátí se do skladiště jen aby pochopili, že to jsou zbraně a granáty pro Kazimíra a jeho lidi. Ředitel továrny, který se dal na stranu dělníků přemluví hlasatelku v radiu, aby odvysílala svolání všech dělníků do hlavního města, zatkli Kazimíra a odzbrojili pruhované košile. Hra poplatná roku 1937 pochopitelně končí šťastně vítězstvím pracujícího lidu a milostným happy endem mezi Klokanem a hlasatelkou Markétou. \n"}
{"id": "1556842", "url": "https://cs.wikipedia.org/wiki?curid=1556842", "title": "Fotbal na Letních olympijských hrách 2020 - turnaj žen", "text": "Fotbal na Letních olympijských hrách 2020 - turnaj žen\n\nFotbalový turnaj žen na Letních olympijských hrách 2020 se konal v hostitelském městě Tokiu a dalších městech Japonska Kašima, Saitimě, Sapporo, Sendai, a Jokohamamě ve dnech od 22. července do 8. srpna 2020.\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n"}
{"id": "1556844", "url": "https://cs.wikipedia.org/wiki?curid=1556844", "title": "Diablerets", "text": "Diablerets\n\nDiablerets je horský masiv ve Švýcarsku, který je součástí Bernských Alp. Nachází se na území kantonů Valais, Vaud a Bern. Nejvyšším vrcholem je Sommet des Diablerets (3210 m, nejvyšší hora Vaudu), následují Oldehore (3123 m) a Tête Ronde (3037 m).\n\nNázev znamená ve francouzštině „ďáblův příbytek“.\n\nMasiv je tvořen vápencem, nachází se zde jedno z nejvýše položených krasových polí v Evropě Lapis de Tsanfleuron. Vrcholové partie jsou pokryty ledovci Glacier de Tsanfleuron a Glacier de Diablerets. Na úpatí se nachází jezero Lac de Derborence, které vzniklo v roce 1749, když skalní sesuv přehradil řeku Derbonne.\n\nVesnice Les Diablerets je střediskem zimních sportů. V zájmu rozvoje turistického ruchu byla vybudována lanovka firmy Glacier 3000, jejíž horní stanice má nadmořskou výšku 2971 m, a zavěšený most Peak Walk, dlouhý 107 metrů a spojující dva horské štíty.\n"}
{"id": "1556845", "url": "https://cs.wikipedia.org/wiki?curid=1556845", "title": "CO Roubaix-Tourcoing", "text": "CO Roubaix-Tourcoing\n\nClub olympique de Roubaix-Tourcoing, zkráceně CO Roubaix-Tourcoing, byl francouzský fotbalový klub z Roubaix.\n\nKlub vznikl roku 1945 sloučením klubů Excelsior AC Roubaix, RC Roubaix a US Tourcoing a zanikl roku 1970. 1× byl mistrem Francie.\n\nKlub vznikl roku 1945 sloučením klubů Excelsior AC Roubaix, RC Roubaix a US Tourcoing.\n\nRoku 1947 tým vyhrál francouzskou ligu.\n\nRoku 1955 tým sestoupil do 2. ligy.\n\nRoku 1957 se osamostatnil US Tourcoing.\n\nRoku 1963 se klub změnil z profesionálního na amatérský a začal hrát regionální ligu. Téhož roku se osamostatnil RC Roubaix.\n\nRoku 1970 klub zanikl.\n\n"}
{"id": "1556846", "url": "https://cs.wikipedia.org/wiki?curid=1556846", "title": "Fotbal na Letních olympijských hrách 2020", "text": "Fotbal na Letních olympijských hrách 2020\n\nFotbalové turnaje mužů a žen na Letních olympijských hrách 2020 se odehrál od 22. července do 8. srpna 2020 v japonských městech Kašima, Saitimě, Sapporo, Sendai, a Jokohamamě.\n\n"}
{"id": "1556855", "url": "https://cs.wikipedia.org/wiki?curid=1556855", "title": "Frusack", "text": "Frusack\n\nInfiberry, s.r.o., komerčně Frusack je česká firma vyrábějící znovupoužitelné kompostovatelné sáčky, které mají být alternativou k mikrotenovým sáčkům na jedno použití. Mají sloužit na ovoce či zeleninu, jsou vyráběny v Evropě, potažmo v Česku. Společnost vznikla v roce 2016 po kampani na české crowdfundingové platformě HitHit. Od roku 2020 své sáčky prodává také v obchodním řetězci Albert, mimo Česko působí i v dalších evropských zemích. Firmu založily Hana Fořtová a Tereza Dvořáková.\n\n"}
{"id": "1556859", "url": "https://cs.wikipedia.org/wiki?curid=1556859", "title": "Stade helvétique Marseille", "text": "Stade helvétique Marseille\n\nStade helvétique de Marseille byl francouzský fotbalový klub z Marseille.\n\nKlub založila roku 1904 švýcarská komunita z Marseille. Roku 1932 zanikl. 3× byl mistrem Francie.\n\nKlub založila roku 1904 švýcarská komunita z Marseille pod názvem \"La Suisse\". Následně se klub přejmenoval na \"Stade helvétique\".\n\nV letech 1909 až 1914 vyhrál tým 6× v řadě regionální ligu Littoral a hrál o titul mistra Francie, který získal v letech 1909, 1911 a 1913.\n\nV roce 1916, během 1. světové války, klub ukončil činnost. Byl obnoven roku 1927, ale změnil dresy, aby byly stejné jako dresy švýcarské reprezentace. Velká hospodářská krize oslabila švýcarskou komunitu v Marseille a klub byl roku 1932 zrušen.\n\n"}
{"id": "1556861", "url": "https://cs.wikipedia.org/wiki?curid=1556861", "title": "Slováci v Chorvatsku", "text": "Slováci v Chorvatsku\n\nSlovenská menšina v Chorvatsku je koncentrovaná především do oblasti města Osijek v Osjecko-baranjské župě (okresy Našice, Djakovo, Novska, Osijek, Vukovar). Určitý počet Slováků žije i v oblasti Sisaku. Navzdory svému malému počtu disponuje slovenská menšina v Chorvatsku výraznými kulturními právy. \n\n\nV tabulce jsou zapsány pouze města/ opčiny, kde tvoří Slováci procento větší než 1,00%.\nV tabulce jsou zapsány pouze města/ opčiny, kde tvoří Slováci procento větší než 1,00%.\n\n\n"}
{"id": "1556863", "url": "https://cs.wikipedia.org/wiki?curid=1556863", "title": "Čejka jihoamerická", "text": "Čejka jihoamerická\n\nČejka jihoamerická (\"Vanellus chilensis\") zvaná také čejka jižní je jihoamerický pták z podřádu bahňáci.\n\nVyskytuje se téměř v celé Jižní Americe od severu k jihu. Jejím domovem jsou zejména travnaté porosty, mokré louky či pastviny a městské zahrady. Naopak nežije v tropických lesích Amazonie, suchých pláních a ve vysokohorských polohách.\n\nŽiví se bezobratlými, případně malými rybami.\n\nDosahuje délky 32 až 38 cm a hmotnosti v rozmezí 300 až 400 gramů (uvádí se i 280 až 420 gramů či 220 až 426 g). Snáší až čtyři vejce, která jsou samicí inkubována po dobu 27 dní. Vejce jsou kropenatá, a dobře tak splývají s okolním prostředím. Hnízdí na zemi. V období hnízdění žijí v párech či menších skupinách, jinak se však jedná o druh žijící ve velkých hejnech. Intenzivně chrání svoje teritorium.\n\nPři zachycení rizika nebezpečí vydává intenzivní zvuky, které se liší podle typu rizika, tedy např. zda se jedná o dravého ptáka (karančo), či šelmu.\n\nPatří mezi málo dotčené taxony.\n\nRozlišují se celkem čtyři poddruhy:\n\n\nTento druh byl na počátku roku 2020 chován v přibližně čtyřech desítkách evropských zoo. V rámci Česka se jednalo o tři zařízení:\n\n\nPrvní pár tohoto druhu byl do Zoo Praha přivezen v roce 2012 z nizozemského ptačího parku Vogelpark Ruinen, kde se také narodil. První mládě se vylíhlo v roce 2016. V průběhu roku 2018 bylo odchováno jedno mládě. Na konci stejného roku byli chováni dva samci a dvě samice. V roce 2019 se vylíhla mláďata v průběhu května a června.\n\nČejka jihoamerická je od září 2019 vystavována v tu dobu nově zpřístupněném Rákosově pavilonu v dolní části zoo. Je jedním z druhů obývajících průchozí expozici Jihoandské podhůří.\n\n"}
{"id": "1556864", "url": "https://cs.wikipedia.org/wiki?curid=1556864", "title": "Australian Open 2020 – kvalifikace mužské dvouhry", "text": "Australian Open 2020 – kvalifikace mužské dvouhry\n\nKvalifikace mužské dvouhry na Australian Open 2020 probíhala v Melbourne Parku před zahájením hlavní soutěže mezi 14. až 18. lednem 2020. Její prodloužení s odložením zápasů způsobila zhoršená kvalita ovzduší z kouřové clony v důsledku požárů buše v okolí Melbourne. \n\nKvalifikačního turnaje se zúčastnilo sto dvacet osm tenistů. Z tříkolové soutěže do navazujícího singlu postoupilo šestnáct kvalifikantů řádně a další tři jako šťastní poražení.\n"}
{"id": "1556868", "url": "https://cs.wikipedia.org/wiki?curid=1556868", "title": "Thomas Brassey", "text": "Thomas Brassey\n\nThomas Brassey, 1. hrabě Brassey (\"Thomas Brassey, 1st Earl Brassey, 1st Baron Brassey\") (11. února 1836, Stafford, Anglie – 23. února 1918, Londýn, Anglie) byl britský podnikatel, politik, cestovatel a spisovatel. Spolu s otcem podnikal v železniční dopravě, byl dlouholetým poslancem Dolní sněmovny za Liberální stranu. Jako politik a spisovatel se věnoval národohospodářským otázkám a problematice námořnictva. Zastával nižší funkce na ministerstvu námořnictva, později byl guvernérem v Austrálii. S titulem barona vstoupil v roce 1886 do Sněmovny lordů, později získal titul hraběte.\n\nPocházel z bohaté podnikatelské rodiny, byl synem Thomase Brasseye (1805–1870), který se prosadil jako úspěšný podnikatel v železniční dopravě. Vystudoval v Oxfordu a poté krátce působil jako právník. V roce 1865 byl v doplňovacích volbách zvolen do Dolní sněmovny za město Devonport, tento mandát ale ztratil téhož roku ve všeobecných volbách. Poté byl poslancem v letech 1868–1886 za město Hastings. V parlamentu se věnoval ekonomické problematice a správě námořnictva, podnikl také několik cest do kolonií. Své zkušenosti z podnikání a cest po světě zúročil jako spisovatel v několika knihách, v letech 1879–1880 byl prezidentem Královské statistické společnosti. V Gladstonově vládě byl civilním lordem admirality (1880–1882) a poté finančním tajemníkem admirality (1882–1885). V letech 1882–1885 byl zároveň mluvčím admirality v Dolní sněmovně, protože tehdejší ministr námořnictva lord Northbrook zasedal ve Sněmovně lordů. V roce 1886 neúspěšně kandidoval ve volbách za Abercromby, načež byl povýšen na barona a povolán do Horní sněmovny. Za další Gladstonovy vlády byl v letech 1892–1895 lordem komořím královny Viktorie a díky svým zkušenostem byl poté jmenován do funkce guvernéra v australské provincii Victoria (1895–1901). \n\nPo návratu do Anglie byl prezidentem londýnské obchodní komory (1901–1902), poté se ještě angažoval v několika vládních výborech, získal čestné doktoráty na univerzitách v Oxfordu a Dublinu, obdržel také francouzský Řád čestné legie a v roce 1906 velkokříž Řádu lázně. V letech 1908–1913 zastával čestný post lorda strážce pěti přístavů a v roce 1911 byl povýšen na hraběte. \n\nV roce 1860 se oženil s Anne Allnutt (1840–1887), která proslula jako cestovatelka a spisovatelka, v roce 1890 se jeho druhou manželkou stala Sybil Capel (1858-1934), sestra 7. hraběte z Essexu. Z prvního manželství pocházel syn Thomas Brassey, 2. hrabě Brassey (1863–1919), druhý a poslední nositel hraběcího titulu. Dcera Muriel (1872–1930) byla manželkou 8. hraběte De la Warr, další dcera Mary Adelaide (1875–1960) byla provdaná za státníka a indického místokrále markýze z Willingdonu. \n\nPodnikatelským a politickým aktivitám se věnovali také Thomasovi mladší bratři. Henry Arthur Brassey (1840–1891) byl poslancem Dolní sněmovny v letech 1868–1885, patřil též k liberálům a zastával správní funkce v hrabství Kent, kde vlastnil zámek \"Preston Hall\". Další bratr Albert Brassey (1844–1918) zasedal v parlamentu v letech 1895–1906. \n\nThomasův synovec Henry Leonard Brassey (1870–1958) sloužil v armádě a byl též dlouholetým členem Dolní sněmovny, v roce 1938 získal titul barona z Apethorpe odvozený od zámku \"Apethorpe Hall\" zakoupeného od zadlužených hrabat z Westmorlandu. Současným reprezentantem rodu je Edward Brassey, 4. baron Brassey z Apethorpe (*1964). \n"}
{"id": "1556869", "url": "https://cs.wikipedia.org/wiki?curid=1556869", "title": "William Henry Smith", "text": "William Henry Smith\n\nWilliam Henry Smith (24. června 1825, Londýn, Anglie – 6. října 1891, Walmer Castle, Anglie) byl britský podnikatel a politik. Za Konzervativní stranu byl dlouholetým poslancem Dolní sněmovny, v několika vládách zastával funkce ministra námořnictva (1877–1880) a ministra války (1885–1886, 1886–1887).\n\nPocházel z významné podnikatelské rodiny, která v roce 1792 založila nakladatelství W H Smith, narodil se jako jediný syn nakladatele Williama Henryho Smitha (1792-1865) a po středoškolských studiích pracoval pro rodinnou firmu. Rodina tehdy využila rychlého rozvoje železnic a zavedla prodej novin a knih ve stáncích na nádražích. Úspěch v podnikání mu pak umožnil vstup do politiky a v roce 1868 byl zvolen do Dolní sněmovny za prestižní volební obvod Westminster. Poslancem zůstal 23 let až do své smrti. V Disraeliho vládě byl nejprve státním podtajemníkem na ministerstvu financí (1874–1877), po předčasném úmrtí G. W. Hunta přešel do funkce prvního lorda admirality (1877–1880), od roku 1877 byl zároveň členem Tajné rady. V letech 1880–1885 byl v opozici, v první Salisburyho vládě byl ministrem války (1885–1886) a v roce 1886 krátce státním sekretářem pro Irsko. V druhém Salisburyho kabinetu byl opět ministrem války (1886–1887) a nakonec prvním lordem pokladu a mluvčím vlády v Dolní sněmovně (1887–1891). Krátce před smrtí byl jmenován lordem strážcem pěti přístavů, úřad ale oficiálně nestihl převzít a zemřel na hradě Walmer Castle, který byl s výkonem tohoto postu spojen. Od roku 1878 byl členem Královské společnosti.\n\nV roce 1858 se oženil s Emily Danvers (1828–1913), s níž měl šest dětí. Starší syn Henry Walton Smith (1865–1866) zemřel v dětství, pokračovatelem rodu byl mladší syn Frederick Smith, 2. vikomt Hambleden (1868–1928). \n\nMěsíc po manželově úmrtí získala vdova Emily titul vikomtesy Hambleden odvozený od rodového sídla v hrabství Buckingham. Současným představitelem rodu je William Henry Smith, 5. vikomt Hambleden (*1955), který je partnerem Anni-Frid Lyngstad (*1945), zpěvačky bývalé skupiny ABBA, s níž žije ve Švýcarsku. \n\n"}
{"id": "1556878", "url": "https://cs.wikipedia.org/wiki?curid=1556878", "title": "Brigáda 055", "text": "Brigáda 055\n\nBrigáda 055 (nebo 55. arabská brigáda) byl elitní vojenský oddíl, sponzorovaný a vycvičený al-Káidou, který byl začleněn do armády Tálibánu mezi lety 1995 a 2001.\n\nJednalo se především o zahraniční partyzánské bojovníky (mudžahedíny) z Blízkého východu, střední Asie a jihovýchodní Asie, kteří měli jistou formu bojových zkušeností, buď bojovali proti sovětské invazi v osmdesátých letech či jinde. Byli vybaveni zbraněmi, které v zemi zanechali Sověti, a také těmi, které poskytly súdánské a talibanské vlády. Brigáda byla také příjemcem celosvětové sítě podporovatelů al-Káidy, čímž získala sofistikovaná zařízení včetně satelitních telefonů, brýlí na noční vidění a dokonce letadel. \n\nZprávy časopisu Time naznačují, že členové brigády 055 byli často rozmístěny v menších skupinách, aby pomohli posílit pravidelné afghánské jednotky Talibanu. Toho bylo často dosaženo hrozbami nebo zastrašením, jejichž cílem je vynucovat disciplínu a oddanost ideologii džihádistů. \n\nElitní mezinárodní jednotka byla složena z arabských žoldnéřů, byla to malá jednotka vysoce vycvičených, vysoce motivovaných a dobře placených partyzánských bojovníků, kterou Usáma bin Ládin ustavil krátce poté, co přijel do Afghánistánu v roce 1996. Přibližně 100 členů sloužilo jako bin Ládinova osobní garda.\n"}
{"id": "1556879", "url": "https://cs.wikipedia.org/wiki?curid=1556879", "title": "NK Olimpija Lublaň", "text": "NK Olimpija Lublaň\n\nNogometni klub Olimpija Ljubljana (česky \"Fotbalový klub Olimpija Lublaň\") je slovinský fotbalový klub z města Lublaň. Své zápasy hraje na stadionu Stožice. Klubové barvy jsou zelená a bílá.\n\nKlub odkazuje svůj původ do roku 1911, kdy byla založena \"Ilirija\". Nový klub byl založen roku 1945, ten zkrachoval roku 2005. Téhož roku byl založen nový klub, který nese stejný název, tedy \"NK Olimpija Ljubljana\", i barvy.\n\nRoku 1911 byla založena \"Ilirija\".\n\nRoku 1945 byl založen \"NK Enotnost\". Roku 1948 se přejmenoval na \"NK Odred\", roku 1961 na \"NK Triglav\" a nakonec roku 1962 na \"NK Olimpija\".\n\nV letech 1965 až 1984 hrál tým 1. jugoslávskou ligu, nejlepším umístěním bylo dvakrát 7. místo. Pak ji hrál už jen v ročníku 1988/89.\n\nPo osamostatnění Slovinska vyhrál tým první 4 ročníky slovinské ligy.\n\nRoku 2005 klub zkrachoval. Byl založen nový klub, který 4× za sebou postoupil – z 5. ligy do 1. ligy. V letech 2016 a 2018 se stal mistrem.\n\n\noficiální stránky klubu\n"}
{"id": "1556881", "url": "https://cs.wikipedia.org/wiki?curid=1556881", "title": "Miss Americana", "text": "Miss Americana\n\nMiss Americana (také známo jako Taylor Swift: Miss Americana) je dokumentární film režírovaný Lanou Wilsnou, který pojednává o americké zpěvačce Taylor Swift, její kariéře a životě během několika let. Byl zveřejněn na Netflixu a ve vybraných kinech 31. ledna 2020.\n\nNetflix popsal film jako „neskrývaně a emočně odhalující podívanou“ na Swift, která se „ujímá role skladatelky a interpretky – a také ženy, která dokáže využít moc svého hlasu naplno.“ \"Miss Americana\" debutoval na otevírací noci filmového festivalu Sundance Film Festival 23. ledna 2020.\n\nFilm pokrývá množství událostí ve zpěvaččině životě a kariéře zahrnující tvoření jejího sedmého alba \"Lover\" (2019), její uplynulý boj s poruchou příjmu potravy, soud za sexuální obtěžování, diagnóza matčiny rakoviny a zpěvaččino rozhodnutí o promluvení na téma politika.\n\n\n\nSwift vyjádřila svůj zájem o tvoření dokumentu ve spolupráci s Netflixem po zveřejnění koncertního filmu \"Taylor Swift: Reputation Stadium Tour\" na streamovací platformě v prosince 2018. Swift byl poskytnut seznam potencionálních režisérů, jež jedním z nich byla i Wilson.\n\nNázev dokumentu je propůjčen z „Miss Americana & the Heartbreak Prince“, písně z jejího sedmého studiového alba \"Lover\" (2019), ve které Swift popisuje své zmatení ohledně politiky Spojených států.\n\nV listopadu 2019 Swift připustila existenci dokumentu, když řekla, že vlastník a zakladatel jejího bývalého vydavatelství, Big Machine Records, Scooter Braun a Scott Borchetta jí zpětně zablokovali od používání její starší hudby a záznamy vystoupení pro její dokument. Později přidala, že dokument nezmiňuje Brauna, Borchettu nebo Big Machine. Big Machine popřelo obvinění. V odpovědi zástupci Swift zveřejnily email od vedení Big Machine odmítající otázku licencí ve spojitosti s dokumentem. V prosinci Varienty informovalo, že Big Machine vyjasnilo použití zpěvaččina staršího materiálu pro dokument. \n\nV rozhovoru s Chris Willman z \"Variety,\" bylo prozrazeno, že začátek filmu „vzájemně srovnává radost z tvoření s s přítěžemi globální popularity“, zatímco druhá polovina je „provokativně zaměřena, proč se Swift stala politickým zvířetem“. Willman napsal, že film dále obsahuje klipy zachycující zvyšování zpěvaččiny podpory LGBTQ, zpěvaččinu reakci na diagnostikování matčiny rakoviny a odezvu Swift na žádnou nominaci k \"Reputation\" (2017) na Cenách Grammy 2019. Willson uvedl, že vidí film jako „převrácenou stranu amerického miláčka s cílem poukázat na méně úchvatnou stranu slávy a popularity“.\n\nDne 15. ledna 2020 Taylor Swift zveřejnila na svých sociálních sítích datum vydání a plakát k filmu. O šest dní později byl na YouTube zveřejněn trailer k filmu. 30. ledna Swift oznámila seznam vybraných kin, ve který se na určitý čas bude hrát \"Miss Americana\". Jednalo se o 26 kin po celých Spojených státech amerických a o jedno londýnské kino.\n\nDokument zahrnuje novou píseň \"Only the Young\", která hraje během závěrečných titulků. Swift tuto píseň napsala po prezidentských volbách v USA v roce 2018. Píseň byla veřejně vydaná v den premiéry filmu, 31. ledna 2020.\n\n"}
{"id": "1556882", "url": "https://cs.wikipedia.org/wiki?curid=1556882", "title": "Olimpija Ljubljana", "text": "Olimpija Ljubljana\n\nOlimpija Ljubljana může být:\n"}
{"id": "1556883", "url": "https://cs.wikipedia.org/wiki?curid=1556883", "title": "Karel Holý (lední hokejista)", "text": "Karel Holý (lední hokejista)\n\nKarel Holý (* 3. února 1956, Praha) je bývalý český hokejový útočník. \n\nV československé lize hrál za Spartu Praha a během povinné vojenské služby za Duklu Jihlava. Odehrál 11 ligových sezón, nastoupil ve 421 ligových utkáních, dal 120 gólů a měl 154 asistencí. Dále hrál v Německu za ESV Kaufbeuren a ve Finsku za IPK Iisalmi. Za reprezentaci Československa nastoupil v letech 1976–1983 ve 27 utkáních a dal 4 góly. Byl členem reprezentace na Kanadském poháru 1976, ale do utkání nezasáhl. V roce 1980 reprezentoval Československo na ZOH v Lake Placid, nastoupil ve 4 utkáních. \nReprezentoval Československo na Mistrovství Evropy juniorů v ledním hokeji 1974, kdy tým skončil na 4. místě a na Mistrovství Evropy juniorů v ledním hokeji 1975, kdy tým skončil na 2. místě a Karel Holý získal cenu direktoriátu IIHF jako nejlepší útočník. Reprezentoval Československo na Mistrovství světa juniorů v ledním hokeji 1975, kde tým skončil na 4. místě a na Mistrovství světa juniorů v ledním hokeji 1976, kde tým skončil na 2. místě a Karel Holý byl novinován do All-Stars Týmu.\n\n"}
{"id": "1556884", "url": "https://cs.wikipedia.org/wiki?curid=1556884", "title": "Display Control Interface", "text": "Display Control Interface\n\nDisplay Control Interface (DCI; ) je komponenta operačního systému MS Windows, určená k urychlení přehrávání digitálního videa při zachování zpětné kompatibility. Vznikla kooperací Microsoftu a Intelu. Původně šlo o klíčovou součást grafické architektury Windows, později nahrazenou rozhraním DirectDraw, jehož nástupcem je Direct2D (obě součást DirectX).\n\nDCI při své činnosti obchází GDI rozhraní a umožňuje tím proudu videodat vstupovat přímo do grafické paměti (framebuffer [ˌfreimˈbafə(r)]). Též přineslo strukturu pro identifikaci rozšířených zobrazovacích funkcí: kalibrování ( [ˈskeiliŋ]) i konverzi barevného prostoru YUV→RGB. Pod Windows 3.1 navýšilo výkon přehrávání videa o cca 30 %.\n"}
{"id": "1556886", "url": "https://cs.wikipedia.org/wiki?curid=1556886", "title": "HK Zemgale/LLU", "text": "HK Zemgale/LLU\n\nHK Zemgale je klub ledního hokeje z lotyšského města Jelgavy. Je účastníkem nejvyšší soutěže Latvijas hokeja līga. Sídlem je Jelgavas ledus halle, která má kapacitu 2 360 diváků. Klubové barvy jsou černá, bílá, žlutá.\nKlub byl založen v roce 2002.Hned v první sezóně klub skončil na čtvrtém místě.Klubu se zatím nikdy nepodařilo vyhrát ligu a v sezóně 2012/2013 a 2018/2019 skončili na 2.místě.V roce 2016 a 2017 se zúčastnili Lotyšského poháru , kde vypadli v obouch sezónách v semifinále.\n"}
{"id": "1556887", "url": "https://cs.wikipedia.org/wiki?curid=1556887", "title": "DCI", "text": "DCI\n\nDCI nebo dCi může znamenat:\n"}
{"id": "1556888", "url": "https://cs.wikipedia.org/wiki?curid=1556888", "title": "Marie Bognerová", "text": "Marie Bognerová\n\nMarie Bognerová (29. března 1931 Valašské Meziříčí – 18. února 1997 Valašské Meziříčí) byla česká akademická malířka a ilustrátorka. Pocházele z rodiny známého spisovatele, dramatika a básníka Adolfa Bognera. \n\nV letech 1950 až 1955 absolvovala Akademii výtvarných umění v Praze, pod vedením profesora Vratislava Nechleby. Žila a tvořila ve Valašském Meziříčí a ve Valašské Bystřici. \n\n"}
{"id": "1556889", "url": "https://cs.wikipedia.org/wiki?curid=1556889", "title": "Železniční nehoda v Čerčanech", "text": "Železniční nehoda v Čerčanech\n\nŽelezniční nehoda v Čerčanech se udála v sobotu 14. července 2007 v 10.06 hodin v železniční stanici Čerčany. Rychlík číslo 633 narazil do odstavené soupravy osobního vlaku 9122. Při nehodě zemřel strojvedoucí odstaveného vlaku, zranilo se 5 cestujících v rychlíku a také jeho strojvedoucí.\n\nV sobotu 14. července probíhala výluka jedné z kolejí na trati číslo 221 v úseku Senohraby - Čerčany, vlaky v obou směrech tak jezdily po jedné koleji. V 9.34 přijel na první staniční kolej stanice Čerčany osobní vlak z Prahy, který zde končil jízdu. Po výstupu cestujících vlak tvořený dvěma elektrickými jednotkami řady 451 popojel směrem k benešovskému zhlaví, kde byl rozpojen na dvě části.\n\nV 9:50 předal hlavní výpravčí službu výpravčímu vnější služby a odešel vykonat osobní potřebu a nakoupit jídlo. Před desátou hodinou přijížděl směrem od Prahy rychlík číslo 633, který měl stanicí projet a pokračovat dále do Českých Budějovic. Výpravčí vnější služby nařídil postavit vlaku vlakovou cestu po první staniční koleji, ačkoli byla obsazena dvěma elektrickými jednotkami. Signalisté přípravu vlakové cesty provedli.\n\nRychlík 633 tažený lokomotivou řady 363 vjížděl do Čerčan na přivolávací návěst, která přikazuje jízdu podle rozhledových poměrů, maximálně rychlostí 40 kilometrů v hodině. V momentě, kdy byl vlak na záhlaví, se strojvedoucím spojil výpravčí vysílačkou a řekl mu: \"„jo na odjezdu máš volno fíro jo“\", na což strojvedoucí reagoval slovy \"„dobrý jo děkuju“\" a zrychlil až na 46 kilometrů v hodině. Vzhledem k tomu, že se stanice Čerčany nachází v oblouku, strojvedoucí odstavenou jednotku zaregistroval až na krátkou vzdálenost. Přesto, že zavedl rychločinné brzdění, rychlíková souprava v rychlosti 33 km/h do stojící jednotky narazila. \n\nNáraz jednotku posunul o dvanáct metrů a její čelo vysunul do vzduchu. Strojvedoucí, který přijíždějící rychlík zpozoroval na poslední chvíli, zemřel. V rychlíku se zranilo pět lidí a strojvedoucí. Škoda byla vyčíslena na 4 089 216 korun.\n\nDrážní inspekce uzavřela vyšetřování nehody s tím, že její příčinou bylo dovolení vjezdu rychlíku na obsazenou kolej a nedodržení podmínek jízdy podle rozhledových poměrů.\n\nPřípadem se zabýval Okresní soud v Benešově, kvůli obecnému ohrožení byl obžalován výpravčí, jeden ze signalistů a strojvedoucí rychlíku. Výpravčí se signalistou vinu přiznali, uváděli však, že ve stanici panovaly ztížené podmínky kvůli modernizaci trati. Výpravčí navíc uvedl, že jej často bolela hlava a bolest tišil léky. Oba nakonec dostali podmíněný trest - signalista na dvacet měsíců s dvouletým odkladem, výpravčí na dva roky s osmnáctiměsíčním odkladem.\n\nStrojvedoucí rychlíku vinu odmítl, vyšetřovatelům sdělil, že se na základě informace od výpravčího mohl důvodně domnívat, že má vlakovou cestu volnou. Soud ho potrestal dvouletou podmínkou s odkladem na třicet měsíců.\n\nV roce 2009 rozhodl Městský soud v Praze o tom, že pozůstalé po zemřelém strojvedoucím musí České dráhy odškodnit, každého částkou 400 tisíc korun.\n\n"}
{"id": "1556894", "url": "https://cs.wikipedia.org/wiki?curid=1556894", "title": "Marianne Golz", "text": "Marianne Golz\n\nMarianne Golz-Goldlust (rozená Belokosztolszky) (30. ledna 1895 Vídeň – 8. října 1943 Praha) byla česko-německá operní zpěvačka. Během 20. let 20. století si vybudovala kariéru ve střední a východní Evropě, později se přestěhovala do Prahy a stala se divadelní kritičkou. V roce 1929 se provdala za židovského novináře Hanse Goldlusta. Když byl Hans v roce 1938 nacisty zatčen, zajistila mu jeho propuštění a následně pomohla jemu a jeho dalším příbuzným uprchnout do Anglie. Sama zůstala v Praze, aby se zapojila do odboje skrýváním židovských uprchlíků, pašováním peněz a informací přes hranice, náborem nových členů a pořádáním odbojových schůzek u sebe doma. \n\nKdyž byla v roce 1942 spolu s několika dalšími členy odporu zatčena, přiznala se ke své roli v odboji a podařilo se jí očistit své spolupracovníky. Právní pokusy rodiny o její propuštění byly neúspěšné; v květnu 1943 byla nacisty odsouzena k smrti a v říjnu téhož roku byla popravena gilotinou. \n\nJejí osobní dopisy byly po válce sestaveny a vydány v knižní podobě. Její příběh byl dále popularizován prostřednictvím článků, rozhlasového vysílání a divadla. V roce 1988 byla posmrtně uznána jako Spravedlivá mezi národy. \n\nMaria Agnes Belokosztolszky se narodila katolické rodině 30. ledna 1895 ve Vídni. Její matka byla Češka a otec Polák. Měla sestru Rosi. Po střední škole se učila opernímu zpěvu a baletu. Vystupovala pod jménem \"Marianne Tolska\". Na začátku 20. let se objevila v představeních v Linci, Stuttgartu a Salcburku ve spolupráci s rakouským skladatelem Nico Dostalem, zpívala operety s tenoristou Richardem Tauberem. Během této doby se dvakrát vdala a rozvedla. V roce 1924 se přestěhovala do Berlína, kde se setkala se židovským redaktorem a novinářem Hansem Goldlustem. Vzali v roce 1929. Hans neformálně přijal příjmení \"Golz\", aby se vyhnuli sociálnímu stigmatu spojenému v Německu s židovsky znějícími jmény, takže když se Marianne provdala, přijala příjmení Golz-Goldlust. V roce 1934 se přestěhovali do Prahy a Marianne začala pracovat jako divadelní kritička. \n\nKdyž nacisté obsadili v roce 1939 Prahu, byl její muž zatčen. Marianne se podařilo zasadit o jeho propuštění a pomohla mu uprchnout do Anglie. Pomohla také jeho matce a sestře uniknout ze země. Ke své rodině se nepřipojila, rozhodla se zůstat v Praze, aby pomohla dalším pronásledovaným Židům. Začala ve svém domě pořádat společenská shromáždění, aby našla podobně smýšlející občany, a brzy se setkala s místním organizátorem odboje Ottokarem Zapoteckým, který řídil síť na pašování uprchlíků. Pro odboj získávala další československé i rakouské spolupracovníky, pořádala schůzky odbojářů, pomáhala židovským uprchlíkům zkontaktovat se s odbojem a pašovala peněžní prostředky. Uprchlíky ukrývala ve svém domě. Zajistila také předání důležitých informací o podmínkách v Praze české exilové vládě v Anglii.\n\nDne 19. listopadu 1942 byla spolu s několika odbojovými spolupracovníky zatčena nacisty. Ke své práci pro židovské občany se přiznala a svým vyšetřovatelům řekla, že je jediným členem odporu ve skupině, a její spolupracovníci tak byli propuštěni. Byla uvězněna v pankrácké věznici. Ani ve vězení neustávala v psaní dopisů svým přátelům a kontaktům; motáky pašovala ven skrz donášky jídla.\n\nAčkoli její rodina usilovala právní cestou o její osvobození, většina právníků nebyla ochotna riskovat hněv německých úřadů její obhajobou. Česká právnička Marie Schrámek nakonec případ přijala, ale navzdory odvolání u zvláštního německého vrchního soudu a u říšského ministra spravedlnosti nebyla schopna Marianne osvobodit. V květnu 1943 byla Marianne odsouzena k trestu smrti za svou odbojovou činnost a 8. října 1943 byla popravena stětím gilotinou.\n\nV roce 1946 byly její dopisy dopisy sestaveny a publikovány jako kniha \"Žaluji,\" později i v německém překladu jako \"Der Große Tag\" (Velký den). Její příběh byl uveden v rozhlasovém vysílání, článcích a divadelní hře. V červnu 1988 jí izraelské pamětní centrum Jad vašem udělilo titul Spravedlivá mezi národy za práci na záchraně židovských uprchlíků. Na její počest byl v Jad vašemu vysazen olivovník. V roce 2011 uspořádal Památník německého odboje speciální výstavu zaměřenou na její život.\n"}
{"id": "1556896", "url": "https://cs.wikipedia.org/wiki?curid=1556896", "title": "Seznam dílů seriálu Slunečná", "text": "Seznam dílů seriálu Slunečná\n\nToto je seznam dílů seriálu \"Slunečná\". Český televizní seriál \"Slunečná\" vysílá od roku 2020 stanice Prima.\n\n<onlyinclude></onlyinclude>\n\n"}
{"id": "1556897", "url": "https://cs.wikipedia.org/wiki?curid=1556897", "title": "Guinejská kuchyně (rozcestník)", "text": "Guinejská kuchyně (rozcestník)\n\nGuinejská kuchyně může označovat národní kuchyni několika rozdílných států:\n\n"}
{"id": "1556901", "url": "https://cs.wikipedia.org/wiki?curid=1556901", "title": "Enrico Porro", "text": "Enrico Porro\n\nEnrico Porro (16. ledna 1885 Lodi Vecchio – 14. března 1967 Milán) byl italský zápasník. Soutěžil v řeckořímském stylu v pérové váze.\n\nByl členem milánského klubu Pro Patria a pětkrát se stal mistrem Itálie. Svůj první zápas vyhrál v sedmnácti letech. Ve startu na Letních olympijských hrách 1904 mu zabránila základní vojenská služba, kterou absolvoval u námořnictva. V roce 1906 se stal neoficiálním mistrem Evropy. Jeho největším úspěchem byla zlatá medaile na Letních olympijských hrách 1908, kde však soutěž v pérové váze nebyla vypsána a Porro musel nastoupit v lehké váze jako nejmenší ze všech účastníků. Ve finále nečekaně porazil o sedm kilogramů těžšího Nikolaje Orlova z Ruska. Letních olympijských her 1912 se nezúčastnil kvůli popáleninám, které utrpěl při pracovním úrazu.\n\nPo válce se k zápasu vrátil, na Letních olympijských hrách 1920 byl vyřazen ve čtvrtfinále, na Letních olympijských hrách 1924 prohrál oba své zápasy v základní části.\n"}
{"id": "1556903", "url": "https://cs.wikipedia.org/wiki?curid=1556903", "title": "Guinejská kuchyně", "text": "Guinejská kuchyně\n\nZákladním surovinami guinejské kuchyně jsou: rýže, batáty (sladké brambory) nebo plantainy.\n\n"}
{"id": "1556904", "url": "https://cs.wikipedia.org/wiki?curid=1556904", "title": "Tis japonský", "text": "Tis japonský\n\nTis japonský (\"Taxus cuspidata\") je jehličnatá dřevina z čeledi tisovitých, přirozeně rozšířená ve východní Asii. Podobá se evropskému tisu červenému a stejně jako on bývá často pěstován jako okrasná dřevina.\n\nJe to stálezelený, dlouhověký, dvoudomý strom nebo rozměrný keř, dorůstající výšky 5–10–18 metrů. Borka na kmeni a na větvích je červenošedohnědá, odlupuje se v drobných šupinách nebo podélných plátech. Jehlice jsou 1–3 cm dlouhé a 2–3 mm široké, mírně srpovitě zahnuté, leskle tmavě zelené, na spodní straně se dvěma nevýrazně nažloutlými průduchovými proužky. Na větvičce jsou umístěny střídavě, na mladých letorostech ve spirále, na starších větvích jsou zkrouceny tak, že se jeví jako dvouřadě uspořádané.\n\nSamčí šištice jsou žluté, vejcovité či téměř kulovité, samičí jsou zelenavé a značně redukované, s jedinou semennou šupinou podepřenou několika páry sterilních šupin. Semeno o rozměrech zhruba 6x4 mm je ve zralosti částečně obaleno jasně červeným míškem (arilem). Celá rostlina s výjimkou míšku je prudce jedovatá pro obsah alkaloidů taxinů, s letálním účinkem především na srdeční činnost.\n\nTento druh tisu je přirozeně rozšířen v severovýchodní Číně, v ruském Přímořském kraji, na Kurilech a Sachalinu, na Korejském poloostrově a na většině Japonského souostroví. Roste převážně v podúrovni vlhkých lesů na chladnějších, zastíněných stanovištích, například v hlubokých údolích a na severních svazích, nejčastěji v nadmořských výškách mezi 500 a 1000 m. Ve většině areálu se vlivem intenzivní těžby stal poměrně vzácným.\nTis japonský má v současnosti značný význam především jako okrasná dřevina; je považován za nejodolnější a nejsnáze pěstovatelný druh tisu. Snadno se tvaruje, snáší i hluboký řez, po kterém dobře regeneruje, je odolný vůči znečištěnému ovzduší městských aglomerací. Oblíbený je například nízký, rozložitě rostoucí kultivar '‎Nana'‎. Kromě vlastního botanického druhu je v mnoha kultivarech často pěstován také jeho kříženec s tisem červeným – tis prostřední (\"Taxus × media\"). Využívá se též pro tvorbu bonsají.\n\nDřevo je jako u jiných tisů je velmi tvrdé, odolné a pěkně zbarvené a bylo využíváno jak ve stavebnictví (pilíře, trámy), tak v nábytkářství a uměleckém či užitném truhlářství a řezbářství; vlivem nadměrné těžby v minulosti je však již obtížně dostupné. Medicínsky byl používán mimo jiné jako abortivum.\n\nVětšina tisů si je značně podobná a vzájemně se liší spíše kvantitativními než kvalitativními znaky. Tis japonský lze od tisu červeného odlišit pomocí následujících několika nepříliš výrazných znaků:\n\n\nKříženec obou druhů, tis prostřední, je co do uvedených znaků v podstatě intermediální, což určování zvláště u pěstovaných jedinců dále komplikuje.\n\n"}
{"id": "1556908", "url": "https://cs.wikipedia.org/wiki?curid=1556908", "title": "Malešické náměstí", "text": "Malešické náměstí\n\nMalešické náměstí je jediným náměstím v Malešicích, které jsou téměř celé součástí Prahy 10. Náměstí s kapličkou svatého Václava a okolní zástavbou už jen vzdáleně připomíná historické jádro starých Malešic, kdysi poklidné pražské periferie spíše venkovského rázu. Je poznamenáno průjezdnou dopravou a uvažuje se o jeho úpravě.\n\nMalešické náměstí bývalo původně návsí a křižovatkou středověkých cest. Má zhruba tvar rovnostranného trojúhelníku o straně asi 75 m, na západní straně ho ohraničuje poměrně frekventovaná komunikace, která se na sever od náměstí jmenuje U tvrze a směřuje do Hrdlořez k Českobrodské, na jih od náměstí se jmenuje Dřevčická a směřuje do Strašnic k Černokostelecké. Do jižního rohu náměstí ústí od západu ze Žižkova Malešická ulice. Ostatní komunikace ústící do náměstí mají spíše místní význam: ulice Na Univerzitním statku vedoucí mezi bývalými hospodářskými budovami připomíná, že v 18. století patřily Malešice jako zemědělská obec Univerzitě Karlově. Ulice Podle trati vede z náměstí na jihovýchod k průmyslovým objektům u nákladového nádraží Praha-Malešice. \n\nČást náměstí vyplňuje parčík se stromy, mezi kterými stojí památkově chráněná kaplička sv. Václava z 19. století. U jižního cípu náměstí je Malešický zámek, památkově chráněná původně barokní budova od Jakuba Canavalleho z let 1686–1689, později značně upravovaná a v současně době (2020) ve špatném stavu. \n\nNáměstí je jednou ze zastávek Naučné stezky sv. Josefa, která prochází Malešicemi. Vede tudy i žlutá a modrá turistická trasa.\n\nO úpravě Malešického náměstí a jeho okolí, včetně zámečku, se diskutuje už od roku 2014. Řešení ale závisí především na rozhodnutí o výstavbě městského okruhu.\n\n"}
{"id": "1556912", "url": "https://cs.wikipedia.org/wiki?curid=1556912", "title": "Lucie Pokorná", "text": "Lucie Pokorná\n\nLucie Pokorná (* 29. září 1978 Brno) je česká politička, právnička a manažerka, od roku 2018 zastupitelka města Brno, od roku 2014 zastupitelka a od roku 2018 starostka městské části Brno-Žabovřesky, členka hnutí ANO 2011.\n\nVystudovala Právnickou fakultu Masarykovy univerzity (získala titul Mgr.). Působila na Nejvyšším správním soudu ČR, kde se věnovala správnímu a finančnímu právu, a posléze v soukromém sektoru jako firemní a obchodní právnička.\n\nLucie Pokorná žije ve městě Brno, konkrétně v části Brno-Žabovřesky.\n\nJe členkou hnutí ANO 2011, za něž byla v komunálních volbách v roce 2014 zvolena zastupitelkou městské části Brno-Žabovřesky, a to z pozice lídryně kandidátky. Ve volbách v roce 2018 svůj mandát obhájila, opět z pozice lídryně kandidátky. V listopadu 2018 se stala starostkou městské části Brno-Žabovřesky, ve funkci vystřídala Pavla Tyralíka.\n\nV komunálních volbách v roce 2014 kandidovala za hnutí ANO 2011 také do Zastupitelstva města Brna, ale neuspěla. Zvolena byla až ve volbách v roce 2018.\n\nV krajských volbách v roce 2016 kandidovala za hnutí ANO 2011 do Zastupitelstva Jihomoravského kraje, ale neuspěla.\n"}
{"id": "1556914", "url": "https://cs.wikipedia.org/wiki?curid=1556914", "title": "Boianu Mare", "text": "Boianu Mare\n\nBoianu Mare () je rumunská obec v župě Bihor na severozápadě země. Žije zde obyvatel. Obec se skládá z pěti částí.\n\n\nDřevěný kostel s věží v průčelí z roku 1710 je památkově chráněný.\n\n"}
{"id": "1556916", "url": "https://cs.wikipedia.org/wiki?curid=1556916", "title": "Juraj Haulík", "text": "Juraj Haulík\n\nJuraj Haulík ( \"György Haulik de Váralya\", 20. dubna 1788, Trnava/Horní Uhry – 11. května 1869, Záhřeb) byl slovenský římskokatolický duchovní, první arcibiskup záhřebský a chorvatský kardinál. Po dvě období také vykonával funkci chorvatského bána a byl tudíž faktickým nejvyšším představitelem Chorvatského království.\n\nStudoval teologii a filosofii v rodné Trnavě, poté v Ostřihomi a nakonec ve Vídni. \n\nPo smrti záhřebského biskupa Alexandra Alagoviće v roce 1837 byl Haulík jmenován do jeho funkce. Po smrti chorvatského bána Franjo Vlašiće o tři roky později začalo jeho první období v této funkci. Během jeho úřadování byla zavedena chorvatština jako úřední a vyučovací jazyk ve školách. Jemu je také připisována zásluha na vzniku Matice chorvatské v roce 1842. Rovněž stál u zrodu záhřebského parku Maksimir.\n\nPozději ho v úřadu bána nahradil Maďar Ferenc Haller, který byl pověřen maďarizací Chorvatska. Prosazoval zákaz tehdejších projevů chorvatských vlastenců, kteří se označovali jako Ilyrové. Červencový protest organizovaný Chorvatskou národní stranou v roce 1845 nechal Haller násilím potlačit. Incident si vyžádal třináct mrtvých z řad protestujících, což vedlo k ukončení jeho působení ve funkci. Na jeho místo byl povolán opět Juraj Haulík.\n\nBěhem jeho vlády v Chorvatsko-slavonském království byla roku 1847 chorvatština opět zavedena jako úřední jazyk. V roce 1848 během revoluce v Rakouském císařství, byl novým bánem jmenován generál Josip Jelačić, jenž významně přispěl k porážce vzbouřených Maďarů a současně hájil chorvatskou autonomii a podporoval národní uvědomění.\n\nJedním z dalších projevů rozšiřování autonomie Chorvatska v následujících letech bylo povýšení záhřebské diecéze na arcibiskupství a Haulíkovo jmenování prvním arcibiskupem a záhřebským metropolitou v roce 1852. Tím se římskokatolická církev v Chorvatsku stala nezávislou na Uhrách. V roce 1856 byl Haulík ještě jmenován kardinálem. \n\nVšechny tyto úřady zastával až do své smrti v roce 1869. Byl pochován v záhřebské katedrále Nanebevzetí Panny Marie, svatého Štěpána a svatého Ladislava.\n\nO svém původu prohlásil: \n\nV roce 1999 Chorvatsko a Slovensko vydaly a společnou emisi poštovních známek věnovanou Haulíkovi. \n\n \n"}
{"id": "1556917", "url": "https://cs.wikipedia.org/wiki?curid=1556917", "title": "Rizzi", "text": "Rizzi\n\nPříjmení Rizzi nosí více různých osob:\n"}
{"id": "1556920", "url": "https://cs.wikipedia.org/wiki?curid=1556920", "title": "Koněvec", "text": "Koněvec\n\nKoněvec ( Коневец, Konevitsa) je ostrov v západní části Ladožského jezera, vzdálený 170 km od Petrohradu. Administrativně patří k Priozerskému rajónu Leningradské oblasti Ruska. Rozloha ostrova je 8,5 km², nejvyšším bodem je Svatá hora, vysoká 34 m. Od pevniny ho odděluje Koněvecký průliv, široký okolo pěti kilometrů; nejbližším sídlem je Vladimirovka, odkud jezdí nepravidelně trajekt. Průměrná roční teplota činí 3,5 °C, v létě může přesáhnout 30 °C a v zimě klesá až na –40 °C, sníh leží okolo pěti měsíců v roce. Půda je písčitá a většina území je porostlá borovým lesem. \n\nOstrov je pojmenován podle „Koňského kamene“ (Конь-камень, Hevoskivi), žulového balvanu ve tvaru koňské hlavy o váze okolo 750 tun, který byl předmětem uctívání pohanských ugrofinských kmenů. V roce 1393 byl v jihozápadní části ostrova založen Koněvecký monastýr, který osídlili mniši z Velikého Novgorodu. Stolbovský mír ostrov přiřkl Švédsku, Rusové jej získali zpět po severní válce. V letech 1917 až 1940 byl Koněvec součástí Finska. Po jeho připojení k Sovětskému svazu byl klášter zrušen a ostrov sloužil vojenským účelům. Po pádu komunistického režimu začala postupná obnova poutního místa.\n\nOstrov je oslavován v karelské písni \"Konevitsan kirkonkellot\" (\"Koněvecké zvony\"). Pro své přírodní a kulturní bohatství je Koněvec populárním cílem turistů. \n\n"}
{"id": "1556921", "url": "https://cs.wikipedia.org/wiki?curid=1556921", "title": "Agder", "text": "Agder\n\nAgder je historický region v nejjižnější části Norska a od 1. ledna 2020 také jedna z jedenácti norských územěsprávních jednotek – krajů (\"fylke)\". K reorganizaci územního uspořádání došlo na základě rozhodnutí norského parlamentu (\"Stortinget\") ze dne 8. června 2017, jehož důsledkem byla redukce počtu územěsprávních jednotek z osmnácti na jedenáct. Při reorganizaci došlo ke sloučení dřívějších krajů Aust-Agder a Vest-Agder. Správní centrum se nachází v městě Arendal.\n\nNázev Agder se vyvinul z výrazu \"Agðir\", což byl název malého království před sjednocením Norska králem Haraldem I. Krásnovlasým. Jeho původ se hledá ve pragermánském slově \"agio\", které znamenalo okraj, lem – tedy pás země na pobřeží.\n\nAgder zaujímá plochu 16 434,07 km² a žije v něm 305 244 obyvatel (1. ledna 2019). Na západě hraničí s krajem Rogaland na východě s krajem Vestfold og Telemark, na jihu se Severním mořem. Největší řekou je Otra, nejvyšší horou je 1507 metrů vysoká Sæbyggjenuten na hranicích s Telemarkem. Nejdůležitějšími komunikačními trasami jsou silnice E18 z Osla do Kristiansandu, dále E39 z Kristiansandu do Bergenu, železnice z Osla do Stavangeru. Největší letiště je v Kristiasandu.\n\nKraj sestává z 25 obcí. \n\nAgder v době Vikingů bylo jedno z malých království a jmenovalo se Agðir. V důsledku různých spojenectví, svateb, dědictví a válek docházelo k neustálým změnám jak v hranicích, tak ve významu jednotlivých království a ani Agðir nebyl výjimkou. Tyto události jsou zaznamenány v díle Heimskringla autora Snorriho Sturlusona.\n\nKrálové Agderu\n\n\nV červnu 2018 bylo přijato rozhodnutí o novém znaku správního území Agder. Znak tvoří zlatý dub na červeném poli. Jedná se o zjednodušenou verzi dubu z erbu Vest-Agder a barvy pocházejí z erbu Aust-Agder. Dub znamená dlouhý život s odkazy na minulost a budoucnost, moudrost a stabilitu, listy odkazují na vitalitu. Duby byly často místem setkávání, zároveň byl dub v regionu historicky důležitou obchodní komoditou.\n"}
{"id": "1556923", "url": "https://cs.wikipedia.org/wiki?curid=1556923", "title": "Kuchyně Guineje-Bissau", "text": "Kuchyně Guineje-Bissau\n\nKuchyně Guineje-Bissau používá především obiloviny, mléčné výrobky, arašídy, plantainy, fazole, chilli nebo palmový olej. Byla ovlivněna především portugalskou kuchyní.\n\nV Guineji-Bissau se hojně pěstují kešu ořechy, převážně pro export.\n\n\n"}
{"id": "1556927", "url": "https://cs.wikipedia.org/wiki?curid=1556927", "title": "Fara ve Strašíně", "text": "Fara ve Strašíně\n\nFara ve Strašíně s číslem popisným 1 je budova, vystavěná v 18. století. Nachází se obci Strašín v okrese Klatovy v Plzeňském kraji. Fara od 26. března 1964 patří mezi kulturní památky.\n\nHlavní budova fary spolu s chlévy, stájemi, kolnou a ohradní zdí se rozprostírá na téměř půl kilometru čtverečním na západním okraji obce v těsné blízkosti od kostela Narození Panny Marie. Hlavní budova fary dokonce částečně přiléhá k jihovýchodnímu nároží ohradní zdi kostela. Protože stojí na terénním zlomu, terén u úpatí severní stěny je o etáž výše než u stěny jižní. Po východní straně obytné budovy se nachází dvůr, do kterého se vjíždí od severu z hlavní přístupové cesty. Západní a východní strana hlavní budovy je ohraničena hospodářskými budovami, další strany pak ohradní zdí.\n\nFara ve Strašíně byla vystavěna mezi lety 1754 až 1756. Její jádro však pochází už z roku 1740. Ke stavbě byly zároveň využité některé starší zdi. Jednalo se patrně o zbytky pozdněgotického opevnění strašnického kostela Narození Panny Marie. Později došlo k barokní přestavbě objektu. Barokní jsou klenby sklepů a možná také konstrukce střechy a pavlače i stropní podhledy s fabiony. Z této doby pravděpodobné pochází také záchodový přístavek a střecha na západní straně polovalbou, která však byla odstraněna v druhé polovině 19. století. Datace severovýchodní přístavby není jistá, snad ale pochází až z pozdější doby. V 60. letech 20. století byla na obytné budově vyměněna krytina. Další úpravy stavby proběhly v roce 1971, kdy byly vyměněny a opraveny zbývající střechy, v severozápadní části hlavní budovy zřízena garáž, vyměněny některé výplně dveří, opravena fasáda a rozšířena okna. K dalším stavebním úpravám v interiéru došlo mezi lety 2003 a 2004.\n\nBudovy stájí a chlévů byly vystavěny buď v druhé polovině 18. století nebo v první polovině 19. století. Soudobá je možná kolna a torzo stodoly. Zakrytí vjezdu bylo realizováno asi až ve 20. století. Ve 20. století došlo rovněž ke zbourání Stodoly. Oplocení zahrady pochází z druhé poloviny 20. století.\n\nNa faře žil, tvořil a nakonec zemřel český básník a katolický kněz František Daniel Merth, který sloužil v místním kostele.\n"}
{"id": "1556935", "url": "https://cs.wikipedia.org/wiki?curid=1556935", "title": "Robin Povšík", "text": "Robin Povšík\n\nRobin Povšík (* 2. ledna 1979 Mladá Boleslav) je český politik, od roku 2014 s krátkými přestávkami náměstek ministryně práce a sociálních věcí ČR, v letech 2007 až 2012 zastupitel Středočeského kraje (z toho v letech 2008 až 2012 náměstek hejtmana), od roku 2002 zastupitel města Mladá Boleslav (z toho v letech 2005 až 2006 a opět od 2018 náměstek primátora), člen ČSSD.\n\nVystudoval obor veřejná správa na Integrované střední škole zemědělské v Mladé Boleslavi (maturoval v roce 1999). V roce 2012 pak absolvoval kurz německého jazyka na Benédict school v německém Zwickau.\n\nV letech 1999 až 2000 pracoval jako redaktor Boleslavského deníku, následně byl do roku 2005 osobou samostatně výdělečně činnou (OSVČ). Mezi roky 2005 a 2006 byl náměstkem primátora, v letech 2006 až 2007 opět OSVČ. Od července 2007 do února 2008 zastával post tajemníka Státního fondu dopravní infrastruktury. Od března do listopadu 2008 byl opět OSVČ.\n\nV letech 2008 až 2012 působil jako náměstek hejtmana, posléze od prosince 2012 do února 2014 opět OSVČ. Paralelně byl v letech 2013 až 2014 poradcem ředitele Závodu Praha Ředitelství silnic a dálnic ČR a v letech 2013 až 2017 poradcem předsedy Poslanecké sněmovny PČR Jana Hamáčka.\n\nV únoru 2014 se stal náměstkem ministryně práce a sociálních věcí ČR Michaely Marksové. Nejprve byl náměstkem pro sekci řízení úřadu, později politickým náměstkem. Od července do října 2017 byl ředitelem kanceláře předsedy sněmovny Jana Hamáčka a od prosince 2017 do června 2018 poradcem I. místopředsedy Poslanecké sněmovny PČR Jana Hamáčka. V červenci 2018 se stal politickým náměstkem pro zaměstnanost ministra práce a sociálních věcí ČR Petra Krčála a zůstal i za jeho nástupkyně Jany Maláčové.\n\nRobin Povšík žije ve městě Mladá Boleslav. Jeho otcem je šéf odborů ve firmě Škoda Auto Jaroslav Povšík.\n\nOd roku 1997 je členem ČSSD, za stranu kandidoval v komunálních volbách v roce 1998 do Zastupitelstva města Mladá Boleslav, ale neuspěl. Zvolen byl až ve volbách v roce 2002. Od února 2005 do října 2006 zastával pozici náměstka primátora pro oblast investic, dopravy, životního prostředí a správu majetku. Ve volbách v roce 2006 sice z pozice lídra kandidátky obhájil post zastupitele města, ale skončil v pozici náměstka primátora. Také ve volbách v roce 2010 obhájil mandát zastupitele města jakožto lídr kandidátky. Zvolen byl i ve volbách v roce 2014, a to díky preferenčním hlasům. Od června 2016 se stal předsedou Výboru pro spolupráci se Škoda Auto a Okresní hospodářskou komorou. Ve volbách v roce 2018 byl lídrem kandidátky ČSSD a mandát zastupitele města opět obhájil. Na začátku listopadu 2018 se stal opět náměstkem primátora.\n\nV krajských volbách v roce 2004 kandidoval za ČSSD do Zastupitelstva Středočeského kraje, ale neuspěl (skončil jako druhý náhradník). Postupně však dva kolegové rezignovali a tak se v lednu 2007 stal zastupitelem Středočeského kraje. Ve volbách v roce 2008 mandát krajského zastupitele obhájil, v listopadu 2008 se navíc stal náměstkem hejtmana pro oblast dopravy. Ve volbách v roce 2012 nekandidoval a v listopadu 2012 tak skončil i v pozici náměstka hejtmana.\n\nV květnu 2018 se stal předsedou středočeské ČSSD. V krajských volbách v roce 2020 je lídrem ČSSD ve Středočeském kraji.\n"}
{"id": "1556937", "url": "https://cs.wikipedia.org/wiki?curid=1556937", "title": "Kuchyně Rovníkové Guineje", "text": "Kuchyně Rovníkové Guineje\n\nKuchyně Rovníková guineje je kombinací španělské a africké kuchyně. Používá ryby, maso (hlavně kuřecí), chilli, plantainy, batáty (sladké brambory), ovoce, chlebovník, arašídy, maniok nebo šneci.\nV Rovníkové Guineji je velmi málo restaurací, téměř všechny jsou ve městech Malabo a Bata. Tyto restaurace jsou velmi drahé a obvykle nabízejí španělskou a evropskou kuchyni.\n\n\nPopulární je palmové víno, \"malamba\" (alkoholický nápoj z cukrové třtiny), \"osang\" (africký čaj) nebo pivo.\n"}
{"id": "1556938", "url": "https://cs.wikipedia.org/wiki?curid=1556938", "title": "Bellucci", "text": "Bellucci\n\nPříjmení Bellucci nosí více osob:\n\n"}
{"id": "1556953", "url": "https://cs.wikipedia.org/wiki?curid=1556953", "title": "Dolná Strehová", "text": "Dolná Strehová\n\nDolná Strehová je obec v okrese Veľký Krtíš v Banskobystrickém kraji na Slovensku. Leží v Jihoslovenské kotlině přibližně 13 km východně od okresního města. Žije zde  obyvatel.\n\nPrvní písemná zmínka o obci pochází z roku 1251. V obci se nachází pozdně renesanční evangelický kostel z roku 1652, klasicistní římskokatolický kostel Nanebevzetí Panny Marie z roku 1811 a barokně klasicistní kaštel z konce 18. století. V kaštele v současnosti sídlí museum Imre Madácha.\n\n"}
{"id": "1556957", "url": "https://cs.wikipedia.org/wiki?curid=1556957", "title": "Komorská kuchyně", "text": "Komorská kuchyně\n\nKomorská kuchyně byla ovlivněna africkou, francouzskou, arabskou i indickou kuchyní. Používá ryby, plody moře, rýži, různá koření (vanilka, muškátový oříšek, kardamon, skořice), plantainy, banány, špenát, kokos, maniok nebo kozí maso.\n\n"}
{"id": "1556970", "url": "https://cs.wikipedia.org/wiki?curid=1556970", "title": "Únos Travise Waltona", "text": "Únos Travise Waltona\n\nÚnos Travise Waltona byl údajný únos do UFO amerického lesního dělníka Travise Waltona ze dne 5. listopadu 1975. Walton pracoval v Apache-Sitgreaves National forests v okolí arizonského \"Snowflakes\". Walton se znovu objevil po pětidenním pátrání. Případ získal publicitu mainstreamu a zůstává jedním z nejznámnějších únosů mimozemšťany. Skeptici to považují za podvod. Travis Walton sepsal své vyprávění o únosu do knihy \"The Walton Experience, 1978\", podle které byl později v roce 1993 natočen film \"Fire in the Sky (Oheň v Oblacích)\".\n\nPodle Travise Waltona se vše odehrálo 5. listopadu 1975, když pracoval s ostatními dělníky v lese. Při jízdě v kamionu s jeho šesti spolupracovníky narazili na létající talíř, který se vznášel nad zemí ve výšce asi 110 stop. Ozývaly se hlasité zvuky Walton tvrdí, že poté co opustil kamion a přiblížil se k objektu, najednou se z plavidla objevil paprsek světla a dostal Travise Waltona do stavu bezvědomí. Jeho spolupracovníci byli vyděšení a údajně odjeli. Walton se dle jeho výpovědi probudil v nemocničním pokoji a pozorovali ho tři malí šedí mimozemšťané. Tvrdil, že s nimi bojoval, dokud ho další bytost s helmou neodvedla do vedleší místnosti, kde zatemnili, když na jeho obličej položili jasnou plastovou masku další tři bytosti. Dále si údajně už nic nepamatuje krom toho, že ležel na dálnici a viděl létající talíř odlétat.\"Když jsem šel směrem k tomu UFO, začal jsem mít pochybnosti o tom, co dělám. Zbytek party na mě ječel, ať jdu od toho pryč.Jenže to byl vážně docela fantastický pohled.\"\n\n— Travis Walton\n\nV následujících dnech od únosu, udělil americký tabloid National Enquirer Waltonovi a jeho spolupracovníkům cenu $5000 jako \"nejlepší případ pozorování UFO roku\" poté, co prošli testy na polygrafu (detektoru lží) spravovaných National Enquirer a organizací APRO \"(Aerial Phenomena Research Organisation)\". Travis Walton, jeho starší bratr a matka byli šerifem v okrese Navajo v Arizoně označeni za dlouholeté \"studenty fenoménu UFO\" (nebo také ufology). Někteří odborníci na UFO věří, že Walton byl skutečně unesen mimozemšťany. Ufolog Jim Ledwith řekl: „Po dobu pěti dnů si úřady myslely, že ho jeho spolupracovníci zavraždili, a pak se vrátil. Všichni spolupracovníci, kteří tam byli, kdo viděli kosmickou loď, všichni absolvovali polygrafické testy a všichni prošli, kromě jednoho, a ten byl neprůkazný. “\n\nSkeptici ovažují tento případ za podvod, popisují jej jako \"senzaci ze strany médií\" a jednoduchý způsob, jak získat peníze. Odborník na fenomén UFO Philip Julian Klass považoval Waltonův příběh za podvod, který byl spáchán za finanční zisk a objevil mnoho \"nesrovnalostí\" v účtech Travise Waltona a jeho spolupracovníků. Poté, co vyšetřoval případ, Klass uvedl, že testy polygrafu byly \"špatně podány\" a že Walton použil \"protiopatření polygrafu\", jako je například zadržení dechu.\n\nSpisovatel vědecké a skeptické literatury Michael Shermer kritizoval Waltonova tvrzení a řekl: „Myslím, že polygraf není spolehlivým determinantem pravdy. Myslím, že Travis Walton nebyl unesen mimozemšťany. V obou případech je síla podvodu a sebeklamu vše, co musí pochopit, co se skutečně stalo v roce 1975 a později. “ Kognitivní psycholožka Susan Clancy tvrdí, že zprávy o únosech mimozemšťany se začaly objevovat až poté, co se ve filmech a televizi objevily příběhy mimozemšťanů, a že Walton byl pravděpodobně ovlivněn televizním filmem NBC \"The UFO Incident\", který se vysílal dva týdny před tím, než Walton popisoval stejné příznaky únosu jako Betty a Barney Hillovi. Clancy si všimnula nárůstu mimozemských únosů po filmu a citovala Klassovy závěry, že „po shlédnutí tohoto filmu by se nyní mohla osoba s malou představivostí stát okamžitou celebritou“ a dospěla k závěru, že „jednou z těchto okamžitých osobností byl Travis Walton“ .\n\nV roce 1978 napsal Walton knihu \"The Walton Experience\" s podrobnostmi o svých tvrzení, která se stala základem pro film \"Oheň v Oblacích (Fire in the Sky, 1993)\". Paramount Pictures rozhodli, že Waltonův příběh je přiliš podobný jiným televizním blízkým setkáním, a tak nařídili scenáristovi Tracy Tormé, aby napsal přiběh trochu \"provokativněji\". Walton se poté občas objevil na UFO konferencích nebo v televizi. Sponzoruje svou vlastní UFO konferenci v Arizoně nazvanou \"Skyfire Summit\".\n\nTřicet let po vydání knihy se Walton objevil v televizní show Moment of Truth \"(Moment Pravdy)\" na televizní stanici Fox a byl dotázán, jestli byl skutečně 5. listopadu 1975 unesen do objektu UFO, na otázku odpověděl „Ano“. Polygrafový test zjistil, že lhal.\n\n"}
{"id": "1556973", "url": "https://cs.wikipedia.org/wiki?curid=1556973", "title": "Lipa (Bolków)", "text": "Lipa (Bolków)\n\nLipa je polská vesnice nacházející se na jihu Polska v Dolnoslezském vojvodství. Nachází se severozápadně od města Bolków do jehož katastru spadá a na východ od města Wojcieszów. Zastavěná část má podlouhlý charakter při silnici vedoucí z jihozápadu na severovýchod. Protéká tudy též potok. Na jižním okraji obce se nachází ruina zámku. Dále je ve vsi kostel svatých apoštolů Petra a Pavla, škola, komunitní centrum a hřbitov. Prochází tudy modrá turistická značka. Jedna silnice spojuje Lipu s na jihu s Mysłówem, a Novou Vsí Malou na severu. Druhá pak s Dobkówem na západě a Jastrowiecem na východě.\n"}
{"id": "1556976", "url": "https://cs.wikipedia.org/wiki?curid=1556976", "title": "Youssef Abdelke", "text": "Youssef Abdelke\n\nYoussef Abdelke (arabsky \"يوسف عبدلكي\") je syrský malíř a sochař narozený v Al-Qamishli v roce 1951, od roku 1976 držitel diplomu na Fakultě výtvarných umění v Damašku a od roku 1989 držitel titulu Ph.D. na Univerzitě Paříž VIII.\n\nPrvní výstava Abdelkových obrazů se konala roku 1973 v Damašku. Od té doby proběhly další výstavy v Jordánsku, Londýně, Tunisku, Bejrútu, Dubaji, Káhiře a v Ománu.\n\nYoussef Abdelke je považován za jednoho z nejtalentovanějších syrských umělců a grafiků. Mimo soch a obrazů se věnuje tvorbě různých plakátů, obalů a log. Úspěšné jsou také jeho karikatury, z nichž bylo mnoho publikováno v arabských časopisech a také jim byly věnovány rozsáhlé studie. V Damašku se zúčastnil za poslední dobu téměř všech uměleckych výstav.\n\n18. července 2013 byl Abdelke ve městě Tartus zatčen proto,\nže podepsal dokument vyzývající k odchodu prezidenta Bašára al-Asada. O měsíc později, tedy v srpnu 2013 byl propuštěn a společnost Reuters citovala prohlášení člena Abdelkeho rodiny, že je se svými přáteli v Damašku.\n\n"}
{"id": "1556979", "url": "https://cs.wikipedia.org/wiki?curid=1556979", "title": "Hvížďalka (tvrz)", "text": "Hvížďalka (tvrz)\n\nHvížďalka je tvrz ve Kalenicích jižně od Horažďovic v okrese Strakonice. Tvrz zvaná též \"Hvízdalka\" stojí v parku ve střední části vesnice. Celé tvrziště je chráněno jako kulturní památka a roste na něm jako památný strom chráněný javor klen s obvodem kmene přes pět metrů.\n\nKalenice ve čtrnáctém století patřily vladyckému rodu Kaleniců z Kalenic, kteří v erbu používali znamení dvou rohů. Prvním z nich byl Jaroslav z Kalenic připomínaný roku 1374. Jeho synem byl snad Ješek uváděný v letech 1375–1398, který zemřel okolo roku 1406. Posledním příslušníkem rodu v Kalenicích byl Hynek zmiňovaný v letech 1413 a 1430, který pravděpodobně vesnici prodal a jeho potomci se přestěhovali do Škvořetic.\n\nDalšími majiteli byli nejspíše od roku 1442 bratři Petr, Beneš, Otík a Jindřich Sádlové z Kladrubec. Po nich tvrz zdědil Benešův syn Jindřich připomínaný od roku 1484, který žil ještě v roce 1523. Na kalenické tvrzi žil také jeho syn Václav Sádlo, který se stal loupeživým rytířem. Roku 1520 proti němu proto vytáhlo spojené táborské, vodňanské, budějovické a písecké vojsko, které tvrz dobylo a zbořilo. Václavovi za to byla roku 1530 přislíbena náhrada ve výši 500 kop grošů. Václav Sádlo před rokem 1543 přenechal kalenickou tvrz s příslušenstvím Kateřině Malovcové, rozené z Čestic, a jejím dětem. Aby bylo možné statek spravedlivě rozdělit mezi Kateřinu a jejích osm dětí, musely by být jednotlivé podíly velmi malé. Celého statku se proto roku 1559 ujal Kateřinin Jan. Během dalších deseti let se zadlužil natolik, že byl jeho majetek roku 1569 po soudním rozhodnutí prodán Petru Boubínskému z Újezda.\n\nTvrz v Kalenicích tehdy chátrala, protože Petr Boubínský sídlil na Střele. Zemřel v roce 1600 a rok poté prodali jeho synové Kalenice s pustou tvrzí, dvorem a pivovarem Břeňkovi Ježovskému z Lub. Břeňkův syn Zdeněk poté vesnici vlastnil až do své smrti okolo roku 1645 a po něm ji zdědil syn Vilém Adam Ježovský. Po roce 1660 statek spravovala vdova Žofie, rozená Boryňová ze Lhoty, a po ní nejspíše jejich syn Ferdinand Ignác, který zemřel roku 1690 a zanechal po sobě dvě nezletilé dcery. V osmnáctém století Kalenice od Ježovských získali Kocové z Dobrše, z nichž otec Jan Ignác a syn Jáchym Štěpán statek prodali knížeti Janu Bedřichu Lamberkovi, který jej připojil ke svému žichovickému panství. Kalenice u něj zůstaly až do roku 1804 (nebo 1803), kdy je kníže Karel Eugen Lamberk prodal rytíři Janu Josefu Puteanimu, jehož příbuzným patřily až do roku 1861. Tehdy statek převzdala Marie Kräutnerová, rozená Jenšíková z Ježova. Ve druhé polovině dvacátého století tvrz využívalo volenické jednotné zemědělské družstvo.\n\nJádrem panského sídla bývala věžová tvrz, jejíž pozdně gotická věž se dochovala v podobě jednopatrové budovy uprostřed tvrziště. Její podoba je výsledkem klasicistních úprav z poloviny devatenáctého století, kdy byla věž rozšířena směrem k západu a opatřena novými fasádami. Opevnění tvořil zdvojený příkop a val, přičemž příkopy bylo pravděpodobně možné napouštět vodou z drobného potoka, který protéká v sousedství.\n\nSuterén a přízemí budovy jsou zaklenuté valenými klenbami. V přízemí jsou použité také segmentové a plackové klenby, zatímco patro má plochý strop s odstupněným fabionem. Hambalkový krov nese valbovou střechu. V interiéru se nacházejí další drobné architektonické prvky jako kamenná ostění dveří, žulové kvádry sklepních otvorů, dveře i s kováním nebo žulové desky na podlaze vstupní síně.\n\n"}
{"id": "1556982", "url": "https://cs.wikipedia.org/wiki?curid=1556982", "title": "Seznam zápasů české fotbalové reprezentace 2020", "text": "Seznam zápasů české fotbalové reprezentace 2020\n\nSeznam zápasů české fotbalové reprezentace 2020 uvádí přehled všech utkání tohoto reprezentačního výběru, jež plánuje sehrát během roku 2020.\n"}
{"id": "1556984", "url": "https://cs.wikipedia.org/wiki?curid=1556984", "title": "Bruni", "text": "Bruni\n\nPříjmení Bruni nosí více osob:\n\n"}
